<doc id="1617258" url="https://pl.wikipedia.org/wiki?curid=1617258" title="Ja, nieśmiertelny">
Ja, nieśmiertelny

Ja, nieśmiertelny (tytuł oryg. "This Immortal") – powieść fantastycznonaukowa amerykańskiego pisarza Rogera Zelazny’ego. Powieść ukazała się w 1966 r., polskie wydanie, w tłumaczeniu Edwarda Szmigiela, wydało Wydawnictwo Zysk i S-ka w 1994 r. Powieść otrzymała nagrodę Hugo w 1966 r. razem z "Diuną" Franka Herberta.
Powieść, będąca debiutem Rogera Zelazny’ego, najpierw ukazała się w The Magazine of Fantasy and Science Fiction pod tytułem "...And Call Me Conrad". Tytuł "This Immortal" nadał wydawca pierwszego wydania książkowego, mimo dezaprobaty autora.
Fabuła.
Cywilizacja na Ziemi się rozpadła. Niedobitki ludzkości próbują rządzić zniszczoną planetą. Na planecie są radioaktywne miejsca, które powodują u ludzi niezwykłe mutacje. Ziemianie muszą jednocześnie powstrzymywać ekspansję Vegan, rasy, która przybywa tu by oglądać świadectwa zniszczonej cywilizacji. Bohater powieści, Conrad Nomikos pełni rolę przewodnika dla Veganina, pokazując mu pozostałości ziemskiej kultury.

</doc>
<doc id="1617259" url="https://pl.wikipedia.org/wiki?curid=1617259" title="Parafia NMP Matki Kościoła w Jastrzębiu Zdroju">
Parafia NMP Matki Kościoła w Jastrzębiu Zdroju



</doc>
<doc id="1617261" url="https://pl.wikipedia.org/wiki?curid=1617261" title="Parafia Najświętszego Serca Pana Jezusa w Jastrzębiu Zdroju">
Parafia Najświętszego Serca Pana Jezusa w Jastrzębiu Zdroju



</doc>
<doc id="1617262" url="https://pl.wikipedia.org/wiki?curid=1617262" title="Bac Kan">
Bac Kan



</doc>
<doc id="1617263" url="https://pl.wikipedia.org/wiki?curid=1617263" title="Parafia Podwyższenia Krzyża Świętego w Jastrzębiu Zdroju">
Parafia Podwyższenia Krzyża Świętego w Jastrzębiu Zdroju



</doc>
<doc id="1617267" url="https://pl.wikipedia.org/wiki?curid=1617267" title="Prowincja Bac Kan">
Prowincja Bac Kan



</doc>
<doc id="1617268" url="https://pl.wikipedia.org/wiki?curid=1617268" title="Cerkiew Przemienienia Pańskiego w Końskiem">
Cerkiew Przemienienia Pańskiego w Końskiem

Cerkiew Przemienienia Pańskiego w Końskiem – parafialna drewniana cerkiew greckokatolicka w Końskiem, wybudowana w 1927 na miejscu wcześniejszej cerkwi z 1832, która spłonęła w 1912. Pełni funkcję kościoła parafialnego rzymskokatolickiej parafii Przemienienia Pańskiego.
Historia.
Cerkiew w Końskiem była cerkwią parafialną, posiadała cerkwie filialne w Witryłowie i Krzywem. Do parafii należała również od 1928 filialna cerkiew w Krzemiennej.
Pierwszy budynek sakralny na tym miejscu został spalony w 1912, nową cerkiew wzniesiono w 1927. Funkcję świątyni greckokatolickiej pełnił do akcji przesiedleńczej w 1947 r. (Akcji „Wisła”), kiedy został oddany ludności katolickiej obrządku łacińskiego. 
Świątynia pełni funkcję kościoła parafialnego miejscowej parafii Przemienienia Pańskiego.
Architektura i wyposażenie.
Cerkiew w Końskiem posiada konstrukcję zrębową, została wzniesiona na planie krzyża greckiego z centralnie usytuowaną pojedynczą kopułą.
Większość obecnego wyposażenia obiektu pochodzi z innych zabytkowych cerkwi w powiecie brzozowskim - późnobarokowy ołtarz główny pierwotnie znajdował się w cerkwi w Uluczu, dwa boczne – w Krzywem. Historyczną wartość posiadają również lichtarze (XVIII i XX w.), ludowy rzeźbiony krucyfiks (XIX w.), krzyż ołtarzowy (XVIII w.), szafa zakrystyjna (1 poł. XIX w.), pozłacane drewniane lichtarze (XVIII w.) i lichtarze cynowe (XX w.).
Dzwonnica parawanowa jest murowanym obiektem wolnostojącym, znajduje się w niej jeden dzwon odlany w 1712.

</doc>
<doc id="1617269" url="https://pl.wikipedia.org/wiki?curid=1617269" title="Radio direction finder">
Radio direction finder



</doc>
<doc id="1617274" url="https://pl.wikipedia.org/wiki?curid=1617274" title="Pan światła">
Pan światła



</doc>
<doc id="1617275" url="https://pl.wikipedia.org/wiki?curid=1617275" title="Bac Lieu">
Bac Lieu



</doc>
<doc id="1617276" url="https://pl.wikipedia.org/wiki?curid=1617276" title="USS Wyandotte">
USS Wyandotte

Okręty US Navy o nazwie USS "Wyandotte":

</doc>
<doc id="1617277" url="https://pl.wikipedia.org/wiki?curid=1617277" title="USS Woolsey">
USS Woolsey

Okręty US Navy o nazwie USS "Woolsey":

</doc>
<doc id="1617278" url="https://pl.wikipedia.org/wiki?curid=1617278" title="USS Yukon">
USS Yukon

Okręty US Navy o nazwie USS Yukon:

</doc>
<doc id="1617279" url="https://pl.wikipedia.org/wiki?curid=1617279" title="USS Yacona">
USS Yacona

Okręty US Navy o nazwie USS "Yacona":

</doc>
<doc id="1617280" url="https://pl.wikipedia.org/wiki?curid=1617280" title="USS Rival">
USS Rival

Okręty US Navy o nazwie USS "Rival":

</doc>
<doc id="1617281" url="https://pl.wikipedia.org/wiki?curid=1617281" title="USS Yellowstone">
USS Yellowstone

Okręty US Navy o nazwie USS "Yellowstone":

</doc>
<doc id="1617282" url="https://pl.wikipedia.org/wiki?curid=1617282" title="USS Restless">
USS Restless

Okręty US Navy o nazwie USS "Restless":

</doc>
<doc id="1617283" url="https://pl.wikipedia.org/wiki?curid=1617283" title="USS Rescue">
USS Rescue

Okręty US Navy o nazwie USS "Rescue":

</doc>
<doc id="1617284" url="https://pl.wikipedia.org/wiki?curid=1617284" title="USS Russell">
USS Russell

Okręty US Navy o nazwie USS "Russell":

</doc>
<doc id="1617285" url="https://pl.wikipedia.org/wiki?curid=1617285" title="USS Relief">
USS Relief

Okręty US Navy o nazwie USS "Relief":

</doc>
<doc id="1617286" url="https://pl.wikipedia.org/wiki?curid=1617286" title="USS Reindeer">
USS Reindeer

Okręty US Navy o nazwie USS "Reindeer":

</doc>
<doc id="1617287" url="https://pl.wikipedia.org/wiki?curid=1617287" title="USS Reaper">
USS Reaper

Okręty US Navy o nazwie USS "Reaper":

</doc>
<doc id="1617288" url="https://pl.wikipedia.org/wiki?curid=1617288" title="USS Racer">
USS Racer

Okręty US Navy o nazwie USS "Racer":

</doc>
<doc id="1617289" url="https://pl.wikipedia.org/wiki?curid=1617289" title="USS Otsego">
USS Otsego

Okręty US Navy o nazwie USS "Otsego":

</doc>
<doc id="1617290" url="https://pl.wikipedia.org/wiki?curid=1617290" title="USS Oxford">
USS Oxford

Okręty US Navy o nazwie USS "Oxford":

</doc>
<doc id="1617291" url="https://pl.wikipedia.org/wiki?curid=1617291" title="USS Osage">
USS Osage

Okręty US Navy o nazwie USS "Osage":

</doc>
<doc id="1617292" url="https://pl.wikipedia.org/wiki?curid=1617292" title="USS Orvetta">
USS Orvetta

Okręty US Navy o nazwie USS "Orvetta":

</doc>
<doc id="1617293" url="https://pl.wikipedia.org/wiki?curid=1617293" title="USS Orion">
USS Orion

Okręty US Navy o nazwie USS "Orion":

</doc>
<doc id="1617297" url="https://pl.wikipedia.org/wiki?curid=1617297" title="Witalij Rodionow">
Witalij Rodionow



</doc>
<doc id="1617298" url="https://pl.wikipedia.org/wiki?curid=1617298" title="Sebastien Bassong">
Sebastien Bassong



</doc>
<doc id="1617300" url="https://pl.wikipedia.org/wiki?curid=1617300" title="Ben Alnwick">
Ben Alnwick

Benjamin Robert „Ben” Alnwick (ur. 1 stycznia 1987 w Prudhoe) – angielski piłkarz grający na pozycji bramkarza pozostający bez klubu.
Kariera.
Alnwick karierę rozpoczął w 2004 roku w Sunderlandzie. Barwy tego klubu reprezentował przez następne 3 sezony. W 2007 przeniósł się do Tottenhamu. Zawodnik nie potrafił wywalczyć sobie miejsca w podstawowym składzie, dlatego był wypożyczany do Luton Town, Leicesteru City, Carlisle United, Norwich City, Leeds United, Doncaster Rovers oraz do Leyton Orient.
5 lipca 2012 podpisał dwuletni kontrakt z Barnsley. 
We wrześniu 2013 podpisał roczny kontrakt z Charlton Athletic.
W lipcu 2014 Alnwick podpisał umowę na trzy lata z Peterborough United. W sierpniu 2016 klub umieścił go na liście transferowej na wniosek zawodnika, motywowany powodami osobistymi.
W tym samym miesiącu dołączył do Bolton Wanderes na zasadzie wolnego transferu. W grudniu 2019 klub rozwiązał z nim kontrakt i od tego czasu zawodnik pozostaje bez klubu.
W reprezentacji Anglii U-21 Alnwick zadebiutował 15 sierpnia 2006 roku w meczu przeciwko reprezentacji Mołdawii U21, w której rozegrał jedno spotkanie.

</doc>
<doc id="1617304" url="https://pl.wikipedia.org/wiki?curid=1617304" title="Tex-mex">
Tex-mex



</doc>
<doc id="1617307" url="https://pl.wikipedia.org/wiki?curid=1617307" title="Tex-Mex">
Tex-Mex



</doc>
<doc id="1617308" url="https://pl.wikipedia.org/wiki?curid=1617308" title="Rinspeed">
Rinspeed

Rinspeed – szwajcarskie przedsiębiorstwo branży motoryzacyjnej zajmujące się produkcją samochodów i licznych prototypów oraz tuningiem, z siedzibą w Zumikon, w kantonie Zurych. Przedsiębiorstwo założone zostało w 1979 roku przez Franka Rinderknechta. Na corocznym Międzynarodowym Salonie Samochodowym w Genewie firma prezentuje stworzony specjalnie na tę okazję samochód koncepcyjny.

</doc>
<doc id="1617309" url="https://pl.wikipedia.org/wiki?curid=1617309" title="Wolfgang Seguin">
Wolfgang Seguin

Wolfgang Seguin (ur. 14 września 1945 w Burg) – niemiecki piłkarz grający na pozycji ofensywnego pomocnika.
Kariera klubowa.
Seguin urodził się w mieście Burg. Karierę piłkarską rozpoczął w tamtejszym klubie Einheit Burg, w którym rozpoczął treningi w 1953 roku. W 1963 roku odszedł do 1. FC Magdeburg i w jego barwach zadebiutował w 1964 roku w rozgrywkach pierwszej ligi NRD. Od następnego sezonu był podstawowym zawodnikiem zespołu i zdobył w nim swój pierwszy Puchar NRD w karierze (wygrana 2:1 w finale z FC Carl Zeiss Jena). W 1969 roku powtórzył to osiągnięcie, gdy Magdeburg pokonał w finałowym meczu z FC Karl-Marx-Stadt 4:0. W 1972 roku osiągnął swój pierwszy sukces w lidze, którym było wywalczenie mistrzostwa Niemieckiej Republiki Demokratycznej, pierwszego w historii klubu z Magdeburga. W sezonie 1972/1973 dotarł do 1/8 finału Pucharu Mistrzów, a w tym samym sezonie zdobył swój kolejny Puchar NRD (3:2 z Lokomotive Lipsk). W 1974 roku zdobył gola w finale Pucharu Zdobywców Pucharów, w którym Magdeburg pokonał 2:0 A.C. Milan stając się jedynym klubem z NRD, który wywalczył europejski puchar. Zarówno w 1974, jak i 1975 roku dwukrotnie z rzędu zostawał z Magdeburgiem mistrzem kraju. W 1977 i 1978 roku zespół był drugi w lidze, a także dwukrotnie dochodził do ćwierćfinału Pucharu UEFA. Kolejne sukcesy Wolfgang osiągnął w latach 1978 i 1979, gdy dwukrotnie wygrał Puchar NRD (po 1:0 w finale odpowiednio z Dynamem Drezno i Dynamem Berlin). Karierę piłkarską zakończył w 1981 roku, a w lidze NRD rozegrał łącznie 403 mecze, w których zdobył 44 gole.
Kariera reprezentacyjna.
W reprezentacji NRD Seguin zadebiutował 27 maja 1972 roku w wygranym 1:0 towarzyskim spotkaniu z Urugwajem. W 1972 roku był członkiem olimpijskiej kadry NRD, która na igrzyskach olimpijskich w Monachium wywalczyła brązowy medal. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny Mundial, na którym uczestniczyła kadra NRD. Tam Wolfgang wystąpił jedynie w zremisowanym 1:1 meczu z Chile. Ostatni mecz w reprezentacji rozegrał we wrześniu 1975 roku ze Związkiem Radzieckim (0:0), a łącznie rozegrał w niej 19 meczów.

</doc>
<doc id="1617310" url="https://pl.wikipedia.org/wiki?curid=1617310" title="Gdzie dawniej śpiewał ptak">
Gdzie dawniej śpiewał ptak

Gdzie dawniej śpiewał ptak (tytuł oryg. "Where Late the Sweet Birds Sang") – powieść fantastycznonaukowa – antyutopia amerykańskiej pisarki Kate Wilhelm. Powieść ukazała się w 1976 r., polskie wydanie, w tłumaczeniu Jolanty Kozak, wydało wydawnictwo Czytelnik w 1981 r. w serii „Z kosmonautą”. Powieść otrzymała nagrody Hugo, Locusa i Jupitera w 1977 r.
Tytuł jest cytatem z sonetu 73. Williama Shakespeare’a.
Fabuła.
W obliczu globalnego kryzysu ekologicznego zagrażającego Ziemi grupa naukowców zajmujących się genetyką zakłada w dalekich górach kolonię, która ma pozwolić przetrwać wybranym. Powstaje tam zunifikowane społeczeństwo złożone z klonów. Jednak natura jest silniejsza i nawet w takiej grupie rodzą się indywidualności.

</doc>
<doc id="1617311" url="https://pl.wikipedia.org/wiki?curid=1617311" title="Matthias Scherz">
Matthias Scherz

Matthias Scherz (ur. 14 grudnia 1971 w Rotenburg (Wümme)) - niemiecki piłkarz występujący na pozycji pomocnika lub napastnika. Obecnie jest zawodnikiem 1. FC Köln.
Kariera.
Scherz karierę rozpoczynał w amatorskim SV Rot-Weiß Scheeßel. Trafił tam w wieku 8 lat. Grał aż do 23 roku życia. Wówczas przeszedł do rezerw FC St. Pauli. Spędził tam dwa lata. W 1996 roku został przesunięty do pierwszej drużyny ekipy z Hamburga. Grała ona wtedy w pierwszej lidze. W ekstraklasie Scherz zadebiutował 28 sierpnia 1996 w przegranym przez jego zespół 0-4 pojedynku z Karlsruher SC. Pierwszego gola w ligowej karierze strzelił 11 marca 1997 roku w spotkaniu z Werderem Brema, przegranym przez St. Pauli 1-2. Na koniec sezonu 1996/1997 jego drużyna zajęła ostatnią, osiemnastą pozycję w lidze i została zdegradowana na zaplecze ekstraklasy. Mimo to Scherz postanowił pozostać w klubie. Grał w nim jeszcze przez dwa lata. Łącznie rozegrał tam 86 spotkań i zdobył 12 bramek.
Latem 1999 został zawodnikiem innego drugoligowca - 1. FC Köln. Pierwszy występ w lidze zanotował tam 14 sierpnia 1999 roku w wygranym przez jego zespół 1-0 meczu z Rot-Weiß Oberhausen. Na koniec debiutanckiego sezonu 1999/2000 wygrał z 1. FC Köln rozgrywki 2. Bundesligi i awansował z klubem do ekstraklasy. Spędził w niej dwa sezony, a potem powrócił do drugiej ligi. W kolejnych sezonach jego klub regularnie balansował pomiędzy pierwszą a drugą ligą. W 2003 roku z osiemnastoma bramki na koncie Scherz zajął drugą pozycję w klasyfikacji strzelców 2. Bundesligi. W sezonie 2008/2009 jego klub nadal występuje w rozgrywkach Bundesligi, do której awansował w 2008 roku.
Bibliografia.
&lt;br&gt;

</doc>
<doc id="1617314" url="https://pl.wikipedia.org/wiki?curid=1617314" title="Automatic Activation Device">
Automatic Activation Device



</doc>
<doc id="1617315" url="https://pl.wikipedia.org/wiki?curid=1617315" title="USS Winooski">
USS Winooski

Okręty US Navy o nazwie USS "Winooski":

</doc>
<doc id="1617317" url="https://pl.wikipedia.org/wiki?curid=1617317" title="Świry (serial telewizyjny)">
Świry (serial telewizyjny)

Świry (ang. "Psych") – amerykański serial telewizyjny stworzony przez Steve'a Franksa dla stacji USA Network.
W Polsce serial "Świry" emitowały stacje TVP1 oraz Universal Channel. 6 lutego 2014 roku stacja USA Network oficjalnie poinformowała, że sezon 8 będzie finałowym.

</doc>
<doc id="1617318" url="https://pl.wikipedia.org/wiki?curid=1617318" title="Adiutant przyboczny">
Adiutant przyboczny



</doc>
<doc id="1617321" url="https://pl.wikipedia.org/wiki?curid=1617321" title="Banastre Tarleton">
Banastre Tarleton

Banastre Tarleton (ur. 21 sierpnia 1754 w Liverpoolu, zm. 16 stycznia 1833 w Leintwardine w Shropshire w Anglii) – brytyjski generał, polityk.
Był synem kupca, Johna Tarletona. Kształcił się w Middle Temple w Londynie, a w 1771 rozpoczął studia na uniwersytecie w Oxfordzie, następnie wstąpił do angielskiej armii. W 1775 został wysłany do Ameryki, gdzie u boku Charlesa Cornwallisa brał udział w działaniach przeciwko amerykańskiej milicji; podczas amerykańskiej wojny o niepodległość dosłużył się stopnia podpułkownika.
Był znany z tego, że w trakcie działań zbrojnych kazał swoim żołnierzom palić domy, niszczyć zapasy i dobijać rannych. 29 maja 1780 dowodził oddziałem angielskim w bitwie pod Waxhaw, gdzie jego podkomendni, mimo wywieszenia przez Amerykanów białej flagi, zamordowali 113, ranili 150 i schwytali 53 żołnierzy z oddziału płk. Abrahama Buforda; straty brytyjskie wyniosły zaledwie 5 zabitych i 12 rannych; według źródeł amerykańskich to Tarleton wydał rozkaz dokonania masakry, natomiast sam Tarleton twierdził później, że jego żołnierze, błędnie przekonani o tym, że zginął na początku starcia (Tarleton spadł z rannego konia, po czym zaginął w bitewnej zawierusze), zaczęli samowolnie masakrować Amerykanów. 16 sierpnia 1780 Tarleton był jednym z dowódców, obok gen. Cornwallisa, sił angielskich w bitwie pod Camden, gdzie amerykańska armia gen. Horatio Gatesa poniosła klęskę z rąk Anglików. 17 stycznia 1781 został pokonany w bitwie pod Cowpens przez oddział gen. Daniela Morgana. Kilka miesięcy później zakończył swoją misję w USA.
W 1784 zaczął brać udział w posiedzeniach parlamentu, gdzie m.in. opowiadał się za utrzymaniem handlu niewolnikami. W 1812 roku awansował na generała, a w 1815 otrzymał tytuł baroneta.
Przez 15 lat związany z aktorką Mary Robinson. W 1798 ożenił się z Susan Bertie, nieślubną córką księcia Ancaster. Małżeństwo to było bezdzietne.
Odznaczony Krzyżem Wielkim Orderu Łaźni.
Jego postać została przedstawiona w kilku filmach, m.in. w "Słodkiej wolności" (1986), gdzie zagrał go Michael Caine; "Patriocie" (2000) (pod zmienionym nazwiskiem "Tavington"), zagrany przez Jasona Isaacsa, i "Głosie wolności" (2006), w którym jego rolę odegrał Ciaran Hinds.

</doc>
<doc id="1617325" url="https://pl.wikipedia.org/wiki?curid=1617325" title="SL WKS Zawisza Bydgoszcz">
SL WKS Zawisza Bydgoszcz



</doc>
<doc id="1617327" url="https://pl.wikipedia.org/wiki?curid=1617327" title="Opiekun snu">
Opiekun snu

Opiekun snu (tytuł oryg. "Dreamsnake") – powieść fantastycznonaukowa amerykańskiej pisarki Vondy N. McIntyre z 1978 r. Powieść otrzymała nagrody Nebula w 1978 oraz Hugo i Locusa w 1979 r.
Powieść została rozbudowana na podstawie noweli "Z Trawy, Mgły i Piasku", która zdobyła Nebulę w 1973 roku ("Of Mist, and Grass, and Sand", wyd. pol. miesięcznik Fantastyka 11-12/1983).
Polskie wydanie, w tłumaczeniu Marzeny Guzowskiej, ukazało się nakładem wydawnictwa Phantom Press w 1991 r. w serii Fantasy &amp; SF. Wydawnictwo Zysk i S-ka w 1999 r. wydało tę powieść pod tytułem Wąż snu w przekładzie Lesława Halińskiego. Bohaterka – w oryginale Snake, w pierwszym polskim przekładzie nosi imię Gada, w drugim – Wężyca.
Fabuła.
Uzdrowicielka Wężyca w swojej pracy wykorzystuje lecznicze właściwości jadu węży. Do leczenia ludzi używa trzech węży: Mgły – kobry, Piaska – grzechotnika i Trawy – unikalnego pozaziemskiego węża snu. Podczas wędrówek przez ignorancję i strach ludzi ginie Trawa, a Wężyca traci zdolności uzdrowicielskie. Postanawia więc dotrzeć do Miasta, gdzie mieszkają przybysze spoza Ziemi, by od nich dostać nowego węża snu.

</doc>
<doc id="1617331" url="https://pl.wikipedia.org/wiki?curid=1617331" title="Demografia Kosowa">
Demografia Kosowa

Kosowo zamieszkuje około 2 000 000 osób:
Wiek XV.
Spis ludności z 1455:
Wiek XVII – XVIII.
Podczas wojny pomiędzy Osmanami i Habsburgami Serbowie, widząc wyzwoliciela w Habsburgach stanęli po ich stronie. Po klęsce buntu antytureckiego, wielu Serbów (60 000 – 70 000) opuściło Kosowo, przenosząc się do Wojwodiny. Procent Serbów w Kosowie gwałtownie spadł, przy czym procent Albańczyków gwałtownie wzrósł.
Wiek XIX.
Spis ludności z 1871:
W XIX wieku Serbia toczyła walki narodowowyzwoleńcze, w wyniku czego wielu Serbów opuściło Kosowo. Albańczycy stali się większością.
Spis ludności z 1899:
Wiek XX.
Spis ludności z 1912:
Spis ludności z 1921:
Język:
Spis ludności z 1931:
Język:
Podczas II wojny światowej Kosowo było pod okupacją niemiecką, włoską i bułgarską. Serbowie stali po stronie alianckiej natomiast Albańczycy po stronie Hitlera. Podczas wojny Kosowo opuściło 80 000 – 100 000 Serbów. 
Spis ludności z 1948:
Spis ludności z 1953:
Spis ludności z 1961:
Od roku 1968, kiedy Albańczycy otrzymali szeroką autonomię miało miejsce albanizowanie Kosowa, W latach 1968-1988 Kosowo opuściło ok. 220 000 Serbów. Przez okres autonomii procent Albańczyków ciągle wzrastał.
Spis ludności z 1971:
Spis ludności z 1981:
Spis ludności z 1991:
Po wojnie wielu Albańczyków osiedliło się w Kosowie uznając się za uciekinierów z Kosowa, byłych mieszkańców. Nie da się tego ustalić, gdyż podczas wojny palone były papiery tożsamościowe mieszkańców. Serbscy uciekinierzy niechętnie tu wracają.

</doc>
<doc id="1617334" url="https://pl.wikipedia.org/wiki?curid=1617334" title="Prowincja Ba Ria-Vung Tau">
Prowincja Ba Ria-Vung Tau



</doc>
<doc id="1617335" url="https://pl.wikipedia.org/wiki?curid=1617335" title="Vojtěch Adalbert Král">
Vojtěch Adalbert Král



</doc>
<doc id="1617336" url="https://pl.wikipedia.org/wiki?curid=1617336" title="Bà Rịa-Vũng Tàu">
Bà Rịa-Vũng Tàu



</doc>
<doc id="1617337" url="https://pl.wikipedia.org/wiki?curid=1617337" title="Prowincja Bac Lieu">
Prowincja Bac Lieu



</doc>
<doc id="1617341" url="https://pl.wikipedia.org/wiki?curid=1617341" title="Port lotniczy Augusto C. Sandino">
Port lotniczy Augusto C. Sandino

Port lotniczy Augusto C. Sandino (ang. Augusto c. Sandino International Airport, IATA: MGA, ICAO: MNMG) – największy port lotniczy Nikaragui zlokalizowany w stolicy kraju – Managui.

</doc>
<doc id="1617342" url="https://pl.wikipedia.org/wiki?curid=1617342" title="Cerkiew Świętych Niewiast Niosących Wonności">
Cerkiew Świętych Niewiast Niosących Wonności



</doc>
<doc id="1617343" url="https://pl.wikipedia.org/wiki?curid=1617343" title="The Best Polish Love Songs... Ever!">
The Best Polish Love Songs... Ever!

The Best Polish Love Songs... Ever! – seria 4 płyt CD wydanych przez EMI Music Poland, 14. część cyklu "The Best... Ever!". Zawiera ona wybrane polskie piosenki o miłości. Premiera albumu - 30 stycznia 2009.
Album w Polsce uzyskał status podwójnej platynowej płyty.

</doc>
<doc id="1617344" url="https://pl.wikipedia.org/wiki?curid=1617344" title="Bac Ninh">
Bac Ninh



</doc>
<doc id="1617346" url="https://pl.wikipedia.org/wiki?curid=1617346" title="Fontanny Raju">
Fontanny Raju



</doc>
<doc id="1617349" url="https://pl.wikipedia.org/wiki?curid=1617349" title="Next Time">
Next Time

Next Time – (Некст Тајм) zespół powstał w 2008 roku w Macedonii. Zespół gra muzykę pop i rock. Ich wytwórnią płytową jest Plan B Production. Członkami zespołu są dwaj bracia Stefan Filipovski i Martin Filipovski. W 2009 roku wzięli udział w Konkursie Piosenki Eurowizji i reprezentowali Macedonię.

</doc>
<doc id="1617353" url="https://pl.wikipedia.org/wiki?curid=1617353" title="Prowincja Bac Ninh">
Prowincja Bac Ninh



</doc>
<doc id="1617355" url="https://pl.wikipedia.org/wiki?curid=1617355" title="Port lotniczy Puerto Cabezas">
Port lotniczy Puerto Cabezas

Port lotniczy Puerto Cabezas (ang. Puerto Cabezas Airport, IATA: PUZ, ICAO: MNPC) – port lotniczy zlokalizowany w Puerto Cabezas, w Nikaragui.

</doc>
<doc id="1617356" url="https://pl.wikipedia.org/wiki?curid=1617356" title="Ben Tre">
Ben Tre



</doc>
<doc id="1617357" url="https://pl.wikipedia.org/wiki?curid=1617357" title="Choroba Dowlinga-Degosa">
Choroba Dowlinga-Degosa

Choroba Dowlinga-Degosa (choroba Dowlinga-Degosa-Kitamury, ang. Dowling-Degos(-Kitamura) disease, DDD, reticular pigemented anomaly of the flexures) – rzadka choroba o podłożu genetycznym, objawiająca się siatkowatymi przebarwieniami skóry, typowo występującymi na skórze zgięciowych powierzchni kończyn. Dziedziczona jest autosomalnie dominująco. Przynajmniej w części przypadków wiąże się z mutacją genu "KRT5" w locus 12q13 kodującego keratynę-5.
Schorzenie opisali jako pierwsi Dowling i Freudenthal w 1938 oraz Degos i Ossipowski w 1954 jako „dermatose reticulee des plis”. Wariant schorzenia ze zmianami skórnymi na akralnych częściach kończyn przedstawili Kitamura i wsp. w 1953.

</doc>
<doc id="1617361" url="https://pl.wikipedia.org/wiki?curid=1617361" title="Prowincja Ben Tre">
Prowincja Ben Tre



</doc>
<doc id="1617363" url="https://pl.wikipedia.org/wiki?curid=1617363" title="Królowa Zimy">
Królowa Zimy

Królowa Zimy (tytuł oryg. "The Snow Queen") – powieść fantastycznonaukowa z elementami fantasy amerykańskiej pisarki Joan D. Vinge. Powieść ukazała się w 1980 r., polskie wydanie, w tłumaczeniu Janusza Pultyna, wydało wydawnictwo Phantom Press w 1993 r. w serii Fantasy &amp; SF. Powieść otrzymała nagrody Hugo i Locusa w 1981 r.
Książka jest pierwszą częścią cyklu "Królowe". W Polsce ukazała się jeszcze powieść "Królowa lata" (w dwóch częściach: "Królowa Lata: Zmiana" i "Królowa Lata: Powrót", Phantom Press 1993), oprócz tego Vinge opublikowała nowelę "World’s End" (1984) i trzecią powieść "Tangled Up In Blue" (2000).
Fabuła.
Wyspiarska planeta Tiamat jest rządzona przez technokratyczną Hegemonię z planety Kharemough. Planeta jest źródłem wielkiego bogactwa – wody życia, wyciągu z krwi morskich zwierząt merów, której spożywanie daje nieśmiertelność. Na planecie są tylko dwie pory roku, lato i zima trwające po ok. 150 ziemskich lat. Latem planetą rządzą konserwatywni i zabobonni Letniacy, zaś zimą postępowi i współpracujący z Hegemonią Zimacy. Gdy nadchodzi czas zmiany ustępująca Królowa zimy nie chce poddać się losowi i rytualnej śmierci. Jej plan zakłada, że przetrwa w osobach klonów, które urodzą kobiety Letniaków.

</doc>
<doc id="1617366" url="https://pl.wikipedia.org/wiki?curid=1617366" title="Wilfried Sanou">
Wilfried Sanou

Wilfried Sanou (ur. 16 marca 1984 w Bobo-Dioulasso) – burkiński piłkarz występujący na pozycji napastnika.
Kariera.
Sanou karierę rozpoczynał w Planète Champion Ouagadougou. W 2001 roku trafił do Europy, a konkretnie do austriackiego WSG Wattens. Następnie przeszedł do Tirolu Innsbruck. W sezonie 2001/2002 rozegrał tam pięć ligowych pojedynków. Z zespołem wywalczył także mistrzostwo Austrii. Jednak po zakończeniu sezonu jego klub wskutek bankructwa, przestał istnieć. Wówczas Sanou przeszedł do szwajcarskiego FC Sion. Spędził tam rok, w ciągu którego zanotował 26 spotkań w lidze i zdobył w nich 10 bramek.
W 2003 roku przeniósł się do niemieckiego pierwszoligowca – SC Freiburga. W Bundeslidze zadebiutował 14 września 2003 w zremisowanym 2-2 pojedynku z 1. FC Kaiserslautern. 6 grudnia 2003 strzelił pierwszego gola w niemieckiej ekstraklasie. Było to w meczu z VfL Bochum wygranym przez Freiburg 4-2. W 2005 roku jego zespół uplasował się na ostatniej, osiemnastej pozycji w lidze i został zdegradowany na zaplecze ekstraklasy. Sanou postanowił jednak pozostać w klubie i reprezentował jego barwy jeszcze przez trzy lata. W sumie zagrał tam 97 razy i strzelił 9 goli.
W 2008 roku został zawodnikiem beniaminka pierwszej ligi – 1. FC Köln. Pierwszy ligowy występ zaliczył tam 14 sierpnia 2008 w zremisowanym 1-1 meczu z Eintrachtem Frankfurt. W 2010 roku został wypożyczony na 12 miesięcy do japońskiego klubu Urawa Red Diamonds. W jego barwach zagrał dwudziestosześciokrotnie i zdobył dwie bramki. Do Koloni wrócił w styczniu 2011, ale rozegrał już tylko trzy mecze w Bundeslidze i latem odszedł z drużyny „Kozłów”. W 2012 roku został zawodnikiem Kyoto Sanga.

</doc>
<doc id="1617367" url="https://pl.wikipedia.org/wiki?curid=1617367" title="Bien Hoa">
Bien Hoa



</doc>
<doc id="1617369" url="https://pl.wikipedia.org/wiki?curid=1617369" title="Amazja">
Amazja

Amazja − hipotetyczny superkontynent, który może utworzyć się na Ziemi za ok. 250 mln lat na skutek kolizji obu Ameryk z Azją i Australią, po zamknięciu się Oceanu Spokojnego.
Hipoteza powstania tego superkontynentu opiera się na przedłużeniu dzisiejszego ruchu płyt tektonicznych, w ramach którego Ocean Atlantycki rozszerza się, a Spokojny kurczy. Zakłada ona, że w przyszłości nie dojdzie do odwrócenia tego trendu. Za tą wersją wydarzeń przemawia fakt, że rozrastające się niegdyś płyty dna Panthalassy-Pacyfiku zostały praktycznie w całości zsubdukowane (pozostałościami tych płyt są: płyta filipińska, Nazca, Kokosowa i Juan de Fuca, które podlegają ciągłej subdukcji w tempie dalece przekraczającym rozrost). Także złożoność grzbietu śródoceanicznego na dnie Pacyfiku ulega zmniejszeniu (z czterech gałęzi w kredzie do jednej w holocenie). W takiej sytuacji w ciągu kolejnych 200–270 mln lat Pacyfik może skurczyć się do śródlądowego morza wciśniętego pomiędzy obie Ameryki, Australię i Eurazję (połączoną z Afryką), Antarktyda zaś pozostanie w położeniu biegunowym. Autorami tej koncepcji są geolodzy Chris Hartnady z Uniwersytetu Kapsztadzkiego i Paul Hoffman z Uniwersytetu Harvarda.

</doc>
<doc id="1617370" url="https://pl.wikipedia.org/wiki?curid=1617370" title="Stanisław Banaszkiewicz">
Stanisław Banaszkiewicz

Stanisław Banaszkiewicz (ur. 1932) – polski chemik, doktor nauk chemicznych.
Absolwent Państwowej Wyższej Szkoły Pedagogicznej w Łodzi, doktoryzował się w zakresie chemii organicznej na Uniwersytecie Śląskim. W 1968 podjął pracę w ośrodku radomskim Kielecko-Radomskiej Wyższej Szkoły Inżynierskiej w Kielcach (późniejszej Politechnice Świętokrzyskiej). Był wykładowcą podstaw chemii oraz chemii organicznej na Wydziale Materiałoznawstwa i Technologii Obuwia. Uczestnik 49-dniowego strajku na Wyższej Szkole Inżynierskiej w Radomiu w 1981 roku. Od 2005 jest na emeryturze, do roku 2011 prowadził koło chemiczne wraz z mgr Ewą Serafin w VI Liceum Ogólnokształcącym im. Jana Kochanowskiego w Radomiu, gdzie pracował od 1954.
Współtworzył Regionalny Konkurs Chemiczny Politechniki Radomskiej. Jest członkiem Polskiego Towarzystwa Chemicznego i Komitetu Głównego Olimpiady Chemicznej. W 1994 za działalność dydaktyczną został uhonorowany medalem Jana Harabaszewskiego. W 2008 został przedstawiony do tytułu Honorowego Obywatela Radomia, którą to godność otrzymał w czerwcu 2013.

</doc>
<doc id="1617371" url="https://pl.wikipedia.org/wiki?curid=1617371" title="Dzmitryj Mazaleuski">
Dzmitryj Mazaleuski

Dzmitryj Mazaleuski (biał. Дзмітрый (Зьміцер) Мазалеўскі, ros. Дмитрий Дмитриевич Мозолевский, "Dmitrij Dmitrijewicz Mozolewski"; ur. 30 kwietnia 1985 w Brześciu) – białoruski piłkarz, grający na pozycji napastnika, reprezentant Białorusi.

</doc>
<doc id="1617372" url="https://pl.wikipedia.org/wiki?curid=1617372" title="Dong Nai">
Dong Nai



</doc>
<doc id="1617373" url="https://pl.wikipedia.org/wiki?curid=1617373" title="Prowincja Dong Nai">
Prowincja Dong Nai



</doc>
<doc id="1617374" url="https://pl.wikipedia.org/wiki?curid=1617374" title="Dmitrij Mozolewski">
Dmitrij Mozolewski



</doc>
<doc id="1617375" url="https://pl.wikipedia.org/wiki?curid=1617375" title="Tan An">
Tan An



</doc>
<doc id="1617376" url="https://pl.wikipedia.org/wiki?curid=1617376" title="Agent Fundacji">
Agent Fundacji

Agent Fundacji (tyt. oryg. ang. "Foundation’s Edge") – powieść fantastycznonaukowa amerykańskiego pisarza Isaaca Asimova z cyklu Fundacja. Powieść ukazała się w 1982, polskie wydanie, w tłumaczeniu Andrzeja Jankowskiego, wydało Wydawnictwo Poznańskie w 1991 w serii „SF”. Powieść otrzymała nagrody Hugo i Locusa w 1983.
Fabuła.
Po pięciuset latach od założenia Fundacja rządzi niepodzielnie galaktyką, kierowana twardą ręką przez burmistrz Branno. Jednak członek Rady Wykonawczej Terminusa, Golan Trevize, głosi pogląd, że zniszczona ponoć Druga Fundacja wciąż istnieje i z ukrycia steruje pierwszą Fundacją. Jeszcze dalej idącą teorię ma mentalista Stor Gendibal. Uważa on, że jest organizacja, która z ukrycia kontroluje obydwie Fundacje.

</doc>
<doc id="1617380" url="https://pl.wikipedia.org/wiki?curid=1617380" title="Maksim Konczałowski">
Maksim Konczałowski

Maksim Pietrowicz Konczałowski (ros. Максим Петрович Кончаловский, ur. 1875, zm. 1942) – rosyjski lekarz, reumatolog. Studiował medycynę na Uniwersytecie Moskiewskim, studia ukończył w 1899, tytuł doktora medycyny otrzymał w 1910. Od 1929 na katedrze terapii klinicznej macierzystej uczelni. Był autorem ponad 150 prac.

</doc>
<doc id="1617381" url="https://pl.wikipedia.org/wiki?curid=1617381" title="Buon Ma Thuot">
Buon Ma Thuot



</doc>
<doc id="1617382" url="https://pl.wikipedia.org/wiki?curid=1617382" title="Johann Nikolaus Bach">
Johann Nikolaus Bach

Johann Nikolaus Bach (ur. 10 października 1669 w Eisenach, zm. 4 listopada 1753 w Jenie) – niemiecki kompozytor i organista z rodziny Bachów.
Najstarszy syn Johanna Christopha Bacha I, kuzyn Johanna Sebastiana Bacha. Do 1689 uczęszczał do Szkoły Łacińskiej w Eisenach gdzie był uczniem organisty miejskiego J.M. Knüpfera, syna Sebastiana Knüpfera. Później studiował na Uniwersytecie w Jenie. Po powrocie z podróży do Włoch w 1696 zyskał posadę organisty w Stadtkirche oraz Kollegiatkirche w Jenie. Wpływ na jego muzykę wywarł Antonio Lotti. Później Johann Nikolaus Bach wstąpił do armii duńskiej. Powróciwszy do Jeny spędził w niej resztę życia. Pozostało po nim zaledwie kilka kompozycji.
Na dorobek kompozytorski Johanna Nikolausa Bacha składają się: msza, dwa preludia chorałowe nt. "Nun freut euch lieben Christen G´mein" oraz singspiel "Der jenaische Wein- und Bierrufer" (zachowany jako quodlibet), nt. obyczajów studentów Jeny.

</doc>
<doc id="1617384" url="https://pl.wikipedia.org/wiki?curid=1617384" title="Buôn Mê Thuột">
Buôn Mê Thuột



</doc>
<doc id="1617385" url="https://pl.wikipedia.org/wiki?curid=1617385" title="Dynamo Mińsk (hokej na lodzie)">
Dynamo Mińsk (hokej na lodzie)



</doc>
<doc id="1617386" url="https://pl.wikipedia.org/wiki?curid=1617386" title="Buon Me Thuot">
Buon Me Thuot



</doc>
<doc id="1617387" url="https://pl.wikipedia.org/wiki?curid=1617387" title="Trzcinniczek kaspijski">
Trzcinniczek kaspijski

Trzcinniczek kaspijski, czeretówka ("Acrocephalus agricola") – gatunek małego ptaka z rodziny trzciniaków (Acrocephalidae), wcześniej zaliczany do pokrzewkowatych (Sylviidae). Występuje w południowo-wschodniej Europie i Azji; jest wędrowny. Nie jest zagrożony wyginięciem.
Zasięg występowania.
Występuje od zachodnich wybrzeży Morza Czarnego przez południową Ukrainę po południowo-zachodnią Syberię, Azję Środkową, zachodnią Mongolię i zachodnie Chiny. Wędrowny, zimuje na subkontynencie indyjskim, w południowo-wschodnim Iranie i północnej Mjanmie.
Do Polski zalatuje sporadycznie – do końca 2021 roku stwierdzono go jedynie 10 razy.
Systematyka.
Takson ten bywał łączony w jeden gatunek z trzcinniczkiem mandżurskim ("A. tangorum") lub krótkoskrzydłym "A. concinens", niekiedy z oboma naraz. Obecnie zazwyczaj wyróżnia się dwa podgatunki "A. agricola":
Proponowany podgatunek "capistratus" zsynonimizowany z nominatywnym.
Morfologia.
Mierzy 12–14 cm; waży 8–11 g. W upierzeniu brak prążkowania, szczególnie wyraźny pasek oczny, stosunkowo krótki dziób, długi i wyraźnie zaokrąglony ogon.
Ekologia.
Odżywia się głównie owadami, zjada też pająki i dżdżownice. Gniazdo buduje wśród gęstej roślinności na brzegach zbiorników wodnych, zwłaszcza wśród trzcin ("Phragmites") i pałek wodnych ("Typha"). Samica składa zazwyczaj 4 lub 5 jaj.
Status i ochrona.
IUCN uznaje trzcinniczka kaspijskiego za gatunek najmniejszej troski (LC, "Least Concern"). Liczebność światowej populacji nie została oszacowana, aczkolwiek organizacja BirdLife International w 2015 roku szacowała wielkość populacji europejskiej na 200–396 tysięcy par lęgowych. Globalny trend liczebności populacji uznawany jest za spadkowy ze względu na postępujące niszczenie siedlisk; BirdLife International ocenia trend populacji europejskiej jako wzrostowy.
Na terenie Polski trzcinniczek kaspijski podlega ścisłej ochronie gatunkowej.

</doc>
<doc id="1617388" url="https://pl.wikipedia.org/wiki?curid=1617388" title="Prowincja Dak Lak">
Prowincja Dak Lak



</doc>
<doc id="1617390" url="https://pl.wikipedia.org/wiki?curid=1617390" title="Alaksandr Kulczy">
Alaksandr Kulczy

Alaksandr Kulczy (biał. Аляксандр Кульчы, "Alaksandr Kulčyj", ros. Александр Николаевич Кульчий, "Aleksandr Nikołajewicz Kulczij"; ur. 1 listopada 1973 w Homlu) – białoruski piłkarz, grający na pozycji pomocnika, były reprezentant Białorusi, trener piłkarski.
Jego atrybuty fizyczne to 181 cm i 74 kg. W reprezentacji Białorusi wystąpił 100 razy. Tym samym, pod względem ilości rozegranych spotkań znajduje się na pierwszym miejscu wśród reprezentantów Białorusi. Obecnie występuje w rosyjskim zespole FK Rostów. Wcześniej występował w białoruskich zespołach FK Homel, Fandok Bobrujsk i MPKC-96 Mozyrz oraz rosyjskich klubach Dinamo Moskwa, Szynnik Jarosław i Tom Tomsk.

</doc>
<doc id="1617391" url="https://pl.wikipedia.org/wiki?curid=1617391" title="MPKC-96 Mozyrz">
MPKC-96 Mozyrz



</doc>
<doc id="1617392" url="https://pl.wikipedia.org/wiki?curid=1617392" title="Bellew Zawierucha">
Bellew Zawierucha

Bellew Zawierucha (ang. "Smoke Bellew") – powieść przygodowa Jacka Londona, której akcja toczy się na Alasce, podczas „gorączki złota”. Książka została wydana w roku 1912. Pierwszy polskie tłumaczenie Jerzego Bandrowskiego ukazało się w 1925 nakładem Wydawnictwa E. Wende i Spółka, pod tytułem "."
Fabuła.
Tytułowy bohater, Christopher Bellew, to młody człowiek z dobrego domu, wykształcony, mieszkaniec wielkiego miasta, pracujący w redakcji jednej z gazet. Kiedy podczas spotkania ze stryjem dowiaduje się o planowanej wyprawie na Alaskę, decyduje się wziąć w niej udział. Przez pierwsze dni podróży Christopher (Kit) odkrywa swoją słabość fizyczną oraz kompletny brak przygotowania do twardego życia pioniera i poszukiwacza złota. Wyśmiewany przez wytrawnych podróżników i niejednokrotnie poniżany przez nich postanawia jednak kontynuować swoją przygodę i dorównać starym wygom („Wyga” – pierwotny, roboczy tytuł pierwszego wydania powieści). Dociera w końcu do Dawson na Alasce, gdzie postanawia zostać na dłużej. Już w czasie podróży, dzięki zbiegowi okoliczności uzyskuje przydomek „Zawierucha”, który przywiera do niego tak mocno, że niektórzy zapominają jak ma naprawdę na imię. W czasie swojego pobytu na Alasce wplątuje się w wiele zarówno niebezpiecznych, jak i zabawnych przygód. Bierze udział w gonitwie o złotą działkę, którą udaje mu się wygrać ex aequo z jednym ze starych pionierów. Dopiero to wydarzenie powoduje, że zostaje zaakceptowany w dość hermetycznym środowisku poszukiwaczy złota.

</doc>
<doc id="1617393" url="https://pl.wikipedia.org/wiki?curid=1617393" title="Maksym Konczałowskij">
Maksym Konczałowskij



</doc>
<doc id="1617394" url="https://pl.wikipedia.org/wiki?curid=1617394" title="Gwiezdny przypływ">
Gwiezdny przypływ

Gwiezdny przypływ (tytuł oryg. "Startide Rising") – powieść science fiction amerykańskiego pisarza Davida Brina, druga część cyklu "Wspomaganie". Powieść ukazała się w 1983 r., polskie wydanie, w tłumaczeniu Zbigniewa Królickiego i Andrzeja Sawickiego, wydał Rebis w 1994 r. Powieść otrzymała nagrody: Nebula w 1983 r. oraz Hugo i Locus w 1984 r.
Fabuła.
Ziemski statek kosmiczny "Streaker" odkrywa flotę kosmiczną należącą do Pierwszej Rasy, Progenitorów, którzy stworzyli rozumne życie w całej Galaktyce. Największa w dziejach armada liczy pięćdziesiąt tysięcy gwiazdolotów wielkości Księżyca. Załoga informuje o tym Ziemię. Transmisję odbiera połowa ras Galaktyki, które natychmiast wysyłają swoje statki na poszukiwanie "Streakera".

</doc>
<doc id="1617395" url="https://pl.wikipedia.org/wiki?curid=1617395" title="II Liceum Ogólnokształcące im. Stanisława Wyspiańskiego w Legnicy">
II Liceum Ogólnokształcące im. Stanisława Wyspiańskiego w Legnicy

II Liceum Ogólnokształcące im. Stanisława Wyspiańskiego w Legnicy – liceum ogólnokształcące w Legnicy, jedna z najstarszych szkół w mieście.
Historia.
Obiekt zbudowano przy ulicy Zielonej 17 (niem. Grünstraße) na terenie Parku Miejskiego pomiędzy sierpniem 1898 r. a październikiem 1899 r. zgodnie z projektem Lothara Schönfelda - ówczesnego kierownika miejskiego urzędu budowlanego. Składa się on z dwóch jednakowych części będących swoim lustrzanym odbiciem, połączonych wspólną aulą, z których każda posiada osobne wejście i klatkę schodową. Przed wojną w budynku mieściły się siedziby ewangelickiej szkoły powszechnej nr 6 i 7, z czego w pierwszej edukację pobierali uczniowie płci męskiej, a funkcję jej rektora pełnił pierwotnie Hermann Rindfleisch, natomiast w drugiej żeńskiej, z rektorem Eduardem Jacobaschem. Szkoły określano wspólną nazwą Grünschule lub Haagschule.
Po wojnie założono tu szkołę w 1948 r., spełniającą zadania nauczania podstawowego i licealnego. 21 sierpnia 1952 r. z rozporządzenia Ministra Oświaty została zatwierdzona jej nazwa: Szkoła Podstawowa i Liceum Ogólnokształcące im. Stanisława Wyspiańskiego w Legnicy. 10 czerwca 1961 r. wręczono sztandar ufundowany przez Komitet Rodzicielski. 17 lutego 1967 r. placówka została podzielona na Szkołę Podstawową nr 9 i II Liceum Ogólnokształcące.

</doc>
<doc id="1617396" url="https://pl.wikipedia.org/wiki?curid=1617396" title="Pimpinella">
Pimpinella



</doc>
<doc id="1617398" url="https://pl.wikipedia.org/wiki?curid=1617398" title="Ca Mau">
Ca Mau



</doc>
<doc id="1617403" url="https://pl.wikipedia.org/wiki?curid=1617403" title="Langenscheidt">
Langenscheidt

Langenscheidt GmbH &amp; Co. KG – niemieckie wydawnictwo założone w 1856 roku w Berlinie przez Gustava Langenscheidta, specjalizujące się w słownikach i książkach do nauki języków obcych. Zajmuje się m.in. wydawaniem map, atlasów, rozmówek oraz słowników zarówno jednojęzycznych, jak i dwujęzycznych. W roku 1983 wydawnictwo wypuściło na rynek Langenscheidt alpha 8 – pierwszy elektroniczny słownik na świecie.

</doc>
<doc id="1617404" url="https://pl.wikipedia.org/wiki?curid=1617404" title="Aleksandr Kulczij">
Aleksandr Kulczij



</doc>
<doc id="1617406" url="https://pl.wikipedia.org/wiki?curid=1617406" title="Chatka Malucha w Ropiance">
Chatka Malucha w Ropiance



</doc>
<doc id="1617409" url="https://pl.wikipedia.org/wiki?curid=1617409" title="Port lotniczy Ca Mau">
Port lotniczy Ca Mau



</doc>
<doc id="1617412" url="https://pl.wikipedia.org/wiki?curid=1617412" title="Chałupa Elektryków w Polanach Surowicznych">
Chałupa Elektryków w Polanach Surowicznych



</doc>
<doc id="1617415" url="https://pl.wikipedia.org/wiki?curid=1617415" title="Prowincja Ca Mau">
Prowincja Ca Mau



</doc>
<doc id="1617417" url="https://pl.wikipedia.org/wiki?curid=1617417" title="Bajer z Bel-Air">
Bajer z Bel-Air

Bajer z Bel-Air (tytuł oryg. "The Fresh Prince of Bel-Air") – amerykański serial telewizyjny (sitcom), wyświetlany na kanale NBC w latach 1990–1996. Powstało 148 odcinków podzielonych na 6 sezonów. Serial przedstawia losy nastolatka Willa Smitha z zachodniej Filadelfii, który zostaje wysłany do rodziny w Bel-Air. Jego styl życia często powoduje kłótnie i nieporozumienia z rodziną, co powoduje wiele zabawnych sytuacji.
Obsada.
Zestawienie obejmuje wszystkich aktorów, którzy występowali w co najmniej 3 odcinkach serialu.

</doc>
<doc id="1617418" url="https://pl.wikipedia.org/wiki?curid=1617418" title="Alaksandar Kulczyj">
Alaksandar Kulczyj



</doc>
<doc id="1617420" url="https://pl.wikipedia.org/wiki?curid=1617420" title="Ditton Daugavpils">
Ditton Daugavpils



</doc>
<doc id="1617423" url="https://pl.wikipedia.org/wiki?curid=1617423" title="Diamentowy wiek">
Diamentowy wiek

Diamentowy wiek (inny tyt. "Epoka diamentu", tytuł oryg. "The Diamond Age") – powieść fantastycznonaukowa amerykańskiego pisarza Neala Stephensona. Powieść ukazała się w 1995 roku, polskie wydanie, w tłumaczeniu Jędrzeja Polaka, wydało wydawnictwo Zysk i S-ka w 1997. Powieść otrzymała nagrody Hugo i Locus w 1996. Zaliczana jest do postcyberpunku.
Fabuła.
Ziemia przyszłości to świat, w którym domowe kompilatory materii potrafią stworzyć niemal każdy żądany przedmiot, a los człowieka zdeterminowany jest przez przynależność do grupy i umiejętność szybkiego reagowania na nadarzające się okazje. Bohaterką jest mała dziewczynka, która przypadkowo weszła w posiadanie niezwykłej nanotechnologicznej książki, która ją uczy i wychowuje.

</doc>
<doc id="1617425" url="https://pl.wikipedia.org/wiki?curid=1617425" title="Prowincja Khanh Hoa">
Prowincja Khanh Hoa



</doc>
<doc id="1617430" url="https://pl.wikipedia.org/wiki?curid=1617430" title="Can Tho">
Can Tho



</doc>
<doc id="1617432" url="https://pl.wikipedia.org/wiki?curid=1617432" title="Pangea Proxima">
Pangea Proxima

Pangea Proxima (dawniej Pangea Ultima, także Neopangea) – hipotetyczny superkontynent, który może utworzyć się na Ziemi za ok. 250 mln lat na skutek kolizji obu Ameryk z Afryką i Eurazją, po zamknięciu się Oceanu Atlantyckiego.
Powstanie superkontynentu.
Hipoteza powstania tego superkontynentu opiera się na przedłużeniu dzisiejszego ruchu płyt tektonicznych, opisywanego przez teorię wędrówki płyt tektonicznych. Zakłada ona, że w przyszłości dojdzie do powstania nowej strefy subdukcji wzdłuż wschodnich wybrzeży obu Ameryk. Miałoby to doprowadzić do zamknięcia się Atlantyku i połączonego z nim Oceanu Indyjskiego.
Obecnie Ocean Atlantycki konsekwentnie rozszerza się, a według tektoniki płyt Ocean Spokojny się kurczy. Na Atlantyku subdukcja dna oceanicznego dopiero się rozpoczyna w obrębie dwóch rowów oceanicznych – rowu Portorykańskiego, zamykającego od wschodu basen Morza Karaibskiego, oraz rowu Sandwichu Południowego. Ocean ten będzie rozszerzał się jeszcze przez kilkadziesiąt milionów lat, lecz później rowy oceaniczne połączą się, tworząc strukturę ciągnącą się od Antarktydy po Grenlandię, która wydźwignie nowe pasma górskie wzdłuż wschodnich wybrzeży obu Ameryk, a wreszcie pochłonie także Grzbiet Śródatlantycki. Atlantyk zacznie się kurczyć, a w ostateczności zamknie się. Za około 250 mln lat obie Ameryki zderzą się z Afryką (połączoną z Eurazją), tworząc nowy superkontynent.
Autorem tej koncepcji jest Christopher Scotese z University of Texas at Arlington.
Nazwa.
Scotese pierwotnie nazwał ów superkontynent "Pangea Ultima" („ostateczna Pangea”). Nazwa ta jest szerzej znana, jednak myląca, ponieważ raczej nie będzie to ostatni superkontynent w dziejach Ziemi. Z tego powodu autor koncepcji przemianował kontynent na "Pangea Proxima" („następna Pangea”).
Inne koncepcje.
Nie jest to jedyny możliwy scenariusz wydarzeń – jest możliwe, że do powstania strefy subdukcji na Atlantyku nie dojdzie, Ocean Spokojny zaniknie, a kontynenty zderzą się w innej konfiguracji, tworząc superkontynent nazywany Amazja.

</doc>
<doc id="1617433" url="https://pl.wikipedia.org/wiki?curid=1617433" title="Pangea Ultima">
Pangea Ultima



</doc>
<doc id="1617435" url="https://pl.wikipedia.org/wiki?curid=1617435" title="Prowincja Hau Giang">
Prowincja Hau Giang



</doc>
<doc id="1617437" url="https://pl.wikipedia.org/wiki?curid=1617437" title="Faringdon">
Faringdon

Faringdon lub Great Faringdon – miasto i civil parish w Anglii, w regionie South East England, w hrabstwie Oxfordshire, w dystrykcie Vale of White Horse. W 2011 roku civil parish liczyła 7121 mieszkańców.
Miasto od czasu zmiany granic hrabstw Berkshire i Oxfordshire w 1974 zostało największym ośrodkiem miejskim południowej części hrabstwa Oxfordshire i przeżywa gwałtowny rozkwit. Great Faringdon jest wspomniana w Domesday Book (1086) jako "Ferendone".

</doc>
<doc id="1617444" url="https://pl.wikipedia.org/wiki?curid=1617444" title="Mikałaj Ryndziuk">
Mikałaj Ryndziuk

Mikałaj Ryndziuk (biał. Мікалай Рындзюк, ros. Николай Рындюк, "Nikołaj Ryndiuk"; ur. 2 lutego 1978 w Mińsku) - białoruski piłkarz, grający na pozycji napastnika, reprezentant Białorusi.
Jego atrybuty fizyczne to 177 cm i 87 kg. W reprezentacji Białorusi wystąpił 13 razy. Obecnie występuje w łotewskim zespole Daugava Daugavpils. Wcześniej występował w białoruskich zespołach takich jak: Źmiena Mińsk, BATE Borysów i Dynama Mińsk, rosyjskich Lokomotiw Moskwa, Lokomotiw-NN Niżny Nowogród, Kristałł Smoleńsk i Rubin Kazań, tureckim Gaziantepspor oraz chińskich Shanghai Zobon, Guangzhou FC i Nanjing Yoyo.
Linki zewnętrzne.
Statystyki w bazie national-football-teams.com

</doc>
<doc id="1617445" url="https://pl.wikipedia.org/wiki?curid=1617445" title="Michael Rooker">
Michael Rooker

Michael Rooker (ur. 6 kwietnia 1955 w Jasper) – amerykański aktor i producent filmowy i telewizyjny.
Życiorys.
Wczesne lata.
Urodził się w Jasper w stanie Alabama jako syn Pansy i Hugh Rookera. Jego rodzina była pochodzenia angielskiego, irlandzkiego i szkockiego. Kiedy miał trzynaście lat, jego rodzice rozwiedli się i został wychowany przez matkę w Chicago, gdzie uczęszczał do Wright Junior College i studiował na DePaul University. Po ukończeniu szkoły średniej chciał dołączyć do United States Marine Corps, ale został sklasyfikowany do grupy 4F z powodu problemów słuchowych.
Trenował japońskie sztuki walki i aikido z Fumio Toyodą Shihan. W 1982 ukończył studia na wydziale aktorskim Goodman Theater School of Drama w Chicago. Pracował jako ratownik, kierowca autobusu, dozorca i instruktor sportowy Chicago Park District.
Kariera.
Po gościnnym występie w serialu ABC "Lady Blue" (1985), zwrócił na siebie uwagę krytyków tytułową rolą zabójcy Henry’ego Lee Lucasa w dreszczowcu "Henry – Portret seryjnego mordercy" ("Henry: Portrait of a Serial Killer", 1986), za którą otrzymał nagrody Golden Space Needle i International Fantasy Film. Witryna retrocrush.com uznała tę kreację za jeden z najlepszych występów aktorskich w historii kina grozy. W 1991 był nominowany do nagrody Independent Spirit.
W 1990 trafił na nowojorską scenę Manhattan Theatre Club w produkcji off-broadwayowskiej "Abundance" jako Jack Flan. Wystąpił także w Chicago w spektaklach: "The Crack Walker", "Moon Children" Jacka Williamsona, "Scheherazade" i "Union Boys" oraz w nowojorskim przedstawieniu "Not Your Average Serial Killer".
Życie prywatne.
22 czerwca 1979 ożenił się z Margot Tsuru LaRose, z którą ma dwie córki: Alynne i Gillian.

</doc>
<doc id="1617446" url="https://pl.wikipedia.org/wiki?curid=1617446" title="Nikołaj Ryndiuk">
Nikołaj Ryndiuk



</doc>
<doc id="1617449" url="https://pl.wikipedia.org/wiki?curid=1617449" title="Róża karnawałowa">
Róża karnawałowa

Róża karnawałowa (róża chrustowa) – tradycyjne polskie chrupkie ciastko o kształcie przypominającym kwiat róży. Najczęściej spożywane w tym samym okresie, co faworki: w czasie karnawału i tłustego czwartku lub na ostatki. 
Przygotowuje się ją tak samo jak faworki, z ciasta zbijanego; jedyną zasadniczą różnicą jest kształt. Na jedną różę potrzebne są trzy krążki wycięte z rozwałkowanego ciasta, o różnej średnicy i ponacinanych brzegach. Kółka skleja się ze sobą, jedno kładąc na drugim i smaży na głębokim tłuszczu. Na środek wkłada się wisienkę lub niewielką ilość marmolady z dzikiej róży, a następnie całość posypuje cukrem pudrem.

</doc>
<doc id="1617451" url="https://pl.wikipedia.org/wiki?curid=1617451" title="Cerkiew Świętej Trójcy w Tarnogrodzie">
Cerkiew Świętej Trójcy w Tarnogrodzie

Cerkiew Świętej Trójcy "(znana też pod wezwaniem św. Jerzego)" – prawosławna cerkiew parafialna w Tarnogrodzie. Należy do dekanatu Zamość diecezji lubelsko-chełmskiej Polskiego Autokefalicznego Kościoła Prawosławnego.
Cerkiew prawosławna w Tarnogrodzie powstała w pierwszych latach po lokacji miasta, w końcu lat 60. XVI w. Według różnych źródeł świątynia pozostawała prawosławna do 1772, lub tylko do połowy XVII w., następnie przeszła do Kościoła unickiego. Była to budowla drewniana, jednokopułowa, z wolno stojącą dzwonnicą. Na przełomie lat 60. i 70. XIX w. lub na początku lat 70. XIX w. z funduszu rządowego przeznaczonego na budowę nowych cerkwi unickich w Tarnogrodzie powstała nowa murowana cerkiew, która do dnia dzisiejszego pełni funkcję prawosławnej świątyni parafialnej. Obecnie wyznanie budowla przyjęła w 1875 po likwidacji unickiej diecezji chełmskiej. 
Zamknięta w 1915 wskutek wyjazdu prawosławnych na bieżeństwo, cerkiew została oficjalnie otwarta ponownie w 1921 i przez całe dwudziestolecie międzywojenne była siedzibą parafii. Działała także w czasie II wojny światowej. Cerkiew pozostała otwarta w 1946 jako jedna z nielicznych prawosławnych placówek duszpasterskich na Lubelszczyźnie po wywózkach ludności ukraińskiej wyznania prawosławnego do ZSRR. Była czynna także po Akcji „Wisła”. 
Cerkiew jest ośrodkiem kultu świętego mnicha-wyznawcy Leoncjusza, kanonizowanego w 1999 przez Rosyjski Kościół Prawosławny, urodzonego w Tarnogrodzie. Szczególną czcią jest w niej otaczana również Tarnogrodzka Ikona Matki Bożej.
Świątynia mieści się w centralnej części miejscowości (Śródmieście), na zachód od rynku, przy ulicy Cerkiewnej, na wzniesieniu, przy drodze prowadzącej do Bukowiny.
Historia.
Pierwsze cerkwie w Tarnogrodzie.
Pierwsza cerkiew w Tarnogrodzie powstała w latach 1567–1569. W akcie lokacyjnym miejscowości z 1567 zawarta została wzmianka o uposażeniu prawosławnej świątyni, podobnie zresztą jak kościoła katolickiego, który został zbudowany w tym samym czasie. Dla parafii prawosławnej król Zygmunt II August, wystawiając akt lokacyjny, przeznaczył pół łanu. Pierwsza pisemna wzmianka o czynnej świątyni pochodzi z 1591.
Cerkiew prawdopodobnie spłonęła w 1645, gdy pożar zniszczył także świątynię katolicką. Według innego źródła pożar cerkwi miał miejsce przed wymienioną datą, zaś w 1645 miało miejsce odnowienie obiektu. Jeszcze inni badacze twierdzą, że świątynia została zniszczona w czasie najazdu tatarskiego w latach 1622–1623 i odbudowana dwadzieścia lat później. 
Cerkiew w Tarnogrodzie z pewnością pozostawała przy prawosławiu przez kilkanaście lat po unii brzeskiej, tj. do śmierci biskupa przemyskiego Michała Kopysteńskiego, który aktu unijnego nie podpisał. Po śmierci hierarchy przywilej na katedrę przemyską otrzymał unita Aleksander Oleksowicz Krupecki, podczas gdy prawosławna szlachta domagała się mianowania ordynariuszem Jana Chłopeckiego, który zachowywał wyznanie prawosławne. Rywalizacja o zarząd eparchii trwała w latach 1610–1652, w okresie tym poszczególne parafie same decydowały o tym, którego biskupa pragną uważać za swojego zwierzchnika. Zachowane dokumenty z 1652 pozwalają domniemywać, że najpóźniej w tym roku cerkiew tarnogrodzka przyłączyła się do Kościoła unickiego. Mimo to w 1694 Tarnogród został wymieniony jako siedziba jednego z dekanatów prawosławnej eparchii przemyskiej. Według Mariana Bendzy miejscowa parafia uznawała tę jurysdykcję do 1772, zaś unię przyjęła w 1773.
Cerkiew tarnogrodzka była świątynią drewnianą. Opis z 1763 informuje, iż posiadała jedną kopułę i pięć ołtarzy, poświęconych Deesis, Chrystusowi Zbawicielowi, Trójcy Świętej, Najświętszej Maryi Pannie oraz św. Mikołajowi. W sąsiedztwie cerkwi, od wschodu, przy murze otaczającym teren świątynny, znajdowała się dzwonnica z trzema dzwonami.
W 1773 tarnogrodzka cerkiew została odnowiona po raz kolejny i przetrwała do początku XIX w., gdy zastąpiono ją nową świątynią, również drewnianą. Remonty świątyni były finansowane z datków wiernych, gdyż jej kolatorzy nie wykazywali w tym zakresie dostatecznej inicjatywy. W 1785 należała ona do parafii liczącej 785 wiernych. W XVIII w. tarnogrodzka cerkiew była ośrodkiem kultu ikony Matki Bożej, uważanej za cudotwórczą
W 1819 z posług unickiej parafii tarnogrodzkiej korzystało 1819 wiernych, dziesięć lat później – 1417. Według danych z 1840 unicka cerkiew w Tarnogrodzie służyła 1168 parafianom (według innego szacunku – tylko 900), a jej filia działała w Luchowie. Od 1824 do 1866 była siedzibą dekanatu. Przyczyną spadku liczby katolików obrządku bizantyjskiego mogło być przyjmowanie przez nich obrządku łacińskiego. W latach bezpośrednio poprzedzających wybuch powstania styczniowego w Tarnogrodzie pozostało jedynie ok. 800 unitów.
Budowa nowej cerkwi prawosławnej.
W latach 50. XIX w. 94 unitów tarnogrodzkich przyjęło prawosławie, jako przyczynę tej decyzji podaje się niechęć do partycypowania w kosztach odbudowy unickiej plebanii. W 1856 prawosławni mieszkańcy Tarnogrodu prosili Ordynację Zamojską o pomoc przy budowie cerkwi, na co sami nie mieli funduszy. Uzyskali jednak odpowiedź odmowną. W 1860 inicjatywę budowy poparł cywilny gubernator lubelski. On też wskazał jako miejsce pod budowę świątyni pusty plac po katolickim kościele Świętego Ducha, który – w złym stanie – przetrwał do 1790, kiedy to proboszcz katolickiej parafii tarnogrodzkiej sprzedał go osobie prywatnej, a ta dokonała jego rozbiórki. Budowa cerkwi zakończyła się jeszcze przed powstaniem styczniowym. Tym samym Tarnogród stał się jednym z ośrodków prawosławia w regionie jeszcze przed administracyjną likwidacją unickiej diecezji chełmskiej w 1875. Konsekracja nowej cerkwi miała jednak miejsce dopiero w 1872. Dokonał jej biskup chełmski i warszawski Flawian.
Budowa i funkcjonowanie cerkwi w Imperium Rosyjskim.
Współcześnie istniejąca cerkiew została zbudowana według różnych źródeł w latach 1868–1872, 1871–1872 lub 1870–1875. Budowę finansował Skarb Państwa ze specjalnego funduszu przeznaczonego na wznoszenie unickich świątyń, część środków przekazali także miejscowi parafianie. Zlokalizowano ją nie na miejscu starszej świątyni, lecz na wzgórzu naprzeciw niej. W ten sposób unicka, a następnie prawosławna placówka duszpasterska mogła przez pewien czas korzystać z dwóch obiektów sakralnych.
Cerkiew w Tarnogrodzie powstała w okresie, gdy państwo rosyjskie finansowało wznoszenie nowych świątyń unickich na ziemi chełmskiej, by przyczynić się do wytworzenia się u miejscowych unitów rosyjskiej świadomości narodowej. Przy wznoszeniu tych obiektów sakralnych zwracano szczególną uwagę na obecność w ich architekturze wyraźnych elementów o proweniencji wschodniosłowiańskiej. Z reguły budowano je na planie krzyża, wyraźnie wyodrębniając trzy części cerkwi: przedsionek, nawę i pomieszczenie ołtarzowe.
Unicka cerkiew w Tarnogrodzie przeszła na własność Rosyjskiego Kościoła Prawosławnego wskutek likwidacji unickiej diecezji chełmskiej w 1875. Po pewnym czasie, w końcu stulecia, prawosławna świątynia wzniesiona po 1860 została rozebrana i parafia tego wyznania korzystała już tylko z obiektu pounickiego. W 1884 z cerkwi korzystały 1143 osoby, w 1900 – 1268, w 1905 – 1349. W 1911 parafia liczyła 1128 osób.
W niepodległej Polsce.
W 1921 starostwo biłgorajskie planowało otwarcie w powiecie biłgorajskim (zamieszkiwanym przez 16 714 osób wyznania prawosławnego, tj. 18,4% ogółu mieszkańców) trzech cerkwi, w tym także świątyni w Tarnogrodzie. Cerkiew w Tarnogrodzie miała służyć parafii liczącej 5764 osoby; wszystkie cerkwie znajdujące się we wsiach wokół miasta zostały zamknięte. Od 1923 cerkiew była siedzibą dekanatu biłgorajskiego (w samym Biłgoraju parafia prawosławna nie wznowiła działalności) diecezji warszawsko-chełmskiej.
27 września 1937 cerkiew w Tarnogrodzie wizytował biskup lubelski Sawa. Jako jedna z nielicznych prawosławnych placówek duszpasterskich na Lubelszczyźnie świątynia pozostała czynna po 1946 tj. po wysiedleniu ludności ukraińskiej wyznania prawosławnego do ZSRR oraz w ramach Akcji „Wisła”. Liczbę wiernych w parafii tarnogrodzkiej szacowano wówczas na 340 osób. Według innego źródła w Tarnogrodzie pozostało tylko stu prawosławnych. Świątynia została oddana do użytku liturgicznego mimo starań Starostwa Powiatowego w Biłgoraju, które pragnęło zaadaptować budynek na szkołę powszechną, jak również mimo faktu, że władze Polskiego Autokefalicznego Kościoła Prawosławnego były gotowe z niej zrezygnować. Po zakończeniu wywózek cerkiew w Tarnogrodzie była siedzibą jednej z 10 parafii prawosławnych na Lubelszczyźnie, a równocześnie jedną z czterech czynnych świątyń w dekanacie lubelskim diecezji warszawsko-bielskiej.
W 1946 wymagała gruntownego remontu. Do cerkwi przeniesiono w kolejnych latach niektóre ikony z dawnych (przekazanych Kościołowi katolickiemu) cerkwi w Biłgoraju, Babicach i w Majdanie Księżpolskim. W 1967 odnowiono dach świątyni i doprowadzono do niej energię elektryczną. W 1968 odnowiono wnętrze obiektu. W 1969 liczbę wiernych uczęszczających do świątyni szacowano nawet na 600 osób.
Dalsze remonty przeprowadzono w latach 80. XX wieku: w 1980 wyremontowano elewację zewnętrzną świątyni, trzy lata później wzniesiono wokół niej kamienno-metalowe ogrodzenie. W końcu XX w. parafia tarnogrodzka liczyła 240 wiernych. Dzięki staraniom proboszcza, ks. Włodzimierza Klimuka, w latach 1995–1999 prowadzono remont generalny świątyni, natomiast w latach 2002–2003 w jej wnętrzu wykonano nową polichromię i rozbudowano ikonostas.
W 2008 w świątyni ponownie została wystawiona dla kultu Tarnogrodzka Ikona Matki Bożej – wizerunek powstały najprawdopodobniej w XVI stuleciu, zaginiony w czasie wywózek Ukraińców z Chełmszczyzny, odnaleziony w 2008 i poddany po tej dacie niezbędnym pracom konserwatorskim.
Cerkiew została wpisana do rejestru zabytków 11 października 1979 pod nr A/1313.
Architektura.
Cerkiew została zbudowana na planie krzyża. Środkowa część krzyża jest wyższa, przekryta czteropołaciowym dachem namiotowym, ponad którym wznosi się ośmioboczna sygnaturka zwieńczona niewielką cebulastą kopułą. Nad prostokątnymi bocznymi ramionami krzyża znajdują się dachy dwuspadowe. Trójdzielne pomieszczenie ołtarzowe jest prosto zamknięte. Dzwonnica cerkiewna usytuowana jest nad przedsionkiem świątyni. Wieżę tę wieńczy druga cebulasta kopuła. Z zewnątrz budynek zdobiony jest klasycystycznym detalem.
We wnętrzu cerkwi znajduje się ikonostas z II poł. XIX w., rozbudowany w latach 2002–2003. W tym samym czasie powstała polichromia zdobiąca świątynię. Świątynia może pomieścić 350 osób.
W sąsiedztwie świątyni znajdują się trzy nagrobki duchownych prawosławnych oraz dwie mogiły dzieci kapłanów służących w cerkwi. Na terenie obiektu, za prezbiterium, znajduje się również metalowy krzyż prawosławny. Cmentarza dla wiernych nigdy przy świątyni nie było – pochówki prawosławne od XIX w. odbywają się na nekropolii poza miastem, przy drodze do Biszczy.
Postacie związane z cerkwią.
Z Tarnogrodu pochodził prawosławny święty mnich wyznawca Leoncjusz (Stasiewicz), kanonizowany w 1999 w Rosyjskim Kościele Prawosławnym. Od 2000 w cerkwi tarnogrodzkiej znajduje się jego ikona, jednak kult świętego w Polskim Autokefalicznym Kościele Prawosławnym (jako Leoncjusza z Tarnogrodu) pojawił się w 2008. W wymienionym roku cerkiew w Tarnogrodzie otrzymała z miejscowości Michajłowskoje, gdzie duchowny spędził ostatnie lata życia, ikonę z cząsteczką jego relikwii. W 2010 arcybiskup lubelski i chełmski Abel ustanowił ku jego czci lokalne święto, obchodzone w Tarnogrodzie 11 listopada.
Proboszczem parafii tarnogrodzkiej był w 1922 ks. Konstanty Siemaszko, późniejszy prawosławny biskup brasławski i zastępca prawosławnego ordynariusza polowego Polskich Sił Zbrojnych na Zachodzie.

</doc>
<doc id="1617454" url="https://pl.wikipedia.org/wiki?curid=1617454" title="Cao Bang">
Cao Bang



</doc>
<doc id="1617455" url="https://pl.wikipedia.org/wiki?curid=1617455" title="Prowincja Cao Bang">
Prowincja Cao Bang



</doc>
<doc id="1617458" url="https://pl.wikipedia.org/wiki?curid=1617458" title="Little Tokyo (Los Angeles)">
Little Tokyo (Los Angeles)

Little Tokyo – dzielnica w śródmieściu Los Angeles w Kalifornii w USA. Jest jedną z trzech japońskich dzielnic, obok istniejących w San Francisco i San Jose w Stanach Zjednoczonych. Inne nazwy to "Lil' Tokyo", "J-Town" lub "Shō-tokyo" (w języku japońskim). Powierzchnia – 0,33 km², liczba ludności – 1043 mieszkańców. Dzielnica jest wpisana do rejestru National Historic Landmark i National Register of Historic Places.
Centrum kulturalno-społeczne ludności pochodzenia japońskiego w południowej Kalifornii. W dzielnicy znajdują się muzea i teatr, a także restauracje, kluby i sklepy japońskie oraz świątynie buddyjskie.
Położenie.
Little Tokyo znajduje się na wschód od Civic Center. Ograniczone jest ulicami: Alameda Street, Temple Street, San Pedro Street, 1st Street, Los Angeles Street i 3rd Street.

</doc>
<doc id="1617459" url="https://pl.wikipedia.org/wiki?curid=1617459" title="Leanid Kowiel">
Leanid Kowiel

Leanid Leanidawicz Kowiel, biał. "Леанід Леанідавіч Ковель", "Leanid Leanidavič Koviel"; ros. "Леонид Леонидович Ковель", "Leonid Leonidowicz Kowiel" (ur. 29 lipca 1986 w Smorgonie, Białoruska SRR) – białoruski piłkarz, grający na pozycji napastnika, reprezentant Białorusi.
Kariera piłkarska.
Kariera klubowa.
Wychowanek RWAR Mińsk, w barwach którego rozpoczął karierę piłkarską. W 2004 został zaproszony do Dynama Mińsk, w którym wkrótce został jednym z najlepszych strzelców. W lutym 2007 piłkarz został wypożyczony do 31 grudnia 2007 do ukraińskiego klubu Karpaty Lwów. 1 lutego 2008 roku podpisał nowy kontrakt z Karpatami, chociaż piłkarz ogłosił, że żadnego kontraktu nie podpisywał, a wkrótce przeszedł do rosyjskiego zespołu Saturn Ramienskoje, przez co powstał skandal, a ukraiński klub ogłosił przejście to nielegalnym. Sprawa ciągnęła się długo, początkowo do lata, a następnie do września 2008. Dlatego do lata 2008 piłkarz grał w drużynie młodzieżowej Saturna, a dopiero później rozpoczął występy w podstawowym składzie Saturna. Ostatecznie, zarówno FIFA i Sąd arbitrażowy w Lozannie uznał prawidłowość lwowskiego klubu. Po rozformowaniu Saturna jako wolny agent powrócił w 2011 do Dynama Mińsk. W lutym 2012 przeszedł do FK Mińsk. W styczniu 2013 wyjechał do Kazachstanu, gdzie występował w Irtyszu Pawłodar. Otrzymał kontuzję i latem 2013 powrócił do FK Mińsk. W lutym 2014 nie zwracając uwagi na wcześniejsze konflikty podpisał 3-letni kontrakt z Karpatami. Jednak nie zagrał żadnego meczu i w końcu maja 2014 opuścił lwowski klub.
Kariera reprezentacyjna.
W 2004 zadebiutował w reprezentacji Białorusi. Ogółem wystąpił 4 razy.

</doc>
<doc id="1617460" url="https://pl.wikipedia.org/wiki?curid=1617460" title="Leonid Kowiel">
Leonid Kowiel



</doc>
<doc id="1617461" url="https://pl.wikipedia.org/wiki?curid=1617461" title="Cao Lanh">
Cao Lanh



</doc>
<doc id="1617462" url="https://pl.wikipedia.org/wiki?curid=1617462" title="Prowincja Dong Thap">
Prowincja Dong Thap



</doc>
<doc id="1617466" url="https://pl.wikipedia.org/wiki?curid=1617466" title="Dynamo Mińsk">
Dynamo Mińsk



</doc>
<doc id="1617467" url="https://pl.wikipedia.org/wiki?curid=1617467" title="Dynama Mińsk">
Dynama Mińsk



</doc>
<doc id="1617468" url="https://pl.wikipedia.org/wiki?curid=1617468" title="Sharbel Touma">
Sharbel Touma

Sharbel Touma (ur. 25 marca 1979 w Bejrucie) – szwedzki piłkarz występujący na pozycji pomocnika lub napastnika. Obecnie jest zawodnikiem Syrianska FC.
Kariera klubowa.
Touma profesjonalną karierę rozpoczynał w drugoligowym Djurgårdens IF. Do jego pierwszej drużyny został przesunięty w sezonie 1997. W debiutanckim sezonie rozegrał osiem spotkań. W następnej edycji rozgrywek drugiej ligi zagrał 16 razy i strzelił dwa gole, a także wywalczył z klubem awans do pierwszej ligi. Przez cały sezon 1999 wystąpił tam w 24 spotkaniach i zdobył osiem bramek. Jednak jego zespół zajął ostatnią, czternastą pozycję w lidze i został zdegradowany na zaplecze ekstraklasy. Wówczas Touma odszedł do AIK Solny. W pierwszym sezonie zajął z klubem trzecie miejsce w lidze, a rok później powtórzył to osiągnięcie. Łącznie rozegrał tam 29 spotkań i zdobył cztery bramki.
W 2002 roku przeszedł do Halmstads BK. Pierwszy ligowy występ zanotował tam 7 kwietnia 2002 w przegranym przez jego zespół 0-1 pojedynku z GIF Sundsvall. W Halmstadzie spędził trzy lata, a jego największym sukcesem w trakcie gry dla tego klubu było wicemistrzostwo Szwecji w 2004 roku. W sumie zagrał tam 68 razy i strzelił 20 goli.
W 2004 roku przeniósł się do holenderskiego FC Twente. W Eredivisie zadebiutował 4 grudnia 2004 w wygranym przez jego drużynę 4-0 meczu z FC Den Bosch. Natomiast pierwszego gola w holenderskiej ekstraklasie strzelił 6 lutego 2005 roku w spotkaniu z Ajaxem Amsterdam, wygranym przez Twente 2-1. W 2006 roku zwyciężył z klubem w Pucharze Intertoto i awansował z nim do Pucharu UEFA. Odpadli jednak z niego w drugiej rundzie eliminacyjnej, po porażce w dwumeczu z Levadią Tallinn. W barwach Twente grał przez trzy lata. W tym czasie wystąpił tam łącznie 79 razy i zdobył 17 bramek.
W 2007 roku Touma odszedł do niemieckiego drużyny z 2. Bundesligi – Borussii Mönchengladbach. Pierwszy ligowy występ zaliczył tam 13 sierpnia 2007 w zremisowanym 1-1 pojedynku z 1. FC Kaiserslautern. Na koniec sezonu jego drużyna uplasowała się na pierwszej pozycji w lidze i awansowała do ekstraklasy. W Bundeslidze zadebiutował 20 września 2008 w przegranym 0-1 pojedynku z Herthą Berlin.
W 2009 roku był graczem greckiego klubu Iraklis Saloniki. W 2010 powrócił do Allsvenskan, do Djurgårdens IF. Tego samego roku przeniósł się do drużyny Syrianska FC, w której gra do tej pory.
Kariera reprezentacyjna.
Touma jest reprezentantem Szwecji. W drużynie narodowej zadebiutował 1 lutego 2001 w przegranym 0-1 meczu z Finlandią. Dotychczas w kadrze zagrał dwa razy (stan na kwiecień 2009).

</doc>
<doc id="1617469" url="https://pl.wikipedia.org/wiki?curid=1617469" title="Stardust (zespół muzyczny)">
Stardust (zespół muzyczny)

Stardust – francuski projekt muzyczny, który pod koniec lat 90. stworzyli Thomas Bangalter (członek zespołu Daft Punk), Benjamin Diamond i Alan Braxe (Alan Braxe &amp; Fred Falke). Byli przypisani wówczas do tzw. french house.
W 1998 wydali debiutancki (i jedyny) singel „Music Sounds Better with You”, który był utrzymany w stylu house. Sample wykorzystane w piosence pochodzą z pierwszych taktów piosenki Chaki Khan „Fate” z albumu pt. "What Cha' Gonna Do for Me" z 1981.
Pozycje na listach przebojów.
Singiel:
Music Sounds Better with You

</doc>
<doc id="1617470" url="https://pl.wikipedia.org/wiki?curid=1617470" title="Aleh Szkabara">
Aleh Szkabara

Aleh Szkabara (biał. Алег Шкабара, ros. Олег Шкабара, "Oleg Szkabara"; ur. 15 lutego 1983 w Mińsku) - białoruski piłkarz, grający na pozycji pomocnika.
Jego atrybuty fizyczne to 176 cm i 73 kg. Obecnie występuje w zespole Dynama Mińsk. Wcześniej występował w białoruskich zespołach takich jak: Traktar Mińsk, BATE Borysów i FK Homel oraz rosyjskich Dinamo Moskwa i Urał Jekaterynburg.

</doc>
<doc id="1617472" url="https://pl.wikipedia.org/wiki?curid=1617472" title="Traktar Mińsk">
Traktar Mińsk

Traktar Mińsk (biał. ФК «Трактар» Мінск) – białoruski klub piłkarski, mający siedzibę w stolicy kraju, mieście Mińsk, działający w latach 1946—2001.
Historia.
Chronologia nazw:
Klub piłkarski Traktar został założony w Mińsku w 1946 roku w czasie budowy Mińskiej Fabryki Traktorów (biał. МТЗ - Мінскі трактарны завод). Najpierw jego członkami byli niemieccy jeńcy wojenni, a później personel fabryki. Początkowo rozgrywał mecze towarzyskie, a w 1948 jako Traktar-MTZ startował w pierwszej lidze mistrzostw Białoruskiej SRR, zdobywając tytuł mistrzowski. Rok później klub zmienił nazwę na Tarpieda-MTZ i ponownie został mistrzem Białoruskiej SRR. W 1958 skrócił nazwę do MTZ i zdobył Puchar Białoruskiej SRR. W 1959 w mistrzostwach uczestniczyły drużyny rejonowe, a nie kluby. W 1960 klub wrócił do pierwotnej nazwy Traktar i przez dwa lata był finalistą Pucharu Białoruskiej SRR. W 1962 ponownie startował w pierwszej lidze, w której występował bez większych sukcesów do 1988 roku. Najwyższe osiągnięcie, to trzecie miejsce w 1984 i 1985. W końcowej klasyfikacji 1991 roku klub zajął 13.miejsce w podgrupie II drugiej ligi mistrzostw Białoruskiej SRR.
Po uzyskaniu w 1992 niepodległości przez Białoruś klub zmienił status z amatorskiego na profesjonalny i debiutował w rozgrywkach Treciaj lihi (D3) Mistrzostw Białorusi, zajmując 5.miejsce. przed rozpoczęciem sezonu 1994/95 klub zrezygnował z dalszych występów na poziomie profesjonalnym. W sezonie 1998 zespół wrócił do trzeciej ligi, która w międzyczasie zmieniła nazwę na "Druhaja liha", zajmując trzecie miejsce, a w 1999 odniósł zwycięstwo w podgrupie A i awansował do Pierwszaj lihi (D2). Debiut na drugim poziomie był nieudanym, po zajęciu 13.miejsca wśród 16 zespołów spadł z powrotem do "Druhaj lihi". Sezon 2001 zakończył na 11.pozycji w trzeciej lidze. W 2002 połączył się z klubem Republikańskiego Instytutu Profesjonalnej Edukacji (Pracounyja Rezierwy-RIPA Mińsk) i przyjął nazwę MTZ-RIPA (biał. МТЗ-РІПА: Мінскі трактарны завод - Рэспубліканскі інстытут прафэсійнай адукацыі).
Barwy klubowe, strój, herb, hymn.
Klub ma barwy czarno-białe. Piłkarze swoje domowe spotkania zazwyczaj grają w białych koszulkach, czarnych spodenkach oraz białych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Traktar w Mińsku, który może pomieścić 17.600 widzów.

</doc>
<doc id="1617476" url="https://pl.wikipedia.org/wiki?curid=1617476" title="Daugava Daugavpils">
Daugava Daugavpils



</doc>
<doc id="1617478" url="https://pl.wikipedia.org/wiki?curid=1617478" title="Arciom Kancawy">
Arciom Kancawy

Arciom Kancawy (biał. Арцём Канцавы, ros. Артём Концевой, "Artiom Koncewoj"; ur. 20 maja 1983 w Homlu) – białoruski piłkarz, grający na pozycji napastnika, reprezentant Białorusi.
Jest powoływany do reprezentacji Białorusi. Od 2015 występuje w Niomanie Grodno. Wcześniej występował w zespołach takich jak: MTZ-RIPA Mińsk oraz rosyjskich Spartak Moskwa, Czernomoriec Noworosyjsk i Spartak Nalczyk oraz BATE Borysów i Tarpieda-BiełAZ Żodzino.

</doc>
<doc id="1617480" url="https://pl.wikipedia.org/wiki?curid=1617480" title="Artiom Koncewoj">
Artiom Koncewoj



</doc>
<doc id="1617481" url="https://pl.wikipedia.org/wiki?curid=1617481" title="Mizo">
Mizo

Mizo – grupa etniczna zamieszkująca przede wszystkim Indie. Są tam zarejestrowani jako Scheduled Tribe. Określenie „Mizo“ oznacza „ludzie z gór“. W czasach kolonialnych Brytyjczycy nazywali ich "Lushai", a Bengalczycy – "Kuki". Większe grupy zamieszkują stany Mizoram, Manipur i Tripura. Mniejsze grupy Mizo żyją na sąsiednich terenach Mjanmy i Bangladeszu. Posługują się językiem mizo, należącym do podgrupy kuki-naga chin tybeto-birmańskiej rodziny językowej. Nazwa stanu Mizoram oznacza „kraj Mizo“.
Historia.
Ich korzenie wywodzi się z Chin, skąd w okolicach roku 1000 mieli wyemigrować na tereny współczesnej Mjanmy. Dopiero stamtąd przybyli do Indii, gdzie osiedlili się na terenie Siedmiu Siostrzanych Stanów. Pierwsze wzmianki źródłowe dotyczące Mizo pochodzą z 1777 roku. Wówczas to wódz konkurencyjnego plemienia zamieszkującego okolice Ćottogram, zwrócił się do Brytyjczyków z prośbą o pomoc w walce z grupami Kuki (bengalska nazwa Mizo). Brytyjczycy na dobre pojawili się w Mizoramie dopiero w okolicach 1844 roku, kiedy to zaczęli prowadzić kampanie przeciwko miejscowym wodzom. Po dekolonizacji i uzyskaniu niepodległości przez Indie w 1947 roku, wodzowie Mizo zaczęli domagać się autonomii i prawa do rządzenia swoimi społecznościami na podobnych zasadach, jakie obowiązywały przed pojawieniem się Brytyjczyków. Spotkali się jednak ze sprzeciwem ze strony powstałej w czasach kolonialnych, wykształconej klasy średniej Mizo, zamieszkującej głównie miasta. Jej członkowie, którzy założyli organizację Mizo Commoners Union, byli zwolennikami integracji z Indiami. Tradycjonaliści sformowali natomiast ugrupowanie znane jako Mizo Freedom Organization. Ostatecznie to Commoners Union uzyskali przewagę i ziemie zamieszkiwane przez Mizo stały się częścią stanu Asam.
Po upływie około dziesięciu lat od wcielenia ziem Mizo do Assamu, wielu członków tej grupy etnicznej zmieniło swoje poglądy. Był to efekt zawiedzionych nadziei. Rząd centralny wycofał się z wielu złożonych wcześniej obietnic. Nie doszło na przykład do zniesienia pozycji i przywilejów wodzów. Poza tym miejscowe języki zaczęły być wypierane przez hindi, a lokalna administracja nie miała w zasadzie żadnej władzy i nie mogła o niczym decydować sama. Brak zdecydowanej reakcji i pomocy ze strony władz w czasie Mautam w 1959 roku, pogłębiły niechęć wobec rządu centralnego. Mizo, dotychczas rozbici na wiele podgrup (ze względu na zamieszkiwany region lub używany dialekt), zaczęli uważać się za jedną wspólnotę, zjednoczoną pochodzeniem i interesami. 
Zwolennicy niepodległego Mizoramu, zrzeszeni w Mizo National Front cieszyli się bardzo dużym poparciem wśród różnych podgrup plemiennych i warstw społecznych. Prowadzili działalność polityczną i społeczną a gdy rząd indyjski zignorował ich postulaty, doprowadzili nawet do powstania zbrojnego. Jego początkiem było ogłoszenie w 1966 roku niepodległości i państwa o nazwie Mizoram. Walki zostały wprawdzie wygrane przez siły rządowe ale sukcesy te nie doprowadziły do rozpadu MNF. Jego członkowie kontynuowali dotychczasową działalność mimo delegalizacji a zbrojne skrzydło ruchu prowadziło walkę partyzancką. Popularność idei niepodległościowej zmusiła rząd indyjski do nadania Mizoramowi statusu terytorium związkowego w 1972 roku. Zwiększenie lokalnej autonomii okazało się sukcesem, choć nadal spora część Mizo domagała się większych swobód. Z tego powodu w 1986 roku zawarto porozumienie na mocy którego rząd zobowiązywał się do nadania Mizoramowi statusu stanu. Obietnica ta została spełniona już rok później.
Gospodarka.
Tradycyjnie większość Mizo zajmowała się rolnictwem żarowym. Po wypaleniu roślin Mizo zasiewali teren ryżem, kukurydzą, kapustą i innymi warzywami. Poza tym na dużą skalę uprawiali również imbir i bawełnę. Dodatkowo hodowali świnie i drób, zajmowali się również rybołówstwem. Bogatsze rody posiadały liczne stada bydła. Do dnia dzisiejszego większość mieszkańców Mizoramu utrzymuje się z rolnictwa, przemysł jest słabo rozwinięty, głównie z powodu zacofania infrastrukturalnego.
Społeczeństwo.
Większość Mizo żyje w rodzinach nuklearnych, aczkolwiek do dzisiaj żywa jest tradycja, która każe uważać każdego domownika za członka rodziny, nawet jeśli nie jest on krewnym. Większość mężczyzn opuszcza dom rodzinny po zawarciu związku małżeńskiego, przenosząc się z żoną do własnego. Obecnie dominują związki monogamiczne, choć wcześniej popularna była poligynia. Według tradycji najmłodszy syn powinien zostać z rodzicami i opiekować się nimi aż do ich śmierci. To właśnie najmłodsi synowie są tradycyjnie dziedzicami domu i ziemi po rodzicach. Reszta majątku ojca jest dzielona między braci. Córki natomiast dzielą między sobą majątek matki.
Religia.
Większość Mizo jest wyznawcami różnych odłamów protestanckiego chrześcijaństwa. Zależnie od miejsca zamieszkania i plemienia liczba chrześcijan jest różna. Szacuje się, że około 90% Mizo to chrześcijanie. Jest to efekt działalności zachodnich misjonarzy, którzy pojawili się w Mizoramie w czasach kolonialnych. Do najważniejszych kościołów działających wśród Mizo należą Kościół Adwentystów Dnia Siódmego i Zjednoczony Kościół Zielonoświątkowy i Armia Zbawienia. Częstą praktyką, zwłaszcza na wsi, jest synkretyzm religijny, czyli łączenie wierzeń ludowych z chrześcijaństwem. Niewielka grupa uznaje się za żydów (Bnei Menashe).

</doc>
<doc id="1617482" url="https://pl.wikipedia.org/wiki?curid=1617482" title="Kelman Szapiro">
Kelman Szapiro

Kelman Kalonimus Szapiro (ur. 15 kwietnia 1889 w Grodzisku Mazowieckim, zm. prawdopodobnie 3 listopada 1943 w Trawnikach) – cadyk, rabin Piaseczna, ostatni rabin getta warszawskiego, pedagog, znawca i komentator Tory, ojciec Elimelecha Ben Ziona Szapiro i mąż Racheli Hayyah Miriam Hapstain.
Życiorys.
Do 1912.
Szapiro pochodził ze słynnych rodów chasydzkich (Elimelecha z Leżajska i Widzącego z Lublina, natomiast poprzez małżeństwo był spowinowacony z rodem pochodzącym od Magida z Kozienic). W 1908 został uznany "człowiekiem sprawiedliwym" (cadykiem) a rok później zyskał tytuł "admo" ("Adonejnu Morejnu we rabejnu" – Nasz Mistrz i Nauczyciel). W 1909 jako swoją siedzibę wybrał Piaseczno. Jego dom mieścił się przy ul. Niecałej 15 (dziś z budynku zachował się tylko kawałek ściany). Z zapisków Jerzego Duszy wynika, że dom składał się z parteru (z 4 pokojami, kuchnią oraz dużą sienią) oraz poddasza na którym znajdowały się 2 pokoje. W budynku znajdowała się starożytna amfora znaleziona na pustyni w Palestynie.
Lata 1913–1939.
Kelman Szapiro bardzo dobrze mówił po polsku co pomagało mu w kontaktach z Polakami. W wieku 24 lat, w 1913, został wybrany na rabina Piaseczna ("Piaseczener rebbe"). Po I wojnie światowej Szapiro przeniósł się do Warszawy, gdzie w 1923 założył jedną z największych wyższych szkół talmudycznych dla nieżonatych studentów – chasydzką Daas Mosze. Kleman Szapiro był wybitnym kaznodzieją oraz autorem licznych prac poświęconych żydowskiej edukacji i fenomenologii tradycyjnych praktyk religijnych, a także interesował się medycyną (jego wiedza była tak rozległa, że jego recepty były akceptowane w Warszawskich aptekach).
II wojna światowa.
Podczas II wojny światowej Szapiro mieszkał w kamienicy przy ul. Dzielnej 5 w Warszawie. W wyniku działań zbrojnych kampanii wrześniowej Kleman stracił jedynego syna – Elimelecha Ben Ziona Szapiro. W swoim mieszkaniu zorganizował dom modlitwy oraz kuchnię dla głodujących. Pracował jako robotnik nie zaprzestając swojej działalności nauczycielskiej. W getcie warszawskim wygłaszał cotygodniowe nauki w języku hebrajskim (derasha). Nehemia Polen zauważa, że w kazaniach Szapiro nie ma wyrażeń czy zwrotów sugerujących na to że nauki zostały głoszone w czasie wojny. 
22 lipca 1942 rozpoczęła się wielka akcja wysiedleńcza mieszkańców getta do obozu zagłady w Treblice. Dwa dni przed tym wydarzeniem Kleman wygłosił swoje ostatnie kazanie.
Śmierć.
Podczas powstania w getcie warszawskim Szapiro został deportowany do obozu w Trawnikach. Kilka organizacji żydowskich próbowało uwolnić z obozu wielu wybitnych ludzi w tym Klemana. Szapiro na znak solidarności z innymi więźniami nie skorzystał z szansy uratowania się. Zginął prawdopodobnie 3 listopada 1943 kiedy rozstrzelano wszystkich więźniów obozu.
Kazania.
Nauki Klemana Szapiro zostały spisane przez niego samego i wraz z listem do brata i chasydów znajdujących się w Ziemi Świętej zamknięte i zakopane w metalowej bańce. Kazania zostały odnalezione przez robotników budujących nowe domy na terenie dawnego getta. Wraz z innymi dokumentami zostały wydane i przetłumaczone na wiele języków w 1960 w Izraelu jako "Esz kodesz" (Święty ogień). Polskie wydanie wybranych kazań Szapiry ukazało się w 2006 roku.

</doc>
<doc id="1617484" url="https://pl.wikipedia.org/wiki?curid=1617484" title="Angelo Ruffini">
Angelo Ruffini

Angelo Ruffini (ur. 17 lipca 1864 w Arquata del Tronto, zm. 7 września 1929 w Baragazzy) – włoski lekarz, histolog i embriolog. 
Życiorys.
Związany z uniwersytetami w Bolonii i Sienie. Jako pierwszy opisał proprioreceptory, znane dziś jako ciałka Ruffiniego.

</doc>
<doc id="1617485" url="https://pl.wikipedia.org/wiki?curid=1617485" title="Cerkiew Zaśnięcia Najświętszej Maryi Panny w Zabłudowie">
Cerkiew Zaśnięcia Najświętszej Maryi Panny w Zabłudowie

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Zabłudowie. Należy do dekanatu Białystok diecezji białostocko-gdańskiej Polskiego Autokefalicznego Kościoła Prawosławnego.
Świątynia mieści się przy ulicy Cerkiewnej, po południowo-wschodniej stronie rynku.
Cerkiew została wybudowana w latach 1847–1855. Posiada elementy architektury ruskiej. Wewnątrz znajduje się ikonostas wykonany w 1979.
Świątynię wpisano do rejestru zabytków 9 stycznia 1985 pod nr 593.

</doc>
<doc id="1617486" url="https://pl.wikipedia.org/wiki?curid=1617486" title="Ach ten... Snoopy">
Ach ten... Snoopy

Ach ten... Snoopy (ang. "Charlie Brown Specials", 1965-1994) – amerykański serial animowany opowiadający o popularnym psie Snoopym.
Wersja polska.
Wersja polska: GMC STUDIO
Udział wzięli:
i inni

</doc>
<doc id="1617489" url="https://pl.wikipedia.org/wiki?curid=1617489" title="Prowincja Quang Ninh">
Prowincja Quang Ninh



</doc>
<doc id="1617490" url="https://pl.wikipedia.org/wiki?curid=1617490" title="Sos czosnkowy">
Sos czosnkowy

Sos czosnkowy – aromatyczny biały sos, sporządzany głównie na bazie jogurtu naturalnego lub (rzadziej) śmietany. Zazwyczaj niepoddawany obróbce termicznej. Podawany na zimno do dań orientalnych lub jako dip.

</doc>
<doc id="1617491" url="https://pl.wikipedia.org/wiki?curid=1617491" title="Anton Amielczanka">
Anton Amielczanka

Anton Amielczanka (biał. Антон Амельчанка, ros. Антон Демьянович Амельченко, "Anton Diemjanowicz Amielczienko"; ur. 27 marca 1985 w Homlu, Białoruska SRR) – białoruski piłkarz, grający na pozycji bramkarza, reprezentant Białorusi. Od 2016 roku jest zawodnikiem białoruskiego Biełszyna Bobrujsk.

</doc>
<doc id="1617493" url="https://pl.wikipedia.org/wiki?curid=1617493" title="Lucidity">
Lucidity

Lucidity – debiutancki studyjny album holenderskiego zespołu symfoniczno-metalowego Delain, wydany 4 września 2006 roku przez wytwórnię Roadrunner Records. W nagraniu płyty zespół wspomagali artyści o wyrobionej marce na metalowej scenie m.in. Marco Hietala czy Sharon den Adel.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1617494" url="https://pl.wikipedia.org/wiki?curid=1617494" title="Anton Amielczienko">
Anton Amielczienko



</doc>
<doc id="1617496" url="https://pl.wikipedia.org/wiki?curid=1617496" title="Subtelność (estetyka)">
Subtelność (estetyka)

Kategoria subtelności w estetyce – marginalnie pojawiła się już w starożytności, o czym wspomina Cyceron ("Orat.", 29), łac. "subtilis" znaczył ostry, szczupły, drobny, a w retoryce oznaczał najskromniejszy styl. Za najwyższy z trzech stylów wymowy uchodził wzniosły, czyli górny, a za najniższy- subtelny właśnie. W średniowieczu subtelność znaczyła większą delikatność i staranność w wykonaniu dzieła sztuki.
Popularność i dzisiejsze znaczenie termin uzyskał w końcu XVI wieku, w okresie manieryzmu. Istotę subtelności sformułował G. Cardano. Wychodząc od założenia, że rzeczy proste i jasne, dające się łatwo przeniknąć w swym pięknie i harmonii, sprawiają największą radość, stwierdził, że jeszcze większą rozkosz sprawiać mogą rzeczy bardziej złożone i splątane, które jednak jesteśmy w stanie poznać i przejrzeć. Chodziło mu o dostrzeganie harmonii w dysharmonii, o celne uchwycenie rzeczy trudnych i niejasnych, takie rzeczy nazywał subtelnymi, a te z natury proste i jasne- pięknymi.
Subtelność w takim rozumieniu stała się ideałem wielu pisarzy i artystów końca XVI i całego następnego wieku, stanęła obok a nawet ponad pięknem. Za największego z tych artystów uważa się hiszpańskiego pisarza Baltasara Graciana. Wśród teoretyków subtelności w sztuce za czołowego uchodzi Emanuel Tesauro. Po XVI-XVII-wiecznym okresie kultu subtelności, kategoria ta nie cieszyła się już nigdy w sztuce taką popularnością.

</doc>
<doc id="1617497" url="https://pl.wikipedia.org/wiki?curid=1617497" title="Elżbieta Charlotta Wittelsbach">
Elżbieta Charlotta Wittelsbach

Elżbieta Charlotta Wittelsbach (ur. 19 listopada 1597 w Neumarkt in der Oberpfalz, zm. 26 kwietnia 1660 w Krośnie Odrzańskim) – księżniczka palatynatu reńskiego, elektorowa brandenburska.
Córka elektora Palatynatu Reńskiego Fryderyka IV i Luizy Orańskiej. Jej dziadkami byli Ludwik VI, elektora Palatynatu Reńskiego i Elżbieta Heska oraz Wilhelm I Orański i Charlotta de Bourbon.
24 lipca 1616 roku wyszła za mąż za księcia Jerzego Wilhelma Hohenzollerna, który trzy lata później został elektorem Brandenburgii. Małżeństwo miało na celu połączenie dwóch protestanckich domów Brandenburgii i Palatynatu.
Jej brat Fryderyk V był przywódcą Unii Ewangelickiej. Po klęsce w Czechach znalazł schronienie w Brandenburgii.
Elżbieta i Jerzy Wilhelm byli rodzicami:
Ostatnie lata swojego życia spędziła w Krośnie Odrzańskim, gdzie zmarła 26 kwietnia 1660. Pochowana została w krypcie Hohenzollernów w katedrze berlińskiej.

</doc>
<doc id="1617498" url="https://pl.wikipedia.org/wiki?curid=1617498" title="Parafia Świętych Piotra i Pawła w Lipie">
Parafia Świętych Piotra i Pawła w Lipie

 
Parafia Świętych Piotra i Pawła w Lipie – parafia rzymskokatolicka w dekanacie jaworskim w diecezji legnickiej. Jej proboszczem jest ks. Piotr Żukowski. 

</doc>
<doc id="1617499" url="https://pl.wikipedia.org/wiki?curid=1617499" title="Odruch oczu lalki">
Odruch oczu lalki



</doc>
<doc id="1617501" url="https://pl.wikipedia.org/wiki?curid=1617501" title="Da Nang">
Da Nang



</doc>
<doc id="1617502" url="https://pl.wikipedia.org/wiki?curid=1617502" title="Ludwig Crüwell">
Ludwig Crüwell

Ludwig Crüwell (ur. 20 marca 1892 w Dortmundzie, zm. 25 września 1958 tamże) – niemiecki dowódca wojskowy z czasów II wojny światowej w stopniu generała wojsk pancernych.
Życiorys.
Następca o wiele sławniejszego generała Erwina Rommla na stanowisku dowódcy Deutsche Afrika Korps (DAK) urodził się 20 marca 1892 roku w Dortmundzie. Karierę wojskową rozpoczął w 1911 r. w pułku kawalerii. W 1912 roku został wysłany do Kriegsschule w Bad Hersfeld, skąd wrócił do swego 9.pułku dragonów na stanowisko adiutanta pułku. Spędził w nim większość czasu I wojny światowej, jednak wielokrotnie był kierowany do różnych jednostek piechoty, między innymi przez krótki okres dowodził kompanią. Do czasu zakończenia działań wojennych dosłużył się stopnia porucznika.
Mimo znacznego zredukowania stanu osobowego armii po I wojnie światowej pozostał w niej. Najpierw służył ponownie w swym 9.pułku dragonów, następnie został odkomenderowany do sztabu generalnego, a potem, w październiku 1920 r. – do 1.Dkaw., a w 1928 r. – do 3.DKaw. W październiku 1931 r. był już majorem, w ciągu następnych trzech lat pełnił różne funkcje sztabowe. Po objęciu władzy przez Hitlera awansował w 1934, do stopnia podpułkownika, a dwa lata później – pułkownika. Na początku 1938 r. przez dwa miesiące dowodził 6.ppanc. (m.in. brał udział w zajęciu Austrii), by następnie wrócić do pracy sztabowej, m.in. w Naczelnym Dowództwie Wojsk Lądowych OKH.
1 listopada 1939 r. został szefem służb kwatermistrzowskich 16 Armii, co już w grudniu ułatwiło mu awans na generała majora. W trakcie kampanii francuskiej został przydzielony do 6.Dpanc., a 1 sierpnia 1940 powierzono mu dowództwo 11 Dywizji Pancernej Na jej czele odbył kampanię bałkańską, za którą w maju 1941 otrzymał Krzyż Rycerski. Miesiąc później wziął udział w operacji Barbarossa. W składzie 38 korpusu armijnego uczestniczył w pancernym rajdzie na Żytomierz i Humań.
8 sierpnia drugie z tych miast zostało zdobyte, co pociągnęło wzięcie do niewoli 100 tys. jeńców. M. in. za te zasługi we wrześniu 1941 r. Crüwell został awansowany do stopnia generała porucznika i odznaczony Liśćmi Dębu do Krzyża Rycerskiego. Już we wrześniu otrzymał przeniesienie do Afryki, gdzie objął dowództwo Deutsche Afrika Korps. Dowodzącemu nim do tej pory gen. Rommlowi powierzono komendę na nowo utworzonym związkiem taktycznym – Grupą Pancerną Afryka. Gen. Crüwell dowodził DAK podczas walk o Tobruk, El Duda i Sidi Rezegh. Zasłużył się podczas próby zatrzymania brytyjskiej ofensywy prowadzonej w ramach operacji Crusader, kiedy jego oddział zadał Brytyjczykom poważne straty, i w grudniu 1941 r. otrzymał awans do stopnia generała wojsk pancernych. Wiosną 1942 roku zastąpił chorego Rommla w dowodzeniu Grupą Pancerną Afryka. Po jego powrocie tym razem Crüwell ciężko zachorował i został przewieziony na leczenie do Europy. Dowództwo DAK objął po nim gen. Walther Nehring. Sam Crüwell po powrocie do Afryki objął dowództwo tzw. Frontu Włoskiego, składającego się z czterech dywizji włoskich i jednej niemieckiej. Siły te pod nazwą „Gruppe Crüwell” miały w maju 1942 r. przeprowadzić atak na brytyjskie pozycje pod Al-Ghazalą.
29 maja 1942 roku gen. Crüwell na pokładzie samolotu łącznikowego wybrał się na inspekcję swoich oddziałów. Maszyna musiała przymusowo lądować na terenie kontrolowanym przez Brytyjczyków, a jej pasażer dostał się do niewoli. Pozostał w niej aż do grudnia 1947 r., po czym powrócił do Niemiec. Zmarł 25 września 1958 roku.

</doc>
<doc id="1617504" url="https://pl.wikipedia.org/wiki?curid=1617504" title="Sud Ouest">
Sud Ouest

Sud Ouest – francuski dziennik regionalny wydawany na terenie południowo-zachodniej Francji, w regionie Nowa Akwitania. 
Dziennik został założony w 1944 roku przez Jacques'a Lemoîne. W ciągu następnych lat systematycznie zwiększał nakład, a także otwierał nowe redakcje lokalne. Obecnie Sud Ouest posiada 22 filii lokalnych w ośmiu departamentach.
Siedziba gazety znajduje się w Bordeaux, a redaktorem naczelnym dziennika jest Patrick Venries. Od 1979 roku Sud Ouest jest wydawany w formacie tabloidu.
Z dziennym nakładem wynoszącym 320 000 egzemplarzy, dziennik Sud Ouest jest jednym z najbardziej poczytnych w południowo-zachodniej Francji.

</doc>
<doc id="1617506" url="https://pl.wikipedia.org/wiki?curid=1617506" title="Poludňový Grúň">
Poludňový Grúň



</doc>
<doc id="1617507" url="https://pl.wikipedia.org/wiki?curid=1617507" title="Fidlův Kopec">
Fidlův Kopec



</doc>
<doc id="1617511" url="https://pl.wikipedia.org/wiki?curid=1617511" title="Czakma">
Czakma

Czakma (চাকমা), , Czangma (চাংমা) – grupa etniczna zamieszkująca region Chittagong Hill Tracts w Bangladeszu oraz przyległe tereny Indii i Mjanmy.
Historia.
Czakma przywędrowali z królestwa Magadhy (obecnie indyjski stan Bihar). Prowadzili wojny o Chittagong z Mogołami i Brytyjczykami.
Język.
Z etnicznego punktu widzenia Czakma są ludem pochodzenia tybeto-birmańskiego, lecz pod naciskiem sąsiednich ludów indoaryjskich utracili swój pierwotny język i obecnie posługują się językiem czakma, blisko spokrewnionym z językiem bengalskim i assamskim.
Religia.
Większość Czakmów praktykuje buddyzm theravada.

</doc>
<doc id="1617513" url="https://pl.wikipedia.org/wiki?curid=1617513" title="Prowincja Lam Dong">
Prowincja Lam Dong



</doc>
<doc id="1617517" url="https://pl.wikipedia.org/wiki?curid=1617517" title="Państwowy Instytut Meteorologiczny">
Państwowy Instytut Meteorologiczny

Centralny Instytut Meteorologiczny (PIM) został założony w 1919. Pierwszym dyrektorem został prof. dr Władysław Gorczyński. W późniejszych latach Instytutem kierowali m.in. J. Lugeon i Jan Blaton.
Początkowo Instytut mieścił się w Warszawie przy ul. Śniadeckich 8, lecz wkrótce otrzymał 14 pokoi w Pałacu Staszica przy Krakowskim Przedmieściu. W 1922 został przemianowany na Państwowy Instytut Meteorologii.
Polska sieć synoptyczna składała się w 1924 z siedmiu stacji: Warszawy, Poznania, Lwowa, Wilna, Gdańska i Pińska. Wydział Morski PIM otrzymał siedzibę w 1930 w Obserwatorium Morskim w Gdyni. Pod koniec lat trzydziestych korzystano też z Obserwatorium Astronomiczno-Meteorologicznego na szczycie Pop Iwan w Beskidach Wschodnich.
Rozważano połączenie PIM z Państwowym Instytutem Hydrologicznym. Budowa wspólnej siedziby połączonych instytutów na warszawskich Bielanach nie doszła do skutku z powodu wybuchu II wojny światowej.

</doc>
<doc id="1617520" url="https://pl.wikipedia.org/wiki?curid=1617520" title="Siarhiej Wieramko">
Siarhiej Wieramko

Siarhiej Mikałajewicz Wieramko, biał. Сяргей Мікалаевіч Верамко, ros. Сергей Николаевич Веромко, "Siergiej Nikołajewicz Wieriemko" (ur. 16 października 1982 w Mińsku) – białoruski piłkarz, grający na pozycji bramkarza, reprezentant Białorusi.
Kariera piłkarska.
Kariera klubowa.
Wychowanek klubów Źmiena Mińsk i RSzWSM-Alimpija Mińsk. Pierwszy trener Uładzimir Zarucki. W 2002 rozpoczął karierę piłkarską w drugiej drużynie Dynama Mińsk. Potem występował w zespołach takich jak: Dynama-Juni Mińsk, Arsenał Charków, Helios Charków, FK Charków oraz Nioman Grodno. Od 2008 bronił barw mistrza kraju BATE Borysów. Na początku stycznia 2011 przeszedł do ukraińskiego PFK Sewastopol. 22 lipca 2011 podpisał 3-letni kontrakt z rosyjskimi Kryljami Sowietow Samara. W sezonie 2014/2015 był wypożyczony do FK Ufa. Latem 2015 przeszedł do APO Lewadiakos, a w 2016 wrócił do BATE.
Kariera reprezentacyjna.
Od 2008 jest reprezentantem Białorusi, w której rozegrał 11 meczów.

</doc>
<doc id="1617521" url="https://pl.wikipedia.org/wiki?curid=1617521" title="Siergiej Wieriemko">
Siergiej Wieriemko



</doc>
<doc id="1617522" url="https://pl.wikipedia.org/wiki?curid=1617522" title="Fiat 900">
Fiat 900

Fiat 900 – samochód marki Fiat występujący w wersjach nadwoziowych typu: van, dostawczy. Produkowany we Włoszech w latach 1979-1986.
Historia modelu.
Fiat 900 powstał ponieważ Fiat oprócz Multipli, nie produkował żadnego pojazdu który mógł w komfortowych warunkach przewieźć aż siedem osób.
Silnik benzynowy umieszczony poprzecznie, chłodzony powietrzem, o mocy maksymalnej 33 kW (45 KM), pojemności 903 cm³ i 4-stopniowej manualnej skrzyni biegów.
Auto w wersji osobowej miało trzy rzędy siedzeń i siedem miejsc. Fiat 900 wykorzystywał zawieszenie i podwozie z modelu Multipla z lat 60.

</doc>
<doc id="1617523" url="https://pl.wikipedia.org/wiki?curid=1617523" title="Dien Bien Phu">
Dien Bien Phu



</doc>
<doc id="1617524" url="https://pl.wikipedia.org/wiki?curid=1617524" title="Karol Ludwik Wittelsbach">
Karol Ludwik Wittelsbach

Karol I Ludwik, (ur. 22 grudnia 1617 w Heidelbergu, zm. 28 sierpnia 1680 w Edingen-Neckarhausen) – elektor Palatynatu Reńskiego w latach 1648–1680, z dynastii Wittelsbachów.
Drugi syn Fryderyka V „Zimowego króla“ i Elżbiety Stuart, księżniczki szkockiej. Jego dziadkami byli elektor Palatynatu Reńskiego Fryderyk IV Wittelsbach i Luiza Julianna Orańska oraz król Anglii Jakub I Stuart i Anna Oldenburg.
Po śmierci swojego starszego brata w 1629 roku oraz swojego ojca w 1632 roku odziedziczyć powinien tytuł elektora Palatynatu Reńskiego oraz ziemie do niego należące. Jednak wskutek polityki swojego ojca tytuł elektorski przeszedł w ręce księcia Bawarii, zaś ziemie zajęły wojska cesarza Ferdynanda II. Karol Ludwik wraz z braćmi przebywał na dworze swojego wuja w Anglii. Próbował tam zdobyć poparcie dla swoich planów odzyskania Palatynatu, jednak w obliczu wybuchu wojny domowej zrezygnował z tego i wyjechał do swojej matki do Hagi. Wrócił do Anglii w 1644 na zaproszenie Parlamentu i zamieszkał w Pałacu Whitehall. Jego zachowanie zostało odczytane jako poparcie dla Parlamentarzystów, tym bardziej że jego bracia Rupert i Maurycy walczyli po stronie rojalistów. Karol Ludwik powrócił do Anglii w 1648 roku, kiedy w wyniku pokoju westfalskiego odzyskał tytuł i ziemie. Przebywał tam wystarczająco długo, aby zobaczyć egzekucję Karola I.
Powrócił do zniszczonego Palatynatu jesienią 1649 roku. Przez trzydzieści lat panowania odbudowywał swoje terytorium. W polityce zagranicznej zwrócił się w stronę Francji, wydał swoją córkę Elżbietę za brata króla Francji Ludwika XIV – Filipa I księcia Orleanu.
22 lutego 1650 w Kassel ożenił się z Charlottą Hessen-Kassel, córką landgrafa Hesji-Kassel Wilhelma V i Amalii Elżbiety Hanau-Münzenberg. Para miała troje dzieci:
Rozwiódł się z Charlottą i 6 stycznia 1658 ożenił się z Marią Luizą Degenfeld. Para miała liczne potomstwo:

</doc>
<doc id="1617525" url="https://pl.wikipedia.org/wiki?curid=1617525" title="Maurycy Wittelsbach">
Maurycy Wittelsbach

Maurycy Wittelsbach KG (ur. 17 grudnia 1620 w Kostrzynie nad Odrą, zm. wrzesień 1652) – hrabia Palatynatu Reńskiego.
Czwarty syn Fryderyka V „Zimowego króla” i Elżbiety Stuart księżniczki szkockiej. Jego dziadkami byli elektor Palatynatu Reńskiego Fryderyk IV Wittelsbach i Luiza Julianna Orańska oraz król Anglii Jakub I Stuart i Anna Oldenburg.
Wraz ze starszym bratem Rupertem brał udział w angielskiej wojnie domowej po stronie króla Anglii Karola I. Służył pod dowództwem Ruperta w czasie bitwy pod Powick Bridge, gdzie został ranny, i bitwy pod Edgehill. Był dowódcą w czasie walk 1643 roku między innymi bitwie pod Roundway Down. W kwietniu 1644 oblegał Lyme Regis, został jednak zmuszony zakończyć je w czerwcu. Walczył, jako podwładny w bitwie pod Lostwithiel, drugiej bitwie pod Newbury, oraz pod dowództwem brata w bitwie pod Naseby.
Został skazany wraz z bratem na banicję przez parlament w 1648 roku. Służył w armii francuskiej, następnie dołączył do brata i został wiceadmirałem floty. W 1652 roku jego statek HMS Defiance zatonął.

</doc>
<doc id="1617526" url="https://pl.wikipedia.org/wiki?curid=1617526" title="Zofia Dorota Wittelsbach">
Zofia Dorota Wittelsbach

Zofia Dorota Wittelsbach (ur. 14 października 1630 w Hadze, zm. 8 czerwca 1714 w Hanowerze) – księżniczka Palatynatu Reńskiego, elektorowa Hanoweru.
Życiorys.
Była dwunastym dzieckiem Fryderyka V, „Zimowego króla” i Elżbiety Stuart, księżniczki szkockiej. Jej dziadkami byli elektor Palatynatu Reńskiego Fryderyk IV Wittelsbach i Luiza Julianna Orańska oraz król Anglii Jakub I Stuart i Anna Oldenburg. Jej brat Karol Ludwik Wittelsbach został elektorem Palatynatu Reńskiego, dwaj bracia Rupert Reński i Maurycy Wittelsbach brali udział w angielskiej wojnie domowej.
Planowano jej ślub z królem Anglii Karolem I, gdy do tego nie doszło, zamieszkała w Heidelbergu, gdzie opiekowała się dziećmi swojego brata Karola Ludwika, Karolem i Elżbietą.
30 września 1658 wyszła za mąż za Ernesta Augusta Hanowerskiego, księcia Brunszwiku-Lüneburga. Para miała siódemkę dzieci:
W 1692 roku, na mocy decyzji cesarza Leopolda I książę Brunszwiku-Lüneburga został elektorem Hanoweru i otrzymał tytuł arcychorążego Rzeszy. Od tego momentu Zofia była elektorową Hanoweru.
Przez całe swoje życie Zofia uważała się za Angielkę, o czym może świadczyć fakt, że chociaż władała pięcioma językami, najczęściej posługiwała się językiem angielskim i otaczała się Anglikami. Nie jest więc jasne, dlaczego jej syn nie znał tego języka.
W 1701 roku Parlament Angielski uchwalił Act of Settlement. Na mocy tej ustawy tron angielski mieli dziedziczyć potomkowie Zofii, która była wnuczką króla Jakuba I. Sama Zofia mogła także odziedziczyć tron angielski, zmarła jednak dwa miesiące przed Anną Stuart, królową Wielkiej Brytanii. Królem został jej syn Jerzy Ludwik. Od tego czasu grono tych, kto może dziedziczyć brytyjski tron, jest ograniczone do potomków Zofii w linii prostej.

</doc>
<doc id="1617529" url="https://pl.wikipedia.org/wiki?curid=1617529" title="Patrick Rothfuss">
Patrick Rothfuss

Patrick Rothfuss (ur. 6 czerwca 1973 w Madison) – amerykański pisarz fantasy. Jest autorem powieści "Imię wiatru".
Życiorys.
Patrick Rothfuss urodził się 6 czerwca 1973 roku w Madison (stan Wisconsin). Według jego internetowej strony z powodu niepogody i braku telewizji kablowej dorastał jako zapalony czytelnik. W 1991 roku dostał się na University of Wisconsin, gdzie początkowo planował studiować chemię, jednak zmienił zdanie, aby realizować się w psychologii klinicznej. W końcu, po trzech latach nauki, określił swój wiodący przedmiot studiów jako 'niezadeklarowany' i zajmował się wszystkim tym, co go aktualnie interesowało. Imał się wtedy najdziwniejszych zawodów, a także pracował nad wyjątkowo długą powieścią fantasy zatytułowaną "The Song of Flame and Thunder". Zaczął też pisać "College Survival Guide" - kolumnę w studenckiej gazecie "The Pointer".
W 1999 roku zakończył studia z literatury angielskiej. Dwa miesiące przed otrzymaniem tytułu magistra skończył projekt, nad którym pracował przez ponad siedem lat: historię krążącą wokół życia człowieka o imieniu Kvothe, czyli "The Song of Flame and Thunder". Rothfuss zaprezentował ją wielu wydawnictwom, jednak za każdym razem zostawała odrzucona. W 2002 roku wrócił na uczelnię, by rozpocząć pracę jako wykładowca. Punktem zwrotnym w jego karierze było zwycięstwo w konkursie Writers of the Future z "The Road to Levinshir", fragmentem powieści. Dzięki nagrodzie i rozmowie z Kevinem J. Andersonem, Rothfussowi udało się sprzedać powieść DAW Books, jednemu z największych wydawców fantasy. "The Song of Flame and Thunder" została rozdzielona na trzytomową serię zatytułowaną "Kroniki Królobójcy", a jej pierwsza część, "Imię wiatru", trafiła do księgarń w kwietniu 2007 r. i już w tym samym roku zdobyła Quill Award za najlepsze sci-fi/fantasy oraz znalazła się na liście bestsellerów New York Timesa i sklepu amazon.com.

</doc>
<doc id="1617530" url="https://pl.wikipedia.org/wiki?curid=1617530" title="Błąd jatrogenny">
Błąd jatrogenny



</doc>
<doc id="1617532" url="https://pl.wikipedia.org/wiki?curid=1617532" title="Marina del Rey">
Marina del Rey

Marina del Rey – jednostka osadnicza w hrabstwie Los Angeles. W 2010 roku liczba mieszkańców miejscowości wyniosła 8866 osób.
Położenie.
Marina del Rey wchodzi w skład obszaru metropolitalnego Los Angeles, jest niewielką (3,8 km²) „półenklawą” na terenie miasta. Od południowego wschodu graniczy z dzielnicą Venice, od północy z dzielnicą Playa del Rey.
Miejscowość znana jest z dziewiętnastu portów jachtowych ("marin") mogących pomieścić 5600 jachtów. Zarządzana jest przez władze hrabstwa.
Linki zewnętrzne.
http://www.visitmarinadelrey.com/

</doc>
<doc id="1617533" url="https://pl.wikipedia.org/wiki?curid=1617533" title="Prowincja Dien Bien">
Prowincja Dien Bien



</doc>
<doc id="1617536" url="https://pl.wikipedia.org/wiki?curid=1617536" title="Nobuyoshi Araki">
Nobuyoshi Araki

 – japoński fotograf i artysta współczesny. Znany jest również pod pseudonimem .
Życiorys.
Studiował fotografię, a następnie pracował w agencji reklamowej Dentsu Inc., gdzie poznał swoją przyszłą żonę – Yōko Araki. Po ślubie opublikował książkę zawierającą serię zdjęć wykonanych podczas ich podróży poślubnej, zatytułowaną "Podróż sentymentalna". Jego żona zmarła w roku 1990. Zdjęcia wykonane w czasie jej ostatnich dni zostały opublikowane w książce zatytułowanej "Podróż zimowa".
Araki, który opublikował ponad 350 książek, jest uważany za jednego z najbardziej płodnych artystów Japonii i całego świata. Wiele jego prac to fotografie erotyczne, o niektórych mówi się nawet jako o pornograficznych.
Jedną z wielbicielek twórczości artysty jest Björk, która była również jego modelką. Na jej prośbę Araki wykonał zdjęcia na okładkę jej albumu "Telegram."
Życie i twórczość artysty zostały w 2005 roku przedstawione w filmie dokumentalnym Travisa Klose pt. "Arakimentari".

</doc>
<doc id="1617539" url="https://pl.wikipedia.org/wiki?curid=1617539" title="Portret Eleonory Toledańskiej z synem Giovannim">
Portret Eleonory Toledańskiej z synem Giovannim

Portret Eleonory Toledańskiej z synem Giovannim, też "Portret Eleonory de Toledo z synem Giovannim" () – obraz włoskiego malarza okresu manieryzmu Agnola Bronzina.
Opis obrazu.
Obraz powstał w ramach pracy artysty jako nadwornego malarza księcia Toskanii Cosimo I Medici. Dzieło przedstawia młodą żonę Eleonorę z Toledo i syna Giovanniego w wyidealizowany sposób, w sztywnej pozie. Bronzino bardzo wiernie przedstawił szczegóły strojów i elementów ubioru m.in. złotą siatkę z perłami na włosach księżnej, pasek zakończony frędzlami i perłami trzymany w lewej ręce. Kobieta ubrana jest w suknię z białego jedwabiu ozdobionego czarno-złotymi motywami granatu – symbolu płodności. Aż do 1948 roku, czyli do drugiej ekshumacji szczątków Eleonory sądzono, że w tej sukni została ona pochowana w kaplicy Medyceuszy. W rzeczywistości pochowana została w znacznie uboższej szacie
Stojące dziecko przez wiele lat było utożsamiane z siódmym synem pary książęcej – Garcią. Późniejsze badania wykazały, iż jest to syn Giovanni urodzony na dwa lata przed powstaniem obrazu. Bronzino namalował również inny portret Giovanniego, również znajdującego się w zbiorach Galerii Uffizi, gdzie dziecko trzyma w lewej ręce szczygła, a w prawej wisiorek z korala będący amuletem chroniącym dzieci przed złymi urokami.

</doc>
<doc id="1617540" url="https://pl.wikipedia.org/wiki?curid=1617540" title="John Beaman">
John Beaman

John Beaman (ur. 5 października 1951 w Castleford) – angielski polityk, jeden z przedstawicieli wyspy Alderney z wykształcenia nauczyciel, States Member (reprezentant) turystyki rządu Alderney.
Działalność polityczna.
W kontrowersyjnych wyborach w grudniu 2009 został wybrany do States of Alderney, otrzymał w nich liczbę głosów równą innemu kandydatowi, który został odrzucony, a o zwycięstwie Johna Beamana zdecydowało losowanie (ciągnięcie głosów). Obecnie w rządzie Alderney jest odpowiedzialny za rolnictwo, ochronę środowiska, otwartych przestrzeni. Reprezentuje również wyspy Burhou. Jako jedyny pośród innych posłów głosował przeciwko stworzeniu Alderney Housing Association (wspólnota mieszkaniowa). Występował przeciwko podwyżce pensji dla posłów.
Poza światem polityki.
Ożenił się w 1976 roku z Anne, nauczycielką Anglistyki. Mają syna Roberta. W czasie wolnym od pracy zawodowej, pracują w latarni morskiej Alderney. Napisał książkę „Eight Walks on Alderney” o turystyce na wyspie, tłumaczoną na francuski i niemiecki.

</doc>
<doc id="1617542" url="https://pl.wikipedia.org/wiki?curid=1617542" title="Zegrze (gmina)">
Zegrze (gmina)

Zegrze (od 1973 "Serock") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Zegrze, lecz siedzibą władz gminy był Serock, który stanowił odrębną gminę miejską.
Za Królestwa Polskiego gmina Zegrze należała do powiatu pułtuskiego w guberni łomżyńskiej (od 1893 w guberni warszawskiej). 31 maja 1870 do gminy przyłączono pozbawiony praw miejskich Serock, odłączając równocześnie kilka wsi na korzyść gminy Somianka. Serock odłączono ponownie (jako miasto) 1 stycznia 1923.
W okresie międzywojennym gmina Zegrze należała do powiatu pułtuskiego w woj. warszawskim. Po wojnie gmina zachowała przynależność administracyjną.
1 lipca 1952 roku:
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Serock.

</doc>
<doc id="1617544" url="https://pl.wikipedia.org/wiki?curid=1617544" title="Król się bawi">
Król się bawi

Król się bawi () – dramat Wiktora Hugo z 1832, pierwsze dzieło literackie zakazane przez cenzurę po rewolucji lipcowej. Na jego podstawie Giuseppe Verdi napisał operę "Rigoletto".
Treść.
Akcja utworu rozgrywa się na dworze francuskiego króla Franciszka I. Monarcha jest utracjuszem i kobieciarzem, stale poszukującym nowych przygód miłosnych. Nową kochankę upatrzył sobie w pięknej hrabinie de Cossé, nadworny błazen Trybulet zachęca go, by zdobył kobietę zabijając jej męża. Nagle pojawia się ojciec uwiedzionej wcześniej przez króla Diany de Poitiers, hrabia Saint-Vallier, by domagać się od Franciszka I zadośćuczynienia. Król i Trybulet wyśmiewają go, wówczas arystokrata rzuca na obydwu klątwę. Błazen wycofuje się przerażony.
Wracając do domu, Trybulet nie może zapomnieć o klątwie. Spotyka na ulicy nieznajomego, który przedstawia mu się jako płatny morderca Saltabadil i proponuje swoje usługi. Błazen nie chce jednak z nich korzystać, po czym udaje się do domu, w którym ukrywał przed światem swoją córkę Blankę. Wiedząc o obyczajach króla i szlachty pragnął uchronić dziewczynę przed uwiedzeniem i pozwalał jej wychodzić jedynie na mszę świętą. Szczerze kochająca ojca Blanka cieszy się z jego wizyty, jednak nie mówi mu o tym, że zakochała się w nieznanym jej człowieku, którego widziała właśnie w kościele. Słysząc podejrzane odgłosy na ulicy Trybulet wychodzi z domu, a w tym czasie do ogrodu Blanki wchodzi król. To on widział ją w świątyni i zachwycił się jej urodą. Teraz wyznają sobie miłość i obiecują na zawsze być razem. Tymczasem wraca Trybulet. Król wycofuje się, ale błazna zatrzymuje na ulicy grupa dworzan. Twierdzą oni, że zgodnie z wcześniejszym pomysłem błazna chcą porwać dla władcy panią de Cossé. W rzeczywistości przyszli po Blankę, którą uważają za kochankę Trybuleta. Ma to być zemsta na znienawidzonym, zawsze wyśmiewającym dworaków błaźnie. Podstępem zawiązują oni Trybuletowi opaskę na oczy i uciekają razem z dziewczyną. Dopiero jej krzyk z oddali pozwala mu zrozumieć, że został oszukany.
Następnego dnia na dworze Trybulet odnajduje córkę, jednak dworzanie uniemożliwiają mu wejście do komnaty, w której znajduje się ona razem z księciem. Uwiedziona i zszokowana dziewczyna w końcu ucieka i opowiada ojcu całą historię, co sprawia, iż błazen postanawia okrutnie się zemścić. Prośby Blanki, nadal zakochanej w królu, nie przynoszą rezultatów. Błazen udaje się do Saltabadila z prośbą o dokonanie zabójstwa. Król udaje się do oberży, gdzie czeka na niego siostra zabójcy Maguelonne, kokietując go. Następnie monarcha udaje się na spoczynek, wtedy Saltabadil ma zadać mu śmiertelny cios. Maguelonne prosi jednak o zachowanie przy życiu mężczyzny, który ją zauroczył. Mimo początkowych obiekcji morderca zgadza się zabić zamiast króla przypadkową osobę, która zjawi się jako następna w oberży. Całą scenę obserwuje Blanka, którą ojciec pozostawił pod oknem oberży, by mogła przekonać się, jak niewierny jest Franciszek I. Dziewczyna postanawia jednak poświęcić się za ukochanego. Słysząc rozmowę Saltabadila z siostrą wchodzi do wnętrza i zostaje śmiertelnie ugodzona. Po chwili po obiecane zwłoki króla przybywa Trybulet. Nie otwiera początkowo worka, w którym według słów mordercy ma znajdować się jego ciało, jednak upojony zemstą słyszy nagle wesoły śpiew Franciszka. Wówczas z przerażeniem widzi zabitą Blankę.
Cechy utworu.
"Król się bawi" jest dramatem romantycznym, nawiązującym do konwencji współczesnego autorowi melodramatu, czego wyrazem jest treść utworu, zawarte w nim nagłe zwroty akcji, dylematy bohaterów i tragiczny finał, jak również tło - kontrast między dworem królewskim a ukrytym domem Blanki, burza towarzysząca finałowemu morderstwu. Istotne było również oddanie realiów epoki. Przygotowując się do napisania dramatu, Hugo przeprowadził studia związane z osobą i epoką Franciszka I, zaglądając nawet do oryginalnych dokumentów z epoki. Ostatecznie jednak bieżące wydarzenia polityczne, przede wszystkim krwawo stłumione powstanie republikanów w Paryżu w 1832, zmieniły charakter dzieła i uczyniły je manifestem antymonarchicznych poglądów autora. Obraz dworu Franciszka I podkreśla rozwiązłość panujących na nim obyczajów, hipokryzję i hedonizm, a także przepaść między zajętym jedynie błahymi rozrywkami środowiskiem dworzan a ludem. Wyrazicielem „natury” tego ostatniego jest Trybulet; autor podkreśla, iż jego cynizm i bezkompromisowość to jedynie nałożona z konieczności maska, wywołana przez zepsute otoczenie. Równie uniwersalny wymiar zostaje nadany tragedii Blanki. Pod względem konstrukcji postaci Trybulet jest jednym z wielu wykreowanych przez Hugo bohaterów odrzuconych przez społeczeństwo, jak np. Quasimodo (do którego błazen jest wyraźnie podobny) lub Jean Valjean.
Recepcja utworu.
W rezultacie swojego antymonarchicznego przesłania sztuka została zakazana w dzień po pierwszym wystawieniu 22 listopada 1832 w Komedii Francuskiej. Duży wpływ na tę decyzję miał również fakt, że na przedstawieniu zebrała się spora grupa młodych ludzi sympatyzujących z republikanami, którzy po wyjściu z teatru śpiewali pieśni rewolucyjne. Hugo bronił się przed zakazem wystawiania dramatu powołując się na uchwalony dwa lata wcześniej zakaz cenzury. Za autorem wstawiała się również dyrekcja Komedii Francuskiej, jednak zrezygnowała z obrony dzieła po podtrzymaniu zakazu wystawionego przez ministra spraw wewnętrznych przez cały rząd.
Hugo zdecydowanie bronił swojego dzieła w przedmowie do wydania drukowanego, wskazując w niej, iż elementy sztuki uznane za niemoralne nie były w rzeczywistości żadnym novum w światowym dramacie. Zarzucił krytyce, że atakowała dramat nie oglądając go ("Król się bawi" został zawieszony po jednym przedstawieniu). Ostatecznie utwór nadal pozostał zakazany w teatrach, jednak Hugo mógł ogłosić go drukiem. Władze pozwoliły również na wystawienie "Rigoletta", opery opartego na jego fabule, jednak zmieniającej imiona bohaterów i przenoszącej akcję dramatu do Mantui. Początkowo Hugo nie był z tego powodu zadowolony, ostatecznie jednak przyznał, że dzieło Verdiego było bardzo udaną adaptacją jego utworu.
"Król się bawi", zabroniony we Francji, był swobodnie i z powodzeniem tłumaczony na inne języki i wystawiany. Szczególną sławę zyskał w Stanach Zjednoczonych jako "Zemsta błazna". Tymczasem cofnięcie zakazu nałożonego przez francuski rząd nastąpiło dopiero w 1882.

</doc>
<doc id="1617546" url="https://pl.wikipedia.org/wiki?curid=1617546" title="Ðiện Biên Phủ">
Ðiện Biên Phủ



</doc>
<doc id="1617547" url="https://pl.wikipedia.org/wiki?curid=1617547" title="Olias of Sunhillow">
Olias of Sunhillow

Olias of Sunhillow – debiutancki album koncepcyjny Jona Andersona z 1976 r.

</doc>
<doc id="1617550" url="https://pl.wikipedia.org/wiki?curid=1617550" title="Dong Ha">
Dong Ha



</doc>
<doc id="1617551" url="https://pl.wikipedia.org/wiki?curid=1617551" title="Katastrofa lotnicza w okolicach Cisnej">
Katastrofa lotnicza w okolicach Cisnej

Katastrofa lotnicza w okolicach Cisnej – wypadek lotniczy, który miał miejsce w okolicach Cisnej w ówczesnym województwie krośnieńskim 10 stycznia 1991. 
Historia.
Śmigłowiec Mi-8T ze 103 Pułku Lotniczego Nadwiślańskich Jednostek Wojskowych Ministerstwa Spraw Wewnętrznych transportował do Cisnej ekipę telewizyjnego programu „Magazyn Kryminalny 997” (audycja miała dotyczyć sprawy znalezienia w Dołżycy zwłok kobiety, zajmującej się handlem walutą w Rzeszowie). W czasie wypadku był mocny wiatr. Maszyna spadła na ziemię między Cisną a Majdanem, po czym wybuchł pożar. Podczas wypadku ekipa telewizyjna znajdowała się na ziemi. W katastrofie zginęły osoby zatrudnione w policji (funkcjonariusze i jeden cywilny pracownik). Według relacji szefa „Magazynu Kryminalnego 997”, Michała Fajbusiewicza, lot zakończony katastrofą w zamierzeniu miał odbyć się wokół Cisnej i posłużyć ekipie telewizyjnej celem ujęcia kamerą śmigłowca w powietrzu, po czym cała ekipa telewizyjna miała odlecieć maszyną do Rzeszowa. Po wzbiciu się w powietrze śmigłowiec spadł na zalesiony stok góry. W czasie katastrofy w okolicy zalegał śnieg.
Wypadek został zarejestrowany przez ekipę programu. Taśmy filmowe ze zrealizowanym uprzednio materiałem do programu uległy zniszczeniu w momencie katastrofy. Wydobywanie ciał z wraku zakończono 11 stycznia, brali w tym udział ratownicy GOPR i żołnierze Wojska Polskiego.
Na miejscu katastrofy w 1992 ustawiono pamiątkowy obelisk.
Przyczyny katastrofy.
Śmigłowiec leciał na wysokości ok. 40 m nad dnem rzeki Solinka. Pilot zbyt późno i zbyt energiczne wprowadził śmigłowiec na wznoszenie co spowodowało jego przepadnięcie. Śmigłowiec uderzył belką ogonową o wierzchołki drzew, stracił sterowność i zderzył się z ziemią.
Ofiary śmiertelne.
W katastrofie zginęło 10 osób: 

</doc>
<doc id="1617552" url="https://pl.wikipedia.org/wiki?curid=1617552" title="Prowincja Quang Tri">
Prowincja Quang Tri



</doc>
<doc id="1617553" url="https://pl.wikipedia.org/wiki?curid=1617553" title="Quang Tri">
Quang Tri



</doc>
<doc id="1617554" url="https://pl.wikipedia.org/wiki?curid=1617554" title="Siarhiej Sztaniuk">
Siarhiej Sztaniuk

Siarhiej Piatrowicz Sztaniuk (biał. Сяргей Штанюк, ros. Сергей Петрович Штанюк, "Siergiej Pietrowicz Sztaniuk"; ur. 13 sierpnia 1973 w Mińsku) – były białoruski piłkarz, grający na pozycji obrońcy, reprezentant Białorusi.
Jego atrybuty fizyczne to 192 cm i 86 kg. W reprezentacji Białorusi wystąpił 71 razy i strzelił 3 gole. Występował w białoruskich zespołach takich jak: Dynama-93 Mińsk i Dynama Mińsk, rosyjskich Dinamo Moskwa, Szynnik Jarosław, Łucz-Energia Władywostok, FK Rostów, Ałanija Władykaukaz, belgijski Royal Antwerp FC, angielski Stoke City F.C. oraz ukraińskie Metałurh Zaporoże.

</doc>
<doc id="1617555" url="https://pl.wikipedia.org/wiki?curid=1617555" title="JKS 1909 Jarosław">
JKS 1909 Jarosław

Jarosławski Klub Sportowy 1909 Jarosław – polski klub piłkarski z Jarosławia, założony w 1909 roku.
Historia.
Klub sportowy JKS Jarosław został założony jako filia klubu Pogoń Lwów w 1909 roku pod nazwą Pogoń Jarosław, której drugi człon pochodzi od miasta Jarosław. W czasie I wojny światowej, w 1914 roku nazwa została zmieniona na Jaroslavia Jarosław, a klub stał się samodzielny. Nazwa ta przetrwała do 1938 roku kiedy to klub ponownie przemianowano, tym razem na: JKS Jarosław (Jarosławski Klub Sportowy Jarosław).
Na dni 25/26 1947 zaplanowano uroczyste otwarcie stadionu przy ul. Bandurskiego
We wczesnym okresie PRL drużyny JKS występowały pod innymi nazwami w ramach nomenklatury zrzeszeń sportowych: Związkowiec Jarosław (1949–1950), Spójnia Jarosław (1951–1954), Sparta Jarosław (1955).
17 grudnia 1988 odbyła się w Jarosławiu uroczystość z okazji 50-lecia istnienia JKS. W 1989 zorganizowano plebiscyt na najpopularniejszego sportowca 50-lecia klubu, w którym pierwsze miejsce zajęła Maria Kiper-Oczakowska (piłka ręczna), drugie Bronisław Dudziński (podnoszenie ciężarów, hokej na lodzie), trzecie Adam Kisiel i Ryszard Blajer (kajakarstwo), zaś działaczem 50-lecia został wybrany Roman Bester.
W 1999 na 90. rocznicę istnienia, dla podkreślenia długiej historii klubu do nazwy dodano rok powstania klubu- JKS 1909 Jarosław.
W sezonie 2009/2010 zajął 11. miejsce w IV lidze podkarpackiej. W sezonie 2010/2011 uplasował się na 4. miejscu tracąc szansę na awans w ostatniej kolejce. W sezonie 2013/2014 będąc beniaminkiem III ligi zespół w rundzie jesiennej był liderem, a ostatecznie rozgrywki zakończył na 2. miejscu.
Klub w 2009 obchodził jubileusz 100-lecia istnienia. Z tej okazji zorganizowano m.in. mecz z drużyną Cracovii (wygrana JKS-u 1:0) oraz z Karpatami Lwów. Bogdan Zając został sportowcem 100-lecia JKS Jarosław. Główne uroczystości odbyły się w Jarosławiu w dniach 5-6 czerwca 2009.
Sekcje sportowe.
Pierwotnie klub posiadał następujące sekcje:
Kobieca sekcja piłki ręcznej odnosiła następujące sukcesy:
Ostatecznie sekcję tę odłączono i powołano osobny klub o nazwie Jarosłavia Jarosław zmienioną później na 7 Jarosław (obecnie 1 liga).
Sekcja bokserska również odnosiła sukcesy: na arenie ogólnopolskiej i międzynarodowej.
Obecnie istnieje jedynie sekcja piłki nożnej, która prowadzi:
Osiągnięcia.
Największym osiągnięciem klubu JKS 1909 Jarosław było zajęcie 2. miejsca w rozgrywkach o mistrzostwo rzeszowsko-lubelskiej ligi okręgowej (wówczas trzeci poziom ligowy) w sezonie 1961/1962.
W Pucharze Polski JKS dotarł do II rundy (1/16 finału) w edycji 1977/1978 (porażka z Piastem Gliwice 1:2 po utracie gola w 90. minucie gry).
Klub JKS 1909 Jarosław wychował także grającego w polskiej kadrze mistrza Polski i zdobywcę Pucharu Polski z Wisłą Kraków, a obecnie trenera Jagiellonii Białystok Bogdana Zająca, który corocznie w grudniu organizuje w Jarosławiu turniej futsal
Turnieje.
20 czerwca 2009 roku odbył się turniej piłki nożnej młodzików z rocznika 1997.
Drużyny biorące udział w turnieju:

</doc>
<doc id="1617556" url="https://pl.wikipedia.org/wiki?curid=1617556" title="Siergiej Sztaniuk">
Siergiej Sztaniuk



</doc>
<doc id="1617557" url="https://pl.wikipedia.org/wiki?curid=1617557" title="Song of Seven">
Song of Seven

Song of Seven – drugi solowy album Jona Andersona wydany w 1980 r.

</doc>
<doc id="1617558" url="https://pl.wikipedia.org/wiki?curid=1617558" title="Działanie jatrogenne">
Działanie jatrogenne



</doc>
<doc id="1617559" url="https://pl.wikipedia.org/wiki?curid=1617559" title="Wojciech Sadurski">
Wojciech Sadurski

Wojciech Sadurski (ur. 5 czerwca 1950 w Warszawie) – polski prawnik, filozof, politolog, profesor nauk prawnych, profesor Europejskiego Instytutu Uniwersyteckiego we Florencji, profesor Uniwersytetu w Sydney, profesor nadzwyczajny Uniwersytetu Warszawskiego, publicysta, komentator polityczny. Jest synem Franciszka Sadurskiego.
Życiorys.
Wykształcenie.
W 1972 ukończył studia na Wydziale Prawa i Administracji Uniwersytetu Warszawskiego. Tam też uczestniczył w seminarium doktoranckim prowadzonym przez prof. Stanisława Ehrlicha. W 1974 uzyskał dyplom w College Universitaire d'Etudes Federalistes w Aoście. W latach 1975–1976 odbył studia podyplomowe w Institut européen des hautes études internationales w Nicei. W 1977 obronił na Wydziale Prawa i Administracji UW pracę doktorską nt. neoliberalizmu i uzyskał stopień naukowy doktora nauk prawnych (jego praca doktorska została uhonorowana nagrodą czasopisma Państwo i Prawo). W 1992 na Wydziale Dziennikarstwa i Nauk Politycznych UW uzyskał stopień doktora habilitowanego w zakresie nauk o polityce. 30 czerwca 2008 otrzymał tytuł profesora nauk prawnych.
Praca naukowa i dydaktyczna.
W latach 1972–1981 był pracownikiem naukowo-dydaktycznym na Wydziale Prawa i Administracji UW. Od początku lat 80. przebywał za granicą. Od 1983 do 1985 wykładał prawo na University of Melbourne, a w latach 1985–1993 na University of Sydney. Od 1994 jest profesorem filozofii prawa na Wydziale Prawa tej uczelni, a od 1999 profesorem teorii prawa na Wydziale Prawa Europejskiego Instytutu Uniwersyteckiego we Florencji. W latach 2003–2006 był dziekanem Wydziału Prawa Europejskiego Instytutu Uniwersyteckiego. Gościnnie wykładał na University of Sydney (1981–1982), w Yale Law School (1983–1984), Cornell University School of Law w Ithace (1995–1996) i Saint Louis University School of Law (1998). Jest również pracownikiem Sekcji Badań i Szkoleń w Centrum Europejskim Uniwersytetu Warszawskiego.
W pracy naukowej zajmuje się m.in. teorią i filozofią prawa, filozofią polityczną, teorią sprawiedliwości, liberalizmem i prawem konstytucyjnym.
Członkostwo w organizacjach.
Jest członkiem zagranicznych i międzynarodowych organizacji naukowych, m.in. australijskiej Akademii Nauk Społecznych (od 1990); działa w Australijskim Towarzystwie Filozofii Prawa: był sekretarzem generalnym (1985–1992) i prezesem (1992–1994); w latach 1987–1991 pełnił funkcję sekretarza generalnego Międzynarodowego Stowarzyszenia Filozofii Prawa i Filozofii Społecznej, a w latach 1995–1999 członka Komitetu Wykonawczego. Od 2004 jest członkiem Rady Programowej Centrum Stosunków Międzynarodowych w Warszawie, a od 2007 zasiada w Radzie Programowej Centrum Myśli Polityczno-Prawnej im. Alexisa de Tocqueville’a. Zasiada również w kolegiach redakcyjnych czasopism naukowych, m.in. „Sydney Law Review”; „Journal of Political Philosophy”; „Hong Kong Law Journal”; „Politics, Philosophy and Economics”. W 2017 został członkiem rady programowej Archiwum im. Wiktora Osiatyńskiego.
Publikacje.
Jest autorem wielu książek oraz publikacji w czasopismach naukowych i prasie. Opublikował m.in.:

</doc>
<doc id="1617560" url="https://pl.wikipedia.org/wiki?curid=1617560" title="Dong Hoi">
Dong Hoi



</doc>
<doc id="1617561" url="https://pl.wikipedia.org/wiki?curid=1617561" title="Alfred Adam">
Alfred Adam

Alfred Adam (ur. 4 kwietnia 1908 w Asnières-sur-Seine, zm. 7 maja 1982 w Le Perreux-sur-Marne) – francuski aktor charakterystyczny, grający głównie role czarnych charakterów.

</doc>
<doc id="1617562" url="https://pl.wikipedia.org/wiki?curid=1617562" title="Fiat 900e">
Fiat 900e



</doc>
<doc id="1617563" url="https://pl.wikipedia.org/wiki?curid=1617563" title="Playa del Rey">
Playa del Rey

Playa del Rey – nadmorska dzielnica Los Angeles. Szacowana liczba mieszkańców w 2008 roku - 11 317.
Dzielnica od północy poprzez potok Ballona graniczy z osadą Marina del Rey, z północnego wschodu z Playa Vista, ze wschodu z Westchester od południa z miastem El Segundo. Duża część dzielnicy pozostaje niezamieszkana z powodu sąsiedztwa z portem lotniczym w Los Angeles (LAX).

</doc>
<doc id="1617564" url="https://pl.wikipedia.org/wiki?curid=1617564" title="Prowincja Quang Binh">
Prowincja Quang Binh



</doc>
<doc id="1617568" url="https://pl.wikipedia.org/wiki?curid=1617568" title="Maria Dunin-Piotrowska">
Maria Dunin-Piotrowska

Maria Dunin Piotrowska (ur. 5 maja 1899 w Kamieńcu Podolskim, zm. 6 sierpnia 1986) – polska rzeźbiarka i graficzka, tworząca przede wszystkim drzeworyty.
Życiorys.
Maria Dunin urodziła się w Kamieńcu Podolskim w 1899, jako córka Karola Dunina (gałąź rodu Duninów nieznana) i Wiktorii Rakowskiej. Była starszą siostrą Zygmunta Dunina, również grafika. W latach 1917–1919 Maria pobierała prywatne lekcje rysunku u malarza Kazimierza Lasockiego, następnie zapisała się do warszawskiej Szkoły Sztuk Pięknych. Choć w maju 1920 r. wróciła na wakacje do rodziny, już w lipcu tego roku rodzina uciekła do Polski przed wojskowym najazdem bolszewickiej Rosji. Od października 1920 r. do czerwca 1922 uczęszczała do szkoły malarskiej prof. Konrada Krzyżanowskiego. Regularne studia w warszawskiej Szkole Sztuk Pięknych odbyła dopiero w latach 1923–1929. Pobierała tam nauki u Konrada Krzyżanowskiego, Tadeusza Pruszkowskiego, Wojciecha Jastrzębowskiego, Ludwika Gardowskiego i Edwarda Trojanowskiego. Wtedy obrała sobie drzeworyt (zwłaszcza czarno-biały) jako ulubione medium, któremu potem się całkowicie później poświęciła. Jako studentka Dunin otrzymała wiele nagród i dobre oceny, wystawiała swoje prace, jednocześnie zmagając się z trudnymi warunkami materialnymi. Należała do Stowarzyszenia Artystów Grafików "Ryt" oraz Związku Polskich Artystów Grafików. Brała udział w wielu wystawach w Polsce i za granicą. W 1928 wzięła udział w Olimpijskim Konkursie Sztuki i Literatury. Dunin często zmieniała miejsce zamieszkania – po 1935 mieszkała w Sierpcu i w Płońsku.
Maria Dunin wyszła za mąż w 1938 roku, jednak znane prace są podpisywane nazwiskiem panieńskim – Duninówna lub Dunin. Ostatnie znane prace pochodzą z 1938 roku, losy i twórczość artystki po 1939 roku są nieznane. Po wojnie Dunin została uznana za zmarłą w jej czasie, w nowszych publikacjach figuruje data śmierci zarejestrowana w nekrologach warszawskich – 06.08.1986.

</doc>
<doc id="1617571" url="https://pl.wikipedia.org/wiki?curid=1617571" title="Maria Schneider (aktorka)">
Maria Schneider (aktorka)

Maria-Hélène Schneider (ur. 27 marca 1952 w Paryżu, zm. 3 lutego 2011 w Paryżu) – francuska aktorka, znana przede wszystkim z roli Jeanne w filmie Bertolucciego "Ostatnie tango w Paryżu" (1972) z Marlonem Brando. Laureatka nagrody Cezara, wyróżniona nagrodą Special David podczas David di Donatello Awards w 1973.
Życiorys.
Wczesne lata.
Urodziła się w Paryżu jako córka rumuńskiej modelki Marie-Christine Schneider, która prowadziła księgarnię w Paryżu, i aktora Daniela Yvesa Alfreda Gélina (ur. 19 maja 1921 w Angers, zm. 29 listopada 2002 w Paryżu). Gélin był żonaty z aktorką i producentką Danièle Delorme, podczas swojego romansu z Marie-Christine Schneider. Nigdy nie uznał Schneider jako swojej córki.
Wychowywana była przez matkę w pobliżu granicy Francji z Niemcami; spotkała swego ojca tylko trzy razy. Jako nastolatka uwielbiała filmy, cztery razy w tygodniu chodziła do kina. W wieku piętnastu lat porzuciła szkołę i po kłótni z matką odeszła z domu. Zamieszkała w Paryżu, gdzie podjęła pracę jako modelka. Poznała Brigitte Bardot, która znała jej ojca. Bardot zaoferowała Schneider pokój w swoim domu. Poprzez Bardot, Schneider poznała ludzi w branży filmowej i William Morris Agency.
Początek kariery.
Mając 17 lat zadebiutowała na dużym ekranie w dramacie Terence’a Younga "Świąteczna choinka" ("L’arbre de Noël", 1969) z udziałem Williama Holdena, Bourvila i Virny Lisi oraz komedii "Les femmes" (1969) u boku Brigitte Bardot, Jeana-Pierre’a Marielle, Anny Duperey i Maurice’a Roneta. Rok później wystąpiła w melodramacie "Madly" (1970) z Alainem Delonem, Mireille Darc i Valentiną Cortese.
"Ostatnie tango w Paryżu".
Schneider zyskała międzynarodowy rozgłos, gdy w wieku 19 lat zagrała postać w erotycznym i kontrowersyjnym dramacie Bernarda Bertolucciego "Ostatnie tango w Paryżu" ("Ultimo tango a Parigi", 1972). Film przyniósł jej prestiżową włoską nagrodę filmową David di Donatello. W czasie kręcenia filmu Schneider nie została poinformowana, że weźmie udział w scenie gwałtu analnego. Bertolucci i grający główną rolę 48-letni wtedy Marlon Brando, wpadli na pomysł ten przy śniadaniu. Inspiracją do brutalnej sceny miała być bagietka i masło. Niczego nieświadoma, początkująca aktorka została zaskoczona sceną gwałtu analnego przy użyciu masła, która nie była zawarta w scenariuszu. Nie wiedziała wtedy, że nie ma obowiązku brania udziału w czymś, co sprawiało jej przykrość jako aktorce, a nie bohaterce. W wywiadzie z 2007 roku udzielonym „Daily Mail” wyznała, że na planie filmu czuła się zgwałcona przez Brando, a doświadczenie współpracy z Bertoluccim doprowadziło do jej problemów psychicznych.
Dalsza kariera.
Kolejnym ważnym filmem w karierze Schneider był dramat Michelangela Antonioniego "" ("Professione: reporter", 1975), w którym zagrała u boku Jacka Nicholsona. Po złych doświadczeniach z pracy na planie "Ostatniego tanga w Paryżu" Schneider odmówiła rozebrania się przed kamerą, więc gdy zaproponowano jej główną rolę w kontrowersyjnym filmie "Kaligula" (1978), odpowiedziała, że „jest aktorką, a nie prostytutką”. Otrzymała potem kolejne propozycje filmowe, m.in. w Niemczech w "Zwyczajnym żigolo" ("Schöner Gigolo, armer Gigolo", 1979) z Davidem Bowie i Marlene Dietrich. Była nominowana do Cezara dla najlepszej aktorki drugoplanowej za rolę Maloup w dramacie Daniela Duval "Uniki" ("La dérobade", 1979) z Miou-Miou. Na planie jugosłowiańsko-francuskego filmu "Sezon pokoju w Paryżu" ("Sezona mira u Parizu", 1981) spotkała się ze swoim ojcem, Danielem Gélinem.
Grywała potem w produkcjach realizowanych we Francji i we Włoszech, m.in. w: komediodramacie Jacques’a Rivette "Merry-Go-Round" (1981) z Joe Dallesandro; dramacie biograficznym Cyrila Collarda "Dzikie noce" ("Les nuits fauves", 1992) o tematyce AIDS; adaptacji słynnego dzieła literackiego Charlotte Brontë "Jane Eyre" (1996) w reżyserii Franco Zeffirelliego z Williamem Hurtem i Charlotte Gainsbourg. Ostatni jej występ przed kamerą miał miejsce w komediodramacie "Klient" ("La Cliente", 2008) z Nathalie Baye.
1 czerwca 2010 roku we Francji otrzymała Order Sztuki i Literatury.
Życie prywatne.
Sukces, jaki odniosła, zaskoczył ją i negatywnie wpłynął na jej psychikę. Borykała się z uzależnieniem od alkoholu i narkotyków, kokainy, LSD i heroiny, co doprowadziło do próby samobójstwa. W 1974 zdeklarowała się jako osoba biseksualna, co stało się częstym tematem dla tabloidów. W 1975 roku Schneider dobrowolnie zobowiązała się do leczenia w klinice psychiatrycznej w Rzymie, aby spędzić czas ze swoją kochanką, fotografką Joan Townsend.
Zmarła 3 lutego 2011 w Paryżu na raka w wieku 58 lat.

</doc>
<doc id="1617573" url="https://pl.wikipedia.org/wiki?curid=1617573" title="Frank Kratovil">
Frank Kratovil

Frank M. Kratovil Jr. (ur. 29 maja 1968) – amerykański polityk, członek Partii Demokratycznej. W latach 2009-2011 przez jedną kadencję Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1617574" url="https://pl.wikipedia.org/wiki?curid=1617574" title="Maria Schneider">
Maria Schneider



</doc>
<doc id="1617576" url="https://pl.wikipedia.org/wiki?curid=1617576" title="Scillaren">
Scillaren



</doc>
<doc id="1617577" url="https://pl.wikipedia.org/wiki?curid=1617577" title="Język szan">
Język szan

Język szan tai yai (, ; ; ) – język należący do tajskiej grupy językowej, używany przez ok. 3 mln Szanów w Mjanmie. Używa własnego pisma szan, podobnego do birmańskiego.

</doc>
<doc id="1617578" url="https://pl.wikipedia.org/wiki?curid=1617578" title="Viktorija Žemaityte">
Viktorija Žemaityte



</doc>
<doc id="1617581" url="https://pl.wikipedia.org/wiki?curid=1617581" title="Dong Xoai">
Dong Xoai



</doc>
<doc id="1617584" url="https://pl.wikipedia.org/wiki?curid=1617584" title="Siarhiej Kisljak">
Siarhiej Kisljak



</doc>
<doc id="1617588" url="https://pl.wikipedia.org/wiki?curid=1617588" title="Nagroda im. Grzegorza Białkowskiego">
Nagroda im. Grzegorza Białkowskiego

Nagroda im. Grzegorza Białkowskiego – nagroda przyznawana za najwybitniejsze prace doktorskie w zakresie matematyki, fizyki, informatyki, astronomii i chemii, obronione w poprzedzających trzech latach kalendarzowych. Przyznawana jest wspólnie przez Towarzystwo Popierania i Krzewienia Nauk oraz Fundację na rzecz Nauki Polskiej od 1995. Dziedzinę uwzględnianą w konkursie w danym roku oraz termin nadsyłania prac określają corocznie organizatorzy. Rozstrzygnięcie konkursu i ogłoszenie wyników odbywa się w końcu roku kalendarzowego.
Nagrodę finansuje Fundacja na rzecz Nauki Polskiej.
Laureaci.
Edycja 2003 – fizyka i astronomia.
Nagroda I
dr Agnieszka Trzcińska
"Informacje o powierzchni jądrowej uzyskane w drodze analizy promieniowania X atomów antyprotonowych"
Środowiskowe Laboratorium Ciężkich Jonów Uniwersytetu Warszawskiego
promotor: prof. dr hab. Jerzy Jastrzębski
Nagroda w wysokości 14 000 zł.
Edycja 2002 – nauki chemiczne.
Nagroda I
dr Sylwia Rodziewicz-Motowidło
"Badania konformacyjne peptydów z rodziny tachykinin"
Wydział Chemii Uniwersytetu Gdańskiego
promotor: prof. Krzysztof Rolka
Nagroda w wysokości 14 000 zł.
Edycja 2001 – matematyka i informatyka.
Nagroda I
dr Agata Smoktunowicz
"Radykały pierścieni wielomianów"
Instytut Matematyczny PAN w Warszawie
promotor: prof. dr hab. Edmund Puczyłowski
Nagroda w wysokości 14 000 zł.
Edycja 2000 – fizyka i astronomia.
Nagroda I
dr Michał Horodecki
" On compression of quantum information"
Instytut Fizyki Teoretycznej i Astrofizyki Uniwersytetu Gdańskiego
promotor: dr hab. Ryszard Horodecki
Nagroda w wysokości 14 000 zł.
Wyróżnienie
dr Arkadiusz Wójs
" Struktura elektronowa półprzewodnikowych kropek kwantowych"
Instytut Fizyki Politechniki Wrocławskiej
promotor: prof. dr hab. Lucjan Jacak
Edycja 1999 – nauki chemiczne.
Nagroda I
dr Szymon Krzywda
" Badania krystalograficzne mutantów mioglobiny z Sus domesticus"
Wydział Chemii Uniwersytetu Adama Mickiewicza w Poznaniu
promotor prof. dr hab. Mariusz Jaskólski
Nagroda w wysokości 12 500 zł
Wyróżnienia
dr Bartłomiej Furman
" Indukcja asymetryczna w reakcjach {2+2} cykloaddycji izocyjanianu chlorosulfonylowego do chiralnych eterów winylowych"
Instytut Chemii Organicznej PAN
promotor prof. dr hab. Marek Chmielewski
dr Krzysztof Huben
" Fotochemicznie i radiacyjnie indukowane przekształcenia 2-winylobanzaldehydu w izolacji matrycowej"
Wydział Chemiczny Politechniki Łódzkiej
promotor prof. dr hab. Jerzy Gębicki
Edycja 1998 – matematyka, astronomia, informatyka.
Nagroda I
dr Ewa Luiza Łokas
" Statistic and dynamics of large-scale cosmic fields in weakly nonlinear regime"
Centrum Astronomiczne im. Mikołaja Kopernika w Warszawie
promotor dr hab. Roman Juszkiewicz
Nagroda w wysokości 5.000 zł.
Nagroda II
dr Adrian Langer
" Odwzorowania dołączone powierzchni algebraicznych"
Wydział Matematyki, Informatyki i Mechaniki Uniwersytetu Warszawskiego
promotor dr hab. Jarosław Wiśniewski
Nagroda w wysokości 4.000 zł.
Nagroda III
dr Tomasz Kalinowski
" Program execution control in dynamically reconfigurable multiprocessor systems"
Instytut Podstaw Informatyki PAN w Warszawie
promotor doc. dr hab. Marek Tudruj
Nagroda w wysokości 2.500 zł.
Wyróżnienia
dr Stanisław Kasjan
" Typy reprezentacyjne, moduły prinjektywne i forma Titsa"
Wydział Matematyki i Informatyki Uniwersytetu Mikołaja Kopernika w Toruniu
promotor prof. dr hab. Daniel Simson
dr Janusz Gwoździewicz
" Wykładnik Łojasiewicza funkcji analitycznej o zerze izolowanym"
Katedra Matematyki Politechniki Świętokrzyskiej
Promotor prof. dr hab. Arkadiusz Płoski
Edycja 1997 – fizyka.
I Nagroda
Dr Piotr Sitko
Teoria nadprzewodnictwa anyonowego i układów złożonych fermionów
Instytut Fizyki Politechniki Wrocławskiej
promotor: prof. dr hab. Lucjan Jacak.
Nagroda w wysokości 6.000 zł
II Nagroda
Dr Wojciech Królas
Heavy ion deep-inelastic collisions studied by discrete gamma ray spectroscopy
Instytut Fizyki Jądrowej im. H. Niewodniczańskiego w Krakowie
promotor: prof. dr hab. Rafał Broda.
Nagroda w wysokości 4.000 zł
Wyróżnienie
Dr Piotr Jaranowski
Analysis of the gravitational wave signal from a compact binary system
Instytut Fizyki Filii Uniwersytetu Warszawskiego w Białymstoku
promotor: dr hab. Andrzej Królak z Instytutu Matematycznego PAN w Warszawie
Edycja 1996 – chemia.
Nagroda I stopnia
Dr Wojciech Tomasz Góźdź
Statistical Thory of Mixtures with surfactants
Instytut Chemii Fizycznej Polskiej Akademii Nauk, Warszawa,
promotor: doc.dr hab. Robert Hołyst
Nagrody II stopnia
Dr Mirosław Karbowiak
Synteza, struktura, własności stereoskopowe i magnetyczne związków kompleksowych uranu (III)
Wydział Chemii Uniwersytetu Wrocławckiego,
promotor: prof. Janusz Drożdżyński
Dr Zbigniew Pakulski
Nowa stereoselektywna synteza deoksycukrów z wykorzystaniem kompleksu Acetylo-żelazowego i aldehydów Mono-sacharydowych
Instytut Chemii Organicznej Polskiej Akademii Nauk, Warszawa,
promotor: prof. Aleksander Zamojski
Wyróżnienia
Dr inż. Włodzimierz Mozgawa
Zastosowanie spektroskopii w podczerwieni w badaniach struktury szkieł z układu K2O-Al2O3-SiO2
Wydział Inżynierii Materiałowej i Ceramiki Akademii Górniczo-Hutniczej, Kraków,
promotor: prof. Mirosław Handke
Dr Piotr Raubo
Stereo-kontrolowane syntezy 1,2-dioli i polioli z zastosowaniem związków krzemo-organicznych
Instytut Chemii Organicznej Polskiej Akademii Nauk, Warszawa,
promotor : prof. Jerzy Wicha
Edycja 1995 – matematyka, fizyka, astronomia.
Nagroda I stopnia
Dr Piotr Hajłasz
Aproksymacja przekształceń Sobolewa
Wydział Matematyki, Informatyki i Mechaniki Uniwersytetu Warszawskiego, promotor: prof. Bogdan Bojarski
Nagroda II stopnia
Dr Izabella Grzegory
Warunki krystalizacji związków AIIIN w wysokim ciśnieniu azotu
Centrum Badań Wysokociśnieniowych Polskiej Akademii Nauk, Warszawa, promotor: prof. Sylwester Porowski
Nagroda III stopnia
Dr Adam Miranowicz
Superpozycje stanów, rozkłady fazowe i quasi-prawdopodobieństwa kwantowych pól optycznych
Wydział Fizyki Uniwersytetu im. Adama Mickiewicza w Poznaniu
promotor: prof. Ryszard Tanaś
Dodatkowo jury przyznało 9 honorowych wyróżnień.

</doc>
<doc id="1617590" url="https://pl.wikipedia.org/wiki?curid=1617590" title="Prowincja Binh Phuoc">
Prowincja Binh Phuoc



</doc>
<doc id="1617593" url="https://pl.wikipedia.org/wiki?curid=1617593" title="Źmicer Mazaleuski">
Źmicer Mazaleuski



</doc>
<doc id="1617596" url="https://pl.wikipedia.org/wiki?curid=1617596" title="Olympic Boulevard (Los Angeles)">
Olympic Boulevard (Los Angeles)

Olympic Boulevard – ulica w hrabstwie Los Angeles biegnąca ze wschodu na zachód. Rozciąga się od 4th Street (Czwartej Ulicy) w Santa Monica do East Los Angeles. Ulica przebiega przez śródmieście (downtown) Los Angeles, West Los Angeles, Westwood, Century City, Beverly Hills i Hancock Park.
Oryginalną nazwą ulicy było 10thStreet (Dziesiąta Ulica), zmieniona nazwa upamiętnia Letnie Igrzyska Olimpijskie 1932, które odbyły się w Los Angeles.

</doc>
<doc id="1617597" url="https://pl.wikipedia.org/wiki?curid=1617597" title="Gia Nghia">
Gia Nghia



</doc>
<doc id="1617603" url="https://pl.wikipedia.org/wiki?curid=1617603" title="Prowincja Dak Nong">
Prowincja Dak Nong



</doc>
<doc id="1617604" url="https://pl.wikipedia.org/wiki?curid=1617604" title="Władimir Klimowicz">
Władimir Klimowicz



</doc>
<doc id="1617605" url="https://pl.wikipedia.org/wiki?curid=1617605" title="Ha Giang">
Ha Giang



</doc>
<doc id="1617606" url="https://pl.wikipedia.org/wiki?curid=1617606" title="Masiela Lusha">
Masiela Lusha

Masiela Lusha (ur. 23 października 1985 w Tiranie) – amerykańska aktorka i producentka pochodzenia albańskiego.
Życiorys.
Córka Maxa i Danieli. W wieku 7 lat Masiela wraz ze swoimi rodzicami opuściła Albanię i poprzez Węgry i Austrię dotarła do Michigan (USA). W 2000 wygrała casting do roli Carmen Lopez w sitcomie "George Lopez". Za tę rolę została dwukrotnie (2003-2004) nagrodzona Nagrodą Młodych Artystów.
Jej debiutem na dużym ekranie była rola w filmie "Summoning". Mając na swoim koncie siedem ról filmowych w filmach produkcji amerykańskiej, w 2007 wystąpiła w filmie albańsko-macedońskim "Time of the Comet". W 2009 rozpoczęła także działalność producencką. Filmy "Signed in Blood" i "Of Silence", których jest producentką trafiły na ekrany w 2010.
Oprócz kariery filmowej Lusha jest także autorką dwóch tomików poezji. Jej debiutem był zbiór "Inner thoughts", w 2002 wydała tomik: "Drinking the Moon". W swoim dorobku literackim ma także opowiadania, wydaną w 2008 roku powieść "Besa" i dwie książki dla dzieci.
Fundacja, założona przez aktorkę i nosząca jej imię od 2009 organizuje pomoc dla osób bezrobotnych, a także dla dzieci z ubogich rodzin.
Jest mężatką (mąż Ramzi Habibi), ma dwoje dzieci.

</doc>
<doc id="1617607" url="https://pl.wikipedia.org/wiki?curid=1617607" title="Prowincja Ha Giang">
Prowincja Ha Giang



</doc>
<doc id="1617610" url="https://pl.wikipedia.org/wiki?curid=1617610" title="Czerwony Mars">
Czerwony Mars

Czerwony Mars (tytuł oryg. "Red Mars") – powieść fantastycznonaukowa amerykańskiego pisarza Kima Stanleya Robinsona. Pierwszy tom trylogii marsjańskiej.
Powieść ukazała się w 1993, polskie wydanie, w tłumaczeniu Ewy Wojtczak, wydało wydawnictwo Prószyński i S-ka w 1998 w serii Fantastyka. Powieść otrzymała nagrody: Nebula i BSFA w 1993.
Fabuła.
Ziemianie na początku XXI wieku kolonizują Marsa. Powieść opisuje dramatyczne losy pierwszych osadników na Czerwonej Planecie. Ludzie przeprowadzają gigantyczne eksperymenty na ekosferze planety, a międzynarodowe korporacje finansowe knują zbrodnicze spiski.

</doc>
<doc id="1617611" url="https://pl.wikipedia.org/wiki?curid=1617611" title="Zielony Mars">
Zielony Mars

Zielony Mars (tytuł oryg. "Green Mars") – powieść fantastycznonaukowa amerykańskiego pisarza Kima Stanleya Robinsona, drugi tom trylogii marsjańskiej. Powieść ukazała się w 1994 r., polskie wydanie, w tłumaczeniu Ewy Wojtczak, wydało wydawnictwo Prószyński i S-ka w 1998 r. w serii Fantastyka. Powieść otrzymała nagrody Hugo i Locus w 1994 r.
Fabuła.
Minęło pokolenie, od czasu, gdy pierwsi ludzie osiedlili się na Marsie. Teraz ich potomkowie przystępują do terraformowania czerwonej planety. Operacja przebiega sprawnie i wkrótce cały glob tętni życiem.

</doc>
<doc id="1617612" url="https://pl.wikipedia.org/wiki?curid=1617612" title="Błękitny Mars">
Błękitny Mars

Błękitny Mars (tytuł oryg. "Blue Mars") – powieść fantastycznonaukowa amerykańskiego pisarza Kima Stanleya Robinsona, ostatni tom trylogii marsjańskiej. Powieść ukazała się w 1996 r., polskie wydanie, w tłumaczeniu Ewy Wojtczak, wydało wydawnictwo Prószyński i S-ka w 1998 r. w serii Fantastyka. Powieść otrzymała nagrody Hugo i Locus w 1997 r.
Fabuła.
Mars, poddany terraformowaniu nie jest już czerwony. Tlen w atmosferze i dominacja roślin powoduje, że planeta jest zielona i błękitna. Niestety, mieszkańcom zagraża gwałtowny napływ Ziemian. Tubylcy musza wybrać między eksplozją populacyjną albo wojną międzyplanetarną.

</doc>
<doc id="1617617" url="https://pl.wikipedia.org/wiki?curid=1617617" title="Joaquín de Orbegozo">
Joaquín de Orbegozo

Joaquín de Orbegozo (ur. 1979 roku w Lima) - peruwiański aktor teatralny, telewizyjny i filmowy. 
Pochodzi z rodziny biznesmenów. Wychowywał się z młodszą siostrą Danielą. W serialu "To życie" ("Así es la vida", 2004) zagrał rolę Rafaela Mendozy Berckemeyera, szlachetnego syna lekarza.
Występował w przedstawieniach: "Po prostu ze strachu" ("Sólo por miedo", 2004), "Adiós al camino amarillo" (2007), "Pieśń kanalizacji" ("Canta la cloaca", 2007) jako Pedro Pablo, "Chau Misterix" (2008) w roli Chiche, "Nie martw się, niebieskie oczy" ("No te preocupes, ojos azules", 2008) jako Kurt Cobain oraz "Czterech znajomych w poszukiwaniu utraconych kurtek" ("Cuatro amigos en busca de la chompa perdida", 2008). 

</doc>
<doc id="1617620" url="https://pl.wikipedia.org/wiki?curid=1617620" title="Chronolity">
Chronolity

Chronolity (tytuł oryg. ang. "The Chronoliths") – powieść fantastyczno-naukowa amerykańskiego pisarza Roberta Charlesa Wilsona. Powieść ukazała się w 2001 r., polskie wydanie, w tłumaczeniu Wiesława Marcysiaka, wydał Rebis w 2002 r. Powieść otrzymała nagrodę Campbella w 2002 r.
Fabuła.
Akcja powieści rozpoczyna się w 2021 roku. Główny bohater i narrator, mieszkający w Tajlandii wraz z żoną i córką niespełniony pisarz i programista bez etatu, Scott Warden jest świadkiem pojawienia się w Chumphon pierwszego chronolitu - tajemniczego obelisku wykonanego z niezniszczalnego, błękitnego kryształu, który okazuje się być monumentem upamiętniającym podbój Tajlandii i Malezji przez armie tajemniczego Kuina... przysłanym z odległej o 20 lat i 3 miesiące przyszłości.
Scott wraca do USA i próbuje na nowo ułożyć sobie życie po odejściu od niego żony wraz z córką. Tymczasem coraz większe i bardziej wyrafinowane w formie chronolity zaczynają pojawiać się w różnych miejscach świata, najpierw na Dalekim Wschodzie, potem w Indiach i na Bliskim Wschodzie, znacząc przyszłe miejsca podbojów tajemniczego Kuina. Świat zaczyna się fascynować Kuinem i jego nieomal magicznymi chronolitami by z czasem podzielić się na zagorzałych czcicieli przyszłego zdobywcy oraz zaprzysięgłych przeciwników idei nieuchronnego zwycięstwa Kuina. Scott, obwiniający chronolity o rozpad małżeństwa i chorobę córki dołącza za namową charyzmatycznej mentorki z czasów studiów, profesor fizyki Sue Chopry do grupy naukowców, która pod jej przewodnictwem ma za zadanie zbadać fenomen podróżowania chronolitów w czasie oraz odkryć tożsamość Kuina. Okazja do tego nadarza się wraz z pojawieniem się nowego chronolitu w Jerozolimie; wielu ludzi uznaje to za znak nadchodzącego Końca Świata, widząc w Kuinie Antychrysta. Jednak mimo koleinych lat badań chronolity i ich autor pozostają zagadką, podczas gdy kolejne monumenty pojawiają się w Afryce i Ameryce Południowej a pro-kuinistyczne bojówki rosną w siłę pogrążając kolejne kraje Azji w chaosie, w którym wkrótce ma narodzić się przepowiadany przez chronolity Kuin.
Gdy córka Scotta, Kaitlin ucieka od matki i jej nowego męża wraz z grupa kuinistów do Meksyku, gdzie jak niesie wieść, ma pojawić się najnowszy chronolit, Scott wraz z poznaną w grupie wsparcia dla rodziców dzieci-kuinistów Ashlee Mills, której syn Adam przewodzi grupie fundamentalistycznych zwolenników Kuina, wraz z którymi uciekła Kaitlin, oraz jego przyjacielem z Tajlandii, Hitchem Paleyem, ruszają do Portillo by ocalić swoje dzieci przed śmiercią. Scottowi udaje się wywieźć córkę z miasta w ostatniej chwili przed "lądowaniem" chronolitu, ale Adam odmawia i odtrąca matkę. Towarzysząca przybyciu chronolitu fala zimna zabija wielu ze zgromadzonych w Portillo kuinistów. W kilka lat później, Scott związawszy się z Ashlee Mills układa sobie życie na nowo, w cieniu rosnących w siłę kuinistucznych ruchów i wywoływanych przez nie na całym świecie zamieszek i powstań.
Tymczasem Sue Chopra za pośrednictwem Hitcha Paleya wzywa Scotta do Wyoming, gdzie naukowcy pod jej przewodnictwem chcą unicestwić mający się tam pojawić nowy chronolit - pierwszy na terytorium USA. Sue Chopra po latach badań uważa, że lęki i oczekiwania ludzkości względem przyszłości napędzają machinę propagandową Kuina a ten utwierdza ludzi w słuszności ich obaw wzmacniając je przysyłanymi z przyszłości chronolitami, jako dowodami ich prawdziwości i nieuchronności. sukcesy Kuina wynikają z tego, że chronolity przekonują ludzi o jego niezwyciężoność i tylko niszcząc jeden z nich można go pokonać. Sue nazywa to "turbulencją tau" i jest przekonana, że tylko niszcząc jeden z chronolitów można pokonać Kuina. Niestety próba zdestabilizowania chronolitu z Wyoming się nie powodzi; grupa kuinistów niszczy zbudowane przez naukowców urządzenia a wyjątkowo wielki posąg Kuina przybywa obwieszczając światu jego zwycięstwo nad USA. Jednakże, jak się wkrótce okazuje chronolit jest zbyt wielki i przekracza wyliczony w tajemnicy przez Sue Chopre limit stabilnej masy, toteż po kilku godzinach ulegnie samozniszczeniu. Sue uznaje to za znak; chronolit został sabotowany przez kogoś "z wewnątrz". Uciekającą z miejsca przybycia chronolitu grupę atakuje banda kuinistów; przewodzi nią Adam Mills, ocalały z "lądowania" chronolitu w Meksyku syn Ashlee, nowej żony Scotta. Żąda wydania Sue Chopry. Ta uznaje to za jej przeznaczenie i chce oddać się w ręce kuinistów lecz Hitch Paley próbuje ja powstrzymać. Scott, któremu zwierzyła się ze swoich badań nad limitem stabilności strzela do Hitcha by umożliwić Sue realizacje jej planu - jako największa ekspertka od chronolitów na świecie jest jedyną, która może je zbudować a potem sabotować przerywając sprzężenie zwrotne turbulencji tau. W tym momencie chronolit wybucha i Scott traci przytomność. Gdy się budzi Sue i kuinistów już nie ma. Świat uznaje, że próba się powiodła, tylko że z opóźnieniem i naukowcy pokonali Kuina.
Przez kolejne lata Scott obserwuje jak nieuchronna wojna Kuina wybucha i przetacza się przez cały świat - od Tajlandii po USA, gdzie kuiniści dokonują Secesji Zachodniej i podejmują próbę odbudowy chronolitu z Wyoming, w której "ktoś" źle im doradza doprowadzając do samozniszczenia monumentu i upadku mitu o niepokonanym Kuinie. Po zakończeniu wojny, starzejący się Scott odnajduje w dokumentach zmarłej Ashlee Mills akt urodzenia Adama, jej syna z pierwszego małżeństwa. Okazuje się, że Adam Mills naprawdę miał na imię Quinn. Dzięki badaniom Sue Chopry powojenny świat tworzy nową technologię, dzięki której egzotyczna materia, z której przedtem tworzono chronolity Kuina teraz służy do budowy statków międzygwiezdnych i eksploracji kosmosu.

</doc>
<doc id="1617621" url="https://pl.wikipedia.org/wiki?curid=1617621" title="Dzmitryj Klimowicz">
Dzmitryj Klimowicz

Dzmitryj Klimowicz (biał. Дзмітрый Клімовіч, ros. Дмитрий Климович, "Dmitrij Klimowicz"; ur. 30 kwietnia 1972) - białoruski piłkarz, grający na pozycji obrońcy, reprezentant Białorusi. 
Jego atrybuty fizyczne to 180 cm i 76 kg. W reprezentacji Białorusi wystąpił 1 raz. Występował w białoruskich zespołach takich jak: Dynama Mińsk, Dniapro Mohylew i Biełszyna Bobrujsk

</doc>
<doc id="1617623" url="https://pl.wikipedia.org/wiki?curid=1617623" title="Dmitrij Klimowicz">
Dmitrij Klimowicz



</doc>
<doc id="1617628" url="https://pl.wikipedia.org/wiki?curid=1617628" title="Tęgoryjec">
Tęgoryjec



</doc>
<doc id="1617629" url="https://pl.wikipedia.org/wiki?curid=1617629" title="Aleksander Piotrowski (psychiatra)">
Aleksander Piotrowski (psychiatra)

Aleksander Piotrowski (ur. 18 grudnia 1878 w Berlinie, zm. 12 grudnia 1933 w Dziekance) – polski lekarz psychiatra i neurolog, kierownik Krajowego Zakładu Psychiatrycznego w Dziekance.
Życiorys.
Był najstarszym synem Władysława Piotrowskiego i Marii z Holznerów; miał sześcioro rodzeństwa. Uczył się w gimnazjum realnym w Poznaniu, następnie studiował medycynę, slawistykę i muzykologię na Uniwersytecie Fryderyka Wilhelma w Berlinie. Od kwietnia 1902 kontynuował studia na Uniwersytecie w Rostocku. W 1905 zdał egzaminy lekarskie, a 23 marca 1906 obronił dysertację na stopień doktora medycyny ("Untersuchungen über das Verhalten der Nervenfasern in der abgeklemmten Herzspitze") przygotowaną pod kierunkiem Oscara Langendorffa. 21 lutego 1910 na podstawie rozprawy z dziedziny muzykologii ("Die Quintuplicität der Rhythmik in mittelalterlichen Melodien") otrzymał tytuł doktora filozofii. Od 1906 do 1911 praktykował w różnych niemieckich zakładach psychiatrycznych – w Rostocku u Fedora Schuchardta, w sanatorium Kurhaus Bad Nerotal w Wiesbaden, w Obernigk u Lewalda, Bad Kissingen u Leussera i w Ilten pod Hanowerem, gdzie był ordynatorem w kierowanym przez Hessego zakładzie. Później pracował w poliklinikach neurologicznych Oppenheima i Hermanna Krona w Berlinie i w szpitalu Moabit u Georga Klemperera. Od 1915 do 1917 związany z zakładem psychiatrycznym Karla Edla w Charlottenburgu. Od 1917 do 1919 był naczelnym lekarzem w sanatorium Juliusa Weila w Schlachtensee. Od 1918 wykładał neurologię i psychiatrię na kursach „Uranii” w Berlinie.
Z małżeństwa z Anną Becke urodziła się jedna córka, Maria (1906–1930), zamężna za lekarzem Franciszkiem Wilczyńskim (1909–1935).
Od 1 lipca 1919 kierował Krajowym Zakładem Psychiatrycznym w Dziekance, gdzie jego współpracownikiem był lekarz psychiatra i filozof medycyny Kazimierz Filip Wize.
Od 1924 wydawał czasopismo „Nowiny Psychiatryczne”.
Autor podręcznika psychiatrii klinicznej ("Diagnostyka psychjatryczna w zarysie dla studentów i lekarzy") i wielu artykułów z zakresu neurologii i psychiatrii w języku polskim i niemieckim. Opisał i badał odruch, nazwany na jego cześć odruchem Piotrowskiego (odruch antagonistyczny mięśnia piszczelowego przedniego).

</doc>
<doc id="1617630" url="https://pl.wikipedia.org/wiki?curid=1617630" title="Golden League 2006">
Golden League 2006

Golden League 2006 – dziewiąta edycja prestiżowego cyklu mityngów lekkoatletycznych Golden League odbyła się między 2 czerwca, a 3 września 2006 roku. Dla zawodników, którzy zwyciężyli we wszystkich sześciu mityngach przewidziano premię w wysokości 1 miliona dolarów (do podziału). Wyczynu tego dokonało trzech sportowców: Sanya Richards, Jeremy Wariner oraz Asafa Powell. Rywalizacja o główną wygraną odbywała się w 11 konkurencjach: sześciu męskich i pięciu kobiecych. 

</doc>
<doc id="1617638" url="https://pl.wikipedia.org/wiki?curid=1617638" title="Angażant">
Angażant



</doc>
<doc id="1617639" url="https://pl.wikipedia.org/wiki?curid=1617639" title="Ha Long">
Ha Long



</doc>
<doc id="1617645" url="https://pl.wikipedia.org/wiki?curid=1617645" title="Listonosz (powieść)">
Listonosz (powieść)

Listonosz (tytuł oryg. "The Postman") – powieść fantastycznonaukowa amerykańskiego pisarza Davida Brina. Powieść ukazała się w 1985 r., polskie wydanie, w tłumaczeniu Michała Jakuszewskiego, wydało wydawnictwo Zysk i S-ka w 1996 r. Powieść otrzymała nagrodę Campbella oraz Locusa w 1986 r.
Fabuła.
Ziemia po apokalipsie. Samotny wędrowiec znajduje kurtkę zmarłego listonosza i wciela się w jego rolę. W czasach upadku cywilizacji przynosi ludziom nadzieję i wiarę w podstawowe wartości.
Powieść została zekranizowana w 1997 r. (polski tytuł "Wysłannik przyszłości") przez Kevina Costnera, który zagrał także tytułową rolę. Film nie miał najlepszych recenzji, otrzymał pięć Złotych Malin.

</doc>
<doc id="1617646" url="https://pl.wikipedia.org/wiki?curid=1617646" title="Ha Tien">
Ha Tien



</doc>
<doc id="1617652" url="https://pl.wikipedia.org/wiki?curid=1617652" title="Prowincja Kien Giang">
Prowincja Kien Giang



</doc>
<doc id="1617653" url="https://pl.wikipedia.org/wiki?curid=1617653" title="Granica chorwacko-węgierska">
Granica chorwacko-węgierska

Granica chorwacko-węgierska - granica państwowa, pomiędzy Chorwacją oraz Węgrami o długości 329 km.
Kształtowanie się granicy.
Granica powstała w 1918 po utworzeniu Królestwa Serbów, Chorwatów i Słoweńców, do którego należała także Chorwacja, wcześniej będąca częścią Węgier. Granica nie ulegała zmianom do 1941 roku, kiedy utworzono Niepodległe Państwo Chorwackie, sojusznicze wobec Niemiec, Włoch i Węgier. Węgrom przekazano część chorwackiego terytorium: Međimurje oraz chorwacką część Baranji. Po wojnie tereny te powróciły do Chorwacji, będącej ponownie częścią państwa jugosłowiańskiego. 25 czerwca 1991 Republika Chorwacji proklamowała niepodległość i granica jugosłowiańsko-węgierska od tego dnia jest ponownie granicą chorwacko-węgierską.
Przebieg granicy.
Granica zaczyna się około 5 km na wschód od miejscowości Podturen i kieruje się na południowy wschód. Po ok. 30 km w pobliżu miejscowości Legrad zaczyna biec korytem Drawy i podąża nim przez większą część swojej długości. Jedynie w okolicy Goli granica schodzi na lewy brzeg, zostawiając tę miejscowość po stronie chorwackiej. Dopiero w okolicach przejścia granicznego w miejscowości Donji Miholjac granica opuszcza rzekę Drawę i kieruje się na północny wschód. Około 5 km na wschód od Dražy i rzeki Dunaj osiąga trójstyk granic z Serbią.

</doc>
<doc id="1617654" url="https://pl.wikipedia.org/wiki?curid=1617654" title="Faruk Ihtijarević">
Faruk Ihtijarević

Faruk Ihtijarević (ur. 1 maja 1976 w Visoku) – bośniacki piłkarz występujący na pozycji pomocnika.
Życiorys.
Karierę zaczynał w Bosni Visoko. Następnie występował w FK Sarajevo, FK Željezničar, słoweńskim NK Maribor i chorwackim NK Zadar. Wraz z FK Sarajevo w sezonie 1998/1999 zdobył mistrzostwo kraju. W latach 2002−2007 ponownie był piłkarzem FK Sarajevo. W sezonie 2007/2008 grał w irańskim PAS Hamedan. Karierę zakończył w 2011 w FK Sarajevo.
W latach 1999−2000 zagrał dziesięciokrotnie w reprezentacji Bośni i Hercegowiny.

</doc>
<doc id="1617657" url="https://pl.wikipedia.org/wiki?curid=1617657" title="Odpowiedź zbrojna">
Odpowiedź zbrojna

Odpowiedź zbrojna (tytuł oryg. "Armed Response") – amerykański film sensacyjny z roku 1986.
Opis fabuły.
Prywatny detektyw Clay Roth i jego partner Cory zostają zatrudnieni przez Akirę Tanakę, japońskiego bossa gangsterskiego, do wykonania pewnej misji. Za zadanie mają zdobycie statuy, która Tanace potrzebna jest do zapobieżenia wojnie jego kryminału z chińskim tajnym związkiem. Misja przebiega łagodnie, lecz Cory ma wobec niej inne plany – chce się bowiem wzbogacić. Sytuacja się komplikuje i Clay umiera. Członkowie jego rodziny – ojciec Burt, były policjant, oraz bracia, Tommy i Jim, weterani wojny wietnamskiej – zaczynają interesować się mafią Tanaki. W trakcie poszukiwania przydatnych informacji na terenie posesji Tanaki, Tommy zostaje schwytany i poddany torturom. Ostatecznie ginie, a wykonanie postawionego zadanie pozostaje na barkach Jima i Burta.

</doc>
<doc id="1617661" url="https://pl.wikipedia.org/wiki?curid=1617661" title="Aleksander Kierek">
Aleksander Kierek

Aleksander Kierek (ur. 26 stycznia 1916 w Bochotnicy, zm. 1976 w Lublinie), ekonomista polski, wykładowca uczelni lubelskich, żołnierz Batalionów Chłopskich.
Życiorys.
Był synem Stanisława i Aleksandry, w 1939 uzyskał stopień magistra ekonomii na Katolickim Uniwersytecie Lubelskim. W marcu 1940 przystąpił do konspiracji, w której posługiwał się przybranym nazwiskiem Stanisław Mika. Był żołnierzem Batalionów Chłopskich, członkiem sztabu Komendy Obwodu Puławy, redaktorem pisma konspiracyjnego „Orle Ciosy”. Z ramienia delegatury rządu na kraj stał na czele Kierownictwa Walki Podziemnej na obwód puławski.
W 1949 został zastępcą profesora w Katedrze Historii Gospodarczej Katolickiego Uniwersytetu Lubelskiego. W 1952 przeszedł na Uniwersytet Marii Curie-Skłodowskiej w Lublinie, gdzie był zastępcą profesora w Katedrze Ekonomii Politycznej. W 1957 związał się z Wyższą Szkołą Rolniczą w Lublinie (późniejsza Akademia Rolnicza i wreszcie Uniwersytet Przyrodniczy); był adiunktem i tymczasowym kierownikiem Katedry Ekonomii Politycznej na Wydziale Rolniczym. W 1964 przed Radą Wydziału Ekonomiczno-Rolniczego Szkoły Głównej Gospodarstwa Wiejskiego w Warszawie obronił doktorat z nauk społeczno-ekonomicznych i mianowany został na lubelskiej uczelni docentem. Objął jednocześnie pełnoprawne kierownictwo Katedry Ekonomii Politycznej.
Po przekształceniach organizacyjnych od 1970 Kierek stał na czele Zakładu Ekonomii Politycznej. W latach 1970-1973 był zastępcą dyrektora Instytutu Nauk Społeczno-Politycznych Akademii Rolniczej, od 1973 dyrektorem Instytutu. W 1972 mianowany został profesorem nadzwyczajnym. Przez wiele lat zasiadał w senacie akademickim, przewodniczył senackiej komisji budowlanej oraz komisji inwestycyjnej.
Ogłosił 32 publikacji naukowych, głównie z dziedziny ekonomii gospodarczej. Był autorem opracowań z historii gospodarczej Lublina i regionu, m.in. współautorem wielotomowych "Dziejów Lublina". Współpracował z "Polskim Słownikiem Biograficznym", w którym opublikował artykuły o znanych lublinianach – ziemianinie i przemysłowcu Michale Kośmińskim (tom XIV, 1968–1969) oraz ekonomiście Julianie Liedtke (tom XVII, 1972). Wypromował dwóch doktorów, był również opiekunem osiemnastu prac magisterskich. Brał udział w pracach kolegium redakcyjnego „Problemów Ekonomicznych”.
W latach 1959–1976 zasiadał w radzie naukowo-ekonomicznej Wojewódzkiej Komisji Planowania Gospodarczego w Lublinie, był członkiem władz lokalnych Towarzystwa Wiedzy Powszechnej, Polskiego Towarzystwa Ekonomicznego (prezes zarządu oddziału w latach 1958–1961), Polskiego Towarzystwa Socjologicznego. Należał do Związku Bojowników o Wolność i Demokrację.
Zmarł w 1976 w Lublinie, został pochowany w części komunalnej cmentarza przy ul. Lipowej w Lublinie (kwatera P3KF-8-6).
Ordery i odznaczenia.
W 1964 otrzymał nagrodę naukową miasta Lublina, był też wyróżniony złotą odznaką Polskiego Towarzystwa Ekonomicznego.

</doc>
<doc id="1617662" url="https://pl.wikipedia.org/wiki?curid=1617662" title="Ha Tinh">
Ha Tinh



</doc>
<doc id="1617665" url="https://pl.wikipedia.org/wiki?curid=1617665" title="Prowincja Ha Tinh">
Prowincja Ha Tinh



</doc>
<doc id="1617667" url="https://pl.wikipedia.org/wiki?curid=1617667" title="Lustrzany taniec">
Lustrzany taniec

Lustrzany taniec (tytuł oryg. ang. "Mirror Dance") – powieść fantastycznonaukowa amerykańskiej pisarki Lois McMaster Bujold, ósma w Sadze Vorkosiganów. Powieść otrzymała nagrody Hugo oraz Locusa w 1995 r.
Fabuła.
Powieść zaczyna się gdy Mark Vorkosigan, klon czy też brat Milesa, podając się za niego angażuje flotę Dendarii w akcje na Obszarze Jacksona polegającą na uratowaniu 50 hodowanych tam klonów. Akcja kończy się fiaskiem. Miles musi przybyć z pomocą i zostaje bardzo ciężko ranny, a jego zamrożone ciało wysłane w nieznanym kierunku. Tymczasem Mark ląduje u swoich nowo poznanych rodziców na Barrayarze.

</doc>
<doc id="1617672" url="https://pl.wikipedia.org/wiki?curid=1617672" title="Gra (powieść)">
Gra (powieść)

Gra to powieść fantastycznonaukowa amerykańskiej pisarki Lois McMaster Bujold, szósta w Sadze Vorkosiganów. Powieść otrzymała nagrodę Hugo w 1991 r.
Fabuła.
Powieść opisuje losy Milesa Vorkosigana. Miles po skończeniu Akademii zostaje wysłany ku własnemu zdziwieniu na stanowisko meteorologa w bazie Lazkowski na wyspie Kiryła koło kręgu polarnego. Jego pierwsza samodzielna wyprawa poza bazę cudem nie kończy się jego śmiercią, a to dopiero początek...
Pierwsze sześć rozdziałów tej powieści było początkowo opublikowane w odrobinę innej formie jako opowiadanie "The Weatherman" w magazynie Analog.

</doc>
<doc id="1617674" url="https://pl.wikipedia.org/wiki?curid=1617674" title="Hai Duong">
Hai Duong



</doc>
<doc id="1617675" url="https://pl.wikipedia.org/wiki?curid=1617675" title="Syrmaticus reevesii">
Syrmaticus reevesii



</doc>
<doc id="1617676" url="https://pl.wikipedia.org/wiki?curid=1617676" title="Dmitrij Mołosz">
Dmitrij Mołosz



</doc>
<doc id="1617677" url="https://pl.wikipedia.org/wiki?curid=1617677" title="Prowincja Hai Duong">
Prowincja Hai Duong



</doc>
<doc id="1617678" url="https://pl.wikipedia.org/wiki?curid=1617678" title="Babel-17">
Babel-17

Babel-17 – powieść fantastycznonaukowa amerykańskiego pisarza Samuela R. Delany’ego. Powieść ukazała się w 1966 r., polskie wydanie, w tłumaczeniu Jolanty Pers, wydało Wydawnictwo Solaris w 2008 r. w serii Klasyka Science Fiction. Powieść otrzymała nagrodę Nebula w 1966 r. razem z "Kwiatami dla Algernona" Daniela Keyesa.

</doc>
<doc id="1617680" url="https://pl.wikipedia.org/wiki?curid=1617680" title="Hoa Binh">
Hoa Binh



</doc>
<doc id="1617682" url="https://pl.wikipedia.org/wiki?curid=1617682" title="Witali Kutuzau">
Witali Kutuzau



</doc>
<doc id="1617684" url="https://pl.wikipedia.org/wiki?curid=1617684" title="Prowincja Hoa Binh">
Prowincja Hoa Binh



</doc>
<doc id="1617686" url="https://pl.wikipedia.org/wiki?curid=1617686" title="Dzmitry Mołosz">
Dzmitry Mołosz



</doc>
<doc id="1617687" url="https://pl.wikipedia.org/wiki?curid=1617687" title="Henryk Witczyk">
Henryk Witczyk

Henryk Józef Witczyk (ur. 29 października 1955 w Dankowie Dużym k. Włoszczowy) – polski biblista, kapłan diecezji kieleckiej, profesor Wydziału Teologii Katolickiego Uniwersytetu Lubelskiego Jana Pawła II, w latach 2009-2021 członek Papieskiej Komisji Biblijnej.
Życiorys.
Święcenia kapłańskie otrzymał 29 maja 1979. Kolejne szczeble kariery akademickiej to magisterium, uzyskane na KUL w 1978 ("Problematyka literacka i teologiczna Ps 50"), doktorat z teologii obroniony w Papieskiej Akademii Teologicznej w Krakowie w 1985 ("Teofania w Psalmach"), licencjat nauk biblijnych zdobyty na Papieskim Instytucie Biblinym w Rzymie w 1991, habilitacja na KUL w 1997 ("Model komunikacji diafanicznej w Psalmach"). W 1999 objął stanowisko profesora nadzwyczajnego KUL, a 12 października 2004 – jako pierwszy profesor KUL odebrał nominację profesorską z rąk Prezydenta RP.
Jest kierownikiem Katedry Teologii Biblijnej Nowego Testamentu w Instytucie Nauk Biblijnych Katolickiego Uniwersytetu Lubelskiego. W latach 2008-2016 pełnił funkcję dyrektora tegoż instytutu. Redaguje kwartalnik homiletyczny „Współczesna Ambona” (Kielce) oraz półrocznik biblijno-teologiczny „Verbum Vitae” (KUL). Jest przewodniczącym Dzieła Biblijnego im. Jana Pawła II (od 2005) oraz przewodniczącym Stowarzyszenia Biblistów Polskich (od 2013).
W latach 1988-1992 pełnił funkcję redaktora naczelnego „Znaków Czasu”, a w latach 1991-1995 założyciel i dyrektor Świętokrzyskiego Radia „Jedność” oraz założyciel i dyrektor Wydawnictwa „Jedność” w Kielcach.
31 stycznia 2009 papież Benedykt XVI mianował ks. Witczyka członkiem Papieskiej Komisji Biblijnej.
Jego prace naukowe poświęcone są zwłaszcza Psalmom, teologii biblijnej i tradycji Janowej.
Jest również publicystą Radia Maryja. W 2012 założył Telewizyjny Uniwersytet Biblijny w Telewizji Trwam, w którym prowadzi cykliczne wykłady.
Tytuł Honorowego Obywatela Miasta Włoszczowy został mu nadany 30 października 2012.
21 grudnia 2017 zgodnie z ustawą dekomunizacyjną wojewoda świętokrzyski Agata Wojtyszek podjęła decyzję o zmianie nazw ulic w pięciu miejscowościach, w tym we wsi Kurzelów, gdzie jednej z ulic patronem został ks. prof. Henryk Witczyk, który zastąpił działacza komunistycznego Mariana Buczka.
Odznaczony Złotym Krzyżem Zasługi (2006) i Krzyżem Kawalerskim Orderu Odrodzenia Polski (2022).

</doc>
<doc id="1617688" url="https://pl.wikipedia.org/wiki?curid=1617688" title="Amerykański model nadzoru korporacyjnego">
Amerykański model nadzoru korporacyjnego

Historia.
Podstawy amerykańskiego modelu nadzoru korporacyjnego (lub tzw. ładu korporacyjnego) zostały ukształtowane około 1791 r., kiedy parlament New Jersey powołał Society for the Establishment of Useful Manufactures (SUM). Prospekt tej korporacji stwierdzał, że będzie ona zarządzana przez radę 13 dyrektorów wybranych przez akcjonariuszy, niezależnie 5 akcjonariuszy utworzy komitet audytu, posiadający dostęp do danych finansowych.
Na ukształtowanie się systemu w obecnej formie miały wpływ różne wydarzenia, poczynając od – wielkiego krachu na giełdzie w 1929 r. – po którym poglądy na funkcjonowanie korporacji, ich znaczenia dla społeczeństwa i akcjonariuszy, zaczęły być szerzej analizowane przez kręgi naukowe, po różne postulaty pojawiające się w związku ze światową ekspansją korporacji założonych w USA, która nastąpiła po II wojnie światowej, a także pojawieniem się teorii agencji i kosztów transakcyjnych, kryzysem azjatyckim w latach dziewięćdziesiątych oraz falą bankructw we wczesnych latach 2000 (Enron, Worldcom). Wszystkie te wydarzenia miały wpływ na obecny kształt nadzoru korporacyjnego w USA. W różnych okresach podstawowym postulatem zmian była większa ochrona akcjonariuszy indywidualnych, instytucjonalnych, czy też interesów społecznych.
Nazewnictwo.
Ponieważ bardzo podobny model jest stosowany w Wielkiej Brytanii, jest on określany niekiedy jako model anglo-amerykański, pomimo tego, że pomiędzy rozwiązaniami przyjętymi w USA i Wielkiej Brytanii występują pewne rozbieżności. W literaturze anglojęzycznej można spotkać się także z określeniem go jako tzw. modelu liberalnego.

</doc>
<doc id="1617689" url="https://pl.wikipedia.org/wiki?curid=1617689" title="Czas przemian (powieść)">
Czas przemian (powieść)

Czas przemian (tytuł oryg. "A Time of Changes") – powieść fantastycznonaukowa amerykańskiego pisarza Roberta Silverberga. Powieść ukazała się w 1971 r., polskie wydanie, w tłumaczeniu Ireny Lipińskiej, wydał Rebis w 1992 r. Powieść otrzymała nagrodę Nebula w 1971 r.
Fabuła.
Powieść pisana jest w formie fikcyjnego pamiętnika Kinnalla Darivala, księcia państwa Salla na planecie Borthan.
Kinnall opisuje swoje życie na planecie, na której obowiązują ściśle określone normy społeczne i obyczajowe, np. za nieprzyzwoite uchodzi używanie słów "ja" i "mnie". Przez większą część swego życia Kinnall, jak każdy człowiek tej społeczności, ściśle przestrzegał obowiązującego kodeksu moralnego. Kiedy jego brat stał się władcą Salli, Kinnal opuścił swój kraj, by nie być dla brata zagrożeniem. Postanowił ułożyć sobie życie w kraju sąsiednim. Tam spotkał cudzoziemca, Ziemianina odwiedzającego planetę. Pod jego wpływem zaczął łamać zasady według których żył do tej pory.

</doc>
<doc id="1617690" url="https://pl.wikipedia.org/wiki?curid=1617690" title="Hung Yen">
Hung Yen



</doc>
<doc id="1617691" url="https://pl.wikipedia.org/wiki?curid=1617691" title="Le Républicain Lorrain">
Le Républicain Lorrain

Le Républicain Lorrain – francuski dziennik lokalny wydawany w regionie Lotaryngii.
Założony w 1919 roku jako pierwszy francuskojęzyczny dziennik na terenie nowo odzyskanej przez Francję Lotaryngii. Dziennik przejął schedę po swoim niemieckojęzycznym odpowiedniku, "Metzer Freies Journal".
Siedziba dziennika znajduje się mieście Metz. Redaktorem naczelnym gazety jest Pierre Wicker, a właścicielem – Jean-Marc Lauer.
Z dziennym nakładem wynoszącym 144 261 egzemplarzy, Le Républicain Lorrain jest jednym z najbardziej poczytnych dzienników w regionie.

</doc>
<doc id="1617692" url="https://pl.wikipedia.org/wiki?curid=1617692" title="Prowincja Hung Yen">
Prowincja Hung Yen



</doc>
<doc id="1617696" url="https://pl.wikipedia.org/wiki?curid=1617696" title="Człowiek plus">
Człowiek plus

Człowiek plus (tytuł oryg. "Man Plus") – powieść fantastycznonaukowa amerykańskiego pisarza Frederika Pohla.
Powieść ukazała się w 1976, polskie wydanie, w tłumaczeniu Marka Marszała, wydało wydawnictwo Iskry (1986) w serii Fantastyka-Przygoda. Powieść otrzymała nagrodę Nebula w 1976.
Fabuła.
Ziemia XXI wieku to świat przeludniony i pogrążony w kryzysie. Jedna ze stron konfliktu, Stany Zjednoczone, próbując skolonizować Marsa, prowadzą tajny projekt Człowiek Plus, którego celem jest stworzenie cybernetycznie zmienionego człowieka, mogącego przetrwać na Czerwonej Planecie. Powieść opowiada o cierpieniach i rozterkach poddawanego kolejnym modyfikacjom głównego bohatera, Rogera Torrawaya. Akcja rozgrywa się głównie w tajnych rządowych laboratoriach oraz gabinetach polityków.

</doc>
<doc id="1617697" url="https://pl.wikipedia.org/wiki?curid=1617697" title="Salvador del Solar">
Salvador del Solar

Salvador del Solar, właśc. Salvador Alejandro Del Solar Labarthe (ur. 1 maja 1970 roku w Limie) – peruwiański aktor, reżyser i polityk. Minister kultury w latach 2016–2017. W 2019 premier Peru.
Życiorys.
Jego rodzice rozwiedli się, gdy był małym chłopcem. W wieku 14–21 lat należał do drużyny pływackiej Peru Waterpolo Team. W 1986 pracował także jako nauczyciel pływania. Ukończył studia prawnicze na Uniwersytecie Katolickim w Limie. Uczęszczał na kursy aktorskie pod kierunkiem Alberta Isoli.
Za rolę kapitana Pantaleóna Pantoja w ekranizacji powieści Maria Vargasa Llosy "Pantaleon i wizytantki" ("Pantaleón y las visitadoras", 2000) dostał nagrodę na Gramado Film Festival '2000 w Brazylii, Cartagena Film Festival w Kolumbii i Troia Film Festival w Portugalii. Sławę przyniosła mu postać Andrésa Mejíi Guzmána w telenoweli "Fiorella" ("Pobre Diabla", 2000).
Od 5 grudnia 2016 do 27 grudnia 2017 był ministrem kultury Peru. Od 11 marca 2019 do 30 września 2019 był premierem kraju.
Życie prywatne.
W 1998 poślubił Ximenę Bellido Denegri. Mają dwie córki: Manuelę i Antonię.

</doc>
<doc id="1617698" url="https://pl.wikipedia.org/wiki?curid=1617698" title="Lamine Diarra">
Lamine Diarra

Lamine Diarra (ur. 20 grudnia 1983 w Bignonie) – senegalski piłkarz występujący na pozycji pomocnika.
Życiorys.
Jest wychowankiem klubu Dakar UC. W 2001 roku został piłkarzem szwajcarskiego Neuchâtel Xamax. W rundzie wiosennej sezonu 2001/2002 był zawodnikiem FC Baden. W latach 2002–2005 występował w FC Aarau. W 2005 roku opuścił Szwajcarię, odchodząc do bośniackiego klubu Zrinjski Mostar. W sezonie 2005/2006 świętował zdobycie mistrzostwa Bośni i Hercegowiny. W sezonie 2006/2007 występował w portugalskim SC Beira-Mar. 1 lipca 2007 został kupiony przez serbski FK Partizan. Wraz z tym klubem czterokrotnie świętował zdobycie mistrzostwa kraju oraz trzykrotnie sięgał po Puchar Serbii. Indywidualnie w sezonie 2008/2009 został królem strzelców ligi. W latach 2010–2011 przebywał na wypożyczeniu w Al-Shabab Dubaj ze Zjednoczonych Emiratów Arabskich. 1 lipca 2012 odszedł do tureckiego Antalyasporu. W rundzie wiosennej sezonu 2015/2016 przebywał na wypożyczeniu w Göztepe A.Ş.. W sezonie 2017/2018 grał w Elazığsporze.
Kariera reprezentacyjna.
W reprezentacji Senegalu zadebiutował 14 października 2009 roku w wygranym 2:0 meczu z Koreą Południową. Był to jego jedyny występ w narodowej kadrze.

</doc>
<doc id="1617701" url="https://pl.wikipedia.org/wiki?curid=1617701" title="Nie masz wroga prócz czasu">
Nie masz wroga prócz czasu

Nie masz wroga prócz czasu (tytuł oryg. ang. "No Enemy But Time") – powieść fantastycznonaukowa amerykańskiego pisarza Michaela Bishopa. Powieść ukazała się w 1982 r., polskie wydanie, w tłumaczeniu Zbigniewa A. Królickiego, wydało wydawnictwo Zysk i S-ka w 2000 r. Powieść otrzymała nagrodę Nebula w 1982 r.
Fabuła.
Bohater, John Monegal, ma zdolność śnienia w sposób, który przenosi go do epokę początków gatunku ludzkiego. Dzięki tajnemu rządowemu eksperymentowi podróży w czasie o kryptonimie „Biały Sfinks”, jego sny w końcu mogą się ziścić. Trafia do Afryki sprzed milionów lat, gdzie musi zmierzyć się ze zwierzętami oraz pierwotnymi ludźmi i każdego dnia walczyć o przetrwanie. Po jakimś czasie przyłącza się do miejscowego plemienia hominidów, a nawet wiąże się uczuciowo z jedną z tubylek. Płodzi córkę i po śmierci partnerki wraca do swoich czasów wraz z nią.

</doc>
<doc id="1617704" url="https://pl.wikipedia.org/wiki?curid=1617704" title="Prowincja Thua Thien-Hue">
Prowincja Thua Thien-Hue



</doc>
<doc id="1617708" url="https://pl.wikipedia.org/wiki?curid=1617708" title="Zack i Cody Martin">
Zack i Cody Martin



</doc>
<doc id="1617709" url="https://pl.wikipedia.org/wiki?curid=1617709" title="Patriarchat zen">
Patriarchat zen

Patriarchat zen – szczególna linia sukcesji patriarchów zen biegnąca od siedmiu buddów przeszłości, poprzez historycznego Buddę Siakjamuniego, patriarchów (chiń. "zu" (祖); kor. "cho"; jap. "so"; wiet. "tổ") linii medytacyjnej Indii (dhyana), Chin (chan), Korei (sŏn) i Japonii (zen). Uważa się, że oficjalna linia przekazu kończy się na Huinengu – szóstym patriarsze chanu – gdyż nie dokonał on przekazu misek i szaty jednemu z wybranych uczniów, co było tradycyjnym symbolem. Od tej pory przekaz stał się „demokratyczny”. Każdy oświecony uczeń otrzymywał potwierdzenie oświecenia i najczęściej stawał się kolejnym „patriarchą” w swojej linii przekazu Dharmy.
Powstanie diagramu i implikacje.
Zen nie utożsamiał siebie z innymi tradycjami buddyjskimi, które związane są z jakimś szczególnym tekstem; np. szkoła huayan oparta była na Sutrze Awatamsace. Wiązało to te szkoły bezpośrednio z pewnymi naukami Buddy Siakjamuniego, a tym samymi jego osobą. Zamiast tego zen, od samego swojego początku, jako chiński chan, prezentował siebie, co jest widoczne w jego tekstach, jako właściwy buddyzm lub ściślej, jako centralną naukę buddyzmu, doktrynę „serca Buddy”.
Aby to uzasadnić zaczął m.in. tworzyć medium, dzięki któremu istota nauk buddyzmu została przetransmitowana właśnie do niego. Wcześni teoretycy (historycy) i praktycy (mistrzowie i uczniowie) posłużyli się w tym celu zarówno legendami, jak i faktami, które zostały nagięte dla udowodnienia założonej tezy. W wyniku tych działań udało się stworzyć linearny ciąg przekazu nauki od legendarnych siedmiu buddów przeszłości, poprzez Buddę Siakjamuniego, 28 patriarchów Indii, 6 oficjalnych patriarchów Chin i poprzez wszystkie generacje chińskich, koreańskich i japońskich mistrzów zen w rozlicznych liniach przekazu.
Taki linearny diagram ma wiele zalet. Oprócz uzasadnienia istnienia zenu jako centralnej nauki buddyzmu, wprowadza także najważniejsze postacie historii ruchu. Siedmiu legendarnych buddów przeszłości, jednak po koniecznych modyfikacjach, zostało odziedziczonych po wschodnioazjatyckim buddyzmie mahajany. Chan dołożył własną mitologię także do samego historycznego Buddy Siakjamuniego. Z punktu widzenia historii diagram ten jest produktem kultury indyjskiej i chińskiej. Jego początki sięgają opartego na linearnym schemacie przekazu w buddyzmie indyjskim okresu IV i V w. w medytacyjnej tradycji Kaszmiru. Potem dołączyła się do tego chińska rodowa tradycja genealogiczna. Model, który kształtował się przez kilkaset lat, można więc ostatecznie opisać jako „buddyjską teorię genealogiczną z charakterystycznymi chińskimi wpływami”.
Ten linearny diagram miał także podkreślić, a nawet zdefiniować chan jako „oddzielny przekaz poza naukami”, co uzasadniało zdaniem chanistów głęboką różnicę pomiędzy chanem a innymi tradycjami. Oznaczało to, że chan był lepszy niż inne tradycje buddyjskie, które były tylko interpretatorami buddyzmu. To polemiczne twierdzenie chanu miało na celu ustanowienie wyższości chanu nad wszystkimi innymi tradycjami buddyjskimi. Jedną z odpowiedzi innych tradycji wschodnioazjatyckiego buddyzmu było stworzenie własnych linii przekazu nauk.
W tym schemacie nie tyle ważne były „fakty” (zdarzenia z życia Siakjamuniego i patriarchów), ale postrzeganie tych postaci w terminach mitologii chan. Postacie owe były „konstruowane” w ciągu bardzo długotrwałego procesu mitopoetyckiego. Badacz chanu Hu Shi uważał, że 99% informacji z kręgów chan jest fałszywych. Wyciągnął on z tego błędny wniosek, że „jeśli jest to nieprawdą, można to pominąć”. W przeciwieństwie do niego, badacz McRae uważał, że „jeśli to nie jest prawdą, to dlatego jest bardzo ważne”.
Diagram ten służył uzasadnieniu przekazu. Co było więc przekazywane? Ponieważ teoria i praktyka chanu oparta była na teorii „pustości” (śūnyatā) jasne jest, że nic nie było przekazywane, co zresztą podkreślali niektórzy mistrzowie. To, co wydarzało się pomiędzy nauczycielem a uczniem, było po prostu potwierdzeniem, autoryzacją (chiń. yinke, czyli „pieczęć potwierdzenia”) osiągnięcia przez następcę pełnego oświecenia. Jest to pierwsza i najważniejsza zasada doktrynalna chanu. Jednak w tym diagramie najważniejsze nie są poszczególne nazwiska patriarchów, ale to, co ich łączy, czyli bezpośrednie zejście się poprzednika z następcą i rozpoznanie wspólnej duchowej dojrzałości na najwyższym poziomie. Doktryny braku własnego ja (anātman) i śunjaty nie mogły być pogwałcone przekazaniem „czegoś”.
Być może najważniejsza przyczyna powstania tego linearnego diagramu leżała właśnie w tym, że wszyscy buddowie i patriarchowie dzielili to samo doświadczenie – całkowite oświecenie. Schemat ilustrujący to, zrównywał chińskich mistrzów z buddami i patriarchami Indii.
Schemat ten wykazał także różnice pomiędzy indyjskim typem praktyki a chińskim – chanistycznym. W Indiach praktyka medytacyjna była indywidualnym wysiłkiem jogina zdążającego do stanu buddy poprzez wytrwałe usuwanie zaciemniających umysł skalań. W chanie chińskim najważniejszym aspektem duchowej praktyki stało się spotkanie nauczyciela z uczniem i biografie mistrzów pełne są właśnie takich konfrontacji, z pomijaniem mniej ważnych „faktów” biograficznych.
Diagram ten także dobitnie ilustruje rozkład mocy w chińskim chanie. Wszyscy patriarchowie są mężczyznami; kobiety zostały wyłączone ze schematu sukcesji, chociaż, jak wiadomo z biografii mistrzów, wielokrotnie odgrywały kluczową rolę w oświeceniu adepta.
Konstruowanie diagramu transmisji (przykłady).
Najwcześniejsza lista tradycji medytacyjnej pojawia się w "Chu sanzang ji ji" (Zbiór uwag [dotyczących] przekładu Tripitaki) autorstwa Sengu (438–518). Powstała ona w 515 r. i wkrótce została poprawiona. Tekst ten zawiera właściwie 2 listy (być może są ta warianty jednej listy). Jest to lista mistrzów sarvastivady począwszy od Buddy Siakjamuniego, która kończy się nazwiskami kilku ważnych postaci buddyzmu kaszmirskiego. Lista zawiera 53 lub 54 nazwiska, każdemu przyporządkowany jest numer i tytuł, np. „Arhat Kumārajīva, numer dwanaście”
Oto fragmenty obu list
Pierwsze nazwiska (do przerwy) są identyczne z listą umieszczoną w "Ayuwang zhuan" (Legenda o cesarzu Asioce). Fragmenty tej listy znalazły się w kilku wczesnych tekstach kanonu chińskiego. Oba chińskie tłumaczenia "Ayuwang zhuan" zawierają dwie lekko różniące się listy.
Ostatnie nazwiska pochodzą z zestawu opisującego religijne dziedzictwo Buddhabhadry, znanego jako mistrz medytacji i tłumacz. Lista ta także podaje Buddhasenę i Dharmatrātę jako mistrza i ucznia, co przeczy prawdzie; byli współczesnymi sobie buddystami.
Kolejnym ważnym tekstem jest Buddhabhadry "Damoduoluo chan jing" (Sutra medytacji Dharmatraty) i wstępy do niej napisane przez Huiyuana i Huiguana. Zawartość tej sutry została wspomniana przez dwóch przedstawicieli Północnej Szkoły (Stopniowego Oświecenia) – Faru i Yuquana Shenxiu. Przyczyną tego była lista bardziej odpowiednia od tej z "Ayuwang zhuan" i to, że jest to sutra związana z medytacją (chan).
Pojawiają się w niej trzy listy: lista sutry, lista Huiyuana o lista Huiguana.
Te listy różnią się nie tylko między sobą, ale są różne od wszystkich wcześniejszych zestawów transmisji. Jednak mimo tego elementy związane z Kaszmirem są identyczne z elementami, które posłużyły do rozwoju linii przekazu w Chinach.
Huiyuan napisał także instrukcyjną notę, której niektóre elementy wykazują zgodność z późniejszą teorią chanu dotyczącą „przekazu lampy”.
Innym wczesnym tekstem traktującym o patriarchalnej transmisji Dharmy jest "Xu gaoseng zhuan" – biografia Fachonga (587–665?). Praca ta podkreśla rolę Huike. Jednak czy jego spadkobiercą jest na pewno Sengcan, nie ma pewności, bowiem podane jest tylko samo Can. W ogóle postać Sengcana jako Trzeciego Patriarchy pojawia się w tekstach dopiero w VIII w. Pierwszym tekstem, który czyni z Sengcana Trzeciego Patriarchę i nauczyciela Daoxina jest "Chuanfabao ji" ("Roczniki o przekazie Skarbu Dharmy") z 712 r. Natomiast biografia czwartego patriarchy Daoxina z "Xu gaoseng zhuan" w ogóle nie wspomina o Bodhidharmie, Huike i przekazie "Sutry Lankavatary". Daoxin pytany tuż przed śmiercią o spadkobiercę odpowiada: "W ciągu mojego życia przekazałem [Dharmę] wielu".
Z VII w. pochodzi bardzo ważny dokument dla rekonstrukcji chanistycznej ideologii patriarchalnej; jest nim "Tang zhongyue shamen Shi Faru chanshi xingzhuang" (Epitafium z [okresu dynastii] Tang śramany z Głównego Szczytu, mistrza chan Shi Faru). Autor wspomina o przekazie nauk od Buddy poprzez Anandę, Madhyāntikę, Śāavāsę, dalsze niezidentyfikowane generacje do Bodhidharmy, który przeniósł je do Chin. Następnie wymienieni są Chińczycy: Ke (Huike), Can (Sencan), Xin (Daoxin) i Ren (Hongren) i Faru – jako następca Hongrena.
Zapewne najbardziej wpływowym tekstem był "Chuan fabao ji" (Kroniki przekazu drogocennej Dharmy) napisany przez Dufeia w 713 r. Był to pierwszy tekst, w którym zaaranżowano biografie patriarchów w pokoleniowym następstwie, w tej samej kolejności jak w epitafium Faru. Jest Bodhidharma, Huike, Sengcan, Daoxin, Hongren, Faru i – jako ostatni – Shenxiu. Shenxiu jest ukazany jako młodszy uczeń Hongrena i dlatego odkłada swój przekaz na 10 lat.
W VIII w. powstał tekst "Lengjie shizi ji" (Kronika mistrzów i uczniów Lankawatary). Jego autorem jest mnich Jingjue (ok. 688–746). Hongren jest tu szóstym patriarchą „czystych nauk Wschodniej Góry” (chiń. Dongshan). Tak nazywano szkołę chan Daoxina. Jednak pierwszym patriarchą jest tu tłumacz "Sutry Lankawatary" Gunabhadra, a jego spadkobiercą – Bodhidharma. Jest to oczywiście podejrzane, że w dziele, w którego tytule jest „Lankawatara”, promuje się jej tłumacza. Podanych jest także 10 uczniów Hongrena, z których za najważniejszych uważani są Shenxiu, Lao’an (Hui’an) i Xuanze. Znajduje się na tej liście Huineng, ale przypisuje się mu tylko „lokalne znaczenie”.
Oto listy patriarchów z kilku wczesnych tekstów związanych z chanem:
Pełne listy patriarchów pojawiają się najpierw w takich dziełach jak "Baolin zhuan" (Przekaz z Lasu Skarbów) i "Sutra ołtarzowa". Kolejnym wydawnictwem z pełną listą jest odkryty w latach 30. XX w. w Haein sa w Korei tekst "Zutang ji" (Antologia Gmachu Patriarchów) z 952 r.
Jeden z najważniejszych tekstów związanych z chanem, pochodzące z początku XI w. "Jingde chuandeng lu" (Zapiski z przekazu lampy [zestawione w okresie] Jingde), prezentują także już całkowicie ukształtowaną listę, taką jaką znamy dzisiaj.
Jednym z ciekawych tekstów, a mało znanych, jest "Lidai fabao ji" (Zapiski z drogocennej Dharmy przez pokolenia), który już pod koniec VIII wieku został całkowicie skrytykowany i uchodzi wśród hagiografów za sfabrykowaną autoreklamiarską fikcję. Tekst ten zajmuje się historią mało znanej, jednej z siedmiu wczesnych szkół chan, tradycji baotang z Jiannanu (Syczuanu). Tekst ten zajmuje się także genealogią. Szata Bodhidharmy, która była przekazywana przez kolejnych patriarchów aż do Huinenga, w tym tekście jest w posiadaniu cesarzowej Wu Zetian (pan. 684–705). Darowuje ona ją mistrzowi chan Wuzhu (714–774), założycielowi tej szkoły. Podkreślać to miało prawdziwość, rangę i autorytatywność tej linii przekazu.
Autorzy "Lidai fabao ji" wykazali się dużą kreatywnością w konstruowaniu „nieprzerwanego przekazu”. Ich lista zawiera 29 indyjskich patriarchów, przy czym dwukrotnie wprowadzili Śaṇavāsę i Upaguptę używając innych transliteracji. Ich lista wygląda następująco:
Autorzy "Lidai fabao ji" postanowili zachować zarówno Bodhidharmę, który pojawił się w zestawie Shenhui zastępując Dharmatrātę, jak i Dharmatrātę, więc utworzyli z niego jedną postać – Bodhidharmatrātę.
Konstruowanie postaci Bodhidharmy.
Przykład początków tworzenia postaci Bodhidharmy zgodnej z celami chanu.
Najstarszym tekstem, w którym pojawia się Bodhidharma, jest tekst "Luoyang galan ji" (Zapiski klasztorów Luoyangu), powstały nieco po 547 r. Bodhidharma jest tu śramanem z zachodu, być może z Azji Środkowej. Jest podróżnikiem, który pojawia się w Luoyangu właściwie tylko po to, by świadczyć o jego wspaniałej architekturze. Tekst wspomina, że liczył sobie 150 lat. Ta postać Bodhidharmy nie ma nic wspólnego z postacią z legend chanu. Być może nawet zbieżność ich nazwisk była przypadkowa.
Dwie postacie Bodhidharmy (z powyższego tekstu i legend chanu) zlały się w jedną w tekście "Xu gaoseng zhuan" (Dalsze biografie wybitnych mnichów) Daoxuana zm. w 667 r. Założyciel szkoły chan liczy sobie 150 lat. Hushi wykazał, że jeśli potraktuje się tekst "Luoyang galan ji" dosłownie, to Bodhidharma przybył do Luoyangu pomiędzy 516 a 526 r. Bodhidharma jest tu postacią z linii braminów w Indiach południowych. Jest wysoko rozwinięty zarówno intelektualnie, jak i duchowo. Interesuje się mahajaną i jest zaawansowanym w medytacji. Przybył ratować upadający buddyzm w Chinach. Nauczał medytacji (chiń. chanjiao). Często spotykał się z atakami ludzi wykształconych na sutrach, gdy wykładał ideę samādhi (chiń. ding). Miał dwu wytrwałych uczniów Daoyu i Huike, którzy praktykowali pod jego kierunkiem 4 czy 5 lat. Nauczał ich Prawdziwej Dharmy (chiń. zhenfa), praktyki (chiń. xing), „kontemplacji ściany” (chiń. biguan). Wspomina się o jego „czterech naukach”. Miejsce jego śmierci jest nieznane. Być może pisząc tę biografię Daoxin korzystał ze wstępu Tanlina (ucznia Bodhidharmy działającego w latach 625–543) do "Erru sixing lun" (Traktat o Dwu Wejściach i Czterech Praktykach), przypisywanego Bodhidharmie.
Bodhidharma z tego tekstu jest już dużo głębszą postacią od stereotypu z "Luoyang galan ji", jednak jest jeszcze daleki od legendarnej postaci z późnych tekstów chanu. Wspomina się o oddaniu i ofiarności Huike, ale nie ma mowy o obcięciu przez niego swojej ręki i ofiarowaniu jej Bodhidharmie. Zaznaczona jest różnica pomiędzy jego naukami a naukami nauczycieli sutr. Mowa jest o „uspokojeniu umysłu”, „kontemplacji ściany”, „zręcznych środkach”. Wszystko to znajduje się w tekście "Erru sixing lun".
Te teksty z trudnością ustalają historyczność Bodhidharmy, ale np. japońscy, niezwykle krytyczni badacze, nie odrzucają jego historyczności. Ruth Fuller-Sasaki komentuje to tak: "Dziś wiemy już całkiem jasno, że chiński chan nie wyłonił się z jednego indyjskiego nauczyciela i że wiele jego korzeni leży głęboko w oryginalnej chińskiej myśli".
Linia przekazu Dharmy.
Patriarchat, który można nazwać oficjalnym, istniał do śmierci Szóstego Patriarchy chanu Huinenga. Postanowił on nie przekazywać dalej szaty Buddy i misek, co było do tej pory uważane za symboliczne przekazanie patriarchatu. Szata i miski zostały zamurowane w bramie klasztoru Huinenga.
Od tej pory przekaz Dharmy w szkole chan „zdemokratyzował się”. Chociaż nie ma już oficjalnego patriarchatu, to za patriarchę uważa się zwyczajowo każdego mistrza chan, sŏn, zen i thiền w swojej głównej linii przekazu. Czyli teoretycznie równocześnie istnieje tylu patriarchów, ile istnieje linii przekazu nauk. Jednak prawdziwym znaczeniem zlikwidowania przez Huinenga przekazu misek i szat, było podkreślenie ostatecznej sinizacji buddyzmu. Od tej pory chan nie oglądał się już na Indie. Sam tworzył bodhisattwów, mistrzów chan i zasady, którymi się kierował.
Poniżej znajdują się patriarchalne linie przekazu Dharmy w tradycji medytacyjnej w Indiach (czyli są to oficjalni patriarchowie), w Chinach (pierwsza szóstka, to oficjalni patriarchowie; następni mistrzowie reprezentują linię przekazu Dharmy, która przeniosła się do Korei – jest to tradycja linji) i w Korei (jedna z linii przekazu szkoły chogye, która przeniosła się m.in. do USA i Polski).

</doc>
<doc id="1617710" url="https://pl.wikipedia.org/wiki?curid=1617710" title="Come Along">
Come Along

Come Along – singel szwedzkiej piosenkarki Titiyo z jej albumu o tym samym tytule z 2001 roku. Singel ten okazał się największym przebojem w całej karierze Titiyo. Dzięki temu utworowi piosenkarka otrzymała nagrodę Grammis (szwedzki odpowiednik Nagrody Grammy) w kategorii "Piosenka roku". Autorami tekstu i muzyki są Peter Svensson (The Cardigans) oraz Jocke Berg (Kent).
Teledysk.
Teledysk do piosenki był kręcony w dniach 3-5 lipca 2001 roku. W klipie widać artystkę na pustynnym tle, siedzącą oraz tańczącą przy samochodzie Ford Ranger.

</doc>
<doc id="1617711" url="https://pl.wikipedia.org/wiki?curid=1617711" title="Spadająca kobieta">
Spadająca kobieta

Spadająca kobieta (tytuł oryg. ang. "The Falling Woman") – powieść fantastycznonaukowa amerykańskiej pisarki Pat Murphy. Powieść ukazała się w 1986 r., polskie wydanie, w tłumaczeniu Barbary Kamińskiej, wydało wydawnictwo Zysk i S-ka w 1999 r. w serii Kameleon. Powieść otrzymała nagrodę Nebula w 1987 r.
Fabuła.
W ruinach starożytnego miasta Majów w dżungli na Półwyspie Jukatan w Meksyku, Elizabeth Butler, archeolog po przejściach życiowych, spotyka widmo dawnej kapłanki i wkracza w mroczny świat krwawych obrzędów Majów. Studium psychologiczne relacji między starzejącą się kobietą a jej córką w otoczce horroru.

</doc>
<doc id="1617712" url="https://pl.wikipedia.org/wiki?curid=1617712" title="Lai Chau">
Lai Chau



</doc>
<doc id="1617713" url="https://pl.wikipedia.org/wiki?curid=1617713" title="Srđa Knežević">
Srđa Knežević

Srđa Knežević (cyryl. Срђа Кнежевић; wym. []; ur. 15 kwietnia 1985 w Belgradzie) – serbski piłkarz grający na pozycji obrońcy. 28 maja 2010 roku podpisał trzyletni kontrakt z Legią Warszawa, jednak nie zdołał wywalczyć sobie miejsca w pierwszym zespole. W marcu 2012 roku trafił na półroczne wypożyczenie do Boraca Banja Luka, a 11 stycznia 2013 roku rozwiązał umowę z Legią. W jej barwach rozegrał 4 ligowe spotkania. Na początku 2013 roku został zawodnikiem Hapoelu Akka.

</doc>
<doc id="1617714" url="https://pl.wikipedia.org/wiki?curid=1617714" title="Ajer">
Ajer



</doc>
<doc id="1617715" url="https://pl.wikipedia.org/wiki?curid=1617715" title="ꙮ">
ꙮ

ꙮ – rzadki rękopiśmienny wariant graficzny cyrylickiej litery О, składający się z szeregu tak zwanych "ocznych o", połączonych w formie ornamentu. Jedyny udokumentowany przykład użycia tego wariantu dotyczy zastąpienia nim jednej z liter "o" w cerkiewnosłowiańskim słowie "wieloocy", występującym w określeniu „серафими многоꙮчитїи” (znaczącym "serafini wieloocy") w Psałterzu z XV wieku przechowywanym w Ławrze Troicko-Siergijewskiej. Przypadek opisany został po raz pierwszy przez Jewfimija Karskiego w dziele „Sławianskaja kiriłłowskaja paleografija”.
Wariant graficzny litery zawarty w Unicode 15.0 składa się z dziesięciu połączonych ze sobą elementów, zamiast siedmiu jak w poprzednich wersjach.

</doc>
<doc id="1617716" url="https://pl.wikipedia.org/wiki?curid=1617716" title="Srda Knezevic">
Srda Knezevic



</doc>
<doc id="1617718" url="https://pl.wikipedia.org/wiki?curid=1617718" title="Prowincja Lai Chau">
Prowincja Lai Chau



</doc>
<doc id="1617724" url="https://pl.wikipedia.org/wiki?curid=1617724" title="Lang Son">
Lang Son



</doc>
<doc id="1617725" url="https://pl.wikipedia.org/wiki?curid=1617725" title="Stacje przypływu">
Stacje przypływu

Stacje przypływu (tytuł oryg. "Stations of the Tide") – powieść fantastycznonaukowa amerykańskiego pisarza Michaela Swanwicka. Powieść ukazała się w 1991 r., polskie wydanie, w tłumaczeniu Piotra W. Cholewy, wydało Wydawnictwo Mag w 1998 r. Powieść otrzymała nagrodę Nebula w 1991 r.
Fabuła.
Bezimienny agent Transferu Technologii przybywa na zacofaną technologicznie planetę Mirandę by odzyskać produkt niebywale zaawansowanej techniki. Artefakt trafił na planetę nielegalnie, a przemycił go na poły legendarny Gregorian. Ten ni to czarownik, ni to prorok mami mieszkańców wizją zalania planety. Ci, którzy mu zaufają będą mogli przeżyć pod wodą.

</doc>
<doc id="1617726" url="https://pl.wikipedia.org/wiki?curid=1617726" title="Christian Medard Manteuffel">
Christian Medard Manteuffel

Christian Medard Manteuffel, właściwie Krystian Medard Czerwiński (ur. 28 maja 1938 w Brześciu Kujawskim) – polski poeta i pisarz, żyjący od 1988 w Niemczech.
Życiorys.
Ukończył szkołę średnią we Włocławku. Do 1988 pracował na różnych stanowiskach średniego i wyższego dozoru technicznego w przemyśle celulozowo-papierniczym, w Świeciu i Kielcach.
W 1962 zadebiutował na łamach tygodnika „Pomorze” wydawanego w Bydgoszczy. W 1968 Ludowa Spółdzielnia Wydawnicza wydała jego zbiór opowiadań "Stemplowanie siwych koni". W latach 70. sporadycznie publikował wiersze i krótkie utwory prozaiczne w różnych czasopismach w Polsce.
Od 1979 do 1981 jego twórczość była publikowana w czasopismach i książkach wydawnictw podziemnych. Jego wiersze ukazały się m.in. w Antologii Poezji Odnowy "Poeta Pamięta" obok twórczości Czesława Miłosza i Bertolta Brechta, wydanej przez podziemnie Wydawnictwo im. gen. Nila-Fieldorfa w Warszawie.
Po stanie wojennym wyemigrował do Niemiec, gdzie leczył się z długotrwałej choroby serca i przerwał twórczość pisarską.
W 2004 został zaproszony na „Dni Poezji UNESCO” w Warszawie. Od tego czasu wrócił do twórczości. Jego wiersze i utwory prozatorskie były wydawane w kilku czasopismach w Polsce: („Poezja Dzisiaj”, „Tytuł”, „Pogranicza”, „Pobocza”, „Akant”, „Temat”, „Midrasz”, „Znaj”, „Przegląd Powszechny”, „Odra”, „Zeszyty Poetyckie”, „Gazeta Kulturalna”), Niemczech („Der Literat”) i prasie polonijnej („Przegląd Polski” – USA, „Zarys” – Niemcy, „Jupiter” – Austria, „Nad Wilją” – Litwa), „Recogito” (Francja). Ukazało się także kilka antologii z jego twórczością, nakładem macierzystej MBP we Włocławku, w Niemczech „Gedichte aus den Scheidewegen” w „Wort-und-Mensch-Verlag” – Köln włączone przez „Deutsches Polen Institut” do zbioru: Polnische Literatur in Deutscher Übersetzung.
Członek niemieckiego stowarzyszenia literackiego Else-Lasker-Schüler-e.V., które statutowo zajmuje się przywracaniem literaturze autorów, których książki palone były na stosach w roku 1933. W Polsce jest członkiem Klubu Literackiego „Dąbrówka” w Poznaniu.
Od rodzinnego miasta Brześć Kujawski otrzymał honorowy tytuł: „Twórca Ziemi Brzeskiej”.
Nagrody.
Jest laureatem wielu nagród w konkursach literackich, m.in. w III edycji konkursu literackiego O Pióro Prezydenta Warszawy "Wędrówki po mojej Warszawie – tu jest moje miejsce" za wiersz „...powiedz Warszawie, że to ja jestem”, nagrodę specjalną w XXIII Finale Ogólnopolskiego Konkursu Literackiego im. Mieczysława Stryjewskiego w Lęborku oraz jedną z dwóch drugich nagród w II Ogólnopolskim Konkursie Poezji im. Zbigniewa Herberta w Otwocku.

</doc>
<doc id="1617730" url="https://pl.wikipedia.org/wiki?curid=1617730" title="Orano">
Orano

Orano – (wcześniej Areva) francuski koncern z branży energetyki jądrowej, którego działalność obejmuje produkcję reaktorów, jak również wydobycie, przeróbkę, wzbogacanie i transport uranu oraz przetwarzanie wykorzystanego paliwa do reaktorów. Orano jest największym na świecie producentem reaktorów jądrowych.
Akcjonariusze koncernu.
Koncern powstał w 2001 w wyniku połączenia firm Framatome i Cogema. Największym akcjonariuszem Orano jest państwo francuskie (bezpośrednio kontroluje 5,2% akcji, a poprzez Komisariat Energii Jądrowej &lt;CEA&gt; – 79%, Caisse des dépôts – 3,6%, ERAP – 3,2% i EDF – 2,4%). Total posiada 1% akcji, a pozostali akcjonariusze 5,6%.
Grupa Orano.
Do Orano należy:
W styczniu 2009 niemiecki koncern Siemens ogłosił, iż ze względu na planowane zwiększenie zaangażowania w Europie Wschodniej, sprzeda 34% akcji Areva NP. Zainteresowani kupnem są m.in. Alstom, Bouygues, Total i EDF.
Reaktor EPR.
Sztandarowy produkt Orano – zmodernizowany reaktor wodno-ciśnieniowy 3. generacji EPR (ang. European Pressurized Reactor) o mocy 1600 MW został skonstruowany w latach 90. W kolejnej dekadzie przystąpiono do jego komercjalizacji. Obecnie budowane są dwie elektrownie jądrowe oparte na EPR: w Olkiluoto (Finlandia) oraz w Flamanville (Francja). Kolejne EPR powstaną we Francji (w Paluel) oraz 4 w Wielkiej Brytanii. Areva (obecnie Orano) podpisała także kontrakt na budowę dwóch reaktorów EPR w Chinach, dwóch reaktórów EPR w Indiach oraz ubiega się o kontrakty w USA, ZEA i RPA.
Prace badawcze.
Orano pracuje wraz z japońskim koncernem Mitsubishi nad opracowaniem nowego reaktora średniej mocy – Atmea 1 (ok. 1100MW).
Inwestycje w odnawialne źródła energii.
Ze względu na pogarszającą się sytuację na rynku jądrowym, Orano planuje zdywersyfikować swe źródła dochodu poprzez przejęcie firmy Ausra działającej w branży energetyki słonecznej. Ausra rozwija energetykę słoneczną termiczną, wykorzystując liniowe koncentratory słoneczne oparte na zwierciadłach Fresnela. Technologia Ausry została wybrana dla elektrowni słonecznej o mocy 100 MW, która ma powstać w Jordanii. Areva (obecnie Orano) chciała do 2012 roku zostać liderem na rynku energetyki słonecznej, której potencjał produkcyjny w 2020 roku szacowany jest na 20 GW. 2 marca 2010 Areva ogłosiła całkowite przejęcie Ausry.

</doc>
<doc id="1617733" url="https://pl.wikipedia.org/wiki?curid=1617733" title="Prowincja Lang Son">
Prowincja Lang Son



</doc>
<doc id="1617736" url="https://pl.wikipedia.org/wiki?curid=1617736" title="Eksperyment terminalny">
Eksperyment terminalny

Eksperyment terminalny (tytuł oryg. ang. "The Terminal Experiment") – powieść fantastycznonaukowa kanadyjskiego pisarza Roberta J. Sawyera. Powieść ukazała się w 1995 r., polskie wydanie, w tłumaczeniu Michała Jakuszewskiego, wydało wydawnictwo Zysk i S-ka w 1997 r. Powieść otrzymała nagrodę Nebula w 1995 r.
Fabuła.
Doktor Peter Hobson zastanawia się co się dzieje w momencie śmierci człowieka, konstruuje więc urządzenie pozwalające badać aktywność mózgów umierających ludzi. Badanie prowadzi tworząc trzy komputerowe symulacje własnej osobowości. Pierwsza nie ma wspomnień związanych z fizyczną egzystencją, druga nie ma wiedzy o starzeniu się i śmierci, w trzeciej, wzorcowej nie wprowadzono zmian. Niestety, wirtualne osobowości Hobsona uciekają z komputera do sieci, a jedna z nich jest mordercą.

</doc>
<doc id="1617739" url="https://pl.wikipedia.org/wiki?curid=1617739" title="Lao Cai">
Lao Cai



</doc>
<doc id="1617741" url="https://pl.wikipedia.org/wiki?curid=1617741" title="FK Mołodeczno">
FK Mołodeczno

FK Mołodeczno (biał. ФК «Маладзечна») – białoruski klub piłkarski z siedzibą w Mołodecznie, grający w drugiej lidze białoruskiej. 
Historia.
Chronologia nazw:
Klub piłkarski Mietałurh został założony w mieście Mołodeczno w 1989 roku. W 1992 r. zmieniono nazwę na FK Mołodeczno, która obowiązywała do 2000 roku i w latach 2003-2010. W latach 2000-2003 występował pod nazwą FK Mołodeczno-2000. W 2010 roku otrzymał nazwę Zabudowa Mołodeczno (od nazwy sponsora), a po wycofaniu się sponsora ostatecznie w 2013 r. zmienił nazwę na FK Mołodeczno-2013. W 2015 po fuzji z Szkołą Sportową nr 4 przyjęto nazwę FK Mołodeczno-DJuSSz-4. W 2019 wrócił do nazwy FK Mołodeczno.
Stadion.
Klub mecze domowe rozgrywa na stadionie Miejskim w Mołodecznie. Dane techniczne obiektu:

</doc>
<doc id="1617742" url="https://pl.wikipedia.org/wiki?curid=1617742" title="Prowincja Lao Cai">
Prowincja Lao Cai



</doc>
<doc id="1617744" url="https://pl.wikipedia.org/wiki?curid=1617744" title="Wojciech Stpiczyński">
Wojciech Stpiczyński

Wojciech Stpiczyński (ur. 23 kwietnia 1896 w Warszawie, zm. 26 sierpnia 1936 w Paryżu) – polski polityk, redaktor i publicysta okresu międzywojennego, jeden z najbardziej radykalnych zwolenników Józefa Piłsudskiego, poseł na Sejm IV kadencji, członek Polskiej Organizacji Wojskowej, porucznik piechoty Wojska Polskiego, członek loży wolnomularskiej w Warszawie w czasach II Rzeczypospolitej.
Życiorys.
Był synem Edmunda, urzędnika kolejowego, w okresie II RP pracownika Ministerstwa Komunikacji, i Stanisławy ze Skoworońskich. Ukończył Gimnazjum Mariana Rychłowskiego w Warszawie (1913). W młodości od 1911 był członkiem Organizacji Młodzieży Niepodległościowej „Zarzewie”, od 1915 Polskiej Organizacji Wojskowej, stanął na czele akademickiego ruchu niepodległościowego. Podczas I wojny światowej 24 lipca 1917 aresztowany przez Niemców pod zarzutem planowania zamachu na gen. Beselera, do 1918 był osadzony w Twierdzy Modlin.
Po odzyskaniu przez Polskę niepodległości w listopadzie 1918 i wybuchu wojny polsko-ukraińskiej wraz z płk. Kazimierzem Sawickim był współorganizatorem Legii Akademickiej. Brał udział w obronie Lwowa, wyróżniając się odwagą. Został ranny pod Gródkiem Jagiellońskim. W styczniu 1920 POW powołała Stpliczyńskiego do zorganizowania tzw. III powstania śląskiego (był reprezentantem polskiego rządu przy dowództwie powstania). 16 lutego 1921 został zatwierdzony z dniem 1 kwietnia 1920 w stopniu porucznika, w piechocie, w grupie oficerów byłych Legionów Polskich. W 1934 w stopniu porucznika ze starszeństwem z 1 czerwca 1919 zajmował 1138. lokatę na liście oficerów pospolitego ruszenia piechoty. Pozostawał wówczas w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I i był „przewidziany do użycia w czasie wojny”.
Stając się ideologiem Piłsudczyków, pod koniec 1921 założył tygodnik „Głos”, w 1923 przemianowany na „Głos Prawdy”, w 1926 przekształcony w dziennik, którego był redaktorem naczelnym do 1929. W okresie zamachu majowego z 1926 stanął po stronie Józefa Piłsudskiego, organizując wówczas kwaterę prasową i wykonując zadania zlecone. Przeprowadzał pierwsze wywiady prasowe udzielane przez Marszałka. W okresie 1931–1932 był prezesem Związku Strzeleckiego. Twórca określenia „sanacja”. Od listopada 1932 był redaktorem naczelnym „Kuriera Porannego”.
Po śmierci Piłsudskiego w 1935 został zatrudniony jako bliski doradca jego następcy, marszałka Edwarda Rydza-Śmigłego. W 1935 został wybrany posłem na Sejm IV kadencji (1935–1938).
Chorował na gruźlicę. Zmarł 26 sierpnia 1936 w Paryżu. 1 września 1936 został pochowany na Cmentarzu Wojskowym na Powązkach w Warszawie (kwatera A 20-prawe półkole-grób 11).

</doc>
<doc id="1617745" url="https://pl.wikipedia.org/wiki?curid=1617745" title="Oddział dzienny">
Oddział dzienny

Oddział dzienny – forma leczenia szpitalnego polegająca na przebywaniu chorego człowieka na oddziale leczniczym tylko w dzień, w godzinach przedpołudniowych. Po tym czasie pacjent powraca do domu aby ponownie (jeżeli zachodzi taka potrzeba) na drugi dzień powrócić na oddział w celu dalszego leczenia.
W tym czasie bierze on udział w różnego typu terapii zajęciowej oraz jest poddawany różnym zabiegom leczniczym. Najczęściej metoda ta jest stosowana w psychiatrii przy leczeniu różnych nerwic, w wyniku uzależnień lekowych czy zaburzeń osobowości.
Metoda ta jest również skuteczną metodą leczenia na innych oddziałach, np. na pediatrii lub w okulistyce.

</doc>
<doc id="1617746" url="https://pl.wikipedia.org/wiki?curid=1617746" title="Didaskalia (czasopismo)">
Didaskalia (czasopismo)

Didaskalia. Gazeta Teatralna – dwumiesięcznik poświęcony teatrowi, wydawany przez Instytut im. Jerzego Grotowskiego we Wrocławiu.
Magazyn przeznaczony jest dla osób interesujących się teatrem. Oprócz recenzji najnowszych spektakli w kraju i za granicą, publikuje także materiały dotyczące praktyki i teorii teatru, recenzje książek teatralnych, eseje, opinie, wywiady i inne teksty, związane ze sztuką teatralną.
Historia.
Pierwszy numer „Didaskaliów” został wydany w grudniu 1993 r. w Krakowie. Początkowo były wydawane przez Uniwersytet Jagielloński (do numeru 76). Od marca 2007 roku wydawcą stał się Instytut im. Jerzego Grotowskiego, we współpracy z Wydziałem Polonistyki Uniwersytetu Jagiellońskiego. Siedziba redakcji mieści się w Krakowie. 
„Didaskalia. Gazeta Teatralna” obejmują refleksją krytyczną zjawiska z rozmaitych obszarów teatru i sztuki. Prócz premier teatru dramatycznego regularnie omawiamy wydarzenia z obszaru tańca, performansu, sztuk wizualnych, opery. Informacje dotyczące bieżącego życia teatralnego splatamy z refleksją dotyczącą historii i tradycji teatru oraz sztuk performatywnych widząc je jako przestrzenie wzajemnie się naświetlające i tłumaczące. Wydarzenia bieżącego życia teatralnego wpisujemy w szeroki kontekst współczesnej myśli humanistycznej. Ważny element pisma stanowią bloki tematyczne poświęcone wybranym zagadnieniom teoretycznym, politycznym, filozoficznym, które rozszerzają pole interpretacji teatru i jego obecności w życiu społecznym.
„Didaskalia. Gazeta Teatralna” są umieszczone na liście czasopism punktowanych MNiSW z liczbą punktów 40 w dyscyplinach: nauki o sztuce, nauki o kulturze i religii, literaturoznawstwo.
Artykuły publikowane w „Didaskaliach. Gazecie Teatralnej” są umieszczane i archiwizowane w bazach ERIH PLUS, CEEOL oraz CEJSH. 
Wersją podstawową pisma jest publikacja online, od numeru  157/158 wszystkie teksty są dostępne na licencji Creative Commons BY-NC-ND 3.0 PL.
Patronaty.
„Didaskalia” objęły swym patronatem liczne wydarzenia kulturalne, związane z teatrem:

</doc>
<doc id="1617747" url="https://pl.wikipedia.org/wiki?curid=1617747" title="Kamuflaż (powieść)">
Kamuflaż (powieść)

Kamuflaż (oryg. ang. "Camouflage") – powieść fantastycznonaukowa amerykańskiego pisarza Joego Haldemana. Powieść ukazała się w 2004 r., polskie wydanie, w tłumaczeniu Iwony Michałowskiej, wydało Wydawnictwo Dolnośląskie w 2008 r. Powieść otrzymała nagrody Nebula oraz Jamesa Tiptree Jr. w 2004 r.
Fabuła.
Od wieków dwóch Obcych mieszka na Ziemi nie wiedząc o sobie. Jeden jest badaczem, drugi cynicznym zabójcą. W końcu spotykają się na hawajskiej wyspie podczas wydobywania pozaziemskiego obiektu w XXI wieku.

</doc>
<doc id="1617748" url="https://pl.wikipedia.org/wiki?curid=1617748" title="Long Xuyen">
Long Xuyen



</doc>
<doc id="1617751" url="https://pl.wikipedia.org/wiki?curid=1617751" title="Marcin Tretter">
Marcin Tretter

Marcin Tretter – drukarz działający w Gdańsku na początku XVI wieku.
Brak jest danych biograficznych na jego temat. Wiadomo, że w 1502 wytłoczył dwa druki we Frankfurcie nad Odrą. Był w tym mieście pierwszym drukarzem; z jego warsztatu wyszedł zbiór sentencji duchownych Johanna Geilera de Keysersberg "Das büchlen wirt genent der bawm der selen heil vnd der Seligkeit" oraz łacińskie tłumaczenie tego dzieła opracowane przez Johannesa Schiplitza ("Arbor salutis anime").
W 1505, na co najmniej dwa lata, Tretter przybył do Gdańska. Tutaj był drugim drukarzem w historii, kilka lat wcześniej działał bowiem inny wędrowny typograf Konrad Baumgarten. Z druków gdańskich Trettera zachowały się: podręcznik spowiedzi "Dys buchlein weist den wertlichen pristeren vnde leuten..." (1505), dzieło medyczne o zachowaniu się podczas zarazy "In dissem buchlein vindestu dy allir schonste regirunge yn der pestilentia" (1505) oraz jednokartkowy tekst modlitwy do Matki Boskiej z odpustem papieża Sykstusa IV (1506). Ten ostatni druk uzupełniony został o drzeworyt "Madonna w słońcu" – taki sam widnieje na druku z Uppsali z 1515.
W gdańskim warsztacie Tretter dysponował szwabachą tekstową, identyczną z lipskimi czcionkami Martina Landsberga, chociaż bardziej zużytą i o niższym poziomie wykonania. Zasób typograficzny tłoczni Trettera wykorzystywał od 1512 w Gdańsku (potem w Królewcu) drukarz Jan Weinreich. Dalsze losy samego Trettera nie są znane.

</doc>
<doc id="1617753" url="https://pl.wikipedia.org/wiki?curid=1617753" title="Grupa Operacyjna WOPR">
Grupa Operacyjna WOPR

Grupa Operacyjna WOPR – jednostka organizacyjna Wodnego Ochotniczego Pogotowia Ratunkowego wydzielana do zadań ratownictwa wodnego realizowanych w specyficznych warunkach. Grupy Operacyjne są tworzone przez pełnoletnich członków WOPR. Działają przy wojewódzkich jednostkach WOPR.
Do celów działania Grup Operacyjnych WOPR należą m.in.:
Ponadto Grupy Operacyjne WOPR prowadzą działalność prewencyjną oraz zabezpieczają organizowane na akwenach masowe imprezy rekreacyjne i sportowe.

</doc>
<doc id="1617754" url="https://pl.wikipedia.org/wiki?curid=1617754" title="Vịnh Hạ Long">
Vịnh Hạ Long



</doc>
<doc id="1617755" url="https://pl.wikipedia.org/wiki?curid=1617755" title="Lista asan jogi">
Lista asan jogi



</doc>
<doc id="1617757" url="https://pl.wikipedia.org/wiki?curid=1617757" title="Stanisław Szafraniec (zm. 1598)">
Stanisław Szafraniec (zm. 1598)

Stanisław Szafraniec z Pieskowej Skały herbu Starykoń (ur. między 1525 a 1530, zm. 7 stycznia 1598) – wojewoda sandomierski w latach 1581-1587, kasztelan sandomierski w 1576 roku, kasztelan biecki w latach 1569-1576, wojski krakowski w latach 1589-1598, wojski sandomierski w 1566 roku, starosta lelowski w latach 1563–1578, marszałek izby poselskiej sejmu 1570 roku i sejmu konwokacyjnego 1574 roku, starosta wolbromski, protektor kalwinizmu w Małopolsce.
Życiorys.
Pochodził z magnackiej rodziny małopolskiej, syn Piotra Szafrańca i Agnieszki Sienieńskiej, wnuk kasztelana wiślickiego Piotra Szafrańca. Wcześnie osierocony początkowo wychowywał się na dworze Jana Tęczyńskiego a po jego śmierci wychowaniem Stanisława zajął się jego stryj Hieronim – dworzanin króla Zygmunta I Starego. W 1545 został wysłany wraz z bratem stryjecznym Mikołajem na dwór księcia Albrechta Hohenzollerna, gdzie wychowano go w duchu wiary luterańskiej. Po powrocie do kraju poślubił Annę Dembińską, córkę kanclerza wielkiego koronnego Walentego Dembińskiego. Był posłem województwa krakowskiego na sejm 1556/1557 i sejm piotrkowski 1562/1563 roku, sejm piotrkowski 1565 roku, sejm lubelski 1569 roku, sejm 1570 roku.W 1569 został kasztelanem bieckim, w 1576 kasztelanem sandomierskim, w latach 1581 – 1587 wojewodą sandomierskim, a od 1589 wojskim krakowskim. 
Po śmierci Zygmunta II Augusta, jako zdecydowany przeciwnik Habsburgów, poparł Henryka Walezego, a po jego ucieczce wysunął kandydaturę na tron Polski Wilhelma z Rozemberga. Niechętny Stefanowi Batoremu, występował w obronie Jana i Samuela Zborowskich. 
Stanisław Szafraniec był rzecznikiem tolerancji religijnej i ograniczeniem uprawnień Kościoła katolickiego. Brał czynny udział w życiu małopolskiego kościoła protestanckiego. W latach 1550–1555 ufundował w swoich dobrach zbory kalwińskie w: Seceminie, Przegini, Sąspowie, Sułoszowej, Rogowie, Krasocinie, a po śmierci stryja Hieronima Szafrańca objął patronat nad zborem we Włoszczowie. W Seceminie ufundował przy zborze wyższą szkołę, w której bezpłatnie kształcili się mieszczanie secemińscy. Po śmierci reformatora Jana Łaskiego w 1560 podjął się opieki i wychowania syna Łaskiego – Samuela.
Jako przedstawiciel Korony Królestwa Polskiego podpisał akt unii lubelskiej 1569 roku.
W 1573 potwierdził elekcję Henryka III Walezego na króla Polski. Poseł na sejm koronacyjny 1574 roku z województwa krakowskiego. Poseł na sejm konwokacyjny 1574 roku z województwa krakowskiego. Poseł na sejm koronacyjny 1576 roku z województwa krakowskiego. Poseł na sejm pacyfikacyjny 1589 roku z województwa sandomierskiego.
W 1589 był sygnatariuszem ratyfikacji traktatu bytomsko-będzińskiego na sejmie pacyfikacyjnym. 
Stanisław Szafraniec był mecenasem sztuki. W latach 1570–1580 dokonał wielkiej przebudowy w stylu renesansowym Zamku Pieskowa Skała, a w pobliżu rezydencji założył ogród w stylu włoskim oraz zwierzyniec. Na zamku mieściła się także bogata biblioteka.
Stanisław Szafraniec zmarł prawdopodobnie w Wolbromiu, zaś zwłoki jego spoczęły w zborze w Seceminie (obecnie kościół katolicki).
Gdy w 1616 zbór w Seceminie został przejęty przez katolików, znajdujący się w świątyni nagrobek Stanisława Szafrańca rozbito a płytę figuralną „utopiono” w studni plebańskiej. Dopiero w latach 20. XX wieku odnaleziono rzeźbę nagrobną; przedstawia ona postać w zbroi, która w ręku zamiast oznak rycerskich trzyma książkę z napisem: "Deo et Patriae servivi".

</doc>
<doc id="1617758" url="https://pl.wikipedia.org/wiki?curid=1617758" title="Mong Cai">
Mong Cai



</doc>
<doc id="1617760" url="https://pl.wikipedia.org/wiki?curid=1617760" title="My Tho">
My Tho



</doc>
<doc id="1617761" url="https://pl.wikipedia.org/wiki?curid=1617761" title="FK Stare Dorohi">
FK Stare Dorohi

FK Stare Dorohi (biał. ФК «Старыя Дарогі») – białoruski klub piłkarski z siedzibą w miejscowości Stare Dorohi w obwodzie mińskim.
Historia.
Chronologia nazw:
Klub piłkarski został założony w 1976 jako Wympieł Stare Dorohi. W 1987 zmienił nazwę na Budaunik Stare Dorohi. W sezonach 1992, 1992/1993, 1993/1994 występował w Wyszejszej lidze. W 2000 przyjął obecną nazwę. Występuje w amatorskich mistrzostwach obwodu mińskiego.

</doc>
<doc id="1617763" url="https://pl.wikipedia.org/wiki?curid=1617763" title="Wiosna Helikonii">
Wiosna Helikonii

Wiosna Helikonii (oryg. ang. "Helliconia Spring") – powieść fantastycznonaukowa brytyjskiego pisarza Briana Aldissa, pierwszy tom trylogii o Helikonii. Powieść ukazała się w 1982 r., polskie wydanie, w tłumaczeniu Marka Marszała, wydało wydawnictwo Iskry w 1989 r. w serii Fantastyka-Przygoda. Powieść otrzymała nagrodę Campbella i BSFA w 1983 oraz Nagrodę im. Kurda Lasswitza w 1984.
Fabuła.
Obserwatorzy z Ziemi ze stacji krążącej po orbicie śledzą rozwój cywilizacji na planecie Helikonia. Planeta, położona w układzie dwóch gwiazd, ma dwie pory roku, zimę i lato, które trwają przez setki lat. Zimą planetą rządzi cywilizacja ancipitów, a latem humanoidów. Obie rasy zwalczają się zaciekle. Jak wskazuje tytuł istnieją też Wiosna i Jesień. Na Wiosnę ludzie (humanoidy) przez charakterystycznego wirusa zapadają na chorobę zwaną Gorączką Kości która przygotowuje ich do Lata usuwając większość tłuszczu z tkanek. Jesienią wirus powoduje tzw. Tłustą Śmierć kiedy to ludzie gromadzą grubą warstwę tłuszczu na przetrwanie Zimy. Lato Helikonii to czas ludzi a wiosna to początek. Ludzie z ziemi nie mogą lądować na planecie z powodu wirusa. Jeśli wylądują to po pewnym czasie zapadają na obie choroby na raz. Ancipici to Fagory (wyglądają jak diabły) i Ludzie to Humanoidy. Ludzie są mutantami fagorów. powstali gdy gwiazda Helikonii (czerwona, czyli zimna) przyciągnęła Freyra (gwiazda typu Słońca).

</doc>
<doc id="1617764" url="https://pl.wikipedia.org/wiki?curid=1617764" title="Prowincja Tien Giang">
Prowincja Tien Giang



</doc>
<doc id="1617765" url="https://pl.wikipedia.org/wiki?curid=1617765" title="Hạ Long">
Hạ Long



</doc>
<doc id="1617769" url="https://pl.wikipedia.org/wiki?curid=1617769" title="Ha Long (zatoka)">
Ha Long (zatoka)



</doc>
<doc id="1617770" url="https://pl.wikipedia.org/wiki?curid=1617770" title="Tytan (powieść)">
Tytan (powieść)

Tytan (tytuł oryg. ang. "Titan") – powieść fantastycznonaukowa amerykańskiego pisarza Johna Varleya. Powieść ukazała się w 1979 r., polskie wydanie, w tłumaczeniu Stefana Rusińskiego, wydał Rebis w 1992 r. Powieść otrzymała nagrodę Locusa w 1980 r.
Powieść stanowi pierwszy tom trylogii, której dalsze tomy to: "Czarodziejka" i "Demon".
Fabuła.
Załoga statku kosmicznego odkrywa w pobliżu Saturna obiekt skonstruowany przez obcą cywilizację, który wchłania ziemski pojazd wraz z załogą. Obiekt okazuje się pusty w środku, a jego mieszkańcy poruszają się po wewnętrznej powierzchni sfery dzięki sile odśrodkowej ruchu obrotowego. Po pewnym czasie ludzie budzą się w nieznanym świecie, nadzy pośród obcych istot i podejmują próbę wydostania się z niego.

</doc>
<doc id="1617771" url="https://pl.wikipedia.org/wiki?curid=1617771" title="Illumination (album Tristanii)">
Illumination (album Tristanii)

Illumination – piąty album studyjny norweskiego zespołu gothic metalowego Tristania. Jest to ostatnia płyta grupy z udziałem Vibeke Stene jako wokalistki.

</doc>
<doc id="1617772" url="https://pl.wikipedia.org/wiki?curid=1617772" title="Aleksandr Bogdanow">
Aleksandr Bogdanow

Aleksandr Bogdanow (, właściwie Aleksandr Malinowski, ros. Александр Малиновский; ur. w Sokółce, zm. 7 kwietnia 1928 w Moskwie) – rosyjski lekarz, filozof, ekonomista, pisarz science fiction, socjalista i rewolucjonista. Zajmował się m.in. teorią systemów, odwracaniem procesu starzenia człowieka i transfuzjami krwi. 
Życiorys.
Urodził się jako drugie z sześciorga dzieci wiejskiego nauczyciela A. A. Malinowskiego, pracującego w Sokółce w guberni grodzieńskiej. Rodzina ojca pochodziła z Wołogdy w północnej Rosji. W 1892 roku Bogdanow ukończył gimnazjum w Tule uzyskując złoty medal i rozpoczął studia fizyczno-matematyczne na Uniwersytecie Moskiewskim oraz studia lekarskie na Uniwersytecie Charkowskim, gdzie związał się z Socjaldemokratyczną Partią Robotniczą Rosji. Został aresztowany, osądzony za działalność rewolucyjną i zesłany do Kaługi. Po trzech latach pobytu w Kałudze zesłano go do Wołogdy, gdzie odbywał praktyki lekarskie w miejscowym szpitalu psychiatrycznym. 
W 1904 roku nie ukończywszy jeszcze odbywania kary zesłania, opuścił nielegalnie Rosję i wyjechał do Szwajcarii oraz Paryża, gdzie włączył się w działalność bolszewików przebywających na emigracji. W trakcie działalności popadł w konflikt z Włodzimierzem Leninem. Bogdanow wierzył, że kultura socjalistyczna musi być wypracowana przez proletariat, Lenin stał z kolei na stanowisku awangardy socjalistycznej inteligencji przewodzącej klasie robotniczej. Bogdanow przyjął też tezy Ernsta Macha, które Lenin uważał za sprzeczne z marksizmem. Skonfliktowani działacze w kwietniu 1908 roku na krótko udali się na wspólne wakacje do willi Gorkiego na Capri. Bogdanow związał się tam grupą literacko-edukacyjną Capri, założoną przez Gorkiego. Po powrocie do Paryża konflikt odżył, a Lenin zachęcał bolszewików do wykluczenia Bogdanowa i jego stronników z ruchu, oskarżając go o odejście od doktryny marksistowskiej. W maju 1908 roku Lenin napisał "Materializm i empiriokrytycyzm" stanowiący atak na Bogdanowa. Atak Lenina na Bogdanowa rozzłościł coraz większą liczbę bolszewików, w tym jego bliskich zwolenników – Aleksieja Rykowa i Lwa Kamieniewa. 
W 1913 roku wrócił do Rosji dzięki amnestii ogłoszonej z okazji 300-lecia dynastii Romanowych. W okresie I wojny światowej był lekarzem wojskowym armii rosyjskiej. Po przewrocie bolszewickim (rewolucji październikowej) zorganizował Socjalistyczną Akademię Nauki, był też profesorem Uniwersytetu Moskiewskiego. 8 września 1923 został aresztowany przez OGPU pod zarzutem przynależności do opozycyjnej grupy lewicowej Rabochaya Pravda. 13 października, po przesłuchaniach, notach wyjaśniających i godzinnej rozmowie z Feliksem Dzierżyńskim, został zwolniony. Zmarł w wyniku jednej z transfuzji przeprowadzanych w instytucie przetaczania krwi, który założył.
Twórczość.
Był bardzo płodnym pisarzem. Jego "Tektologia" została doceniona przez Tadeusza Kotarbińskiego ze szkoły lwowsko-warszawskiej jako przyczynek do prakseologii nauki o organizacji pracy. Jest też znany jako twórca empiriomonizmu. W swoich dziełach integrował refleksję filozoficzną Ernsta Macha, Richarda Avenariusa i innych. Zajmował się też tematem nowej kultury socjalistycznej, która miała zastąpić burżuazyjną – był współzałożycielem powołanej do tego celu organizacji Proletkult, którą po kilku latach istnienia rząd rozwiązał, obawiając się, że stanie się konkurencją dla partii bolszewickiej. W 1908 r. wydał utopijną powieść pt. "Czerwona gwiazda" (oryg. "Красная звезда"). Przedstawił w niej komunistyczną społeczność Marsjan szykujących się do podboju Ziemi. Od lat 70. jego teorie zaczęły być ponownie doceniane w historii myśli rosyjskiej. Niektóre z jego dzieł zostały przetłumaczone na francuski i niemiecki.

</doc>
<doc id="1617773" url="https://pl.wikipedia.org/wiki?curid=1617773" title="Czterech mężów">
Czterech mężów

Czterech mężów – dukat lokalny wyemitowany w grudniu 2008 przez Urząd Miasta w Lidzbarku Warmińskim w ramach akcji promocyjnej miasta w związku jubileuszem 700-lecia nadania praw miejskich.
Monetę wyemitowano w dwóch wersjach:
Producentem dukatów jest Mennica Polska S.A.. Zaprojektowała je Katarzyna Józefowicz, zaś awers monety wykonany został na podstawie medalu "Lidzbark Warmiński – miasto mężów znakomitych" Józefa Gosławskiego.
Na awersie widnieją popiersia en face czterech postaci związanych z Lidzbarkiem Warmińskim – Mikołaja Kopernika, Marcina Kromera, Jana Dantyszka oraz Ignacego Krasickiego. Dookoła umieszczono napis – "LIDZBARK WARMIŃSKI – MIASTO MĘŻÓW ZNAKOMITYCH 1308–2008". Na rewersie umieszczono nominał oraz wizerunek zamku biskupów warmińskich i napisy – "LIDZBARK WARMIŃSKI" oraz "700 LAT".
Moneta pojawiła się w obrocie 16 grudnia 2008, a jej ważność wyznaczono do 28 lutego 2009. Wraz z nimi wydane zostały ulotki informacyjne i plakaty z obwieszczeniem o akcji promocyjnej. Listę miejsc honorujących dukaty umieszczono w Punkcie Informacji Turystycznej oraz na stronie internetowej miasta, wymienione miejsca oznaczono również naklejkami "Tu honorujemy 4 mężów". W punktach tych można było:

</doc>
<doc id="1617775" url="https://pl.wikipedia.org/wiki?curid=1617775" title="Objaw Glanzmana">
Objaw Glanzmana

Objaw Glanzmana – obrzęk powiek, nasady nosa i łuków brwiowych charakterystyczny dla mononukleozy zakaźnej. Szczególnie często występuje u dzieci.

</doc>
<doc id="1617776" url="https://pl.wikipedia.org/wiki?curid=1617776" title="Reprezentacja Mołdawii w rugby union mężczyzn">
Reprezentacja Mołdawii w rugby union mężczyzn

Reprezentacja Mołdawii w rugby jest drużyną reprezentującą Mołdawię w międzynarodowych turniejach. Drużyna występuje w europejskiej dywizji 1B.
Historia.
Reprezentacja Mołdawii swój pierwszy oficjalny mecz rozegrała 10 października 1991 r. przeciwko Litwie. Mołdawianie wygrali to spotkanie 22:6.

</doc>
<doc id="1617777" url="https://pl.wikipedia.org/wiki?curid=1617777" title="Niczypor Natalewicz">
Niczypor Natalewicz



</doc>
<doc id="1617778" url="https://pl.wikipedia.org/wiki?curid=1617778" title="Darvydas Šernas">
Darvydas Šernas

Darvydas Šernas (ur. 22 lipca 1984 w Olicie) – litewski piłkarz występujący na pozycji pomocnika lub napastnika, reprezentant Litwy w latach 2008–2018.
Życiorys.
Šernas jest wychowankiem litewskiego zespołu Dainava Olita. Od 2002 roku był zawodnikiem FK Vėtra. W jej barwach strzelił 28 bramek. W 2008 r. został wypożyczony do rosyjskiego Spartaka Nalczyk, jednak wystąpił dla klubu tylko 4 razy. Zadebiutował tam 14 września w przegranym pojedynku z Lokomotiwem Moskwa. W 2008 roku Vėtra z Šernasem w składzie awansowała do rozgrywek Pucharu UEFA. Odpadła już w I rundzie eliminacyjnej po dwumeczu z norweskim Vikingiem FK (1:0, 0:2). Litwin zagrał w obu spotkaniach.
Przed rundą wiosenną sezonu 2008/09 został wykupiony przez Widzew Łódź. W jego barwach Šernas zadebiutował 14 marca 2009 w zremisowanym 2:2 meczu z Koroną Kielce. W pierwszej rundzie występów w łódzkiej drużynie zagrał w 11 spotkaniach. Zajął z klubem 1. miejsce w rozgrywkach I ligi, lecz w wyniku decyzji PZPN w związku z aferą korupcyjną musiał pozostać z Widzewem na kolejny rok w tej samej klasie rozgrywkowej. Pierwszą bramkę dla "Czerwonych" zdobył 23 sierpnia tego roku w pojedynku z Wartą Poznań (1:0). 25 października 2009 Šernas strzelił hat-tricka w wygranym 7:0 meczu ze Zniczem Pruszków. Ponownie awansował z Widzewem do Ekstraklasy. 7 sierpnia 2010 po raz pierwszy wystąpił na tym poziomie rozgrywek i zdobył gola przeciwko Lechowi Poznań. Po fantastycznym początku rundy jesiennej Litwin nie był już tak skuteczny w dalszej części sezonu, strzelając w sumie 10 bramek.
14 lipca 2011 roku Šernas podpisał 3-letni kontrakt z Zagłębiem Lubin. W barwach zespołu z Lubina zadebiutował 5 sierpnia w spotkaniu z Lechem Poznań (1:1). Pierwszego gola dla nowej drużyny zdobył 21 września w meczu 1/16 finału Pucharu Polski z MKS Kluczbork.
Na początku 2013 roku został wypożyczony do tureckiego Gaziantepsporu. Po pół roku i w miarę udanych występach turecki klub zdecydował się wykupić litewskiego napastnika. W sezonie 2013/2014 zaliczył jednak tylko trzy występy w barwach Gaziantepsporu i zdecydowano o jego wypożyczeniu do Perth Glory. Po zakończeniu sezonu został wolnym zawodnikiem i zdecydował się powrócić do Polski, gdzie związał się roczną umową z I-ligowym klubem Wigry Suwałki.
Po raz kolejny rozstał się z klubem po upływie pół roku, a jego nowym klubem zostało szkocie Ross County FC Został zwolniony z kontraktu po zakończeniu sezonu 2014/15 i zdecydował się powrócić na Litwę, do drużyny ówczesnego mistrza kraju FK Žalgiris Wilno, w którym występował do końca sezonu 2017, z krótką półroczną przerwą na występy w Alanyasporze. W 2018 roku podpisał kontrakt z klubem Liga Leumit - Hapoelem Kefar Sawa.
Kariera reprezentacyjna.
31 maja 2008 zadebiutował w reprezentacji Litwy w towarzyskim pojedynku z Estonią. 7 lutego 2009 zagrał przeciwko Polsce (1:1). 7 września 2010 w meczu eliminacji do Euro 2012 zdobył zwycięskiego gola z reprezentacją Czech. W ramach kwalifikacji do turnieju w Polsce i na Ukrainie strzelił również bramkę w przegranym 1:3 spotkaniu z Hiszpanią. Łącznie w drużynie narodowej rozegrał 47 spotkań i zdobył 5 goli.

</doc>
<doc id="1617779" url="https://pl.wikipedia.org/wiki?curid=1617779" title="Darvydas Sernas">
Darvydas Sernas



</doc>
<doc id="1617780" url="https://pl.wikipedia.org/wiki?curid=1617780" title="Dekanat Radymno I">
Dekanat Radymno I

Dekanat Radymno I − dekanat wchodzący w skład archiprezbiteriatu jarosławskiego, w Archidiecezji przemyskiej.
Historia.
W 1949 roku dekretem bpa Franciszka Bardy, został utworzony "dekanat radymno". W skład nowego dekanatu weszły parafie z wydzielonego terytorium dekanatów:
Pierwszym dziekanem został ks. Franciszek Michalec, a wicedziekanem ks. Walenty Trela. 
Pod koniec 1992 roku dekretem abpa Ignacego Tokarczuka "dekanat Radymno" został podzielony na: dekanat Radymno I i dekanat Radymno II, oraz dokonano korekty granic dekanatów: jarosławskiego wschodniego, pruchnickiego, przemyskiego II i żurawickiego.

</doc>
<doc id="1617782" url="https://pl.wikipedia.org/wiki?curid=1617782" title="Ha Long (miasto)">
Ha Long (miasto)



</doc>
<doc id="1617784" url="https://pl.wikipedia.org/wiki?curid=1617784" title="Romano Caneva">
Romano Caneva

Romano Caneva (ur. 11 grudnia 1904 w Mediolanie, zm. 8 sierpnia 1980 tamże) – włoski bokser, mistrz Europy.
Startując w Mistrzostwach Europy w Berlinie 1927 roku, wywalczył złoty medal w kategorii półśredniej.
Uczestnik Igrzyskach Olimpijskich w Amsterdamie 1928 roku, w wadze półśredniej.

</doc>
<doc id="1617786" url="https://pl.wikipedia.org/wiki?curid=1617786" title="Hong Gai">
Hong Gai



</doc>
<doc id="1617790" url="https://pl.wikipedia.org/wiki?curid=1617790" title="Muzułmanie w Indiach">
Muzułmanie w Indiach

Muzułmanie w Indiach – zamieszkała w Indiach społeczność, której tożsamość określa wiara w Allaha lub kultura wyrosła z islamu. Historia muzułmanów w Indiach zaczyna się od kupców arabskich z VII wieku, podbojów (afgańsko-tureckich) z X wieku i imperium Wielkich Mogołów powstałego w XVII wieku.
Powstanie sipajów.
Nazwanie go tylko buntem sipajów, czy rewoltą wojska odpowiadało Anglikom zaprzeczającym, że większość ludzi w Indiach była przeciwna ich rządom i Indusom, którzy zyskali na panowaniu brytyjskim. Nazywanie powstania wojną religijną prowadzoną przez muzułmanów przy niewielkim udziale hindusów miało, zgodnie z brytyjską zasadą władzy w Indiach „dziel i rządź”, wprowadzać wrogość między wyznawcami dwóch religii i też sprawiać wrażenie, ze niezadowolenie wobec rządów Anglików ograniczało się tylko do spraw religijnych. Mowa o powstaniu narodowym (określenia Indusów w XIX-XX wieku) miało uwypuklić znaczenie jedności muzułmanów i hindusów w powstaniu, rozbijanej potem świadomie przez rządzących Brytyjczyków. Podczas powstania jedność społeczeństwa była doraźna. "Główny podział przebiegał między tymi, którzy przyłączyli się do powstania (hindusi i muzułmanie), a tymi, którzy pomagali Anglikom (...). Uczeni mężowie i książęta muzułmańscy zachęcając do walki w powstaniu, wzywali do „świętej wojny” (dżihadu". W proklamacji Bahadur Szaha II, ogłoszonego w Delhi przez powstańców cesarzem Indii, nazwano wydarzenia 1987 roku „inqilab”, tj. rewolucją, powrotem do sytuacji Indii sprzed panowania Anglików. Różnica celów i postaw muzułmanów podczas powstania, a także stosunek do nich Anglików po jego upadku wpłynęły potem na to, jak określono ideał muzułmanina w Indiach. Anglicy mimo proporcjonalnego do liczby ludności udziału muzułmanów i hindusów w powstaniu uznali, że usunięcie ich i powrót do rządów Wielkich Mogołów był przede wszystkim w interesie muzułmanów, stąd po 1858 roku faworyzowali hindusów wzbudzając tym wrogość w muzułmanach. Uznali że ogłoszenie przez nich fatwy popierającej powstanie i obwołanie ostatniego Mogoła Bahadur Szaha II cesarzem świadczy o ich winie "Represje czy też nagrody za lojalność stosowali Anglicy wobec tubylców niezależnie od ich wiary, chociaż uznawali, że moralną odpowiedzialność za bunt ponoszą muzułmanie".
Trzy postawy muzułmanów po klęsce powstania sipajów.
Po przegranym powstaniu sipajów postawiono problem, jak przystosować się nie tracąc tożsamości. Co można przejąć od Europejczyków pozostając jednocześnie muzułmaninem? Warunkiem udziału w administrowaniu był egzamin w języku angielskim i wykształcenie w oparciu o kulturę europejską. Dla większości muzułmanów tego okresu edukacja była ściśle związana z wiarą. 
Cytat z Tajabdżiego: "zebraliśmy się tutaj dla jednego wspólnego celu. W takim przypadku mahometanie nie powinni nazywać siebie mahometanami, ani hindusi hindusami, ale raczej zapominając o wszystkich różnicach wiary, kasty, czy rasy, powinniśmy nazywać siebie Indusami".
Dążenie do odrębności politycznej i rosnące konflikty między muzułmanami a hindusami.
Brak jednorodności wśród muzułmanów i istniejące między nimi różnice językowe, etniczne, klasowe i polityczne były powodem podważania w XIX wieku nie tylko tego, czy byli oni tylko wspólnotą religijną, czy też polityczną, ale także tego, czy w ogóle stanowili wspólnotę. Ale elita muzułmańska (wielcy właściciele ziemscy, bogaci kupcy, urzędnicy, wolne zawody) spostrzegała muzułmanów jako wspólnotę polityczną o odrębnych celach. Mimo podziałów sunnicka większość akceptowała na czele Centralnego Towarzystwa Muzułmańskiego w Kalkucie szyitę Sajida Amira Ali. Elita muzułmańska całych Indii odnosiła się do wspólnej kultury i języka (perskiego, urdu, z czasem też angielskiego). Nawet wykształcona w duchu europejskim większość dobrze znała islam, a jeśli przejmowano obce obyczaje to od Anglików, nie od hindusów. Najwięcej uwagi ze strony elity poświęcano kiedyś rządzonym przez Wielkich Mogołów północno-zachodnim Indiom. Muzułmanie widzieli w sobie dziedziców imperium Mogołów.
Pod koniec XIX wieku elita muzułmańska była podzielona na dwie orientacje polityczne:
W porównaniu z czasem sprzed panowania Anglików muzułmanie znaleźli się w gorszej sytuacji niż hindusi. Właściciele ziemscy potracili majątki na rzecz hindusów bardziej obrotnych w handlu z Anglikami. Z powodu braku pieniędzy mieli mniejszy udział w przemyśle. Hindusi wcześniej zdobywszy wykształcenie europejskie zajmowali większość (możliwych dla tubylców) stanowisk w administracji brytyjskiej. W 1892 roku zasady organizacji wyborów do rad (wyłączając władzę centralną) spowodowały, że 30% mniejszość muzułmańska mogła wybierać tylko 10% swoich przedstawicieli. Doprowadziło to do wrogości między muzułmanami a hindusami (i sikhami w Pendżabie). Sprawę zaostrzył w 1899 roku Bal Gangadhar Tilak protestując przeciwko nadmiernemu (jego zdaniem) udziałowi muzułmanów w administrowaniu prowincją bombajską, prowadząc kampanię przeciwko zabijaniu krów i demonstracyjnie hucznie obchodząc rocznicę urodzin Śiwadźiego, bohatera hindusów z Maharasztry, ale wroga muzułmanów. Muzułmanie w proteście zaczęli odchodzić z Kongresu (udział ich spadł z 10% do 2%).
W 1905 roku Anglicy zdecydowali się podzielić największą prowincję Indii Bengal (w skład jej wchodziły wtedy jeszcze Orisa i Bihar). W samym Bengalu (przeważnie w jego części wschodniej) przeważali muzułmanie. Podział mający na celu osłabienie działania Kongresu oburzył przede wszystkim hindusów (hinduscy zamindarowie z Kalkuty mieli ziemie we wschodnim Bengalu). Manifestowano krzycząc "Bande Mataram" (Niech żyje Ojczyzna!), organizując festyny ku czci patronki Bengalu, bogini Kali, ogłaszając swadeszi (popieranie krajowej produkcji) w formie palenia i bojkotu angielskich towarów. Przekupieni przez Anglików dodatkowymi funduszami na wykształcenie i większym udziałem w administrowaniu muzułmanie stali z boku. W związku ze wzrostem terroryzmu i wrogości antybrytyjskiej w 1911 roku zrezygnowano z podziału (choć Orisa i Bihar stały się oddzielnymi prowincjami), ale trwałą konsekwencją pozostał powiększający się podział między muzułmanami a hindusami. Angielska zasada „dziel i rządź”, przywileje dla muzułmanów, traktowanie ich ja "bardziej ulubionej z dwóch żon" nadało wspólnocie muzułmańskiej upragniony od XIX wieku charakter polityczny.
Powstanie Ligi Muzułmańskiej.
Na początku XX wieku muzułmanie nie przyznając się do Kongresu potrzebowali własnej organizacji politycznej, której podstawy tworzono na Uniwersytecie Muzułmańskim w Aligarh. Zaczątkiem jej było domaganie się u Anglików ochrony przed hinduską większością ze strony delegacji elity muzułmańskiej (na czele z Aga Chanem III) przyjętej przez wicekróla Indii w 1906. Inicjatorami spotkania w Shimli byli Anglicy. 30 grudnia 1906 roku w Dhace 9stolicy wschodniego Bengalu) przy zachęcie i wsparciu Brytyjczyków odbyło się pierwsze spotkanie Wszechindyjskiej Ligi Muzułmańskiej (All-India Muslim Leage). Przewodził mu szef sekty ismailitów, szyita Aga Chan III. Kongres przestał reprezentować wszystkich Indusów. Liga rozpoczęła walkę o większy udział muzułmanów w zarządzaniu krajem. Wyodrębnienie interesów politycznych muzułmanów z interesów pozostałych Indusów sprowadziło konfrontację między muzułmanami a Anglikami do konfrontacji między muzułmanami a hindusami. Liga wywalczyła od Anglików oddzielne elektoraty dla muzułmanów, prawo głosu w wyborach także na hindusów i niższy od hindusów cenzus majątkowy, od którego zależało bierne lub czynne prawo wyborcze). Te przywileje ze strony Brytyjczyków doprowadziły do strać z hindusami. Muzułmanie wyodrębniali się jako wspólnota nie w opozycji do Anglików, ale do hindusów. Wspólna historia i przemieszanie kulturowe widoczne było w niższych warstwach. Nie one jednak decydowały. Ich nawet nie objęto organizacją, bo jak powiedział w 1908 Ali Imam, jeśli będzie potrzebne poparcie mas muzułmańskich, to dość, że "jakiś człowiek stanie przed nimi i krzyknie „Allah Akbar!”, a każdy pójdzie za nim" .Masowe organizacje nie były potrzebne, wystarczało tylko czuć się muzułmaninem. W niższych warstwach o byciu muzułmaninem decydowała świadomość, a nie wspólne z hindusami języki i obyczaje. Wielu z tych muzułmanów to nawróceni na islam hindusi, Niektórzy z nich czuli się nadal członkami kast, nosili hinduskie nazwiska, chodzili i do świątyń i do meczetów, grzebali, a nie palili umarłych, ale pozdrawiali się hinduskim "ram, ram", brali udział w tych samych świętach. Należąc do dwóch kultur czuli się jednocześnie muzułmanami. W tych ludziach już od XIX wieku misjonarze muzułmańscy ugruntowywali świadomość bycia muzułmanami. Do rywalizacji hindusko-muzułmańskiej dochodzi przede wszystkim w miastach.
Konflikty między muzułmanami i hindusami wspierane przez Brytyjczyków – podział Bengalu.
Głębokie problemy objawiły się jednak w Pendżabie i Sindu, gdzie ziemia dzierżawiona przez muzułmańskich chłopów za długi przechodziła w ręce hindusów. Doprowadzało to do krwawych zamieszek.
Bardzo ostry konflikt (wparty przez Anglików na zasadzie "dziel i rządź") wystąpił w Bengalu, który za czasów Mogołów był dla muzułmanów zesłaniem na peryferie. Stąd muzułmanie bengalscy to w dużym stopniu nawróceni chłopi. Z czasem wytworzył się tam układ wrogo nastawionych do siebie muzułmańskich chłopów i hinduskich właścicieli ziemi, co doprowadzało do buntów chłopskich. W miastach wrodzy wobec Anglików i niechętni wobec europejskiego wykształcenia potomkowie zamindarów, którzy utracili ziemie na rzecz obrotniejszych w handlu hindusów, nie byli w stanie wygrywać rywalizacji o urzędy. Aby zdobyć wiedzę konieczną w administracji brytyjskiej nie wyzbywając się swej tożsamości musieli nauczyć się pięciu języków (arabski, aby moc czytać Koran, perski, by zachować kulturę narodu, urdu do rozmów z elitą, bengalski do rozmów z hindusami i angielski). Hindusom wystarczały trzy- sanskryt, bengalski i angielski. Trudno asymilując się w Bengalu elita muzułmańska wolała kształcić dzieci na Uniwersytecie Muzułmańskim w Aligarh niż w świeckich uniwersytetach Kalkuty. Czasowy podział Bengal w 1905 roku w ujęciu Brytyjczyków dawał muzułmanom we Wschodnim Bengalu własną prowincję (60% muzułmanów). Mułłowie uznali to za obietnicę islamskiego kraju, w którym prawem będzie szariat. Hinduską niezgodę na podział potraktowali jako odrzucenie idei islamskiego kraju. W 1907–1910 podburzeni przez mułłów chłopi dokonali licznych pogromów na hindusach (szczególnie w Dhace). Brytyjczycy łagodnie traktowali sprawców rzezi. Te wydarzenia pogłębiły podział między muzułmanami a hindusami w Bengalu.
Wzrost świadomości odmienności muzułmanów i uprzedzenia hindusów wobec nich po upadku powstania mapillów.
Muzułmanie łącząc się z hindusami we wspólnej walce o niepodległe państwo, odrzucając razem współpracę z Brytyjczykami nie dążyli do stworzenia w przyszłości jednego narodu indyjskiego, bo jak mówił Mohamed Ali "każda wspólnota ma swoją własna dharmę, która ponadto nie musi być taka sama dla każdego pokolenia". Nacjonalizm muzułmański ruchu kalifackiego i ulemów odwoływał się do wspólnoty narodowości opartej na islamie nieograniczonym przynależnością państwową. Liga rozumiała to inaczej. Nie chciała bronić interesów całych Indii ani nie utożsamiała się ze wspólnotą wszystkich muzułmanów na świecie. Dla członków Ligi najważniejsze było reprezentowanie muzułmanów indyjskich.
Ożywienie religijne wzbudzone ruchem w obronie kalifatu tureckiego zwiększyło w muzułmanach świadomość ich odmienności od hindusów i sikhów. Dochodziło do konfliktów religijnych już nie jak w XIX wieku z powodu głośnej muzyki obok meczetu, czy zabijania krów. Dotykały one głębiej tożsamości sprowadzanej do religii. Zarówno na wsi jak i w mieście. Rosnące poczucie odmienności (nie tylko religijnej ale i politycznej czy gospodarczej) doprowadziło w latach 20. XX wieku do krwawych rozruchów. W 1921 roku na południu Indii w Mala wybuchło powstanie mapillów. Idee ruchu kalifackiego bez doświadczeń współpracy z hindusami przyczyniły się na Malabarze do powołania do życia 5-tysięcznej armii wyszkolonych muzułmanów dziedziczących ducha walki z przeszłości (w latach 1836–1919 na tym obszarze 29 razy dochodziło do buntów). Muzułmańscy dzierżawcy rozprawili się z hinduskimi właścicielami ziemi. Zaatakowali wojska brytyjskie. Wybrawszy swoim królem Mohameda Hadżiego zorganizowali "idealne" państwo muzułmańskie siłą nawracając na islam. Upadek kalifackiego królestwa ogłoszono w 1922 roku. Bilans objął 2266 zabitych, 38.256 wziętych do niewoli. To powstanie wzbudziło w hindusach strach. Matki hinduskie straszyły dzieci muzułmanami. Walka o władzę w przyszłych Indiach toczyła się na sesjach organizacji i na ulicach.
Konflikty między muzułmanami a hindusami na tle udziału w wyborach i władzy.
W 1919 ogłoszono reformy Chelmsforda-Montagu, zgodnie z którymi rządy prowincjonalne rekrutujące się z Indusów miały podzielić władzę z brytyjskim gubernatorem. Mimo że większość budżetu i tak przypadała rządowi centralnemu hindusi i muzułmanie rozpoczęli walkę o władzę. W Pendżabie cząstkę władzy dozwolona przez Brytyjczyków przejęli muzułmanie. Podziały pogłębiały decyzje okupantów. W 1921 Brytyjczycy wydali akt o panczajatach wiejskich korzystny dla muzułmanów, a w 1926 akt i lichwiarzach atakujący hindusów. W Bengalu zgodę w imię interesów prowincji zawartą między Fazulem Haqa z Ligi a D.Dasem z Kongresu zastąpił w 1926 roku, po śmierci Dasa przelew krwi w Kalkucie i Dhace. W odpowiedzi na korzystny dla hinduskich właścicieli brytyjski akt o dzierżawcach w 1929 roku Fazul Haq tworzy Bengalską Partię Dzierżawców, największą muzułmańską partię w Bengalu. W latach 20. XX wieku muzułmanie w rządach Bengalu i Pendżabu inwestują pieniądze przede wszystkich w wykształcenie swoich współbraci w wierze. Umożliwia to rywalizację z hindusami o posady w brytyjskich urzędach. W tym celu powstaje też Uniwersytet Muzułmański w Kalkucie przez hindusów pogardliwie nazywany Mecca University.
W ramach walki o muzułmańskie prowincje Liga zabiegała o wyłączenie Sindu (60% muzułmanów) z prowincji Bombay. Próbowała też zwiększyć ilość muzułmanów przekonując do islamu niedotykalnych. Akcja okazała się nieskuteczna. Zabrakło argumentów finansowych, które w XVIII wieku nawróciły wielu chcących uniknąć podatku dżizji. Przeszkodziła w tym też akcja Gandhiego, który nazwawszy niedotykalnych "dziećmi Boga" ("haridżanami") starał się włączyć ich do hinduskiego systemu kastowego (jedząc i mieszkając z nimi). W oczach hindusów muzułmanie skalawszy swoją społeczność przez włączanie do niej niedotykalnych, budzili tylko większą odrazę. O nawrócenia walczyły jednak ze sobą obie wspólnoty. Związek Aryjski (Aria Samadż) w ramach akcji "śudhi" oczyszczał poprzez zanurzenie w indyjskich rzekach nawróconych siłą na islam podczas powstania w Malabarze. Związek Ulemów w ramach ruchu "tabliq" (oświecenie) odzyskiwał powracających do hinduizmu, oczyszczał ich z wpływów hinduskich (tanzim), wysyłał do nich muzułmańskich misjonarzy. Rozruchy ogarniały całe miasta. W 1927 roku mord na szydzącym z Mahometa Swamim Sradhanandzie wyciszył tę sytuację.
Lata dwudzieste. Napięcie wzrasta. Od każdej organizacji oczekuje się jasnej odpowiedzi – czy chce w Indiach jedności kulturowej i politycznej, czy podziału na dwie odrębne społeczności: hinduską i muzułmańską. Liga, Konferencja ds. kalifatu, Związek Ulemów, Bengalska Partia Dzierżawców – każda z tych muzułmańskich organizacji wzmacniała przywileje własnej społeczności kosztem innych. Hindu Mahasabha i Kongres przyjęły postawy komunalistyczne, co doprowadziło do zerwania z Kongresem Mohameda Ali. Jego oświadczenie, że nawet najpodlejszy muzułmanin jest lepszy niż Mahatma Gandhi zaostrzyło wrogość hindusów. W kwestii wyborów muzułmanie dążyli do adekwatnej reprezentacji mniejszości, do oddzielnych elektoratów. Kongres chciał wspólnych elektoratów, co zmniejszyło by szansę (ograniczonych cenzusem majątkowym) muzułmanów na wejście do rządów prowincjonalnych.
W 1927 roku angielska Komisja Simona chciała pomoc hindusom i muzułmanom przy podziale władzy. Spotkał ją bojkot Kongresu i niemożność dogadania się muzułmanów między sobą. W 1928 roku Motital Nehru (ojciec Jawaharlala Nehru) ogłosił raport- podstawę dla przyszłej konstytucji. Muzułmanie zbojkotowali nie dającą im szansy na reprezentatywność propozycję (wspólne elektoraty, rezerwacja miejsc dla muzułmanów, tylko tam, gdzie ich mniejszość). Upór Kongresu, by nie przyznać muzułmanom ilości miejsc w wyborach proporcjonalnej do liczby ich ludności, usztywnił stanowisko Ligi. Podział między muzułmanami a hindusami pogłębiał się. Jinnah skupiał wokół siebie coraz więcej organizacji muzułmańskich. Dlatego, gdy w 1930 roku Gandhi i Kongres ogłosili kampanię nieposłuszeństwa wobec Brytyjczyków, muzułmanie nie zaangażowali się w nią. Stosunki między hindusami a muzułmanami wyznaczał komunalizm – problem społeczności o odmiennych interesach żyjących na jednym terenie na co dzień konfrontujących się ze swoją odmiennością i sprzecznością interesów. Rozpoczęła się walka o uznanie za muzułmańskie Pendżabu, Bengalu i Północno-Zachodniej Prowincji Granicznej, którą ze względu na bunty Patanów rządzono centralnie. W 1930 roku na sesji Ligi Muhammad Ikbal wyraził dążenia muzułmanów mówiąc: "Chciałbym widzieć Pendżab, Północno-Zachodnią Prowincję Graniczną, Sind i Beludżystan połączone w jedno państwo ". Brak porozumienia między hindusami a muzułmanami czynił tę opcje coraz bardziej wskazaną.(Muhammad Ikbal nie wspomniał o Bengalu, który szedł swoimi drogami,wpływ muzułmańskiej Partii Dzierżawców był tam większy niż Ligi).
W 1932 Brytyjczycy podzielili miejsca w wyborach ustalając odrębne elektoraty nie tylko dla muzułmanów, ale i sikhów, Anglo-Indusów i wyłączonych spośród hindusów niedotykalnych (zgodnie z wolą ich przywódcy Ambedkara). Gandhi głodówką i zgodą na podwojenie miejsc dla niedotykalnych wymusił na Ambedkarze wspólny elektorat dla hindusów i niedotykalnych (głosowanie niedotykalnych na swoich kandydatów mogłoby w przyszłości w niektórych prowincjach wpłynąć na przewagę muzułmanów nad hindusami). To pierwsze próby zaistnienia niedotykalnych w polityce. Z czasem pójdą oni w tym kierunku, co muzułmanie (np. Na południu Indii zażądają w Tamil Nadu w 1944, a potem w 1965 niezależnego państwa). Kwestie komunalistyczne rozwiązywane są poprzez próbę szukania własnego terytorium zabezpieczającego interesy dotychczasowej mniejszości. Podobne dążenia dotyczą nie tylko muzułmanów na północy, niedotykalnych na południu, ale i sikhów Pendżabie.
W 1930 roku w Północno-Wschodniej Prowincji Granicznej, w Wazirystanie wybuchło powstanie kierowane przez muzułmańską organizację Sług Boga (Chudai Chidmatar), na czele z Abd-el-Gaffarem Chanem. Powstańcy (ze względu na ubiór nazywani Czerwonymi Koszulami) żądali reform społecznych uniezależniających skłócone przez Brytyjczyków plemiona patańskie od właścicieli ziemskich popieranych przez okupantów.
Przegrana Ligi w wyborach, niezadowolenie muzułmanów pod rządami Kongresu.
Organizacje muzułmańskie o charakterze religijnym (Wszechindyjska Konferencja Szyicka, Związek Ulemów, Słudzy Boga) odcinają się od zbyt świeckiej Ligi Muzułmańskiej. W 1935 Anglicy ogłaszają konstytucję dla Indii. Mimo oburzenia z powodu braku konsultacji z Indusami i Kongres i Liga biorą udział w wyborach. Nehru objeżdża cały kraj agitując po wioskach. W ciągu 1936-39 liczba członków Kongresu wzrasta z 700 tysięcy do 5 milionów. Kilkudziesięciotysięczna Liga agituje tylko w miastach. Jej cel: samorząd dla Indii pozostaje skromny w porównaniu z żądaniami niepodległości ze strony innych partii. Daleko jej do zaufania, jakie budzą sprawdzeni podczas obywatelskiej kompanii nieposłuszeństwa przedstawiciele Kongresu, np. Nehru, czy Subhas Czandra Bose. Kongres zdobywa wszystkie miejsca i obejmuje rządy. Liga w żadnej prowincji nie uzyskuje większości. Dla wyborców muzułmańskich okazała się zbyt świecka. Licząc na zwycięstwo przed wyborami Liga ustaliła z Kongresem, że w Zjednoczonych Prowincjach utworzą wspólny rząd. "Upojony zwycięstwem Kongres" stawia Lidze tak ostre warunki, że zamiast do koalicji dochodzi do zaostrzenia stosunków między obydwoma partami.
Muhammad Ali Jinnah, Liaquat Ali Khan i poeta Muhammad Ikbal zmieniają po klęsce strategię Ligi. Przystąpiono do agitacji, podczas której islam przedstawiano nie tylko jako religie, ale i system społeczno- polityczny, obiecano chłopom reformy. Równocześnie ostro krytykowano korupcję w zwycięskiej partii Kongresu i wzmacniano strach przed "hindu radź" (panowaniem hindusów), w którym muzułmanie będą musieli podporządkować się prawu hinduskiemu lub świeckiemu. Liga agituje pod hasłami „islam w niebezpieczeństwie”, ostrzega "Hindustan dla hindusów", rozgrzewa masy okrzykami "Allah Akbar!". W 1938 w raporcie o rządach kongresowych w prowincjach, gdzie muzułmanie byli mniejszością, oskarżano hindusów o przymuszanie muzułmanów do tradycyjnego hinduskiego systemu edukacyjnego, śpiewu hinduskiego hymnu "Bande Mataram", oddawania honoru hinduskiej trójkolorowej fladze. Akcje te uznano za próbę pozbawienia muzułmanów ich tożsamości. Podsycano też gniew wieściami o narzucanym muzułmanom zakazie jedzenia wołowiny, o przerywaniu nawoływań mułły do modlitwy, czy wpuszczaniu świń do meczetów. Nastroje nienawiści zdecydowały o tym, że organizacje muzułmańskie tolerujące dotychczas współpracę z Kongresem stają się członkami Ligi. W 1943 roku osiąga ona liczebność 2 mln (Kongres 5 mln). Nie licząc się z wolą muzułmanów w sprawach politycznych rządzący Kongres wzmacnia znaczenie Ligi. W końcu nawet ulemowie z Deoband popierają ją. Jinnah udowodnia Nehru, że ten nie miał racji po przegranych wyborach, oświadczając, że w Indiach są tylko "dwie siły polityczne: Kongres i Brytyjczycy".
Wzrost politycznego znaczenia muzułmanów podczas II wojny światowej.
II wojna światowa pomaga Lidze urosnąć jako trzeciej sile politycznej w Indiach. Po tym jak Anglicy bez konsultacji z Kongresem wypowiadają w imieniu Indii wojnę Niemcom, ministrowie z Kongresu demonstracyjnie rezygnują z urzędów. Liga wzywa do modłów dziękczynnych w całym kraju ogłaszając Dzień Uwolnienia od hinduskiego panowania. Anglicy potrzebując muzułmańskich sipajów z Pendżabu na froncie nie protestują, gdy w marcu 1940 roku Jinnah na sesji a Lahaur ogłasza tzw. rezolucję pakistańską domagającą się utworzenia państw islamskich. Jedna z koncepcji przedstawia plan utworzenia trzech niezależnych państw muzułmańskich: Pakistanu (Pendżab, Północno-Zachodnia Prowincja Graniczna, Kaszmir, Sind, Beludżystan), Bengalu i Osmanistanu (z rządzonego przez muzułmańskich nizamów Hajdarabadu). Jinnah uzasadnia podział (przez Gandhiego zwany wiwisekcją) istnieniem w Indiach dwóch narodów. Dają temu wyraz słowa: "Hindusi i muzułmanie należą do dwóch różnych filozofii religijnych, mają odmienne obyczaje i literaturę. Nie żenią się między sobą, ani nie jedzą razem, i w rzeczywistości należą do dwóch różnych cywilizacji, które oparte są na dwóch sprzecznych ze sobą ideałach i koncepcjach. Jest całkiem jasne, że hindusi i muzułmanie czerpią inspirację z dwóch różnych źródeł historii. Mają różne eposy, bohaterów i wydarzenia. Bardzo często bohater jednych jest wrogiem drugich i podobnie przeplatają się zwycięstwa i klęski.". Z jednej strony mamy do czynienia z kongresową wizją, zgodnie z którą po odejściu Anglików w Indiach powstanie jeden naród indyjski, z drugiej z Jinnaha teorią dwóch narodów i przedstawianiem muzułmanów jako "bezdomny naród, który szuka swej ojczyzny". Kongres na tę agitację w 1940 roku odpowiada powołaniem na przewodniczącego Kalama Azada. Jako przesłankę dla tworzenia się jednego narodu uznaje przemieszanie się kultur podczas wieków zamieszkiwania na tym samym obszarze. Muhammad Ikbal protestuje, że dla muzułmanina islam, a nie język czy terytorium ma zasadnicze znaczenie. W 1943 Jinnah z dumą mówi: "W ciągu niewielu lat zrobiliśmy z indyjskich muzułmanów, którzy byli tylko tłumem naród... Przeszliśmy proces nacjonalizacji i teraz mamy jedną flagę (zielony sztandar z białym półksiężycem), jedną platformę polityczną i jeden głos".
Podział Indii w 1947.
W 1943 roku i Anglicy i hindusi z Kongresu uznają już nieuchronność podziału Indii. Rok wcześniej, gdy Indiom grozi inwazja ze strony Japonii, Gandhi apeluje do Anglików "Opuśćcie Indie!". Liga nie popiera go.
Angielska komisja pod kierunkiem S. Crippsa opracowuje następną konstytucję Indii określając, że każda prowincja czy księstwo będzie miało prawo odłączyć się od federacji, która będą stanowić przyszłe Indie. Kongres odrzuca te koncepcje. Liga zabiega o utworzenie jednego muzułmańskiego państwa Pakistanu, składającego się z dwóch części: wschodniej i zachodniej (projekt bramina z Ćennaju). Argumenty Gandhiego typu – "Indie były jednym narodem przed przybyciem islamu, to pozostały nim mimo zmiany wiary ogromnej liczby ich dzieci" – trafiają w próżnię. Większość muzułmanów chce Pakistanu. W 1945–1946 roku Liga zdobywa prawie wszystkie mandaty przeznaczone dla muzułmanów (30%). Mówiący dotychczas o stworzeniu świeckiego państwa dla indyjskich muzułmanów Jinnah coraz częściej zgadza się z oczekiwania zbudowania państwa szariatu. Liga i Kongres przygotowują się do wspólnego przejęcia władzy po odejściu Brytyjczyków. Niemożliwość uzgodnienia wspólnego rządu sprzyja naciskom na powstanie Pakistanu.
W lipcu 1946 roku Liga ogłasza świętą wojnę przeciwko dominującym w Indiach Brytyjczykom i hindusom. 16 sierpnia 1946 roku zapowiedziano jako Dzień Akcji Bezpośredniej. W Bengalu, Biharze i Asamie dochodzi do gwałtów, morderstw i zmuszania siłą do zmiany wiary. Autorytet Gandhiego umożliwia uspokojenie tłumów w Bengalu. Premier brytyjski, lord Attlee ogłasza, że władza zostanie przekazana Indiom w 1948 roku. Decyzja o utworzeniu Pakistanu zostaje podjęta. Wiadomość o tym wywołuje na północy Indii exodus około 10 mln ludzi. Muzułmanie emigrują do prowincji, które mają być włączone do Pakistanu. Nie chcą dłużej przebywać w dar-ul-harb. Podczas tego exodusu ginie pół miliona do miliona Indusów. Jeszcze więcej traci cały swój dobytek. W Pendżabie dochodzi do wojny domowej między muzułmanami a sikhami żądającymi własnego niepodległego Sikhistanu. Zamęt i terror wzmagają bojówki Ligi przemocą przekonywające niechętnych podziałowi muzułmanów do zmiany poglądów. By opanować ten krwawy chaos nowy wicekról Indii Lord Mountbatten 3 czerwca 1947 roku ogłasza podział Indii na Indie i Pakistan stworzony z prowincji, gdzie większość stanowią muzułmanie (podzielone Bengal i Pendżab, Sind i po referendum Północno-Zachodnia Prowincja Graniczna).
W połowie XVIII wieku załamuje się władza muzułmańska w Indiach. Anglicy na prawie 200 lat obejmują rządy na subkontynencie. Dla różnych osób w różnym momencie, co innego oznaczało "być muzułmaninem w Indiach", niemniej ideałem pozostał islam jako religia, państwo, prawo i ideologia. Zmiany w Indiach pod wpływem okupacji brytyjskiej postawiły przed muzułmanami pytanie o charakter ich wspólnoty: czy będzie ona tylko religijna, religijno-kulturowa czy narodowa? Czy będą tylko muzułmanami, muzułmanami indyjskimi czy Pakistańczykami? W 1947 roku większość z nich opowiedziała się za Pakistanem.

</doc>
<doc id="1617791" url="https://pl.wikipedia.org/wiki?curid=1617791" title="Ferdynand, książę Brunszwiku-Wolfenbüttel">
Ferdynand, książę Brunszwiku-Wolfenbüttel

Ferdynand, książę Brunszwiku-Wolfenbüttel (niem. "Ferdinand von Braunschweig-Wolfenbüttel"), (ur. 12 stycznia 1721, zm. 3 lipca 1792) – książę Brunszwiku-Wolfenbüttel-Bevern, feldmarszałek w służbie pruskiej i hanowerskiej (brytyjskiej), kawaler Orderu Podwiązki.
Był czwartym synem Ferdynanda Alberta II, księcia Brunszwiku-Lüneburg i szwagrem Fryderyka Wielkiego. W jego wojskach brał udział w wojnach śląskich, uczestnicząc osobiście w bitwach pod Małujowicami, Chotusicami, Dobromierzem i Soor.
Po wybuchu wojny siedmioletniej, w początkowym okresie dowodził w bitwach pod Lowosicami i pod Rossbach oraz przyczynił się do zwycięstwa pod Pragą. W 1758 objął naczelne dowództwo nad wojskami angielsko-niemieckimi operującymi na terytorium Hanoweru. W tym samym roku pobił Francuzów w bitwie pod Krefeld, ale w następnym roku uległ im pod Bergen. Później jednak odniósł zdecydowane zwycięstwa w bitwach pod Minden, Vellinghausen, Wilhelmstahl i Warburgiem.
Należał do wolnomularstwa, przyjęty tam przez Fryderyka Wielkiego, piastował od 1772 godność Wielkiego Mistrza loży szkockiej.

</doc>
<doc id="1617792" url="https://pl.wikipedia.org/wiki?curid=1617792" title="Edgeworthia papierodajna">
Edgeworthia papierodajna

Edgeworthia papierodajna ("Edgeworthia chrysantha") – gatunek rośliny z rodziny wawrzynkowatych. Występuje w Japonii i w Chinach.
Morfologia.
Jest krzewem posiadającym skórzaste, podługowatoeliptyczne lub lancetowate liście. Zebrane są w szczytowej części gałązek. Kwiaty pachnące w kolorze żółtym, zebrane w główki. Owocem jest pestkowiec.
Zastosowanie.
Łyko rośliny służy do wyrobu papieru o nazwie papier mitsumata.

</doc>
<doc id="1617793" url="https://pl.wikipedia.org/wiki?curid=1617793" title="Ferdynand Brunszwicki">
Ferdynand Brunszwicki



</doc>
<doc id="1617794" url="https://pl.wikipedia.org/wiki?curid=1617794" title="Edgeworthia papyrifera">
Edgeworthia papyrifera



</doc>
<doc id="1617800" url="https://pl.wikipedia.org/wiki?curid=1617800" title="FK Lida">
FK Lida

FK Lida (biał. ФК «Ліда», ros. ФК «Лида», pol. Klub Piłkarski Lida) – białoruski klub piłkarski z siedzibą w mieście Lida, grający w drugiej lidze białoruskiej.
Historia.
Chronologia nazw:
Klub został założony w 1962 roku jako Czyrwony Sciah Lida. Już w następnym roku zmienił nazwę na Wympieł Lida. Od 1971 roku nazywał się Abutnik Lida (reprezentował Lidską Fabrykę Butów (biał. Лідская абутковая фабрыка)). W 1997 roku przyjął obecną nazwę FK Lida.
Stadion.
Klub z Lidy rozgrywa swoje mecze na dwóch stadionach, pierwszych z nich to Stadion „Junactwa” w Lidzie przy ul. Kirowa 32a w centralnej części miasta na tzw. Morgach, zbudowany w okresie II RP. Dane techniczne obiektu:
Drugim stadionem klubu jest Stadion „Start” w Lidzie przy ul. Kaczana 33 we wschodniej części miasta Zarzecze (za rzeką Lidziejką), który został oddany do użytku w 2013 roku. Dane techniczne obiektu:
Kibice.
FK Lida posiada zorganizowaną grupę kibiców, która składa się z Białorusinów i Polaków. Kibice posiadają kilka flag z napisami w języku rosyjskim, a także flagę z nazwą klubu w języku polskim „Klub Piłkarski Lida”. Polscy kibice z Lidy mają dobre stosunki z kibicami Polonii Wilno.

</doc>
<doc id="1617801" url="https://pl.wikipedia.org/wiki?curid=1617801" title="John Clinton Porter">
John Clinton Porter

John Clinton Porter (ur. 4 kwietnia 1872, zm. 27 maja 1959) – amerykański polityk, 33. burmistrz Los Angeles. Funkcję tę sprawował w latach 1929-1933. W wyborach na burmistrza startował jeszcze dwukrotnie, w 1933 i 1941 roku. Były członek Ku Klux Klan.

</doc>
<doc id="1617802" url="https://pl.wikipedia.org/wiki?curid=1617802" title="Desperacja (film 2006)">
Desperacja (film 2006)

Desperacja − amerykański horror z 2006 r. Film powstał na podstawie książki Stephena Kinga o takim samym tytule. Reżyserem filmu był Mick Garris, a scenariusz napisał Stephen King. Premiera odbyła się ok. dwa lata po rozpoczęciu produkcji. Film wyróżnia się także długim czasem trwania (przeszło dwie godziny).
Opis fabuły.
Miejscem akcji jest opustoszała miejscowość Desperation oraz jej pustynne okolice. Szalony i ogromny szeryf porywa i aresztuje przypadkowe osoby pod pretekstem przemytu marihuany (którą im podrzuca). Potem więzi je w swoim posterunku w Desperation lub zabija. Wszyscy mieszkańcy miasta są wymordowani i leżą na ulicach. Jedynym ocalałym prócz szeryfa jest jego znajomy, który zostaje uwięziony wraz z innymi. Wśród więźniów są też trzyosobowa rodzina Carverów (której szeryf zabił córeczkę), Mary Jackson (której szeryf zabił męża) i pisarz John Marrinville. Ten ostatni zdołał w ostatniej chwili przekazać strzępki informacji swojemu agentowi, który jechał parę kilometrów za nim wraz z autostopowiczką. Więźniowie muszą współpracować ze sobą, by przeżyć i uciec ze strasznej miejscowości.
Wygląda na to, że szeryf powoli wykrwawia się na śmierć, ale gdy zabiera gdzieś Ellen Carver, jej syn David, ministrant, postanawia nie czekać, tylko ratować matkę. Udaje mu się wymodlić pomoc i otrzymuje mydło. To pozwala mu nasmarować skórę i prześliznąć się przez kraty. Pozostali więźniowie w tym czasie odciągają uwagę groźnego psa, który ich pilnował. David chodzi po upiornych budynkach miejscowości i mimo strachu w końcu znajduje klucze i pistolet.
Tymczsem agent Johna i jego autostopowiczka znajdują w pobliżu szosy opuszczone pojazdy. Postanawiają jechać do Desperation, by powiadomić o dziwnych zjawiskach tamtejszą policję. Zastają jednak bardzo dziwne i upiorne zjawiska jak np. krew w automacie do gry.
David wraca do pozostałych, pistoletem unieszkodliwia psa (który o mało co go nie zabija) i uwalnia wszystkich więźniów. Więźniowie spotykają agenta i autostopowiczkę. Postanawiają razem przeczekać noc w miejscowym teatrze.
Tymczasem na posterunek wraca Ellen. Nie ma przy niej szeryfa. okazuje się, że jest pod wpływem jakiegoś demona (podobnie jak wcześniej szeryf). Jest zdenerwowana/y tym, że więźniowie uciekli. Okazuje się, że demonowi posłuszne są wszystkie zwierzęta i owady. Z ich pomocą zaczyna szukać więźniów. Wkrótce ich znajduje i zaczyna się niebezpieczna walka o życie. Byli więźniowie, podobnie jak widzowie, dowiadują się, z czym mają do czynienia.
Okazuje się, że w przeszłości w okolicach Desperation były kamieniołomy i kopalnie, gdzie Amerykanie wykorzystywali niewolniczą pracę Chińczyków. W jednej z kopalń górnicy dokopali się do dziwnej komory i uwolnili demona, sami ginąc w katastrofie kopalni. Poznajemy też przeszłość Johna, który, okazuje się, ma na sumieniu życie dziesiątek Wietnamczyków, których nie ostrzegł przed zamachem. John postanawia więc poświęcić życie i zlikwidować siedzibę demona. Po dziwnej dyskusji z demonem John osiąga swój cel, neutralizując niebezpieczeństwo kosztem życia.

</doc>
<doc id="1617806" url="https://pl.wikipedia.org/wiki?curid=1617806" title="Proces kwazistatyczny">
Proces kwazistatyczny



</doc>
<doc id="1617808" url="https://pl.wikipedia.org/wiki?curid=1617808" title="Kamunalnik Słonim">
Kamunalnik Słonim

Kamunalnik Słonim (biał. ФК «Камунальнік» Слонім) – białoruski klub piłkarski z siedzibą w miejscowości Słonim w obwodzie grodzieńskim, grający w drugiej lidze białoruskiej.
Historia.
Chronologia nazw:
Klub piłkarski został założony w 1969. Na bazie tego zespołu w 1992 organizowano profesjonalny klub piłkarski pod nazwą Albiercin Słonim. W 1993 nazwę zmieniono najpierw na KPF Słonim, a potem na obecną nazwę Kamunalnik Słonim.

</doc>
<doc id="1617809" url="https://pl.wikipedia.org/wiki?curid=1617809" title="Diadektomorfy">
Diadektomorfy

Diadektomorfy (Diadectomorpha) – klad dużych czworonogów żyjących w Euroameryce w karbonie i wczesnym permie oraz na obszarze dzisiejszych Chin w późnym permie, blisko spokrewnionych z przodkami owodniowców. Obejmuje duże (do 2 metrów długości) formy drapieżne i jeszcze większe (do 3 metrów) roslinożerne, częściowo wodne lub w pełni lądowe.
Diadektomorfy wykazują cechy płazów i gadów. Początkowo zaliczano je do kotylozaurów jako najbardziej prymitywną grupę gadów. Obecnie są uważane za siostrzaną grupę owodniowców.
Prawdopodobnie wyewoluowały w mississipie, ale stały się pospolite dopiero w późnym pensylwanie i wczesnym permie. Najmłodszy znany przedstawiciel grupy, "Alveusdectes fenestratus", żył w późnym permie (wucziaping, ok. 256 mln lat temu).
Filogeneza.
Kladogram Diadectomorpha
 o †Diadectomorpha
 |--o †Limnoscelidae Williston (?)
 | |-- †"Limnoscelis paludis" Williston, 1911
 | |--o †"Limnosceloides" Romer, 1952
 | |-- †"Limnoscelops" Levis &amp; Vaughn, 1965
 | |-- †"Limnostygis" Carroll, 1967
 | `?- †"Romeriscus" Baird &amp; Carroll, 1967 ["nomen dubium sensu" Laurin &amp; Reisz, 1992]
 `--+?- †"Tseajaia campi" Vaughn, 1964 [Tseajaiidae]
 `--o †Diadectidae
 |?- †Diadectidae "genera et species indet." [Berman &amp; Henrici, 2003]
 `--+-- †"Desmatodon"
 |--o †"Diadectes" ["Diadectoides"]
 |?- †"Diasparactus" Case
 `-- †"Stephanospondylus"

</doc>
<doc id="1617810" url="https://pl.wikipedia.org/wiki?curid=1617810" title="Port lotniczy Marie-Galante">
Port lotniczy Marie-Galante

Port lotniczy Marie-Galante – drugi co do wielkości port lotniczy Gwadelupy, zlokalizowany w miejscowości Grand-Bourg, na wyspie Marie-Galante.

</doc>
<doc id="1617811" url="https://pl.wikipedia.org/wiki?curid=1617811" title="Diadectomorpha">
Diadectomorpha



</doc>
<doc id="1617817" url="https://pl.wikipedia.org/wiki?curid=1617817" title="Jolanta Szulc">
Jolanta Szulc

Jolanta Elżbieta Szulc z domu Czepek (ur. 1 listopada 1961 w Brodnicy) – polska działaczka samorządowa i lekarka, od 2008 do 2010 wicemarszałek województwa warmińsko-mazurskiego, następnie do 2011 członek zarządu województwa.
Życiorys.
Absolwentka Akademii Medycznej w Gdańsku, specjalizowała się w zakresie chorób wewnętrznych oraz chorób płuc. Prowadziła Niepubliczny Zakład Opieki Zdrowotnej „Eskulap” w Nowym Mieście Lubawskim. W wyborach samorządowych w 2002 uzyskała mandat radnej powiatu nowomiejskiego, startując z listy KWW Ziemia Nowomiejska 2002. W 2005 i w 2015 kandydowała do Sejmu z ramienia Polskiego Stronnictwa Ludowego.
W 2006 uzyskała reelekcję w wyborach do rady powiatu, tym razem jako kandydatka PSL. W 2007 reprezentowała tę partię w wyborach uzupełniających do Senatu w okręgu nr 33. W styczniu 2008 zastąpiła Piotra Żuchowskiego na stanowisku wicemarszałka województwa warmińsko-mazurskiego.
W 2010 uzyskała mandat radnej sejmiku warmińsko-mazurskiego. 30 listopada tego samego roku została powołana w skład zarządu województwa. W marcu 2011 złożyła rezygnację. W 2014 i 2018 wybierana do sejmiku na kolejne kadencje.
W 2002 odznaczona Srebrnym Krzyżem Zasługi.

</doc>
<doc id="1617821" url="https://pl.wikipedia.org/wiki?curid=1617821" title="Nam Dinh">
Nam Dinh



</doc>
<doc id="1617823" url="https://pl.wikipedia.org/wiki?curid=1617823" title="Prowincja Nam Dinh">
Prowincja Nam Dinh



</doc>
<doc id="1617828" url="https://pl.wikipedia.org/wiki?curid=1617828" title="Stephen Clark Foster">
Stephen Clark Foster

Stephen Clark Foster (ur. 1822, zm. 1898) – amerykański polityk, pierwszy burmistrz Los Angeles pod zwierzchnictwem USA w latach 1848-1850 (nie jest uwzględniony na liście jako pierwszy, gdyż Los Angeles amerykańskie prawa miejskie uzyskało dopiero w 1850 roku). Funkcję tę sprawował jeszcze trzykrotnie: od 4 maja 1854 do 13 stycznia 1855 roku, od 25 stycznia 1855 roku do 22 maja 1855 roku oraz od 7 maja 1856 do 22 września 1856 roku.

</doc>
<doc id="1617832" url="https://pl.wikipedia.org/wiki?curid=1617832" title="Ataka Mińsk">
Ataka Mińsk

Ataka Mińsk (biał. ФК «Атака» Мінск) – białoruski klub piłkarski z siedzibą w Mińsku.
Historia.
Chronologia nazw:
Klub został założony w 1992 jako Ataka-407 Mińsk. Od 1993 nazywał się Ataka-Aura Mińsk. Uczestniczył w rozgrywkach Pucharu Intertoto w 1996. W 1997 zmienił nazwę na Ataka Mińsk, a w 1998 został rozformowany.

</doc>
<doc id="1617833" url="https://pl.wikipedia.org/wiki?curid=1617833" title="Nga Bay">
Nga Bay



</doc>
<doc id="1617834" url="https://pl.wikipedia.org/wiki?curid=1617834" title="Skarbiec św. Jakuba">
Skarbiec św. Jakuba

Skarbiec św. Jakuba w Nysie – galeria wystawiennicza dzieł sztuki sakralnej, m.in. naczyń liturgicznych, rzeźb, lichtarzy, będących od stuleci w posiadaniu parafii św. Jakuba w Nysie. Otwarta została w 2005 roku.
Do najcenniejszych eksponatów należą: krzyż relikwiarzowy z 1652 r. wykonany przez Christophera Waltenbergera, pacyfikały z roku ok. 1490, pozłacana ampuła z sercem biskupa wrocławskiego Karola Habsburga, gotycki kielich mszalny z pierwszej połowy XV wieku, barokowa monstrancja z 1740 r. wysadzana ponad dwustoma diamentami, barokowy, XVIII wieczny kielich mszalny z Wiednia.
Galeria zlokalizowana została we wnętrzu pochodzącej z przełomu XV i XVI wieku, wolnostojącej dzwonnicy, sąsiadującej z kościołem św. Jakuba i Agnieszki.

</doc>
<doc id="1617836" url="https://pl.wikipedia.org/wiki?curid=1617836" title="Dziki księżyc">
Dziki księżyc

Dziki księżyc (hiszp. "Luna salvaje", ang. "Wild moon") – argentyńska telenowela składająca się ze 151 odcinków.
Fabuła.
Leticia i Gonzalo są małżeństwem od kilku lat. Mieszkają w wielkiej, luksusowej rezydencji w Buenos Aires wraz z ojcem Leticii, Gerardem, i służbą, wśród której ważne miejsce zajmuje, będąca prawie członkiem rodziny, pokojówka Trini. Gerardo jest właścicielem, przynoszącej olbrzymie zyski, firmy, zajmującej się produkcją odzieży. Prezesurę nad nią sprawuje Leticia. Gonzalo natomiast jest architektem i prowadzi własną działalność. Rodzinie powodzi się bardzo dobrze.
Gonzalo i Leticia sprawiają wrażenie idealnego małżeństwa. Do pełni szczęścia brakuje im tylko potomka. Niestety, pomimo długotrwałych starań i leczenia, nie udaje im się osiągnąć wymarzonego celu. Wprawdzie para miała kilka lat wcześniej adoptowanego syna, Matiasa, ale zginął on w wypadku samochodu, który prowadziła Leticia. Kobieta wie, że dziecko pomogłoby jej zatrzymać przy sobie męża, który coraz częściej ją zdradza. Zdesperowana, postanawia zatrudnić kobietę, która urodzi jej i Gonzalowi syna. Wśród kilku kandydatek Leticia wybiera młodą i piękną Marię, która zgłasza się do pracy z myślą, że dotyczy ona sprzątania.
Maria pochodzi z ubogiej rodziny, a potrzebuje pieniędzy na leczenie ciężko chorego, 12-letniego brata, Diego. Jej mąż, Juan, jest alkoholikiem i często stosuje wobec niej przemoc. Początkowo niechętna ofercie Leticii, pod wpływem widoku pogarszającego się stanu brata i możliwości odejścia od okrutnego męża, Maria zgadza się urodzić dziecko Gonzala. Na początek zostaje jednak pokojówką i zamieszkuje wraz z Diegiem w rezydencji. Maria i Gonzalo poznają się i powstaje między nimi sympatia, która z czasem przeradza się w coś więcej.
Nieoczekiwanie do domu Leticii przyjeżdża jej starsza siostra, Paula, razem z nastoletnią córką, Mirandą. Leticia wie o dawnym romansie Pauli i Gonzala, dlatego obawia się, że Miranda może być jego córką, mimo iż jej siostra twierdzi, że ojcem dziewczyny jest jej dawny kochanek, Agustin. W związku z przybyciem Pauli odkryta zostaje także inna tajemnica. Okazuje się, że Leticia jest tylko przyrodnią siostrą Pauli. Paula jest jedyną córką nieżyjącej Delfiny, którą dotąd Leticia uważała za matkę. Leticia jest owocem zdrady, romansu Gerarda z pokojówką, Trini. Leticia
zaczyna rozumieć, dlaczego Delfina zawsze ją odrzucała, czuje niechęć do Trini.
Między Marią i Gonzalem rodzi się wielkie uczucie. Leticia, świadoma tego, że mąż odsuwa się od niej, wszelkimi środkami stara się zatrzymać go przy sobie. Jest to jednak bezskuteczne, gdyż Gonzalo chce się rozwieść, by móc ułożyć sobie życie z Marią. Wkrótce Maria zachodzi w ciążę, lecz nie zamierza dotrzymać dawnej obietnicy i oddać dziecka Leticii. Pragnie wychować je wspólnie z Gonzalem. W tym samym czasie Leticia ogłasza, że również spodziewa się dziecka.
Mijają miesiące. Zbliża się dzień porodu. W trakcie imprezy Maria dostaje skurczów porodowych i jedzie do kliniki. Tego samego dnia Leticia mówi swojej matce, Trini, że nie jest i nigdy nie była w ciąży, ponieważ jest bezpłodna, a całe dziewięć miesięcy udawała. Kiedy jednak dowiaduje się, że Maria jest już w klinice, zaczyna symulować także swój własny poród. Maria rodzi syna, po chwili jednak lekarz przekazuje jej tragiczną wiadomość – jej dziecko zmarło na skutek wrodzonej wady serca. W tym samym czasie lekarz przybywa do domu Leticii. W torbie przenosi noworodka, w rzeczywistości zdrowego syna Marii, którego matką ma stać się teraz Leticia.
Maria jest w szoku, z czasem zaczyna uważać syna Leticii, małego Gonzalita, za swojego. Jest traktowana jak szalona i zostaje przymusowo poddana leczeniu. Tymczasem Gonzalo otrzymuje list od pielęgniarki, która asystowała przy porodzie Marii. Kobieta wyjawia w nim całą prawdę o oszustwie doktora i Leticii. Gonzalo jedzie do Marii, by powiedzieć jej o tym, czego się dowiedział. Niestety, w drodze dochodzi do wypadku. Gonzalo trafia do szpitala. Tam okazuje się, że na skutek urazu cierpi na amnezję. Leticia zabiera go do domu. Dzięki chorobie, może w dowolny sposób kształtować jego rzeczywistość. List pielęgniarki znajduje Trini i chowa go w swoim pokoju.
Maria chce przypomnieć Gonzalowi o wszystkim, ale Leticia mówi jej, że Gonzalo mógłby dostać wstrząsu i umrzeć. Leticia zgadza się zatrudnić Marię jako nianię dla Gonzalita. Gonzalo na nowo poznaje Marię i po raz drugi się w niej zakochuje. Maria mówi mu o ich związku. Gonzalo powoli przypomina sobie wcześniejsze chwile. Leticia, widząc, że miłość Marii i Gonzala na nowo rozkwita, wpada w coraz większą desperację.
Wkrótce Maria poznaje dziewczynę, Julietę, która także straciła dziecko, rodząc w tym samym szpitalu. Julieta twierdzi, że jej dziecko żyje, a lekarz, który odbierał poród, oddał je innej parze. To wzbudza nadzieje Marii. Kobieta idzie na spotkanie z wróżką, Sashą, która już w pierwszej chwili gratuluje jej ślicznego syna. Maria jest zdezorientowana. Pewnej nocy wraz z przyjacielem wybiera się na cmentarz i odkopuje trumnę swego dziecka. Tam odkrywa coś strasznego – w trumnie zamiast ciała niemowlęcia znajdują się stare szmaty. Maria ma teraz pewność, że jej syn nie zmarł w szpitalu. Podejrzewa, że ma go Leticia. Otwarta walka z nią wydaje się niestety zbyt ryzykowna, ponieważ jest ona bardzo niebezpieczną kobietą.
Sasha, z którą zaprzyjaźnia się Maria, wyczuwa, że dziewczynie grozi niebezpieczeństwo ze strony Leticii. Wkrótce Leticia wynajmuje morderców, by pozbyć się Marii. Ci jednak mylą się i zamiast Marii wrzucają pod pociąg jej koleżankę. Ma ona przy sobie pożyczoną od Marii torbę z jej dokumentami. Wszyscy myślą, że Maria popełniła samobójstwo. Teraz zmuszona jest ukrywać się, bo wie, że Leticia jest zdolna do wszystkiego. Gonzalo jest wstrząśnięty śmiercią ukochanej. Po pewnym czasie dowiaduje się jednak, że żyje i pomaga jej się ukrywać. Leticia jest zadowolona, że w końcu pozbyła się rywalki. Niestety, niedługo potem odkrywa całą prawdę. Życie Marii ponownie jest w niebezpieczeństwie.
Gonzalo zaczyna domyślać się, że Leticia coś ukrywa, i że zastraszona Trini zna jej sekret. Przeszukuje pokój służącej i po raz drugi znajduje ukryty list. Odkrywa prawdę i przypomina sobie wszystkie fakty sprzed wypadku. Doznaje jednak wstrząsu na skutek nagłego odzyskania pamięci. Leżącego w salonie z listem w ręku, znajduje Miranda. Z listu dowiaduje się o wszystkim, mroczna tajemnica wychodzi na światło dzienne. Gonzalo trafia do szpitala. Leticia ucieka przed policją, która dowiaduje się o jej zbrodniach, m.in. zabójstwie Juana, byłego męża Marii, z którym wcześniej spiskowała.
W szpitalu Leticia próbuje zabić leżącego w śpiączce Gonzala, jednak nie udaje jej się to. Gonzalo wybudza się, jest przy nim Maria. Są szczęśliwi, ale wiedzą, że nie mogą być spokojni, dopóki Leticia jest na wolności. Ta tymczasem ma nowy plan. Doktor daje jej płyn, po którego spożyciu przez kilkanaście godzin ma wyglądać jak martwa. Leticia ma go spożyć, by oszukać wszystkich, że nie żyje, a kiedy po pogrzebie wybudzi się, doktor ma pomóc jej wydostać się z grobu. Tak też się dzieje. Kobieta popełnia samobójstwo, po czym zostaje pochowana w rodzinnej krypcie. Jednak doktor nie zamierza dłużej pomagać Leticii i nie wybiera się do grobowca. Na pomoc kobiecie przychodzą złodzieje, którzy dowiedziawszy się o kosztownościach schowanych w trumnie Leticii, postanawiają je wykraść. W tym samym czasie Leticia budzi się i wydostaje z grobu.
Maria i Gonzalo biorą ślub, są bardzo szczęśliwi. Wszystkie poboczne wątki zostają pozytywnie rozwiązane. Okazuje się, że ojcem Mirandy naprawdę jest Agustin, z którym Paula ponownie się wiąże. Maria i Gonzalo wyjeżdżają w podróż poślubną nad morze. Sasha nagle dzwoni do Marii i ostrzega ją, by uważała, żeby morze jej nie zahipnotyzowało, po czym umiera, wyczerpana ciężką chorobą. Gonzalo wraca na chwilę do hotelu i zostawia Marię samą na pomoście. W tej chwili zjawia się Leticia, która próbuje zepchnąć ją do wody. Kobiety walczą. Wraca Gonzalo, który pomaga Marii. Leticia spada w przepaść, ale mężczyzna łapie ją w ostatniej chwili. Leticia nie chce już żyć, żegna się z Gonzalem, po czym puszcza jego dłoń. Ginie, tym razem na pewno. Maria i Gonzalo odchodzą razem.
Wersja polska.
W Polsce telenowela była emitowana po raz pierwszy przez telewizję Polsat od 30 maja 2001 do 15 stycznia 2002.

</doc>
<doc id="1617839" url="https://pl.wikipedia.org/wiki?curid=1617839" title="Ninh Binh">
Ninh Binh



</doc>
<doc id="1617841" url="https://pl.wikipedia.org/wiki?curid=1617841" title="Prowincja Ninh Binh">
Prowincja Ninh Binh



</doc>
<doc id="1617842" url="https://pl.wikipedia.org/wiki?curid=1617842" title="Inga Abitova">
Inga Abitova



</doc>
<doc id="1617844" url="https://pl.wikipedia.org/wiki?curid=1617844" title="Linia kolejowa nr 70 (CFL)">
Linia kolejowa nr 70 (CFL)

Linia kolejowa nr 70 – linia kolejowa łącząca Luksemburg z Belgią i Francja. Linię obsługuje Chemins de Fer Luxembourgeois.

</doc>
<doc id="1617848" url="https://pl.wikipedia.org/wiki?curid=1617848" title="Mariya Abakumova">
Mariya Abakumova



</doc>
<doc id="1617849" url="https://pl.wikipedia.org/wiki?curid=1617849" title="Tamara Bykova">
Tamara Bykova



</doc>
<doc id="1617850" url="https://pl.wikipedia.org/wiki?curid=1617850" title="Przemiana quasi-statyczna">
Przemiana quasi-statyczna



</doc>
<doc id="1617851" url="https://pl.wikipedia.org/wiki?curid=1617851" title="Phan Rang-Thap Cham">
Phan Rang-Thap Cham



</doc>
<doc id="1617854" url="https://pl.wikipedia.org/wiki?curid=1617854" title="Dynama-2 Mińsk">
Dynama-2 Mińsk

Dynama-2 Mińsk (biał. ФК «Дынама-2» Мінск) – białoruski klub piłkarski z siedzibą w Mińsku.
Historia.
Chronologia nazw:
Jest drugą drużyną klubu Dynama Mińsk. Od 1946 uczestniczyła w Mistrzostwach ZSRR jako drużyna rezerwowa Dynama-d Mińsk (litera "d" oznacza "dubl" - rezerwa). W 1992 startowała w pierwszych Mistrzostwach Białorusi jako Dynama-2 Mińsk. Latem 1992 zmieniła nazwę na Biełaruś Mińsk. Latem 1993 na bazie drużyny założony klub Dynama-93 Mińsk, który istniał do 1998. Potem klub występował jako druga drużyna Dynama.

</doc>
<doc id="1617857" url="https://pl.wikipedia.org/wiki?curid=1617857" title="Prowincja Ninh Thuan">
Prowincja Ninh Thuan



</doc>
<doc id="1617858" url="https://pl.wikipedia.org/wiki?curid=1617858" title="Dynama-93 Mińsk">
Dynama-93 Mińsk



</doc>
<doc id="1617859" url="https://pl.wikipedia.org/wiki?curid=1617859" title="Glueball">
Glueball



</doc>
<doc id="1617860" url="https://pl.wikipedia.org/wiki?curid=1617860" title="Olesya Bufalova">
Olesya Bufalova



</doc>
<doc id="1617861" url="https://pl.wikipedia.org/wiki?curid=1617861" title="Rezerwat przyrody Karsiborska Kępa">
Rezerwat przyrody Karsiborska Kępa



</doc>
<doc id="1617862" url="https://pl.wikipedia.org/wiki?curid=1617862" title="Valeriy Brumel">
Valeriy Brumel



</doc>
<doc id="1617863" url="https://pl.wikipedia.org/wiki?curid=1617863" title="Lotki (ornitologia)">
Lotki (ornitologia)

Lotki (łac.: "remiges" od "remus" – "wiosło") – duże i sztywne pióra umieszczone na tylnej krawędzi skrzydeł ptaków. Tworzą powierzchnię nośną skrzydła, niezbędną do lotu.
Wyróżnia się:

</doc>
<doc id="1617864" url="https://pl.wikipedia.org/wiki?curid=1617864" title="Phan Thiet">
Phan Thiet



</doc>
<doc id="1617865" url="https://pl.wikipedia.org/wiki?curid=1617865" title="Prowincja Binh Thuan">
Prowincja Binh Thuan



</doc>
<doc id="1617867" url="https://pl.wikipedia.org/wiki?curid=1617867" title="Valeriy Borchin">
Valeriy Borchin



</doc>
<doc id="1617868" url="https://pl.wikipedia.org/wiki?curid=1617868" title="Ewa Toczek">
Ewa Toczek

Ewa Toczek (ur. 1943) – historyk polski, autorka dwóch książek popularnonaukowych o historii Indii. Absolwentka Wydziału Historii Uniwersytetu Warszawskiego. Doktorat w Instytucie Historii PAN (1976) z dziejów Indii XIX i XX wieku. Zajmuje się historią społeczną i polityczną Azji Południowej, ze szczególnym uwzględnieniem struktur społecznych i narodowych oraz ruchów religijnych i niepodległościowych. Pracowała na stanowisku adiunkta w Zespole Dziejów Azji i Afryki Północnej Instytutu Historii PAN.

</doc>
<doc id="1617869" url="https://pl.wikipedia.org/wiki?curid=1617869" title="Anna Biryukova">
Anna Biryukova



</doc>
<doc id="1617870" url="https://pl.wikipedia.org/wiki?curid=1617870" title="Ruch Narodowo-Socjalistyczny (USA)">
Ruch Narodowo-Socjalistyczny (USA)



</doc>
<doc id="1617871" url="https://pl.wikipedia.org/wiki?curid=1617871" title="Marino Facchin">
Marino Facchin

Marino Facchin (ur. 20 lutego 1913 w Bagnolo di Po prowincja Rovigo, zm. 1979) – włoski bokser, mistrz Europy.
Startując w Mistrzostwach Europy w Budapeszcie 1934 roku, zdobył złoty medal w kategorii lekkiej. Na następnych Mistrzostwach w Mediolanie 1937 roku, wywalczył w tej samej wadze brązowy medal.
Uczestniczył w Igrzyskach Olimpijskich w Berlinie 1936 roku, walcząc w kategorii lekkiej.

</doc>
<doc id="1617873" url="https://pl.wikipedia.org/wiki?curid=1617873" title="Cerkiew Narodzenia Najświętszej Maryi Panny w Lesznie Górnym">
Cerkiew Narodzenia Najświętszej Maryi Panny w Lesznie Górnym

Cerkiew pod wezwaniem Narodzenia Przenajświętszej Bogurodzicy – prawosławna cerkiew parafialna w Lesznie Górnym. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się we wsi Leszno Górne w województwie lubuskim, powiecie żagańskim, gminie Szprotawa. 
Cerkiew jest dawną ewangelicką kaplicą cmentarną, pochodzącą z XIX wieku. Od 1952 parafialna świątynia prawosławna. Wieża-dzwonnica (zwieńczona kopułą) została zbudowana w XXI w.. Wewnątrz znajduje się współczesny ikonostas.
Od 2016 r. trwa remont cerkwi – ocieplono całość budynku, przebudowano więźbę dachową (w celu podwyższenia wnętrza), pogrubiono ściany od wewnątrz, wymieniono wszystkie instalacje oraz okna, zakupiono marmurowe płytki podłogowe. Planowane są prace wykończeniowe oraz budowa chóru.

</doc>
<doc id="1617874" url="https://pl.wikipedia.org/wiki?curid=1617874" title="Plotka (film 2001)">
Plotka (film 2001)

Plotka (fr. "Le Placard") – francuska komedia z 2001 roku w reżyserii Francisa Vebera, który był także twórcą scenariusza.
Fabuła.
François Pignon wiedzie nieskomplikowany tryb życia. Jego największym problemem jest bycie straszliwym nudziarzem. Pignon jest tak nudny, że opuszcza go ukochana żona, zaś apatyczny siedemnastoletni syn starannie go unika. Jedyną pociechą Pignona jest posada księgowego w fabryce prezerwatyw. Jednak nawet tu mu się nie układa - Pignon przypadkowo dowiaduje się, że zostanie zwolniony, ponieważ pracodawcy też się nim już zmęczyli. Pignon jest gotów na wszystko byleby nie stracić pracy. Jego sąsiad Belone, emerytowany psycholog zakładowy, podsuwa mu rozwiązanie, dzięki któremu ma wszystko wrócić do normy: Pignon rozpuści plotkę, że jest gejem i postawi całą firmę w stan gotowości.

</doc>
<doc id="1617875" url="https://pl.wikipedia.org/wiki?curid=1617875" title="Tatyana Lysenko">
Tatyana Lysenko



</doc>
<doc id="1617877" url="https://pl.wikipedia.org/wiki?curid=1617877" title="Phu Ly">
Phu Ly



</doc>
<doc id="1617879" url="https://pl.wikipedia.org/wiki?curid=1617879" title="Acytretyna">
Acytretyna

Acytretyna – organiczny związek chemiczny, syntetyczny, aromatyczny analog kwasu retinowego, stosowany głównie w leczeniu objawowym ciężkich postaci łuszczycy oraz zaburzeń keratynizacji skóry.
Mechanizm działania.
Mechanizm działania acytretyny nie został, jak dotąd, wyczerpująco wyjaśniony. Wiadomo jednak, że lek wpływa normalizująco na procesy odnowy, różnicowania i rogowacenia naskórka.
Własności farmakokinetyczne.
Lek osiąga w osoczu stężenie terapeutyczne po 1–4 godzinach od momentu podania. Pokarm, szczególnie bogaty w tłuszcze, wpływa dodatnio na wchłanianie preparatu. Średnia biodostępność leku wynosi średnio ok. 60%, jest ona jednak silnie uzależniona od czynników osobniczych i może przyjmować wartości od 35% do ponad 90%. Jako że acytretyna jest substancją wybitnie lipofilną, bardzo dobrze penetruje do tkanek, przenika także przez barierę krew-łożysko oraz do mleka matki. Wiąże się z białkami osocza w 99%. Acytretyna metabolizowana jest do postaci izomeru cis (13-"cis"-acytretyna), który następnie ulega glukoronizacji. Ostatnim etapem szlaku metabolicznego jest odłączanie łańcucha bocznego. Niewielkie ilości leku ulegają biotransformacji w etretynat. Choć sama acytretyna jest całkowicie usuwana z organizmu po 36 dniach, u leczonych tym lekiem należy brać pod uwagę możliwość powstawania etretynatu, którego okres półtrwania wynosi ok. 120 dni.
Wskazania.
Lek stosowany jest w leczeniu objawowym ciężkich postaci łuszczycy, przede wszystkim jednak łuszczycy krostkowej, łuszczycowym zapaleniu stawów, łuszczycy erytrodermicznej. Wskazaniem do stosowania leku są również inne, ciężkie i niepoddające się innym metodom leczenia, postacie łuszczycy, a także rybia łuska, łupież czerwony mieszkowy, choroba Dariera.
Lek hamuje rozwój nieczerniakowych nowotworów skóry u pacjentów po przeszczepie narządów i może być stosowany w chemoprewencji nowotworów skóry – u chorych po przeszczepie narządów nowotwory skóry są najczęściej występującymi nowotworami złośliwymi. Dla pozytywnego efektu konieczne jest długoterminowe leczenie acytretyną.
Dowiedziono skuteczności leczenia acytretyną rzadkiego przypadku choroby Grovera.
Wskazania do stosowania zarejestrowane w Polsce.
Rozległe i ciężkie, oporne na leczenie postacie łuszczycy, takie jak:
Ciężkie zaburzenia rogowacenia skóry, które nie poddają się innym metodom leczenia, takie jak:
Liszaj płaski skóry i błon śluzowych.
Inne ciężkie, oporne na leczenie postacie zapalenia skóry, charakteryzujące się wadliwym i (lub) nadmiernym rogowaceniem.
Szczególne środki ostrożności.
Zgodnie z zaleceniami producenta, stosowanie acytretyny u kobiet w wieku rozrodczym jest możliwe dopiero wtedy, gdy spełnione zostaną wszystkie z poniższych punktów:
Poza tym, należy zwracać szczególną uwagę na:
Przeciwwskazania.
Acytretyna, a także jej metabolit – etretynat – działają silnie teratogennie, powodując m.in. odmóżdżenie płodu. Nie wolno stosować w okresie ciąży i karmienia piersią.
Osoby, które były leczone acytretyną, nie powinny być dawcami krwi.
Interakcje.
Alkohol etylowy, spożywany w czasie leczenia acytretyną, powoduje zwiększone powstawanie etretynatu. Mechanizm tego działania nie został ustalony, nie wiadomo również, czy i jakie inne substancje mogą brać udział w tej reakcji. Należy więc powstrzymywać się od przyjmowania etanolu przez cały okres leczenia aż do dwóch miesięcy od jego zakończenia. Podawanie łącznie z metotreksatem powoduje zwiększone ryzyko zapalenia wątroby. Acytretyna, podawana łącznie z tetracyklinami, może spowodować wzrost ciśnienia wewnątrzczaszkowego. Lek zmniejsza zdolność fenytoiny do wiązania z białkami. Podczas leczenia acytretyną nie należy podawać witaminy A lub preparatów ją zawierających, ze względu na duże ryzyko wystąpienia hiperwitaminozy A.
Działania niepożądane.
Objawy niepożądane pojawiają się u wszystkich chorych leczonych acytretyną i mają związek ze stosowaną dawką. Do najczęstszych objawów ubocznych należą te charakterystyczne dla hiperwitaminozy A, a mianowicie:
Długotrwałe podawanie acytretyny może powodować hiperostozę i zwapnienia pozaszkieletowe. Obserwuje się także wzrost stężenia enzymów wątrobowych, hipercholesterolemię i hipertrójglicerydemię, szczególnie wśród chorych z grup ryzyka.
Preparaty.
Dostępne w Polsce preparaty proste to "Acitren" i "Neotigason".

</doc>
<doc id="1617880" url="https://pl.wikipedia.org/wiki?curid=1617880" title="Prowincja Ha Nam">
Prowincja Ha Nam



</doc>
<doc id="1617886" url="https://pl.wikipedia.org/wiki?curid=1617886" title="Mistrzostwa Świata w Curlingu na Wózkach 2009">
Mistrzostwa Świata w Curlingu na Wózkach 2009

Mistrzostwa Świata w Curlingu na Wózkach 2009 - 6. mistrzostwa świata w curlingu na wózkach, rozgrywane są w dniach 21-28 lutego 2009 w kanadyjskim Vancouver, na lodowisku Vancouver Olympic Centre, gdzie zostanie rozegrany turniej curlingowy podczas Zimowych Igrzysk Olimpijskich 2010.
Tytułu mistrzów świata broniła po raz drugi reprezentacja Norwegii, która ostatecznie zajęła 7. lokatę.
Pierwszy złoty medal zdobyła reprezentacja Kanady pokonując w finale 9:2 Szwecję, która zdobyła swoje pierwsze medale w historii konkurencji. Brązowy medal wywalczyli Niemcy pokonując w małym finale Amerykanów 6:4.
Wyniki.
Playoff.
Finał.
28 lutego 2009, 14:30
Mały finał.
28 lutego 2009, 14:30
Półfinał.
28 lutego 2009, 0:00
1-2.
27 lutego 2009, 20:00
3-4.
27 lutego 2009, 20:00
Tie-breaker.
1.
26 lutego 2009, 20:00
2.
27 lutego 2009, 9:00
3.
27 lutego 2009, 14:30
Round Robin.
Sesja 1..
21 lutego 2009, 12:30
Sesja 2..
21 lutego 2009, 18:00
Sesja 3..
22 lutego 2009, 12:30
Sesja 4..
22 lutego 2009, 18:00
Sesja 5..
23 lutego 2009, 12:30
Sesja 6..
23 lutego 2009, 18:00
Sesja 7..
24 lutego 2009, 12:30
Sesja 8..
24 lutego 2009, 18:00
Sesja 9..
25 lutego 2009, 12:30
Sesja 10..
25 lutego 2009, 18:00
Sesja 11..
26 lutego 2009, 9:00
Sesja 12..
26 lutego 2009, 14:30

</doc>
<doc id="1617888" url="https://pl.wikipedia.org/wiki?curid=1617888" title="Monika Merl">
Monika Merl



</doc>
<doc id="1617891" url="https://pl.wikipedia.org/wiki?curid=1617891" title="Quang Ngai">
Quang Ngai



</doc>
<doc id="1617893" url="https://pl.wikipedia.org/wiki?curid=1617893" title="Prowincja Quang Ngai">
Prowincja Quang Ngai



</doc>
<doc id="1617894" url="https://pl.wikipedia.org/wiki?curid=1617894" title="Mieczysław Teodorczyk (żołnierz)">
Mieczysław Teodorczyk (żołnierz)



</doc>
<doc id="1617896" url="https://pl.wikipedia.org/wiki?curid=1617896" title="Paweł Dehnel">
Paweł Dehnel

Paweł Piotr Dehnel ps. „Strychnina” (ur. 29 czerwca 1868 w Sterdyni, zm. 14 lutego 1939 w Czeladzi) – polski działacz socjalistyczny i niepodległościowy, konspirator.
Życiorys.
Paweł Dehnel był najstarszym synem Augusta i Kornelii z Kowalskich, bratem Michała, Władysława oraz Mariana. Ukończył Szkołę Techniczną w Warszawie, od 20 września 1895 roku pracował w kopalni „Saturn” w Czeladzi, początkowo w dozorze górniczym, następnie jako sztygar. Członek Polskiej Partii Socjalistycznej a od 1906 Polskiej Partii Socjalistycznej – Frakcja Rewolucyjna, mocno zaangażowanym w pracę niepodległościową. Wspólnie między innymi z Henrykiem Czeczottem zorganizował w Czeladzi punkt przerzutu przez granicę emisariuszy, broni i materiałów konspiracyjnych. Dostarczał materiały wybuchowe dla bojówek Organizacji Bojowej PPS. 
Przez dowodzone przezeń tajne przejście graniczne przechodzili między innymi: Józef Piłsudski, Aleksandra Piłsudska ps. „Wanda”, Walery Sławek, Piotr Nasiłowski i Tomasz Arciszewski ps. „Szymon”. Przemycił również pieniądze pochodzące z napadu na carski pociąg w Bezdanach. Otrzymał pseudonim „Strychnina”, ponieważ stale nosił przy sobie pojemnik z trucizną, na wypadek dekonspiracji. Za wkład w działalność niepodległościową został odznaczony Krzyżem Niepodległości. W 1922 roku Naczelnik Piłsudski złożył wizytę Pawłowi Dehnelowi podczas swego oficjalnego pobytu na Górnym Śląsku. Pracował jako sztygar w kopalni „Saturn” do przejścia na emeryturę 11 listopada 1933 roku.
Żonaty od 1894 roku ze Stefanią Tomaszewicz (również odznaczoną Krzyżem Niepodległości) miał czworo dzieci: Stanisława, Bogdana, Juliana oraz Leokadię. Na cześć jego oraz jego córki swą nazwę otrzymała ulica Dehnelów w Czeladzi.

</doc>
<doc id="1617899" url="https://pl.wikipedia.org/wiki?curid=1617899" title="Wiktar Rachmańka">
Wiktar Rachmańka



</doc>
<doc id="1617901" url="https://pl.wikipedia.org/wiki?curid=1617901" title="Society for the Establishment of Useful Manufactures">
Society for the Establishment of Useful Manufactures

Society for the Establishment of Useful Manufactures (S.U.M.) (pol. "Towarzystwo ustanawiania przydatnych manufaktur") – prywatna, sponsorowana przez państwo korporacja, założona w 1791, w celu promowania rozwoju przemysłowego dorzecza rzeki Passaic w New Jersey.
Działalność.
Stowarzyszenie zarządzało Wielkimi Wodospadami rzeki Passaic, co stało się podstawą rozwoju w tym rejonie młynów wodnych, a w dłuższej perspektywie manufaktur korzystających z maszyn napędzanych siłą płynącej wody. Dzięki temu, Paterson rozwinęło się, jako jedno z pierwszych centrów przemysłowych w USA. W ciągu kolejnych 150 lat, miejscowość była miejscem produkcji bawełny, stali oraz jedwabiu. W 1945 r. korporacja i jej majątek zostały zakupione przez miasto Paterson.
Ocena historyczna.
Przedsiębiorstwo uznawane jest za prekursora przedsięwzięć publiczno–prywatnych w USA. W jego statucie, spisanym w 1791 r., znalazły się po raz pierwszy przepisy tworzące radę dyrektorów oraz komitet audytu złożony z akcjonariuszy. Tym samym statut SUM, był pierwszym krokiem w stworzeniu amerykańskiego modelu nadzoru korporacyjnego (ładu korporacyjnego). Pomysłodawcą projektu był Tench Coxe i Alexander Hamilton.

</doc>
<doc id="1617904" url="https://pl.wikipedia.org/wiki?curid=1617904" title="Prowincja Binh Dinh">
Prowincja Binh Dinh



</doc>
<doc id="1617907" url="https://pl.wikipedia.org/wiki?curid=1617907" title="Mieczysław Teodorczyk">
Mieczysław Teodorczyk



</doc>
<doc id="1617908" url="https://pl.wikipedia.org/wiki?curid=1617908" title="Rach Gia">
Rach Gia



</doc>
<doc id="1617910" url="https://pl.wikipedia.org/wiki?curid=1617910" title="Sa Dec">
Sa Dec



</doc>
<doc id="1617912" url="https://pl.wikipedia.org/wiki?curid=1617912" title="Stadio Communale">
Stadio Communale



</doc>
<doc id="1617913" url="https://pl.wikipedia.org/wiki?curid=1617913" title="Népstadion">
Népstadion



</doc>
<doc id="1617916" url="https://pl.wikipedia.org/wiki?curid=1617916" title="Mario Bianchini">
Mario Bianchini

Mario Bianchini (ur. 13 maja 1914 w Rzymie, zm. 1 czerwca 1957 tamże) – włoski bokser, mistrz Europy.
Startując w Mistrzostwach Europy w Budapeszcie 1930 roku, zdobył złoty medal w kategorii lekkiej, w wieku 16 lat.
Uczestniczył w Igrzyskach Olimpijskich w Los Angeles 1932 roku, zajmując 4 miejsce, gdzie przegrał pojedynek o brązowy medal w wadze lekkiej.
W latach 1934 – 1939, walczył na zawodowym ringu, gdzie stoczył 16 walk, z czego 4 wygrał, 2 zremisował i 9 przegrał.

</doc>
<doc id="1617917" url="https://pl.wikipedia.org/wiki?curid=1617917" title="Prowincja Soc Trang">
Prowincja Soc Trang



</doc>
<doc id="1617919" url="https://pl.wikipedia.org/wiki?curid=1617919" title="Soc Trang">
Soc Trang



</doc>
<doc id="1617920" url="https://pl.wikipedia.org/wiki?curid=1617920" title="Son La">
Son La



</doc>
<doc id="1617922" url="https://pl.wikipedia.org/wiki?curid=1617922" title="Prowincja Son La">
Prowincja Son La



</doc>
<doc id="1617923" url="https://pl.wikipedia.org/wiki?curid=1617923" title="Szyfr Jana Matejki">
Szyfr Jana Matejki

Szyfr Jana Matejki – dwuczęściowa powieść autorstwa Dariusza Rekosza, parodiująca bestseller Dana Browna pt. "Kod Leonarda da Vinci" oraz inne popularne tytuły, wydana w roku 2007 przez Wydawnictwo Replika; także tytuł pierwszej części tej powieści. Część druga (wydana w 2008 roku) została zatytułowana Ko(s)miczna futryna - Szyfr Jana Matejki 2. 
Autor powieści poinformował, że na podstawie książki został napisany scenariusz filmowy, którym zainteresował się Juliusz Machulski. "Szyfr Jana Matejki" ma status bestselleru w sieci Kolporter.
Opis fabuły pierwszej części.
W muzeum zamkowym w Będzinie dochodzi do zagadkowego morderstwa. Na miejsce zbrodni przybywa inspektor Józef Świenty, który dowiaduje się, że ofiarą jest stróżująca w nocy Krystyna Sprawa. Idąc tropem morderstwa, dociera do jej bratanka, a następnie do innych członków rodziny, spowinowaconej – jak się okazuje – zarówno z legendarnym założycielem Krakowa, jak i z rasą żółtą. Napotykając szereg zagadek, wraz z Wiktorią i Ryśkiem, odkrywa Największą Tajemnicę Ludzkości, którą okazuje się pochodzenie Piastów - pierwszych władców Polski i ich późniejsze losy. Uciekając przed pretendentem do objęcia władzy – Wan-dzin-sanem – dowiadują się, że wielki polski malarz, Jan Matejko, ukrył w swych obrazach bardzo dużo wskazówek, świadczących o tejże tajemnicy.
Opis fabuły drugiej części.
Znani z pierwszej książki bohaterowie: Wiktoria, Rysiek i Ziutek, wchodzą w posiadanie tajemniczego dokumentu, znanego jako List Intencyjny Pastora Arschensteina. Ma on definitywnie rozwikłać zagadkę pochodzenia pierwszych Piastów. Podążają z listem za swoim znajomym profesorem Tyzmem i docierają do katowickiego Spodka. Na miejscu spotykają innych poszukiwaczy naszych narodowych źródeł i wszyscy razem - poprzez kosmiczną futrynę - odwiedzają równoległy świat. Mają nadzieję, że właśnie tam dowiedzą się "prawdy".

</doc>
<doc id="1617924" url="https://pl.wikipedia.org/wiki?curid=1617924" title="La Provence">
La Provence

La Provence – francuski dziennik lokalny wydawany w regionie Prowansji.
Dziennik został założony w 1997 roku wraz z połączeniem się dwóch gazet – „Le Provençal” oraz „Le Méridional”. Siedziba dziennika znajduje się Marsylii, oprócz tego posiada on dziesięć lokalnych redakcji w trzech francuskich departamentach. Redaktorem naczelnym gazety jest Hedi Dahani, natomiast jej właścicielem jest koncern mediowy „Groupe Hersant Média”.
Z nakładem wynoszącym ponad 170 000 egzemplarzy dziennie, „La Provence” jest jedną z najbardziej poczytnych gazet w regionie.

</doc>
<doc id="1617926" url="https://pl.wikipedia.org/wiki?curid=1617926" title="Północnopodlaskie Towarzystwo Ochrony Ptaków">
Północnopodlaskie Towarzystwo Ochrony Ptaków



</doc>
<doc id="1617927" url="https://pl.wikipedia.org/wiki?curid=1617927" title="Bitwa żorska (1945)">
Bitwa żorska (1945)

Bitwa żorska – bitwa stoczona w dniach 27 stycznia – 24 marca 1945 roku na Górnym Śląsku w Żorach oraz sąsiednich miejscowościach pomiędzy radziecką 38. Armią pod dowództwem gen. Kiryła Moskalenki wspomaganą przez 1. Czechosłowacką Samodzielną Brygadę Pancerną pod dowództwem ppłk Vladimira Janko a LIX Korpusem Armijnym Wehrmachtu, XI Korpusem Waffen-SS wspomaganymi przez węgierski V Korpus Armijny.
Geneza.
Przyczyną rozpoczęcia bitwy było rozbicie wojsk niemieckich, które taktycznie zostały wycofane z Katowic i Chorzowa w kierunku Żor, w celu przegrupowania się i wycofania się dalej do Ostrawy.

</doc>
<doc id="1617928" url="https://pl.wikipedia.org/wiki?curid=1617928" title="Kanał D'Entrecasteaux">
Kanał D'Entrecasteaux



</doc>
<doc id="1617930" url="https://pl.wikipedia.org/wiki?curid=1617930" title="James Samuel Van Teslaar">
James Samuel Van Teslaar

James Samuel Van Teslaar (ur. 1 stycznia 1886 w Bacău, zm. 3 lutego 1926 w Nowym Jorku) – rumuńsko-amerykański psychiatra.
Urodził się w Bacău w Rumunii. Gdy miał 10 lat, razem z rodziną przeniósł się do Bukaresztu. Kilka lat później emigrował do Stanów Zjednoczonych. Uczył się w Rush Medical College i ukończył College of Physicians and Surgeons of San Francisco. Asystent neurologii w Massachusetts General Hospital w Bostonie. Był sekretarzem Massachusetts Mental Hygiene Society. Tłumaczył na angielski prace Wilhelma Stekela.
W 1922 roku w swojej pracy użył określenia "transvestite", prawdopodobnie po raz pierwszy w języku angielskim.
W 1923 ożenił się z Sophią Golub. Zmarł w 1926 roku na zawał serca.

</doc>
<doc id="1617936" url="https://pl.wikipedia.org/wiki?curid=1617936" title="Abraham Green">
Abraham Green

Abraham Green (ur. 15 października 1928 w Czeladzi, zm. 26 czerwca 2020 w Tel-Avivie) – izraelski działacz kombatancki i świadek Holocaustu, polski Żyd, przewodniczący Światowego Związku Żydów Zagłębia, w 2006 wyróżniony tytułem honorowego obywatela Czeladzi.
Życiorys.
W 1942 Green wraz z innymi Żydami znalazł się w czeladzkim getcie. Był więźniem obozu przejściowego pod Wrocławiem, lagru w Markstedt, lagru między Lipskiem a Dreznem, obozów w Groß-Rosen, Weimarze, Buchenwaldzie, a także robotnikiem przymusowy w zakładach Kruppa. Po wojnie wyemigrował do Izraela. Po zakończeniu 12-letniej służby wojskowej w armii izraelskiej założył firmę w branży gazowniczej, zaczął też działać na rzecz integracji środowiska zagłębiowskich Żydów w Izraelu.
W 1995 został odznaczony przez Prezydenta RP – Krzyżem Kawalerskim Orderu Odrodzenia Polski. Zmarł 26 czerwca 2020 w Tel-Avivie.

</doc>
<doc id="1617939" url="https://pl.wikipedia.org/wiki?curid=1617939" title="Jezioro Platyńskie">
Jezioro Platyńskie

Jezioro Platyńskie (oficjalnie: Jezioro Płatyńskie) – jezioro w zachodniej części gminy Olsztynek, w otoczeniu łąk i pól uprawnych oraz zabudowań wsi Platyny i Warlity Małe. 
Dojazd prowadzi szosą z Olsztynka w kierunku Ostródy, następnie należy skręcić do miejscowości Platyny. 
Powierzchnia wynosi 43,3 ha, głębokość maksymalna – 6,5 m, średnia – 3,7 m, długość linii brzegowej – 2775 m. 
W jeziorze występują płocie, leszcze, okonie i szczupaki, amury i wiele innych gatunków ryb.

</doc>
<doc id="1617946" url="https://pl.wikipedia.org/wiki?curid=1617946" title="Linia kolejowa nr 30 (CFL)">
Linia kolejowa nr 30 (CFL)

Linia kolejowa nr 30 luksemburska linia kolejowa łączą Luksemburg z Wasserbillig, oraz Schweich, (Niemcy). linia jest obsługiwana przez Chemins de Fer Luxembourgeois.

</doc>
<doc id="1617948" url="https://pl.wikipedia.org/wiki?curid=1617948" title="RSzWSM-Alimpija Mińsk">
RSzWSM-Alimpija Mińsk

RSzWSM-Alimpija Mińsk (biał. ФК РШВСМ-«Алімпія» Мінск) – białoruski klub piłkarski z siedzibą w Mińsku.
Historia.
Chronologia nazw:
Klub został założony w 1939 jako Infizkult Mińsk (czyli drużyna Instytutu Kultury Fizycznej, biał. Інстытут фізічнай культуры). Klub często zmieniał nazwy. W pierwszych Mistrzostwach Białorusi startował z nazwą SKIF-RSzWSM Mińsk, którą szybko zmienił na AFWiS-SzWSM Mińsk. W 1995 nazywał się AFWiS Mińsk. W 2000 przyjął obecną nazwę RSzWSM-Alimpija Mińsk (biał. РШВСМ - Рэспубліканская школа вышэйшага спартыўнага майстэрства).

</doc>
<doc id="1617949" url="https://pl.wikipedia.org/wiki?curid=1617949" title="Tay Ninh">
Tay Ninh



</doc>
<doc id="1617950" url="https://pl.wikipedia.org/wiki?curid=1617950" title="Prowincja Tay Ninh">
Prowincja Tay Ninh



</doc>
<doc id="1617953" url="https://pl.wikipedia.org/wiki?curid=1617953" title="Redwood City">
Redwood City

Redwood City – miasto w Stanach Zjednoczonych w stanie Kalifornia. Redwood City jest jednym z przedmieść San Francisco.
Redwood City to miasto gdzie swoją siedzibę mają firmy: Oracle, EA Games (firma tworząca gry komputerowe). W mieście rozwinął się przemysł skórzany.
Demografia.
W 2000 mieszkało 79 000 osób, było 29 870 gospodarstw domowych i 17 902 rodzin. Średnia wieku 35 lat. Na 100 kobiet przypada 100,4 mężczyzn. Średni dochód gospodarstwa domowego w mieście wynosił $72 679 a na rodzinę $82 964. Średni dochód przypadający na mężczyznę $50 345, na kobietę $41 125.
Skład etniczny
Grupy wiekowe:

</doc>
<doc id="1617954" url="https://pl.wikipedia.org/wiki?curid=1617954" title="FK Baranowicze">
FK Baranowicze

FK Baranowicze (biał. ФК «Баранавічы») – białoruski klub piłkarski z siedzibą w miejscowości Baranowicze w obwodzie brzeskim.
Historia.
Chronologia nazw:
Klub piłkarski Aryjon Baranowicze został założony w 1912 roku. Po rozpoczęciu I wojny światowej klub został rozwiązany. W 1945 klub został odrodzony jako Łakamatyu Baranowicze. W następnym roku nazywał się DA Baranowicze (biał. ДА - Дом афiцэраў). Potem wiele razy zmieniał nazwy. Obecnie nazywa się FK Baranowicze. 

</doc>
<doc id="1617955" url="https://pl.wikipedia.org/wiki?curid=1617955" title="FK Osipowicze">
FK Osipowicze

FK Osipowicze (biał. ФК «Асiповiчы») – białoruski klub piłkarski z siedzibą w miejscowości Osipowicze w obwodzie mohylewskim.
Historia.
Chronologia nazw:
Klub został założony w 1994 jako KPZ Osipowicze. Nazywał się też Świsłacz-Kroula Osipowicze i Świsłacz Osipowicze. Obecnie nazywa się FK Osipowicze.

</doc>
<doc id="1617956" url="https://pl.wikipedia.org/wiki?curid=1617956" title="Tam Ky">
Tam Ky



</doc>
<doc id="1617957" url="https://pl.wikipedia.org/wiki?curid=1617957" title="Prowincja Quang Nam">
Prowincja Quang Nam



</doc>
<doc id="1617960" url="https://pl.wikipedia.org/wiki?curid=1617960" title="Czesław Józef Hieronim Uhma">
Czesław Józef Hieronim Uhma

Czesław Józef Hieronim Uhma (ur. 1862 w Proszówkach, zm. 14 października 1904 we Lwowie) – polski lekarz dermatolog i wenerolog.
Życiorys.
Urodził się w 1862 jako syn Antoniego (dzierżawca Proszówek) i Zofii z domu Meciszewskiej. Uczył się w gimnazjum w Krakowie, następnie studiował na Uniwersytecie Jagiellońskim. Przerwał studia i wyjechał do Stanów Zjednoczonych, gdzie pracował dorywczo jako robotnik. Po powrocie do Krakowa kontynuował studia, uzyskując dyplom doktora nauk medycznych 17 marca 1891. Od września pracował jako lekarz pomocniczy bezpłatny w Szpitalu Powszechnym we Lwowie. W czerwcu 1892 został sekundariuszem II klasy, w maju 1893 awansował na sekundariusza I klasy. Prowadził też praktykę prywatną. Od 1903 lekarz w Dyrekcji Policji we Lwowie, pracował też społecznie w Sekcji Lwowskiej Towarzystwa Lekarzy Galicyjskich. Jako lekarz publikował w czasopismach „Przegląd Lekarski”, „Medycyna”, „Archiv für Dermatologie und Syphilis”. W 1900 roku wydał monografię "Syfidologia", dość dobrze przyjętą przez specjalistów.
Udzielał się aktywnie na polu społecznym. Działał w Kole Artystyczno-Literackim, Związku Naukowo-Literackim, lwowskim gnieździe Polskiego Towarzystwa Gimnastycznego „Sokół”. Był jednym z założycieli i redaktorów czasopisma „Ojczyzna”. Był także wydawcą pisma „Wiek XX”.
Miał siostrę Marię Kamilę Henrykę (1860-1929), braci Franciszka, zmarłego na gruźlicę płuc (1864-1883), i Adama (1867-1922). 24 listopada 1891 poślubił Bronisławę Bartynowską. Miał z nią troje dzieci: Zofię (1893-1973), Bronisławę (1895-?) i Czesława (1898-1962, lekarz ginekolog). Przyjaźnił się z Janem Kasprowiczem i Stanisławem Przybyszewskim.
Zmarł śmiercią samobójczą. Został pochowany na Cmentarzu Rakowickim w Krakowie.

</doc>
<doc id="1617961" url="https://pl.wikipedia.org/wiki?curid=1617961" title="Thai Binh">
Thai Binh



</doc>
<doc id="1617962" url="https://pl.wikipedia.org/wiki?curid=1617962" title="Prowincja Thai Binh">
Prowincja Thai Binh



</doc>
<doc id="1617963" url="https://pl.wikipedia.org/wiki?curid=1617963" title="Prowincja Thai Nguyen">
Prowincja Thai Nguyen



</doc>
<doc id="1617964" url="https://pl.wikipedia.org/wiki?curid=1617964" title="Thai Nguyen">
Thai Nguyen



</doc>
<doc id="1617965" url="https://pl.wikipedia.org/wiki?curid=1617965" title="Beksaroten">
Beksaroten

Beksaroten () – organiczny związek chemiczny, retinoid należący do retinoidów III generacji (tzw. arotinoidów) o działaniu cytostatyczym, stosowany w leczeniu chłoniaka złośliwego skóry.
Mechanizm działania.
Beksaroten jest selektywnym aktywatorem receptora retinoidowego typu X, podtyp RXR α, RXR ß, RXR γ. Aktywacja tych receptorów sprawia, że zaczynają one funkcjonować jako czynniki transkrypcyjne, regulujące komórkową proliferację i różnicowanie, apoptozę, wrażliwość na insulinę. Receptory RXR tworzą heterodimery z różnymi ligandami istotnymi dla funkcjonowania komórki, co wskazuje, że działanie beksarotenu jest bardziej zróżnicowane niż innych aktywatorów RXR. Wykazano, że beksaroten zatrzymuje wzrost linii komórek hematopoetycznych (wywodzących się z komórek krwiotwórczych) oraz komórek płaskonabłonkowych (złuszczających się). Nie wiadomo jednak, jaki mechanizm wpływa na skuteczność leku w terapii chłoniaka skóry wywodzącego się z komórek T.
Właściwości farmakokinetyczne.
Lek, podany drogą doustną, wchłania się szybko, osiągając po ok. 2 h maksymalne stężenie w osoczu. W 99% wiąże się z białkami osocza. Wydalany jest prawie wyłącznie z kałem, głównie w postaci metabolitów. Badania sugerują, iż izozym 3A4 cytochromu P450 (CYP3A4) odpowiedzialny jest za metabolizm beksarotenu. Głównymi metabolitami są 6- i 7-hydroksybeksaroten oraz 6- i 7-oksobeksaroten, nieposiadające prawie żadnych własności farmakologicznych.
Wskazania.
Beksaroten stosowany jest w leczeniu chłoniaka złośliwego skóry T-komórkowego.
Interakcje.
Leki będące inhibitorami cytochromu P450 3A4 oraz sok grejpfrutowy mogą podnosić poziom beksarotenu w osoczu. Leki indukujące czynność tego cytochtomu mogą zaś przyspieszać metabolizm beksarotenu i tym samym powodować obniżenie jego stężenia w osoczu.Należy zachować ostrożność przy jednoczesnym podawaniu innych substratów CYP3A4 o wąskim zakresie działania, m.in. cytostatyków (etopozyd, alkaloidy Vinca, tamoksyfen, ifosfamid, cyklofosfamid, finasteryd) oraz leków immunosupresyjnych (sirolimus, takrolimus, cyklosporyna).Gemfibrozyl zażywany łącznie z beksarotenem powoduje wzrost jego stężenia w osoczu, należy więc unikać podawania tych dwóch leków razem.Beksaroten podawany łącznie z tamoksyfenem obniża jego stężenie we krwi o ok. 35%U pacjentek chorych na raka jajnika beksaroten powoduje fałszywie podwyższony wynik oznaczenia markera nowotworowego CA125.
Działania uboczne.
Do najczęstszych objawów ubocznych należą:
Jak większość retinoidów, beksaroten ma działanie teratogenne. W badaniach prowadzonych na niedojrzałych płciowo samcach psów pojawiła się odwracalna aspermatogeneza i zwyrodnienie jąder. Podobnych skutków ubocznych nie zauważono w przypadku samców dojrzałych płciowo. Nie można więc wykluczyć, iż beksaroten wpływać może na płodność. Beksaroten w niektórych przypadkach może powodować powstawanie nieodwracalnej zaćmy.
Preparaty.
Targretin – Ligand Pharmaceuticals – kapsułki elastyczne 75 mg.

</doc>
<doc id="1617966" url="https://pl.wikipedia.org/wiki?curid=1617966" title="Prowincja Binh Duong">
Prowincja Binh Duong



</doc>
<doc id="1617969" url="https://pl.wikipedia.org/wiki?curid=1617969" title="Thu Dau Mot">
Thu Dau Mot



</doc>
<doc id="1617970" url="https://pl.wikipedia.org/wiki?curid=1617970" title="Prawa młodości">
Prawa młodości

Prawa młodości (tytuł oryg. "Outside Providence") – amerykański film fabularny z roku 1999, oparty na noweli "Outside Providence" Petera Farrelly’ego, który jest także współscenarzystą i współproducentem.
Plan zdjęciowy.
Zdjęcia do filmu rozpoczęto dnia 26 października 1997 roku. Lokacje atelierowe obejmowały: stadion Foxboro Stadium w mieście Foxborough w stanie Massachusetts, a także miejscowości stanu Rhode Island – Providence (w tym szkołę wyższą Brown University), Cranston, Woonsocket oraz Pawtucket.

</doc>
<doc id="1617971" url="https://pl.wikipedia.org/wiki?curid=1617971" title="Tra Vinh">
Tra Vinh



</doc>
<doc id="1617973" url="https://pl.wikipedia.org/wiki?curid=1617973" title="Prowincja Tra Vinh">
Prowincja Tra Vinh



</doc>
<doc id="1617974" url="https://pl.wikipedia.org/wiki?curid=1617974" title="Zafirlukast">
Zafirlukast

Zafirlukast () – organiczny związek chemiczny, należący do grupy leków przeciwleukotrienowych antagonista receptora leukotrienowego. Stosowany w leczeniu astmy oskrzelowej.
Mechanizm działania.
Ważną rolę w astmie odgrywają leukotrieny: ich zwiększona produkcja i wiązanie się z receptorami. Substancje te uwalniane są z różnych komórek, przede wszystkim z komórek tucznych i granulocytów kwasochłonnych. Ich działanie skutkuje skurczem mięśni gładkich i obrzękiem błony śluzowej oskrzeli. Zmieniają także aktywność komórek związanych z procesami zapalnymi, powodując m.in. zwiększony napływ granulocytów kwasochłonnych do płuc. Procesy te są po części odpowiedzialne za astmę oraz jej objawy.Zafirlukast jest kompetencyjnym i selektywnym antagonistą receptorów leukotrienów peptydowych C4, D4 oraz E4, które są składowymi SRSA (wolno działająca substancja w anafilaksji, ang. ""). Działa silnie przeciwzapalnie, głównie poprzez:
Zafirlukast zapobiega skurczowi oskrzeli wywołanemu innymi czynnikami, np. zimnym powietrzem, dwutlenkiem siarki czy wysiłkiem. Łagodzi również wczesną i późną fazę reakcji zapalnej, prowokowanej przez różne alergeny, np. sierść kota lub psa, pyłki traw.Zafirlukast poprawia parametry czynności płuc, zmniejsza nasilenie objawów astmy zarówno w dzień, jak i w nocy. Lek zmniejsza również zapotrzebowanie na β2-mimetyki. Warto wspomnieć również o tym, że działanie leku skierowane jest wyłącznie przeciw receptorom leukotrienowym; zafirlukast nie wywiera żadnego wpływu na receptory histaminowe, prostaglandynowe, cholinergiczne i tromboksanowe.
Właściwości farmakokinetyczne.
Zafirlukast osiąga maksymalne stężenie we krwi po 3 godzinach od momentu podania. Pokarm zmniejsza biodostępność leku nawet o 40%. Wiąże się z białkami osocza, głównie z albuminami, w 99%. Wydalany jest, głównie w postaci metabolitów o 90-krotnie mniejszej aktywności farmakologicznej, w ponad 90% z kałem. W moczu lek nie jest wykrywany. Zafirlukast przenika do mleka matki.
Wskazania.
Zafirlukast stosowany jest w leczeniu różnych rodzajów astmy: wysiłkowej, aspirynowej, nocnej, głównie w przypadkach, gdy podawanie β2-mimetyków jest nieskuteczne lub niewskazane. Może być podawany razem z kortykosteroidami, w celu zmniejszenia ich dawki.
Zafirlukastu nie stosuje się w celu przerywania napadów astmy. Lek należy przyjmować bez przerwy.
Interakcje.
Nie stwierdzono istotnych interakcji. Kwas acetylosalicylowy zwiększa stężenie zafirlukastu o ok. 40%, co jednak nie jest istotne klinicznie. Erytromycyna oraz teofilina, podawane razem z zafirlukastem, powodują obniżenie jego stężenia we krwi odpowiedni o ok. 40% i 30%.
Skutki uboczne.
Występują bardzo rzadko. Stwierdza się:
Preparaty.
"Accolate" – AstraZeneca – tabletki powlekane 10 mg, 20 mg, 40 mg

</doc>
<doc id="1617976" url="https://pl.wikipedia.org/wiki?curid=1617976" title="Prowincja Phu Yen">
Prowincja Phu Yen



</doc>
<doc id="1617977" url="https://pl.wikipedia.org/wiki?curid=1617977" title="Nadieżda Grekowa">
Nadieżda Grekowa



</doc>
<doc id="1617978" url="https://pl.wikipedia.org/wiki?curid=1617978" title="Tuyen Quang">
Tuyen Quang



</doc>
<doc id="1617979" url="https://pl.wikipedia.org/wiki?curid=1617979" title="Prowincja Tuyen Quang">
Prowincja Tuyen Quang



</doc>
<doc id="1617980" url="https://pl.wikipedia.org/wiki?curid=1617980" title="Colton Ford">
Colton Ford

Colton Ford (ur. 12 października 1962 w Pasadenie) – były aktor erotyczny, model i piosenkarz.
Życiorys.
Wczesne lata.
Urodził się w Pasadenie w rodzinie pochodzenia ormiańskiego jako syn Donny Mears i Kena Soukesiana. Ma dwoje rodzeństwa. Fascynował się teatrem i muzyką. Grał na skrzypcach i gitarze, a następnie zaczął śpiewać w chórach. W latach studiów pracował w klubach jazzowych i estradach, a następnie w firmie korporacyjnej.
Kariera w branży porno.
W październiku 2001 zaczął występować w gejowskich filmach pornograficznych. Był na okładkach magazynów takich jak „Men” (w grudniu 2002, listopadzie 2003, styczniu i wrześniu 2004), „Unzipped” (w maju 2002 i maju 2003), „Honcho” (w maju 2003), „Inches” (w grudniu 2002) i „Indulge” (nr 072). Wkrótce zanim odnalazł swoją pasję i rozpoczął karierę muzyczną.
W lipcu 2015 zwyciężył w rankingu „Najseksowniejsza gejowska gwiazda porno” ("Los actores porno gay mas sexys listado 8"), ogłoszonym przez hiszpański portal 20minutos.es.
Kariera muzyczna.
Po spotkaniu z pracownikiem wytwórni płytowej i portorykańskim gejem z Nowego Jorku A&amp;R Michaelem Alago, 27 kwietnia 2004 zrealizował wersję dance przeboju Steviego Wondera „Signed, Sealed, Delivered I'm Yours”, który osiągnął szczyt dziewiątej pozycji na liście Hot Dance Club w USA.
Jako piosenkarz wydał albumy studyjne: "Tug of War" (2008), "Under The Covers" (2009), "The Way I Am" (2013) i "Next Chapter" (2014).
Nagrał też promujące je single, w tym „That’s Me” (2008) (z gościnnym udziałem Cazwella), „The Way You Love Me” (2008), „No One” (2009), „With Every Heartbeat” (2011), „Let Me Live Again” (2011), „Music Always Gets You Back” (2011) i cover grupy Level 42 „Something About You” (2014).
W 2019 rozpoczął współpracę z Ronem Schraderem i Spin Sistą jako Woop Woop Productions nagrywając EP-kę "Unity", którą promują dwa utwory - „Stronger” (2020) i „Stay” (2021).
Działalność poza przemysłem porno.
Przez dwa sezony wcielał się w postać szeryfa Trouta w serialu LGBT "The Lair" (2007-2008). Ponadto pojawił się w niewielkiej roli w komedii "" (2008).
Wspólnie z Arim Goldem wystąpił w roli cameo w teledysku Cyndi Lauper do utworu „Into the Nightlife” (2008).
W 2011 zadebiutował na off-Broadwayu w spektaklu muzycznym "Little House on the Ferry", współczesnej gejowskiej historii miłosnej osadzonej w legendarnym letnim kurorcie Fire Island w Nowym Jorku. Przedstawienie zawierało jedenaście oryginalnych piosenek, wydanych również jako album oryginalnej obsady (Colton Ford, Seph Stanek, Chris Van Kirk, Matt Rodriguez, Kit Balcuns i Sean Luftus). Piosenka „After Hours” została wydana jako singiel z wokalem Forda. Przedstawienie odbyło się w Nowym Jorku w dniach 3-20 listopada 2011.
Od 2 maja do 6 czerwca 2014 w Los Angeles grał postać Alvina w scenicznej produkcji "And All The Dead, Lie Down".
Życie prywatne.
Od 2001 jego partnerem życiowym był kanadyjski aktor porno Blake Harper (właściwie Peter Tiefenbach), laureat branżowej nagrody FICEB HeatGay 2003 w kategorii „najlepszy aktor” w filmie "Ya sé quien te la chupó el último verano". Razem wystąpili w produkcji Chi Chi LaRue "Aftershock 2: Mustang Pac 68" (2002). Związek z Harperem został przedstawiony w filmie dokumentalnym "Naga sława" ("Naked Fame", 2004) i piosence Forda „Love Has Find a Way” (2010). Po rozstaniu z Fordem, Harper powrócił do powrócił do Kanady, z dala od pornografii, i swojej misji życiowej jako pielęgniarz w lokalnym szpitalu w Windsor w Ontario.

</doc>
<doc id="1617981" url="https://pl.wikipedia.org/wiki?curid=1617981" title="Vi Thanh">
Vi Thanh



</doc>
<doc id="1617983" url="https://pl.wikipedia.org/wiki?curid=1617983" title="Viet Tri">
Viet Tri



</doc>
<doc id="1617984" url="https://pl.wikipedia.org/wiki?curid=1617984" title="Prowincja Phu Tho">
Prowincja Phu Tho



</doc>
<doc id="1617985" url="https://pl.wikipedia.org/wiki?curid=1617985" title="Prowincja Nghe An">
Prowincja Nghe An



</doc>
<doc id="1617986" url="https://pl.wikipedia.org/wiki?curid=1617986" title="Metoda kasowa">
Metoda kasowa

Metoda kasowa – metoda rozliczania podatku VAT. Szczególny sposób powstawania obowiązku podatkowego, który bywa korzystny dla małych podatników. Polega ona na tym, że obowiązek podatkowy powstaje z chwilą uregulowania całości lub części należności, a nie, jak w przypadku pozostałych podatników, z chwilą dostarczenia towaru lub momentu wykonania usługi. Moment powstania obowiązku podatkowego nie może być jednak późniejszy niż 180 dni od daty wydania towaru lub wykonania usługi. Jest to podstawowa różnica pomiędzy metodą kasową a memoriałową.
Metoda kasowa nie wymaga również klasyfikacji kosztów na bezpośrednie i pośrednie oraz konieczności przyporządkowywania ich konkretnym przychodom.
Wyjątkiem od zastosowania metody kasowej jest ewidencjonowanie wynagrodzeń pracowników, zapłaconych składek ZUS oraz zasiłków pieniężnych z ubezpieczenia społecznego wypłacanego przez pracodawcę. 
Metody kasowej nie można stosować w przypadku:
Nie należy mylić metody kasowej z zasadą kasową.

</doc>
<doc id="1617988" url="https://pl.wikipedia.org/wiki?curid=1617988" title="Prowincja Vinh Long">
Prowincja Vinh Long



</doc>
<doc id="1617989" url="https://pl.wikipedia.org/wiki?curid=1617989" title="Vinh Long">
Vinh Long



</doc>
<doc id="1617990" url="https://pl.wikipedia.org/wiki?curid=1617990" title="Trzewioczaszka">
Trzewioczaszka

Trzewioczaszka – część twarzowa (brzuszna) czaszki kręgowców, otaczająca jamę gębową i gardziel. Jest zbudowana z chrząstek i kości. Tworzy aparat chwytny, stanowi rusztowanie dla początkowych odcinków układu oddechowego oraz pokarmowego, a także skrzeli (u kręgowców wodnych) oraz innych narządów (u kręgowców lądowych). W toku ewolucji następuje coraz ściślejsze połączenie kości trzewioczaszki oraz zmniejszanie ich liczby.
U człowieka trzewioczaszkę tworzą:

</doc>
<doc id="1617991" url="https://pl.wikipedia.org/wiki?curid=1617991" title="Vinh Yen">
Vinh Yen



</doc>
<doc id="1617993" url="https://pl.wikipedia.org/wiki?curid=1617993" title="Prowincja Vinh Phuc">
Prowincja Vinh Phuc



</doc>
<doc id="1617994" url="https://pl.wikipedia.org/wiki?curid=1617994" title="Egidijus Skarbalius">
Egidijus Skarbalius

Egidijus Skarbalius (ur. 29 kwietnia 1967 w Kłajpedzie) – litewski polityk i działacz społeczny, jeden z liderów ruchu politycznego Żmudzinów.
Życiorys.
W dzieciństwie śpiewał w chórze chłopięcym i męskim Gintarėlis. Po ukończeniu szkoły średniej w Kłajpedzie podjął studia w kłajpedzkiej filii Konserwatorium Państwowego, którego absolwentem został w 1990. W latach 1989–1990 zasiadał w radzie ruchu Sąjūdis.
Od 1995 zaangażowany w działalność Litewskiego Związku Liberałów, był członkiem jego rady w okręgu Kłajpedy. W 2000 uzyskał mandat posła na Sejm w okręgu nr 20. Dwa lata później wybrano go w skład rady miejskiej Kłajpedy. W wyborach w 2011 ponownie uzyskał mandat radnego z listy Partii Żmudzinów, utrzymał go również w 2015.
Zaangażowany w działalność na rzecz zachowania języka i kultury żmudzkiej jest członkiem żmudzkiego towarzystwa kulturalnego ("Žemaičių kultūros draugija"). Deklaruje również narodowość żmudzińską. Od 2007 prowadził prace nad utworzeniem partii politycznej reprezentującej interesy Żmudzinów, w wyniku czego powstała Partia Żmudzinów, której przez kilka lat był przewodniczącym. Opowiedział się także za przyznaniem ruchowi pogańskiemu na Litwie ("Romuvie") praw jednej z dziesięciu religii tradycyjnych w kraju – w 2001 wraz z trzema innymi posłami złożył odpowiednią inicjatywę w Sejmie.
Zatrudniony jako pracownik naukowy Uniwersytetu Kłajpedzkiego.

</doc>
<doc id="1617995" url="https://pl.wikipedia.org/wiki?curid=1617995" title="Yen Bai">
Yen Bai



</doc>
<doc id="1617996" url="https://pl.wikipedia.org/wiki?curid=1617996" title="Prowincja Yen Bai">
Prowincja Yen Bai



</doc>
<doc id="1617999" url="https://pl.wikipedia.org/wiki?curid=1617999" title="Powstanie krakowskie 1923 roku">
Powstanie krakowskie 1923 roku



</doc>
<doc id="1618002" url="https://pl.wikipedia.org/wiki?curid=1618002" title="USS Argonaut (SS-166)">
USS Argonaut (SS-166)



</doc>
<doc id="1618010" url="https://pl.wikipedia.org/wiki?curid=1618010" title="Niszczyciele typu Somers">
Niszczyciele typu Somers

Niszczyciele typu Somers – amerykańskie niszczyciele, pełniące funkcję przewodników floty (liderów), zbudowane w latach 1937–1938 i służące w US Navy podczas II wojny światowej.
Geneza.
W pierwszej połowie lat 30. XX wieku rozpoczęto w Stanach Zjednoczonych duży program rozbudowy sił marynarki wojennej, jednym z jego elementów była budowa serii niszczycieli. Podjęto również decyzję, aby wybudować kilka niszczycieli pełniących rolę przewodników floty (liderów), okrętów większych i silniej uzbrojonych od klasycznych niszczycieli. Rolę liderów we Flocie Pacyfiku pełniły jednostki typu "Porter", we Flocie Atlantyckiej rolę liderów miały pełnić niszczyciele typu "Somers".
Budowa.
Wybudowano 5 okrętów typu "Somers": USS "Somers" (DD-381), USS "Warrington" (DD-383), USS "Sampson" (DD-394), USS "Davis" (DD-395) oraz USS "Jouett" (DD-396). Pierwsze dwa niszczyciele wybudowano w stoczni Federal Shipbuilding and Drydock Company w Kearny w stanie New Jersey, pozostałe trzy w stoczni Bath Iron Works w Bath (Maine).
Konstrukcja.
Za projekt niszczycieli odpowiedzialna była firma Gibbs &amp; Cox. Mając już doświadczenie w eksploatacji niszczycieli typu "Porter", zdecydowano się wprowadzić kilka udoskonaleń istniejącego typu. Najważniejszym z nich był nowy zespół napędowy opracowany przez firmę Babcock &amp; Wilcox i Foster Wheeler. Nowe kotły wytwarzające parę o wyższym ciśnieniu i większej temperaturze pozwalały osiągnąć prędkość o 0,5 węzła większą niż na "Porterach" (Podczas prób morskich USS "Sampson" rozwinął prędkość 38,56 w). Wzmocniono uzbrojenie torpedowe o dodatkowe trzy wyrzutnie w porównaniu z "Porterem". Wygospodarowano dla nich miejsce dzięki rezygnacji z jednego z kominów. Zrezygnowano z masztu rufowego, a jedyny istniejący miał konstrukcję palową, osiągnięto dzięki temu znaczne oszczędności tonażowe. Dzięki tym wszystkim udoskonaleniom lidery floty Atlantyku były szybsze i posiadały większy zasięg od swoich pacyficznych odpowiedników.
Uzbrojenie.
Uzbrojenie główne tworzyło 8 armat Mk 12 na podwójnych podstawach Mk 22, kalibru 127 mm i długości luf 38 kalibrów, rozmieszczonych w czterech wieżach artyleryjskich. Uzbrojenie przeciwlotnicze tworzyło 8 działek Mk 2, kalibru 28 mm o długości lufy 75 kalibrów, rozmieszczonych na dwóch stanowiskach po cztery lufy oraz dwa karabiny maszynowe 12,7 mm. Okręty posiadały również trzy stanowiska torpedowe 533 mm, po trzy wyrzutnie na stanowisko i dwie rufowe zrzutnie bomb głębinowych Mk 7. Niszczyciele zaopatrzone były również w urządzenia sonarowe.
Modyfikacje.
W 1942 roku na niszczycielach typu "Somers" zdemontowano środkowy zespół wyrzutni torpedowych oraz działka 28 mm zastępując je działkami 20 mm. W 1943 roku usunięto wieżę artyleryjską nr 3 (rufową), wzmacniając uzbrojenie przeciwlotnicze działkami 20 mm Oerlikon oraz działkami 40 mm Boforsa. W toku działań wojennych zaczęto instalować wyposażenie radiolokacyjne: radar dozoru SC oraz radar kierowania ogniem Mk 3. Na rufie montowano maszty z radionamiernikami HF/DF.

</doc>
<doc id="1618013" url="https://pl.wikipedia.org/wiki?curid=1618013" title="Społeczność wirtualna">
Społeczność wirtualna



</doc>
<doc id="1618014" url="https://pl.wikipedia.org/wiki?curid=1618014" title="Pulaski (Wisconsin)">
Pulaski (Wisconsin)

Pulaski – wieś na pograniczu hrabstw Brown, Oconto i Shawano w stanie Wisconsin. W roku 2000 zamieszkiwało ją 3060 osób.
Te fragmenty Pulaski, które leżą w granicach powiatów Brown i Oconto, wchodzą w skład metropolii Green Bay.
Historia.
Miejscowość otrzymała nazwę na cześć bohatera Polski i Stanów Zjednoczonych Kazimierza Pułaskiego, twórcy kawalerii amerykańskiej, który poległ w roku 1779 pod Savannah.
Pierwsi polscy osadnicy przybyli w te okolice w roku 1883. Tymi, którzy wydeptali ścieżki nowym przybyszom, byli Rudolf Wróblewski i Antoni Kulas. Wkrótce przybył też Jan Boncel, który zbudował warsztat tkacki i otworzył sklep spożywczo-gospodarczy. Oni to właśnie nadali nazwę nowej osadzie. W roku 1885 mieszkało tu już 35 rodzin.
Franciszkanie, których sprowadził o. Augustyn Zeytz, otrzymali od społeczności 40 hektarów ziemi. W roku 1888 powstał klasztor, a w 1892 ukończono budowę kościoła pw. Wniebowzięcia Najświętszej Marii Panny. Kościół w obecnym kształcie powstał w roku 1931.
Geografia.
Według danych United States Census Bureau całkowity obszar miejscowości wynosi 6,6 km², z czego 6,5 km² stanowi obszar lądowy, a 0,1 km² (1,57%) wodny. Większość obszaru znajduje się w hrabstwie Brown, ale niewielkie jej części mieszczą się w hrabstwach Oconto i Shawano.
Demografia.
Według spisu powszechnego na rok 2000 miejscowość zamieszkiwało 3060 osób w 1185 gospodarstwach domowych i 795 rodzinach. Gęstość zaludnienia wynosiła 472,6/km². Znajdowało się tu 1254 budynków mieszkalnych.
Pod względem narodowościowym miejscowość zamieszkiwało 97,35% osób rasy białej, 0,33% Afroamerykanów, 0,69% Indian, 0,72% Azjatów 0,16% przedstawicieli innych ras i 0,75% przedstawicieli ras mieszanych. Latynosów było 0,95% populacji.
Spośród 1185 gospodarstw domowych 35,8% miało dzieci w wieku poniżej 18 lat, 53,2% stanowiło małżeństwa żyjące razem, 10,5% było bez ojca, a 32,9% nie stanowiło rodzin. 27,4% gospodarstw było prowadzone przez osoby samotne, z czego 13,3% było w wieku 65 lat lub więcej.
Pulaski Polka Days.
Pulaski jest stolicą dorocznego festiwalu o nazwie "„Pulaski Polka Days”", który jest jednym z największych festiwali poświęconych Amerykanom polskiego pochodzenia w USA. Tysiące ludzi rok w rok przyjeżdżają do tej niewielkiej miejscowości położonej na obrzeżach Green Bay od roku 1978, by słuchać muzyki, oglądać parady, brać udział w tańcach i smakować „polską” kuchnię (kiełbasa, pierogi, glubkis). Odbywający się w lipcu na terenie "Pulaski Polka Grounds" i "Zielinski's Ballroom" festiwal gromadzi najbardziej znane zespoły grające w Stanach Zjednoczonych polkę (ang. "Polka Bands"), w tym zdobywców nagrody Grammy Eddiego Blazonczyka i „The Versatones”, a także „Twin Cities Soundz”, „Dynabrass”, „Polka Revolution”, „The Polish Hammers”, „Polish Connection”, „Polka Family”, czy „The Knewz”. Każdego roku festiwal kończy „Polka Day Parade” i tradycyjna msza święta w kościele pod wezwaniem Wniebowzięcia Najświętszej Marii Panny.

</doc>
<doc id="1618015" url="https://pl.wikipedia.org/wiki?curid=1618015" title="Osiedla w San Francisco">
Osiedla w San Francisco

San Francisco jest oficjalnie podzielone na 11 numerowanych dzielnic-okręgów wyborczych (ang. "districts") i tradycyjnie na ponad 100 osiedli (ang. "neighborhoods") ze swoimi własnymi nazwami.
Na mapach wyróżnia się osiedla:

</doc>
<doc id="1618016" url="https://pl.wikipedia.org/wiki?curid=1618016" title="Cloisonne">
Cloisonne



</doc>
<doc id="1618021" url="https://pl.wikipedia.org/wiki?curid=1618021" title="Szlumbergera ucięta">
Szlumbergera ucięta

Szlumbergera ucięta, zygokaktus ucięty, epifyllum ucięte ("Schlumbergera truncata" (Haw.) Moran) – gatunek rośliny z rodziny kaktusowatych. W stanie dzikim występuje w tropikalnych lasach Ameryki Południowej w okolicach Rio de Janeiro w Brazylii.
Zastosowanie.
Popularna roślina doniczkowa, zwłaszcza jej liczne kultywary (mieszańce). "Szlumbergera ucięta", uprawiana jest jako roślina doniczkowa od 1816/1817, najpierw w Anglii, kiedy to przywieziono do "Kew Garden" w Londynie pierwszy egzemplarz pochodzący z tropikalnego lasu z okolic Rio de Janeiro. Na Zachodzie odmiany uprawne "Schlumbergera truncata" nazywane są zazwyczaj "Kaktusem Bożego Narodzenia", często też "Kaktusem listopadowym", a w USA "Kaktusem dziękczynienia" i występują masowo w sprzedaży późną jesienią, kiedy kwitną.
W Polsce kwitnie w miesiącach grudzień–styczeń. Gatunek botaniczny posłużył do utworzenia szeregu mieszańców, z reguły uprawianych jako formy szczepione na przedstawicielach rodzaju drzewidło.

</doc>
<doc id="1618022" url="https://pl.wikipedia.org/wiki?curid=1618022" title="Bierwion zimowy">
Bierwion zimowy



</doc>
<doc id="1618024" url="https://pl.wikipedia.org/wiki?curid=1618024" title="Epiphyllum truncatum">
Epiphyllum truncatum



</doc>
<doc id="1618028" url="https://pl.wikipedia.org/wiki?curid=1618028" title="Eszeweria błękitna">
Eszeweria błękitna

Eszeweria błękitna ("Echeveria secunda") – gatunek rośliny należący do rodziny gruboszowatych ("Crassulaceae"). Pochodzi ze środkowego Meksyku, jest uprawiana w wielu krajach jako roślina ozdobna.
Morfologia.
Niski półkrzew z krótkimi łodygami. Liście łopatkowate, mięsiste w kolorze szaroniebieskim z woskowym nalotem. Są zebrane w formie przyziemnej różyczki, na brzegach wybarwione są na kolor czerwonawy. Pęd kwiatonośny wysoki, dochodzący do 50 cm wysokości, prawie bezlistny, o drobnych listkach w kształcie lancetowatym. Kwiaty kształtu kubkowatego w kolorze czerwonożółtym zebrane są w szczytowych gronach. Mają głęboko podzielony 5-łatkowy kielich, 5-platkową koronę, 5 słupków i 10 pręcików. Owocem jest mieszek.
Biologia.
Bylina, sukulent. Rośnie powoli, ale jest długowieczna. Starsze, dobrze rozrośnięte okazy kwitną na wiosnę. Różne gatunki eszewerii dość łatwo krzyżują się z sobą. W czasie roku wytwarza zwykle kilka nowych liści, równocześnie tracąc 1–2 najniżej położone. Wskutek tego bezlistny pęd rośliny stopniowo wydłuża się pokładając się na ziemi, zaś jego wierzchołek zakończony jest zawsze różyczką żywych liści. Wytwarza dużo nowych różyczek, które ukorzeniają się w ziemi.
Zastosowanie.
W Polsce jest uprawiana jako roślina pokojowa, sadzona jest także w pojemnikach na klombach i kwietnikach. Na zewnątrz pomieszczeń rośnie lepiej, niż w mieszkaniach, nie jest jednak mrozoodporna i na zimę musi być wniesiona do pomieszczenia. Bardzo dobrze komponuje się w niewielkich ogródkach z innymi sukulentami, szczególnie z wilczomleczami i kolumnowymi kaktusami, dobrze wygląda też w wiszącym pojemniku.

</doc>
<doc id="1618029" url="https://pl.wikipedia.org/wiki?curid=1618029" title="Echeveria glauca">
Echeveria glauca



</doc>
<doc id="1618030" url="https://pl.wikipedia.org/wiki?curid=1618030" title="Jerzy Andrzej Masłowski">
Jerzy Andrzej Masłowski



</doc>
<doc id="1618032" url="https://pl.wikipedia.org/wiki?curid=1618032" title="Slawistka">
Slawistka



</doc>
<doc id="1618035" url="https://pl.wikipedia.org/wiki?curid=1618035" title="Euterpa jadalna">
Euterpa jadalna

Euterpa jadalna, warzywnia jadalna ("Euterpe edulis") – gatunek palmy z rodziny arekowatych. Pochodzi z Brazylii, występuje głównie w lesie atlantyckim.
Morfologia.
Drzewo dorastające do ok. 30 m wysokości. Kwiaty zebrane w kwiatostanach. Owocem jest kulista jagoda w kolorze ciemnofioletowym.
Zastosowanie.
Jest jedną z palm, z której pozyskuje się serce palmy. Intensywna eksploatacja spowodowała wpisanie gatunku na listę zagrożonych wyginięciem. Owoce są jadane na surowo lub przerabiane na soki. Liście używane są do pokrywania dachów.

</doc>
<doc id="1618036" url="https://pl.wikipedia.org/wiki?curid=1618036" title="Warzywnia jadalna">
Warzywnia jadalna



</doc>
<doc id="1618037" url="https://pl.wikipedia.org/wiki?curid=1618037" title="Euterpe edulis">
Euterpe edulis



</doc>
<doc id="1618043" url="https://pl.wikipedia.org/wiki?curid=1618043" title="Le Droit à l’erreur">
Le Droit à l’erreur

 Le Droit à l’erreur – drugi singel promujący pierwszy studyjny album francuskiej piosenkarki Amel Bent – Un jour d’eté.
Autorami tekstu piosenki są: François Welgryn oraz Humphrey.

</doc>
<doc id="1618045" url="https://pl.wikipedia.org/wiki?curid=1618045" title="Bettembourg (stacja kolejowa)">
Bettembourg (stacja kolejowa)

Bettembourg – stacja kolejowa w mieście Bettembourg na południu Luksemburga.
Linie kolejowe.
Przez stacje przechodzi zelektryfikowana linia kolejowa nr 60.
Pociągi.
Do stacji docierają pociągi pasażerskie i towarowe spółki Chemins de Fer Luxembourgeois.

</doc>
<doc id="1618048" url="https://pl.wikipedia.org/wiki?curid=1618048" title="Polycnemum arvense">
Polycnemum arvense



</doc>
<doc id="1618049" url="https://pl.wikipedia.org/wiki?curid=1618049" title="Ne retiens pas tes larmes">
Ne retiens pas tes larmes

Ne retiens pas tes larmes – trzeci singel promujący pierwszy studyjny album Amel Bent – Un jour d’eté. Autorem tekstu jest Franck Sitbon.

</doc>
<doc id="1618057" url="https://pl.wikipedia.org/wiki?curid=1618057" title="Kichawiec lekarski">
Kichawiec lekarski



</doc>
<doc id="1618060" url="https://pl.wikipedia.org/wiki?curid=1618060" title="Królowa zimy">
Królowa zimy



</doc>
<doc id="1618067" url="https://pl.wikipedia.org/wiki?curid=1618067" title="Alejandro de los Santos">
Alejandro de los Santos

Alejandro de los Santos – argentyński piłkarz grający na pozycji napastnika.
Początkowo de los Santos grał w klubie Sportivo Dock Sud, skąd przeniósł się do Club El Porvenir. Jako gracz klubu El Porvenir wziął udział w turnieju Copa América 1925, gdzie Argentyna zdobyła mistrzostwo Ameryki Południowej. De los Santos zagrał w ostatnim meczu turnieju z Brazylią. Później de los Santos przeniósł się do klubu CA Huracán. W reprezentacji Argentyny w latach 1922–1925 rozegrał łącznie 5 meczów.
De los Santos był pierwszym i jak dotąd jedynym w pełni czarnoskórym piłkarzem w reprezentacji Argentyny.

</doc>
<doc id="1618071" url="https://pl.wikipedia.org/wiki?curid=1618071" title="Haxhi Tafaj">
Haxhi Tafaj

Haxhi Tafaj (ur. 20 stycznia 1925 w Tiranie) – albański śpiewak operowy (baryton). 
Życiorys.
W latach 1944-1945 należał do grupy pierwszych śpiewaków, którzy tworzyli Chór Państwowy, kierowany przez Kostandina Trako, a także Chór Armii Albańskiej (działający pod kierunkiem Gaqo Avraziego).
Po powstaniu Filharmonii Albańskiej (1950) i Teatru Opery i Baletu (1953) Tafaj został mianowany solistą obu tych zespołów. W tym czasie kształcił swój głos w liceum artystycznym "Jordan Misja", pod kierunkiem Marie Krai. W latach 50. Tafaj był jednym z nielicznych albańskich śpiewaków, którzy występowali regularnie poza granicami kraju. W 1955 reprezentował Albanię na V Światowym Festiwalu Młodzieży i Studentów, odbywającym się w Warszawie.
W 1976 przeszedł na emeryturę. Uhonorowany tytułem Zasłużonego Artysty (Artist i Merituar).

</doc>
<doc id="1618087" url="https://pl.wikipedia.org/wiki?curid=1618087" title="Martin Bajčičák">
Martin Bajčičák

Martin Bajčičák (ur. 12 czerwca 1976 w Dolným Kubínie) – słowacki biegacz narciarski, dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Martin Bajčičák pojawił się w 1994 roku podczas mistrzostw świata juniorów w Breitenwang, zajmując 51. miejsce w biegu na 10 km techniką klasyczną. Na rozgrywanych rok później mistrzostwach świata juniorów w Gällivare na tym samym dystansie był trzynasty. Wystąpił także na mistrzostwach świata juniorów w Asiago w 1996 roku, zdobywając brązowy medal w biegu na 30 km stylem dowolnym i srebrny na 10 km klasykiem. W międzyczasie zadebiutował w Pucharze Świata, zajmując 58. miejsce w biegu na 15 km techniką dowolną 13 grudnia 1995 roku w Brusson. Pierwsze pucharowe punkty zdobył nieco ponad rok później, 11 stycznia 1997 roku w Hakubie plasując się na 30. miejscu w biegu na 10 km stylem klasycznym. Dwukrotnie stawał na podium zawodów PŚ, odnosząc przy tym jedno zwycięstwo: 12 lutego 2005 roku w Reit im Winkl był najlepszy w biegu na 15 km stylem dowolnym. W klasyfikacji generalnej najlepiej wypadł w sezonie 2004/2005, który ukończył na szesnastym miejscu. Pierwszą dużą imprezą w jego karierze były mistrzostwach świata w Trondheim w 1997 roku, gdzie był między innymi 50. w biegu łączonym 25 km i dziewiąty w sztafecie. Najlepsze wyniki osiągnął podczas mistrzostw świata w Oberstdorfie w 2005 roku, gdzie był czwarty w biegu łączonym na 30 km, przegrywając walkę o brąz z Norwegiem Frode Estilem. Był także szósty na dystansie 50 km klasykiem na rozgrywanych dwa lata później mistrzostwach świata w Sapporo. W 1998 roku wziął udział w igrzyskach olimpijskich w Nagano, gdzie zajął między innymi 28. miejsce w biegu na 30 km techniką klasyczną i jedenaste w sztafecie. Startował również na trzech kolejnych igrzyskach, najlepszy wynik osiągając na igrzyskach olimpijskich w Turynie w 2006 roku, gdzie był ósmy w biegu łączonym na 30 km oraz w sprincie drużynowym (razem z Ivanem Bátorym). Startuje także w zawodach FIS Marathon Cup, w których raz stanął na podium - 20 stycznia 2013 roku był drugi w austriackim maratonie Dolomitenlauf. W zawodach tych wyprzedził go jedynie Włoch Sergio Bonaldi. Sezon 2012/2013 FIS Marathon Cup ukończył na jedenastej pozycji.
W kwietniu 2020 roku został powołany na funkcję trenera kobiecej Reprezentacji Polski w biegach narciarskich. Zastąpił na tym stanowisku Aleksandra Wierietielnego.

</doc>
<doc id="1618096" url="https://pl.wikipedia.org/wiki?curid=1618096" title="Ketoheksametylen">
Ketoheksametylen



</doc>
<doc id="1618100" url="https://pl.wikipedia.org/wiki?curid=1618100" title="Masako Ishida">
Masako Ishida

 - japońska biegaczka narciarska.
Kariera.
Po raz pierwszy na arenie międzynarodowej Masako Ishida pojawiła się 26 grudnia 1997 roku w japońskiej miejscowości Otoineppu, zajmując 31. miejsce w biegu na 5 km techniką klasyczną w zawodach FIS Race. W 2000 roku wystartowała na mistrzostwach świata juniorów w Štrbskim Plesie, gdzie jej najlepszym wynikiem było 13. miejsce na dystansie 15 km stylem klasycznym. W Pucharze Świata zadebiutowała 7 marca 2001 roku w Oslo, zajmując 54. miejsce w sprincie klasykiem. Pierwsze punkty wywalczyła ponad dwa lata później - 28 listopada 2003 roku w Ruce, gdzie zajęła 29. pozycję w biegu na 10 km. Parę miesięcy wcześniej brała udział w mistrzostwach świata w Val di Fiemme, gdzie indywidualnie plasowała się w czwartej dziesiątce, a wspólnie z koleżankami z reprezentacji była jedenasta w sztafecie. Najbliżej medalu na imprezach tej rangi była podczas rozgrywanych w 2009 roku mistrzostw świata w Libercu, gdzie razem z Madoką Natsumi zajęła czwarte miejsce w sprincie drużynowym. Kilkanaście dni później Japonka po raz pierwszy w karierze stanęła na podium zawodów Pucharu Świata: 14 marca 2009 roku w Trondheim była trzecia na dystansie 30 km stylem klasycznym. W zawodach tych wyprzedziły ją jedynie Petra Majdič ze Słowenii i Polka Justyna Kowalczyk. W klasyfikacji generalnej sezonu 2008/2009 zajęła ostatecznie 33. miejsce. Najlepsze wyniki w Pucharze Świata osiągnęła w sezonie 2012/2013, kiedy rywalizację ukończyła na siedemnastej pozycji. W 2006 roku wystąpiła na igrzyskach olimpijskich w Turynie, ale indywidualnie ani razu nie zmieściła się w czołowej trzydziestce, a w sztafecie Japonki zajęły 12. miejsce. Na rozgrywanych cztery lata później igrzyskach olimpijskich w Vancouver, gdzie była między innymi piąta w biegu na 30 km techniką klasyczną i ósma w sztafecie.

</doc>
<doc id="1618107" url="https://pl.wikipedia.org/wiki?curid=1618107" title="Gagebrook">
Gagebrook

Gagebrook- dzielnica miasta Hobart, położona w północnej części miasta na wschodnim wybrzeżu rzeki Derwent, wchodząca w skład gminy Brighton. Budowa masowa mieszkań w tym rejonie rozpoczęła się w 1970 roku. 

</doc>
<doc id="1618111" url="https://pl.wikipedia.org/wiki?curid=1618111" title="Old Beach">
Old Beach

Old Beach - dzielnica miasta Hobart, położona w gminie Brighton. Zamieszkana przez około 7000 mieszkańców (2011) i rośnie ze względu na boom mieszkaniowy na Tasmanii. 

</doc>
<doc id="1618113" url="https://pl.wikipedia.org/wiki?curid=1618113" title="Dąb Maciek">
Dąb Maciek

Dąb Maciek – pomnikowy dąb szypułkowy rosnący w Białowieskim Parku Narodowym. Najpotężniejszy współcześnie znany dąb Puszczy Białowieskiej. 
Jest to najbardziej okazały dąb Białowieskiego Parku Narodowego i całej Puszczy Białowieskiej, do którego należy rekord obwodu pnia na wys. 130 cm od postawy (741 cm) (2009 r.) i rekord wysokości (40,8 m). Grubszym jest odeń martwy Dąb Beczka (760 cm), który jest jednak znacznie mniejszy.
Wysokość strzały pnia do pierwszej gałęzi wynosi 17–18 m, a całkowita wysokość strzały pnia 26–27 m. Korona drzewa jest rozłożysta na ponad 30 m. Objętość drzewa oceniana jest na 80 m³ i pod tym względem przewyższa go w Polsce tylko jeden dąb – Dąb Chrobry.
Wiek dębu szacowany jest na około 450 lat, żywotność drzewa bardzo dobra. Jeden z najpotężniejszych dębów w Polsce. Pierwsze wzmianki o dębie pochodzą z połowy XX wieku, od tego czasu stracił jeden konar, a w dolnej partii pnia nastąpił znaczny ubytek kory. Zaliczany jest do dębów, które wcześnie wypuszczają liście na wiosnę i wcześnie je tracą jesienią.
Na początku lat 80. Cezary Bańka, strażnik BPN, nazwał go Maćkiem, na cześć swego syna.

</doc>
<doc id="1618115" url="https://pl.wikipedia.org/wiki?curid=1618115" title="Studenckie Centrum Radiowe Nowinki">
Studenckie Centrum Radiowe Nowinki

Studenckie Centrum Radiowe Politechniki Krakowskiej „Nowinki” – rozgłośnia akademicka działająca przy Politechnice Krakowskiej, jedna z najstarszych rozgłośni akademickich w Polsce. Powstała jesienią 1958 roku na terenie Osiedla Akademickiego Politechniki Krakowskiej w Krakowie, rozprowadza swój program drogą kablową na teren akademików politechniki przy ulicy Skarżyńskiego, a także globalnie – za pośrednictwem Internetu. 
Radio adresowane głównie do studentów Politechniki Krakowskiej i przez studentów prowadzone – jest to rozgłośnia całkowicie niekomercyjna. 
Wiele spośród działających tu osób kontynuowało później swoją dziennikarską działalność już zawodowo w prasie, radiu i telewizji, np. Jan Forowicz, Tadeusz Kwaśniak, Dodek Żywioł, Tomasz Berezowski, Jarosław Knap.
Od 1976 roku uruchomione zostało drugie studio emisyjne w nowo budowanych wówczas akademikach Politechniki Krakowskiej przy ulicy Skarżyńskiego. Studio to w 1988 przejęło całość działalności emisyjnej po przekazaniu przez Politechnikę Krakowską budynków starego osiedla przy ul. Bydgoskiej innym uczelniom i zamknięciu znajdującego się tam historycznego studia.
W okresie ponad 50 lat swojej działalności kilkakrotnie uzyskiwało tytuł najlepszego radia akademickiego w Polsce. 
Nagrywali tu m.in. Marek Grechuta, Wojtek Bellon i wielu innych.

</doc>
<doc id="1618118" url="https://pl.wikipedia.org/wiki?curid=1618118" title="Green Point">
Green Point

Green Point – północna dzielnica miasta Hobart, położona na południe od dzielnicy Bridgewater. 

</doc>
<doc id="1618121" url="https://pl.wikipedia.org/wiki?curid=1618121" title="Helion de Villeneuve">
Helion de Villeneuve

Helion de Villeneuve (ur. ok. 1270, zm. 1346 w ) – 26. wielki mistrz zakonu joannitów w latach 1319–1346. Brat błogosławionej Rozalindy.

</doc>
<doc id="1618123" url="https://pl.wikipedia.org/wiki?curid=1618123" title="Brighton (Tasmania)">
Brighton (Tasmania)

Brighton — miasto na północnych przedmieściach Hobart, położone w gminie Brighton. Od 1826 do 2000 znajdowały się tu koszary wojskowe. Ostatnio były wykorzystywane jako zakwaterowanie dla uchodźców z Kosowa. Okolice Brighton zostały zniszczone podczas pożary w styczniu 2003.

</doc>
<doc id="1618124" url="https://pl.wikipedia.org/wiki?curid=1618124" title="Stadion Miejski w Szprotawie">
Stadion Miejski w Szprotawie

Stadion Miejski w Szprotawie – stadion lekkoatletyczno-piłkarski znajdujący się w Szprotawie. Na tym obiekcie rozgrywają mecze piłkarze Sprotavii Szprotawa.
Położenie.
Stadion położony jest przy ulicy Sobieskiego w Szprotawie, w zachodniej części miasta. Obiekt od północy i zachodu okala zabudowa mieszkalna, od wschodu teren byłych Zielonogórskich Fabryki Mebli ZEFAM, a od południa las wraz z przepływającą nieopodal rzeką Bóbr.
Historia.
Budowę stadionu przy ulicy Sobieskiego w Szprotawie rozpoczęto na początku lat 60. XX wieku. 22 lipca 1962 roku nastąpiło otwarcie obiektu. 
26 sierpnia 1973 roku na stadionie doszło do pojedynku klubu piłkarskiego Sprotavia Szprotawa z GKS Katowice w ramach I rundy Pucharu Polski. Gospodarze przegrali 1:2, a mecz zgromadził 5000 widzów, co pozostaje rekordem frekwencji obiektu.
W 1980 roku rozegrano tutaj finał Pucharu Polski na szczeblu województwa zielonogórskiego.
W 2008 roku stadion przeszedł gruntowny remont, na który składał się m.in. remont trybun (zastąpienie ławek krzesełkami), położenie bieżni czy remont budynku głównego. Całkowity koszt inwestycji wyniósł około 1,7 mln złotych.
W 2021 roku Gmina Szprotawa otrzymała z Rządowego Funduszu Polski Ład dofinansowanie na remont stadionu. W 2022 roku ruszyła przebudowa obiektu, na którą składać się będzie m.in. wymiana i zadaszenie trybun, remont bieżni, boiska i budynku klubowego, instalacja oświetlenia oraz budowa boiska treningowego.

</doc>
<doc id="1618126" url="https://pl.wikipedia.org/wiki?curid=1618126" title="Ignaz von Döllinger">
Ignaz von Döllinger

Johann Joseph Ignaz von Döllinger, zwany Ignazem, pseudonimy "Janus, Quirinus" (ur. 28 lutego 1799 w Bambergu, zm. 10 stycznia 1890 w Monachium) – niemiecki teolog i historyk, duchowy ojciec starokatolicyzmu.
Życiorys.
Pochodzenie i młodość.
Johann Döllinger pochodził z bawarskiej rodziny lekarskiej. Jego dziad był jednym z założycieli wydziału medycznego na Uniwersytecie w Bambergu, jego ojciec Ignaz Döllinger był profesorem medycyny na tymże uniwersytecie, a także na Uniwersytecie w Würzburgu oraz na akademii w Monachium.
Johann Döllinger wychował się w Würzburgu, gdzie ukończył gimnazjum i w 1817 roku rozpoczął studia z zakresu filozofii i filologii na miejscowym uniwersytecie. W 1818 roku zapisał się na studia teologiczne. W 1820 roku wstąpił do seminarium duchownego w Bambergu i 22 kwietnia 1822 roku przyjął święcenia kapłańskie.
Ksiądz rzymskokatolicki.
Początkowo Johann Döllinger był wikariuszem w Marktscheinfeld. Szybko jednak zaprzestał pracy duszpasterskiej i poświęcił się pracy naukowej. Został nauczycielem w liceum w Aschaffenburgu. W 1826 roku został profesorem na Uniwersytecie Ludwika i Maksymiliana w Monachium. Wykładał tam: historię Kościoła, prawo kanoniczne, egzegezę Nowego Testamentu oraz filozofię religii. Później skoncentrował się na badaniu historii dogmatów. Dał się poznać jako konserwatysta katolicki, przeciwnik protestantyzmu. Z drugiej strony głosił poglądy skierowane przeciwko ultramontanizmowi.
W 1847 roku został proboszczem kolegiaty św. Kajetana w Monachium. W latach czterdziestych XIX wieku zaangażował się politycznie. Zasiadał w sejmie krajowym Królestwa Bawarii. Jego działalność polityczna i związana z nią krytyka dynastii Wittelsbachów spowodowała, że utracił na krótko (w latach 1847–1849) stanowisko profesora na monachijskim uniwersytecie.
W 1848 roku został wybrany deputowanym do ogólnoniemieckiego Zgromadzenia Narodowego we Frankfurcie nad Menem, na którym reprezentował niemieckich katolików. Występował wówczas jako obrońca niezależności Kościoła katolickiego w Niemczech od państwa oraz jego autonomii narodowej, z zachowaniem wierności Stolicy Apostolskiej.
Starokatolicyzm.
Od 1850 roku Döllinger zaczął coraz śmielej głosić postulaty utworzenia Kościoła narodowego w Niemczech o ustroju episkopalno-synodalnym, który byłby antidotum na rozwijający się w Kościele katolickim ultramontanizm. Rozpoczął kampanię przeciw neoscholastyce i rzymskiej szkole teologicznej, opowiadając się za uprawianiem teologii naukowej. Apelował o odrodzenie teologii niemieckiej, która byłaby konkurencją dla teologii krajów romańskich. Całą siłę swojej osobowości zaangażował w obronę studiów uniwersyteckich dla niemieckich księży i teologów katolickich, występując przeciwko poprzestawaniu jedynie na wykształceniu seminaryjnym.
W 1854 roku otwarcie wystąpił z dezaprobatą wobec ogłoszenia dogmatu o niepokalanym poczęciu Maryi przez papieża Piusa IX, a następnie stał się krytykiem opinii niektórych teologów katolickich o nieomylności papieża.
W latach 1869–1871 Döllinger stał się głównym krytykiem soboru watykańskiego I. W bawarskiej gazecie "Allgemeine Zeitung", pod pseudonimem „Quirinus”, rozpoczął publikację serii artykułów pod tytułem "Listy z soboru", które wywołały ogromne wrażenie na całym świecie. W niedługim czasie skupił wokół siebie grupę niemieckich profesorów, która reprezentowała podobny do niego nurt myślenia.
17 kwietnia 1871 roku za swoje poglądy oraz publiczne odrzucenie dogmatów katolickich o niepokalanym poczęciu Marii Panny i nieomylności papieża został ekskomunikowany przez arcybiskupa Monachium i Fryzyngi, Gregora von Scherra. Po wykluczeniu z Kościoła katolickiego utracił prawo wykładania prawa kanonicznego i teologii katolickiej na monachijskiej uczelni, zaprzestał również wykonywania czynności kapłańskich, nie stracił jednak stanowiska profesorskiego. Został wykładowcą historii nowożytnej i dalej, mimo podeszłego wieku, prowadził działalność naukową. W 1872 roku został wybrany rektorem Uniwersytetu Ludwika i Maksymiliana w Monachium, a w 1873 roku przyjęto go do Królewskiej Akademii Nauk w Monachium, gdzie pełnił funkcję prezesa.
W 1871 roku Döllinger był jednym z organizatorów i uczestnikiem kongresu teologicznego w Monachium, na którym ukształtowana została doktryna starokatolicyzmu. Później brał aktywny udział w rozwoju ruchu starokatolickiego w Europie i z pełnym przekonaniem przyznawał się do starokatolicyzmu, chociaż nie zgadzał się z niektórymi reformami wprowadzanymi w Kościołach starokatolickich. Nigdy też nie przystąpił do utworzonego w 1872 roku, na kongresie w Kolonii, Kościoła Starokatolickiego w Cesarstwie Niemieckim i odmówił przyjęcia sakry biskupiej z rąk biskupów Kościoła Utrechtu. Stał bowiem na stanowisku, że opór wobec nowego nauczania Kościoła katolickiego należy kontynuować wewnątrz rzymskokatolickiej struktury jurysdykcyjnej, w formie publicystyczno-literackiego ruchu protestacyjnego, a nie w postaci formalnej schizmy i nowej wspólnoty eklezjalnej.
Był zaangażowany w dialog ekumeniczny i dążenia unijne, przede wszystkim w obrębie Kościołów niezależnych od władzy zwierzchniej papieża, ale pozostających na gruncie tradycji katolickiej. W latach 1874–1875 kierował pracami bońskich konferencji unijnych oraz wniósł ogromny wkład w ich przygotowanie.
Do końca życia pozostał aktywny zawodowo.

</doc>
<doc id="1618130" url="https://pl.wikipedia.org/wiki?curid=1618130" title="Jaakko Tallus">
Jaakko Tallus

Jaakko Tapio Tallus (ur. 23 lutego 1981 r. w Lieksa) – fiński narciarz, specjalista kombinacji norweskiej, trzykrotny medalista olimpijski, trzykrotny medalista mistrzostw świata oraz pięciokrotny medalista mistrzostw świata juniorów.
Kariera.
Po raz pierwszy na arenie międzynarodowej Jaakko Tallus pojawił się w lutym 1997 roku, kiedy wystartował na mistrzostwach świata juniorów w Canmore. Zajął tam indywidualnie 12. pozycję, a wraz z kolegami zajął szóste miejsce w zawodach drużynowych. Miesiąc później, 8 marca 1997 roku w Lahti, zadebiutował w Pucharze Świata zajmując 38. miejsce w zawodach metodą Gundersena. Jako że nie zdobył punktów nie został uwzględniony w klasyfikacji generalnej. Podczas mistrzostw świata juniorów w Sankt Moritz w 1998 roku zdobył złoty medal w konkursie drużynowym. Wyczyn ten Finowie powtórzyli także dwa lata później, na mistrzostwach juniorów w Štrbskim Plesie. W sezonie 1997/1998 startował w Pucharze Świata B, zajmując 44. miejsce w klasyfikacji generalnej.
Pierwsze punkty Pucharu Świata zdobył 3 stycznia 1999 roku w niemieckim Schonach, równocześnie pierwszy raz stając na podium. Zajął wtedy drugie miejsce w Gundersenie, wyprzedził go tylko Norweg Bjarte Engen Vik. W sezonie 1998/1999 wystartował jeszcze raz, zajmując siódme miejsce w Štrbskim Plesie. W latach 2000-2007 nie opuszczał czołowej piętnastki klasyfikacji generalnej Pucharu Świata. Najlepsze wyniki osiągnął w sezonie 2001/2002, który ukończył na czwartej pozycji. Trzykrotnie stawał na podium: 13 stycznia w Ramsau był trzeci w starcie masowym, 1 marca tą sama pozycję zajął w Gundersenie, a 15 marca 2002 roku w Oslo był drugi w zawodach metodą Gundersena. W lutym 2002 roku wystąpił na igrzyskach olimpijskich w Salt Lake City, gdzie Finowie w składzie: Jari Mantila, Jaakko Tallus, Hannu Manninen i Samppa Lajunen zdobyli drużynowe mistrzostwo olimpijskie. Był to pierwszy drużynowy złoty medal w kombinacji w historii startów Finów na igrzyskach. Prowadzili już po konkursie skoków i prowadzenia tego w biegu nie oddali, chociaż ich przewaga nad drugimi w zawodach Niemcami zmalała z 44 sekundy na starcie do 7.5 sekundy na mecie. Indywidualnie Jaakko wygrał skoki w Gundersenie, jednak na trasie biegu został wyprzedzony przez Lajunena i ostatecznie zdobył srebrny medal. Dobrze zaprezentował się także w sprincie. Po skokach był trzeci i do biegu przystąpił ze stratą 18 sekund do prowadzącego Lajunena. W walce o brązowy medal lepszy okazał się jednak Austriak Felix Gottwald, który wyprzedził Fina o zaledwie 5.6 sekundy.
Rok wcześniej, na mistrzostwach świata w Lahti Tallus wraz z Mantilą, Manninenem i Lajunenem zdobył brązowy medal w drużynie. Indywidualnie był dziesiąty w Gundersenie oraz czwarty w sprincie, gdzie w walce o podium lepszy okazał się Niemiec Ronny Ackermann. W 2001 roku wziął także udział w mistrzostwach świata juniorów w Karpaczu, gdzie zdobył trzy srebrne medale: w sprincie, w Gundersenie oraz w konkursie drużynowym. W 2003 roku wspólnie z Manninenem, Lajunenem i Jounim Kaitainenem zdobył kolejny drużynowy brązowy medal podczas mistrzostw świata w Val di Fiemme. Trzecie miejsce zajmowali już po skokach, tracąc około minuty do wyprzedzających ich Austriaków i Niemców. Straty do liderów nie odrobili, jednak obronili trzecią pozycję przed Norwegami. Indywidualnie zaprezentował się słabiej, zajmując miejsca w drugiej dziesiątce.
Mimo iż w zawodach pucharowych spisywał się słabiej niż w sezonie 2001/2002, reprezentował Finlandię na mistrzostwach świata w Oberstdorfie w 2005 roku oraz rok później na igrzyskach olimpijskich w Turynie. W Niemczech fińscy kombinatorzy nie zdobyli żadnego medalu. W zawodach drużynowych po skokach Finowie znaleźli się na czwartej pozycji, za Norwegią, Austrią i USA. W biegu wyprzedzili Amerykanów, jednak jeszcze szybsi okazali się reprezentanci Niemiec, którzy zepchnęli Finów z podium. Indywidualnie Jaakko był ósmy w Gundersenie, a w sprincie zajął 12. pozycję. Finowie spisali się lepiej na Igrzyskach w Turynie. Wspólnie z Anttim Kuismą, Anssim Koivurantą i Hannu Manninenem wywalczył tam brązowy medal. Po skokach drużyna fińska przegrywała z Niemcami, Austrią i Rosją, jednak dobra postawa w biegu umożliwiła Finom wyprzedzenie Rosjan i zdobycie medalu. Ostatecznie stracili tylko 11,5 sekundy do drugich na mecie Niemców. Podobnie jak w Oberstdorfie Jaakko indywidualnie medalu na igrzyskach nie zdobył, w obu konkurencjach zajmując piąte miejsce.
Ostatnie sukcesy Fin osiągnął w sezonie 2006/2007. W drugiej części cyklu, 3 lutego 2007 roku w Zakopanem po raz pierwszy w tym sezonie i zarazem ostatni w karierze stanął na podium, zajmując drugie miejsce w starcie masowym. W pozostałych pucharowych startach w większości przypadków plasował się w drugiej dziesiątce, co dało mu 13. lokatę w klasyfikacji generalnej. Na mistrzostwach świata w Sapporo w 2007 roku wspólnie z Koivurantą, Manninenem i Janne Ryynänenem zdobył złoty medal w zawodach drużynowych. Finowie wygrali konkurs skoków i prowadzenia już nie oddali. Wystąpił także w zawodach metodą Gundersena, zajmując jedenaste miejsce.
Tallus startował do końca sezonu 2009/2010, jednak nie zdobył już żadnego trofeum. Był między innymi ósmy w drużynie i dziewiąty w starcie masowym na mistrzostwach świata w Libercu w 2009 roku. Podczas igrzysk olimpijskich w Vancouver w 2010 roku Tallus indywidualnie plasował się poza czołową trzydziestką, a wraz z kolegami z reprezentacji zajął siódme miejsce w konkursie drużynowym. Po zakończeniu sezonu 2009/2010 postanowił zakończyć karierę. Łącznie w zawodach Pucharu Świata siedmiokrotnie stawał na podium, ale nigdy nie wygrał - czterokrotnie był drugi, a trzy razy zajmował trzecie miejsce.

</doc>
<doc id="1618131" url="https://pl.wikipedia.org/wiki?curid=1618131" title="Dieudonné de Gozon">
Dieudonné de Gozon

Dieudonné de Gozon (zm. w 1353 w Rodos) – 27 wielki mistrz zakonu joannitów w latach 1346 - 1353.

</doc>
<doc id="1618133" url="https://pl.wikipedia.org/wiki?curid=1618133" title="Norihito Kobayashi">
Norihito Kobayashi

 – japoński kombinator norweski, złoty medalista mistrzostw świata oraz dwukrotny medalista mistrzostw świata juniorów.
Kariera.
W Pucharze Świata Norihito Kobayashi zadebiutował 12 lutego 2000 roku w Sapporo, gdzie zajął 21. miejsce w konkursie rozgrywanym metodą Gundersena. Tym samym już w swoim debiucie wywalczył pierwsze pucharowe punkty. W sezonie 1999/2000 pojawił się jeszcze pięciokrotnie, ale wyniku z Sapporo nie poprawił i w klasyfikacji generalnej zajął ostatecznie 56. miejsce. Kobayashi nigdy nie stanął na podium zawodów Pucharu Świata, najlepszy wynik osiągając 21 stycznia 2006 roku w Harrachovie i 26 stycznia 2008 roku w Seefeld, gdzie zajmował czwarte miejsce w sprincie. W klasyfikacji generalnej najlepiej wypadł w sezonie 2007/2008, który ukończył na trzynastej pozycji. Startował także w zawodach Pucharu Świata B (obecnie Puchar Kontynentalny), gdzie osiągał lepsze wyniki. Raz stanął na podium - 28 lutego 2002 roku w Calgary był trzeci w Gundersenie. W klasyfikacji generalnej sezonu 2001/2002 zajął dziewiątą lokatę.
Pierwszy sukces w karierze osiągnął w 2001 roku, kiedy na Mistrzostwach Świata Juniorów w Karpaczu zdobył brązowy medal w sprincie, a w konkursie metodą Gundersena był najlepszy. Rok później, podczas Mistrzostw Świata Juniorów w Schonach indywidualnie zajął 14. miejsce w Gundersenie, a w drużynie był szósty. W kategorii seniorów największy sukces osiągnął podczas Mistrzostw Świata w Libercu w 2009 roku, gdzie wspólnie Taihei Katō, Akito Watabe i Yūsuke Minato wywalczył złoty medal w sztafecie. Po skokach Japończycy znajdowali się na piątym miejscu, tracąc do prowadzących Francuzów 24 sekundy. Na trasie biegu należeli do najszybszych co pozwoliło im awansować na czoło stawki. Walkę o złoto toczyli z Niemcami aż do mety, ostatecznie zwyciężając po fotofiniszu. Na tych samych mistrzostwach osiągnął także swój najlepszy wynik indywidualny, zajmując piąte miejsce w Gundersenie na normalnej skoczni. W 2002 roku wziął udział w Igrzyskach Olimpijskich w Salt Lake City, gdzie w sprincie był siedemnasty. Cztery lata później, na Igrzyskach w Turynie był szósty w drużynie, a indywidualnie zajmował miejsca w drugiej dziesiątce. Najlepiej wypadł na Igrzyskach w Vancouver w 2010 roku, gdzie był szósty w drużynie, a indywidualnie zajął siódme miejsce w Gundersenie na normalnej skoczni.
W 2011 roku postanowił zakończyć karierę sportową..
Osiągnięcia.
Puchar Świata.
Miejsca na podium.
Kobayashi nigdy nie stał na podium indywidualnych zawodów Pucharu Świata.
Letnie Grand Prix.
Miejsca na podium.
Kobayashi nigdy nie stał na podium indywidualnych zawodów LGP.

</doc>
<doc id="1618135" url="https://pl.wikipedia.org/wiki?curid=1618135" title="1 Brygada WOP">
1 Brygada WOP

 1 Brygada Wojsk Ochrony Pogranicza – jedna z brygad w strukturze organizacyjnej Wojsk Ochrony Pogranicza.
Sformowana w 1950 na bazie 41 Batalionu Wojsk Ochrony Pogranicza, na podstawie rozkazu MBP nr 043/org z 3 czerwca 1950. Sztab brygady stacjonował w Krośnie nad Wisłokiem. 
Rozformowana w 1952. Strażnice przejęła 26 Brygada WOP z Przemyśla.
Przekształcenia.
Krośnieńska Komenda WOP → 41 Batalion WOP → 1 Brygada WOP

</doc>
<doc id="1618136" url="https://pl.wikipedia.org/wiki?curid=1618136" title="Rowerowy Szlak Odry">
Rowerowy Szlak Odry

Rowerowy Szlak Odry – ponadregionalny szlak rowerowy biegnący doliną Odry od miejsca w którym wpływa na terytorium Polski, do ujścia Warty. Szlak został utworzony w roku 2005 z inicjatywy Fundacji Ekologicznej „Zielona Akcja” z Legnicy. Pierwotnie szlak łączył jedynie Wrocław z Głogowem. Celem utworzenia szlaku była chęć ukazania turystom przyrodniczego i kulturowego dziedzictwa Doliny Odry.
Wspólnie z Szlakiem „Zielona Odra” i Międzynarodowym szlakiem rowerowym wokół Zalewu Szczecińskiego R-66 tworzą jedną trasę rowerową, którą można dojechać od czeskiego odcinka Odry do odcinka ujściowego do Bałtyku.
Przebieg.
Chałupki – Racibórz – Kędzierzyn-Koźle – Zdzieszowice – Krapkowice – Opole – Brzeg – Oława – Wrocław – Brzeg Dolny – Lubiąż – Prochowice – Ścinawa – Głogów – Bytom Odrzański – Nowa Sól – Bojadła – Krosno Odrzańskie – Kłopot – Słubice – Kostrzyn nad Odrą

</doc>
<doc id="1618137" url="https://pl.wikipedia.org/wiki?curid=1618137" title="François Braud">
François Braud

François Braud (ur. 27 lipca 1986 w Pontarlier) – francuski kombinator norweski, pięciokrotny medalista mistrzostw świata i czterokrotny medalista mistrzostw świata juniorów.
We wrześniu 2020 wziął ślub z Eleną Runggaldier.
Kariera.
Po raz pierwszy na arenie międzynarodowej François Braud pojawił się w styczniu 2002 roku podczas mistrzostw świata juniorów w Schonach, gdzie wspólnie z kolegami z reprezentacji zdobył drużynowo srebrny medal. Wynik ten francuscy juniorzy powtórzyli na mistrzostwach świata juniorów w Rovaniemi w 2005 roku, w międzyczasie zdobywając ponadto brązowy medal podczas MŚJ w Sollefteå w 2003 roku. Indywidualnie Braud najlepszy wynik osiągnął w 2006 roku, kiedy na mistrzostwach świata juniorów w Kranju zwyciężył w zawodach rozgrywanych metodą Gundersena.
W Pucharze Świata zadebiutował 25 listopada 2005 roku w Ruce, gdzie zajął 44. miejsce w Gundersenie. Pierwsze pucharowe punkty wywalczył niecały miesiąc później, 18 grudnia 2005 roku w Ramsau był szesnasty w sprincie. Pierwszy raz na podium zawodów PŚ stanął 8 marca 2014 roku w Oslo, gdzie w zawodach metodą Gunndersena był trzeci. Wyprzedzili go tam jedynie Niemiec Johannes Rydzek oraz Magnus Moan z Norwegii. Najlepsze wyniki osiągał w sezonie 2008/2009, który ukończył na piętnastej pozycji.
Podczas mistrzostw świata w Val di Fiemme w 2013 roku reprezentacja Francji w składzie: François Braud, Maxime Laheurte, Sébastien Lacroix i Jason Lamy Chappuis zdobyła złoty medal w zawodach drużynowych. W startach indywidualnych Braud zajął dziewiętnaste miejsce na dużej skoczni, a rywalizację na normalnym obiekcie zakończył na 36. pozycji. Blisko medalu był ponadto na rozgrywanych dwa lata wcześniej mistrzostwach świata w Oslo, zajmując czwarte miejsce w konkursie drużynowym na dużej skoczni, piąte drużynowo na skoczni normalnej oraz dziewiąte w zawodach metodą Gundersena na dużym obiekcie.
W 2006 roku brał udział w igrzyskach olimpijskich w Turynie, zajmując piąte miejsce w drużynie oraz 42. miejsce w Gundersenie na normalnej skoczni. Na rozgrywanych cztery lata później igrzyskach w Vancouver był czwarty w sztafecie oraz czternasty w Gundersenie na dużej skoczni. Podczas igrzysk olimpijskich w Soczi w 2014 roku zajmował odpowiednio czwarte i trzynaste miejsce.
W latach 2009 i 2010 zdobywał złote medale mistrzostw Francji w skokach narciarskich w konkursach drużynowych.
Po sezonie 2018/2019 zakończył karierę sportową.

</doc>
<doc id="1618139" url="https://pl.wikipedia.org/wiki?curid=1618139" title="Moskiewski system antybalistyczny">
Moskiewski system antybalistyczny

Moskiewski system obrony antybalistycznej – radziecki a następnie rosyjski system obrony balistycznej rozmieszczony wokół Moskwy. Trzonem systemu są rakietowe pociski antybalistyczne wyposażone w głowice termojądrowe. Moskiewski system antybalistyczny przez wiele dziesięcioleci był jedynym na świecie systemem tego typu w czynnej służbie operacyjnej.
Geneza.
Pierwsze teoretyczne prace nad możliwością utworzenia systemu obrony antybalistycznej rozpoczęły się w Związku Radzieckim w latach 1948–1951 w podległym Ministerstwu Obrony instytucie naukowo-badawczym NII-4. Instytut ten rozpoczął wówczas badania nad wieloma aspektami użycia rakietowych pocisków balistycznych. Równolegle, instytut NII-885 rozpoczął prace nad rozwojem systemu naprowadzania pocisków balistycznych. Praktyczny rozwój programu obrony antybalistycznej rozpoczął się wkrótce po tym, gdy w sierpniu 1953 grupa najwyższych urzędników Ministerstwa Obrony przesłała do Komitetu Centralnego Komunistycznej Partii Związku Radzieckiego (KPZR) sugestię rozpoczęcia takich prac. Na początku 1954 biuro projektowe nr 1 – wiodący konstruktor rakietowych systemów obrony powietrznej otrzymał rok na ocenę możliwości budowy systemu obrony antybalistycznej. Jednak już w sierpniu tego roku biuro przedstawiło rezultaty studiów nad możliwościami systemu ABM (ang. "Anti-balistic Missile") oparte na najnowszych ówczesnych radzieckich technologiach radarowych oraz osiągnięciach w zakresie rakietowych systemów ziemia-powietrze (SAM – ang. "Surface-to-air missile").
System A
Po zakończeniu pierwszej fazy badań szefem projektu ABM został Wasilij Grigorijewicz Kisunko, zaś kierowany przez niego departament 30 biura konstrukcyjnego nr 1 został przekształcony w Specjalne Biuro Konstrukcyjne nr 30 (SKB-30), które miało odtąd zajmować się wyłącznie obroną antybalistyczną. W połowie 1956 zakończono serię eksperymentów zmierzających do określenia odporności głowic balistycznych na efekty działania konwencjonalnych bojowych głowic odłamkowych oraz jądrowych. Wtedy też rozpoczęto prace nad eksperymentalnym system antybalistycznym w celu określenia jego efektywności. Rządowy dekret nakazujący rozpoczęcie prac nad takim systemem wydano 17 sierpnia 1956 roku. Prace konstrukcyjne nad systemem znanym jako "system A" rozpoczęto w lipcu 1956 na polu testowym A (Sary-Szagan).
W 1957 roku zainstalowano na poligonie radar dalekiego zasięgu, a w październiku tego roku przeprowadzono pierwsze testowe odpalenie pocisku V-1000 z konwencjonalną głowica odłamkową, zaprojektowanego przez biuro OKB-2. Pocisk ten używał powierzchni aerodynamicznych w celu kontroli pułapu, naprowadzany był zaś komendowo przez radar naziemny. Pełnoskalowe testy Systemu A rozpoczęto w 1959 roku, a 4 marca 1961 roku osiągnięto pierwsze skuteczne przechwycenie rzeczywistego celu – powracającej do atmosfery głowicy pocisku balistycznego pośredniego zasięgu (IRBM) R-12 wystrzelonego z poligonu w Kapustin Jarze.
System A-35.
System antybalistyczny A opracowany został przede wszystkim dla eksperymentalnego potwierdzenia zasadniczej możliwości przechwytywania celów balistycznych. Zanim jednak prace nad tym programem wkroczyły w fazę finałową, 8 kwietnia 1958 rządowym dekretem nakazano opracowanie wstępnego projektu systemu obrony antybalistycznej Moskwy. W 1959 roku, Ministerstwo Obrony ZSRR określiło wymagania w zakresie sprawności nowego systemu antybalistycznego, który otrzymał oznaczenie A-35. Zgodnie z tą specyfikacją, system A-35 gwarantować miał przechwycenie kilku wielogłowicowych pocisków balistycznych jednocześnie atakujących Moskwę. Głowice balistyczne tych pocisków przechwytywane miały być poza atmosferą, co oznaczało, iż system A-35 musiał działać w oparciu o inne pociski niż zależne od aerodynamiki pociski V-1000.
Prace eksperymentalne nad nowym systemem dla Moskwy oraz jego pilotażową (testową) wersją Aldan autoryzowane zostały w 1960 roku. Szefem projektu ustanowiony został Kisunko, ranga zaś kierowanego przez niego biura została podniesiona, czego odzwierciedleniem była m.in. zmiana oznaczenia SKB-30 na OKB-30.
W systemie pilotażowym Aldan zamierzano używać opracowanego przez Piotra Gruszina z biura OKB-2 nowego pocisku A-350. Opracowanie jądrowej głowicy dla tego pocisku powierzono instytutowi NII-1011 (Czelabińsk-70). Wraz z publikacją dekretu o rozpoczęciu prac nad systemem A-35 zamknięto wszystkie programy antybalistyczne prowadzone poza biurem OKB-30.
Wstępny projekt A-35 został zaakceptowany jesienią 1962. Zgodnie z tym projektem, System A-35 korzystać miał z głównego centrum dowodzenia, ośmiu radarów wczesnego ostrzegania umieszczonych w okręgu wokół Moskwy oraz 32 stanowisk bojowych. Każde stanowisko bojowe zawierać miało dwukanałowy (cel i pocisk przechwytujący) radar wykrywania i śledzenia (NATO: Try Add), radar naprowadzania oraz osiem wyrzutni pocisków A-350 z konwencjonalnymi głowicami odłamkowymi, podobnymi do zastosowanych w pociskach V-1000. Śledzenie celu wymagało jednoczesnych operacji radarów z trzech różnych stacji (np. sześciu radarów). Systemy radarowe i inne wyposażenie systemu A-35 było podobne do używanego w systemie A. W tej konfiguracji systemu oczekiwano, iż w stanie pełnej gotowości bojowej A-35 będzie mógł jednocześnie przechwycić pięć do sześciu celów (jeden cel oznaczający ostatni stopień napędowy pocisku balistycznego wraz z jego głowicami) atakujących Moskwę z różnych kierunków. Do zniszczenia każdego pojedynczego celu przewidziano wykorzystanie dwóch pocisków przechwytujących.
Budowa systemu A-35.
Budowa obiektów systemu wokół Moskwy rozpoczęta została w 1962. Cały system gotowość bojową uzyskać miał 7 listopada 1967. Jednak w trakcie jego rozwoju wniesiono do projektu kilka znaczących modyfikacji. Już w 1963, w celu zwiększenia efektywności użycia radarów, zmniejszono liczbę radarów wymaganych do precyzyjnego śledzenia jednego celu. Zamiast dotychczasowych sześciu radarów śledzących każdy cel w systemie A i pierwszej wersji systemu A-35, zadanie to spełniać miały jedynie dwa radary. W celu kompensacji zredukowanej zmniejszeniem liczby radarów celności pocisków przechwytujących, zastosowano w nich głowice nuklearne o dużej mocy. W tym celu instytut NII-1011 opracował dwa rodzaje głowic. Pierwszy z nich zapewniał w chwili eksplozji dużą emisję neutronową, drugi natomiast – który okazał się skuteczniejszy – zapewniał większą emisję promieniowania rentgenowskiego.
Budowa zrewidowanego systemu A-35 została ukończona w 1964. W tym projekcie zmniejszono liczbę stacji bojowych z 32 do 16. Mimo jednak zmniejszenia ich liczby, nowy system zapewniał jednoczesne przechwycenie sześciu do ośmiu pocisków balistycznych, zamiast pięciu do sześciu – co było celem pierwotnego projektu. Zbudowane wokół Moskwy obiekty systemu zostały w 1965 roku włączone w skład odrębnego korpusu obrony antybalistycznej Wojsk Obrony Powietrznej. Ze względu na napotykane w trakcie budowy systemu trudności techniczne, nie został dotrzymany termin oddania go do służby operacyjnej, określony pierwotnie na listopad 1967 roku. Jeszcze we wrześniu 1967 roku, jedynym funkcjonującym systemem był testowy system Aldan na poligonie Sary-Shagan. Co więcej, testy systemu A dowiodły, że system wokół Moskwy nie jest – bez znacznych zmian – w stanie obronić miasta przed atakiem zmasowanym. Podstawowym problemem w tym zakresie była niezdolność systemu do zwalczania pocisków balistycznych przenoszących niezależnie wcelowywane w różne punkty głowice MIRV oraz środki wspomagające przenikanie przez systemy obrony antybalistycznej – penetration aids. W związku z tymi problemami, po przeprowadzeniu analiz rezultatów testów systemu A, specjalna komisja Ministerstwa Obrony opowiedziała się przeciwko pełnoskalowemu rozmieszczeniu Systemu A-35, a także przeciwko budowie narodowego systemu antybalistycznego Aurora, rozwijanego w tym samym czasie przez OKB-30. Trudności techniczne w trakcie rozwoju moskiewskiego systemu ABM doprowadziły polityczne przywództwo Związku Radzieckiego do zmiany stosunku do idei obrony antybalistycznej. W konsekwencji, proces rozmieszczania systemu A-35 został praktycznie zatrzymany. W szczególności podjęta została decyzja o ograniczeniu liczby radarów wczesnego ostrzegania do zaledwie dwóch jednostek, które zostały już zbudowane w Kubince (NATO: Dog House) oraz Czechowie (NATO: CatHouse). Zmianie stosunku liderów ZSRR do obrony antybalistycznej towarzyszyły znaczące zmiany w rozwoju sowieckiego programu ABM. Jedną z nich byłą zmiana nazwy jednej z subdywizji biura konstrukcyjnego Wympieł na "Naukowe Centrum Techniczne" (NTT), pod kierunkiem A.G. Basistowa. Nowe centrum zaczęło konkurować z dotychczas prowadzącym program antybalistyczny OKB-30, rozpoczynając prace nad nową strategią obrony Moskwy, przy przyjęciu do wiadomości niemożliwości stworzenia "nieprzenikalnego" systemu ABM. Zgodnie z nową strategią, opracowywano system zdolny do przechwycenia jedynie pojedynczej głowicy bojowej w obronie przed ograniczonym uderzeniem balistycznym. W 1969 utworzono "Centralne Zjednoczenie Produkcji Naukowej Wympieł" (TsNPO), które powołane zostało do nadzoru nad całością sowieckich programów ABM, BMEW oraz obserwacji kosmicznej. Naczelną pozycję w Wympieł TsNPO uzyskało kierowane przez Basistowa NTT. Zmiany w radzieckim programie uczyniły też możliwym rozpoczęcie w 1969 negocjacji nad ograniczeniem rozwoju systemów antybalistycznych, co doprowadziło do zawarcia przez ZSRR i Stany Zjednoczone traktatu ABM. Podpisany w 1972 traktat ABM ograniczał liczbę rozmieszczonych systemów antybalistycznych każdej ze stron do nie więcej niż dwóch – jeden w do obrony stolicy kraju, drugi natomiast w rejonie lądowej dyslokacji pocisków balistycznych. Podpisany w 1974 dodatkowy protokół do traktatu zredukował liczbę rozmieszczonych systemów do nie więcej niż jednego, wyposażonego w nie więcej niż 100 rakietowych pocisków przechwytujących i ich wyrzutni, oraz nie więcej niż sześciu radarowych kompleksów zarządzania walką.
W 1971, w trakcie prac na traktatem ABM, w budowie znajdowało się osiem z szesnastu stacji bojowych oraz cztery z ośmiu radarów zarządzania walką systemu A-35. Jedynie trzy z tych stacji i jeden radar były jednakże bliskie ukończenia. W tym czasie sprawność systemu A-35 była kwestionowana, w związku z czym – w 1971 roku postanowiono ukończyć wszystkie aktualnie rozpoczęte prace budowlane systemu, anulować natomiast wszystkie prace przewidziane na przyszłość. Zgodnie ze stanowiącym tak dekretem rządowym, system miał zostać adaptowany do celów eksperymentalnych i używany jedynie w ten sposób.
Wejście do służby.
Testy dopuszczające do użytku moskiewski system ABM składający się z centrum zarządzania, jednego radaru wczesnego ostrzegania Dunaj-3 (NATO: Dog House) oraz trzech stacji bojowych, zostały przeprowadzone w 1971. Pierwsza sekcja A-35 została dopuszczona do użytku eksperymentalnego w czerwcu 1972 roku, natomiast obiekty drugiej sekcji natomiast zaczęły pełnić dyżur w 1974 roku. W 1974 roku zaaprobowano do użytku eksperymentalnego cały moskiewski system ABM, składający się z centrum zarządzania niedaleko Kubinki (Akułowa) oraz ośmiu stacji bojowych na obrzeżach wielkiej obwodnicy Moskwy niedaleko Bereja, Sołniecznogorska, Klina i Zagorska (Siergijew Posad). W każdej ze stacji bojowych umieszczono dwa precyzyjne radary śledzenia celów oraz dwa radary zarządzania walką (DOG HOUSE, CATHOUSE), a także 16 wyrzutni pocisków A-350. Ogólnie w całym systemie rozmieszczono 64 pociski przechwytujące. Dodatkowo, system zawierał także dwa systemy radarowe wczesnego ostrzegania – każdy składający się z radaru opartego na Dunaj-3 (NATO: Dog House) (szef konstruktorów W. P. Sosulnikow) oraz nowocześniejszego radaru Dunaj-3U (NATO: Cathouse) (szef konstruktorów A. N. Musatow). Działające na falach decymetrowych (UHF) jednostki posiadały oddzielny transmiter i odbiornik fal – każdy składający się z dwóch anten ze skanowaniem fazowym odwróconych w przeciwnych kierunkach. Kat przeszukiwania każdego z nich wynosił około 65°. System zdolny był do przechwycenia do czterech celów.
System A-35M.
W 1975 Kisunko został zwolniony z funkcji jednego z szefów projektu ABM, zaś szefem konstruktorów systemu A-35 został I. D. Omjelczenko. Rządowy dekret z tego samego roku wprowadzał kolejną znaczącą zmianę Systemu A-35. Zgodnie z tym dekretem, zmieniony system powinien być zdolny do przechwycenia jedynie pojedynczego pocisku balistycznego z kilkoma głowicami wcelowywanymi w ten sam punkt (MRV) i penetration aids, zamiast kilku pocisków. W trakcie przeprowadzonej modernizacji systemu, polegającej głównie na zmianach oprogramowania zarządzającego systemem centrum komputerowego, dokonano także integracji wyposażenia radarów stacji bojowych, ze zintegrowanym systemem przetwarzania danych.
Testy dopuszczające zmieniony system – zwany od tej pory A-35M – do użytku, rozpoczęły się w maju 1977. Po krótkim okresie eksperymentalnym, A-35M został zaadaptowany do użycia przez radziecki Korpus Obrony Przeciwrakietowej i zaczął pełnić dyżur bojowy, choć z niskim stopniem gotowości. Z uwagi na napęd pocisków przechwytujących silnikami na paliwo ciekłe, pociski te w czasie pokoju nie znajdowały się w wyrzutniach, lecz były przechowywane w postaci elementów w specjalnych magazynach. Ich skompletowanie miało nastąpić dopiero w wypadku wzrostu napięcia międzynarodowego. W celu zabezpieczenia prawidłowego funkcjonowania wyposażenia elektronicznego wyrzutni, umieszczono w nich atrapy pocisków.
System A-135.
Następny etap prac nad systemem A-35 i w konsekwencji jego modernizacja, związane były z intensywnym rozwojem nowej generacji moskiewskiego systemu antybalistycznego rozwijanej w Wympieł TsNPO pod kierunkiem A. G. Basistowa. Fundamentalnymi założeniami nowej generacji była zdolność do przeciwdziałania pojedynczemu albo ograniczonemu atakowi na Moskwę oraz obrona dwuwarstwowa. W warstwie pierwszej, cele miały być przechwytywane – jak dotychczas – poza atmosferą, w warstwie drugiej natomiast, przechwytywanie celów następować miało już po powrocie głowic do atmosfery. Taki system obrony, pomyślany był jako remedium na trudności związane z odróżnieniem prawdziwych głowic bojowych, od ich atrap i wabików (penetration aids).
Wymagania wobec nowego systemu zostały uzgodnione z Wojskami Obrony Powietrznej Kraju w grudniu 1969, a wstępny projekt systemu został zaakceptowany w 1971. Po podpisaniu w 1972 traktatu ABM, projekt został zmieniony i rozwinięty w celu dostosowania go do wymagań umowy oraz limitów określonych traktatem, a prace nad nim ukończono w roku 1973. W maju 1974 rządowym dekretem postanowiono o podjęciu budowy eksperymentalnego modelu dwuwarstwowego systemu w ośrodku Sary-Szagan. Ostateczna decyzja o budowie operacyjnego systemu nazwanego A-135 została podjęta w roku 1978. Budowa centralnego radaru systemu została rozpoczęta wkrótce potem, zaś budowę silosów rakietowych dla pocisków przechwytujących systemu A-135 podjęto w 1981. Budowa obiektów systemu oraz jego testy konstruktorskie zostały zakończone 7 listopada 1987, natomiast jego państwowe testy dopuszczające do użytku operacyjnego zostały zakończone w 1989. Krótko przed zakończeniem testów, jesienią 1989 roku, rząd radziecki podjął decyzję o modernizacji systemu, w celu zwiększenia jego zdolności bojowych. Niezbędne prace zostały wykonane w czasie gdy system A-135 wykorzystywany był jedynie do celów eksperymentalnych, co kontynuowano aż do roku 1994, kiedy A-135 został wprowadzony do służby i postawiony w stan gotowości operacyjnej. W międzyczasie, w miarę budowy tego systemu, już od roku 1979 stacje bojowe systemu A-35M były stopniowo rozmontowywane. System A-35 wycofano ze służby w 1990 roku.
Trzon systemu A-135 stanowił wielofunkcyjny radar Don-2N opracowany w Instytut Radiotechniczny Akademii Nauk Związku Radzieckiego oraz centrum dowodzenia umieszczone niedaleko Sofrino, 30 km na północny wschód od Moskwy. Radar ten zapewnia śledzenie celów wykrytych przez radary wczesnego ostrzegania i naprowadzanie pocisków przechwytujących. Stacja radarowa posiada utwardzoną strukturę w kształcie czterościennej piramidy o wysokości około 40 metrów. Każda ściana posiada jedną okrągłą antenę ze skanowaniem fazowym o średnicy 16 metrów oraz jedną antenę w kształcie kwadratu o bokach 10,4 m x 10,4 m. Możliwości techniczne Don-2N zapewniają obserwację całej wyższej hemisfery.
W systemie A-135 używane są zmodernizowane pociski egzosferyczne dalekiego zasięgu A-350 oraz pociski przechwytujące krótkiego zasięgu 53T6 – obydwa wystrzeliwane z silosów rakietowych. Wyrzutnie pocisków A-350 zlokalizowane są w sześciu stacjach bojowych wzdłuż Wielkiej Obwodnicy Moskwy (dawne, przebudowane pozycje stacje bojowe systemu A-35 oraz dwie nowe). Pociski krótkiego zasięgu natomiast, rozmieszczone są na pięciu pozycjach pomiędzy moskiewska obwodnicą, Mniejszą Obwodnicą Moskwy.

</doc>
<doc id="1618141" url="https://pl.wikipedia.org/wiki?curid=1618141" title="Ordynacja Teplicka">
Ordynacja Teplicka

Ordynacja Teplicka – została założona na bazie klucza teplickiego dóbr odziedziczonych przez Aleksandrę Potocką – wnuczkę Szczęsnego Potockiego. W czasach, kiedy kluczem władała żona Potockiego – Zofia, obejmował on 38 wsi (łącznie z 22 wsiami oddanymi Zofii z innych kluczy zamieszkiwało go „22 tysiące dusz męskich”). W czasach Aleksandry Potockiej klucz obejmował 20 600 dziesięcin „używalnej ziemi”. Po jej bezpotomnej śmierci ordynację (do której zaliczały się również dobra sitowickie) odziedziczył, jako jej I ordynat Konstanty Józef Potocki.
Orydynacja faktycznie przestała istnieć w wyniku przewrotu bolszewickiego i powstania sowieckiej Ukrainy.

</doc>
<doc id="1618144" url="https://pl.wikipedia.org/wiki?curid=1618144" title="Departures">
Departures



</doc>
<doc id="1618148" url="https://pl.wikipedia.org/wiki?curid=1618148" title="Akademia Nauk Stosowanych im. Księcia Mieszka I w Poznaniu">
Akademia Nauk Stosowanych im. Księcia Mieszka I w Poznaniu

Akademia Nauk Stosowanych im. Księcia Mieszka I w Poznaniu (ANSM, dawnej: Wyższa Szkoła Pedagogiki i Administracji im. Mieszka I w Poznaniu) – uczelnia niepubliczna w Poznaniu, utworzona 16 września 2004 i wpisana do ewidencji uczelni niepublicznych pod numerem 305.
Działalność.
Na początku działalności uczelnia uruchomiła dwa kierunki – pedagogikę i administrację. W roku akademickim 2016/2017 uczelnia prowadziła 13 kierunków, pierwszego i drugiego stopnia. Od 2009 patronem uczelni jest Mieszko I. Od 2012 siedziba uczelni znajduje się przy ul. Bułgarskiej 55 w Poznaniu.
29 października 2021 Minister Edukacji i Nauki wyraził zgodę na zmianę dotychczasowej nazwy uczelni na Akademię Nauk Stosowanych im. Księcia Mieszka I w Poznaniu (uczelnia uzyskała statusu "akademii nauk stosowanych"). Zmiana nazwy weszła w życie 1 marca 2022.
W ramach uczelni funkcjonuje Wydział Nauk Społecznych, Wydział Nauk Medycznych oraz trzy filie: utworzony w 2004 Wydział Zamiejscowy w Nowym Tomyślu, utworzony w 2015 Wydział Zamiejscowy w Wągrowcu oraz utworzony w 2017 Wydział Zamiejscowy w Warszawie.
Zajęcia odbywają się w trybie stacjonarnym i niestacjonarnym. Prowadzone są też studia podyplomowe oraz kursy i szkolenia specjalistyczne.
Władze uczelni.
Na przestrzeni lat rektorami uczelni byli m.in.: prof. Bolesław Andrzejewski (2004–2008), prof. zw. dr hab. Zygmunt Przybylski (2008–2011), dr Jerzy Matynia (2011–2013), dr Janina Minkiewicz-Najtkowska (2013–2016) i prof. dr hab. Jerzy Szczapa (2016–2019).
Aktualnie w skład władz uczelni wchodzą:
Wykładowcy.
Wykładowcą uczelni był m.in. Andrzej Duda.

</doc>
<doc id="1618149" url="https://pl.wikipedia.org/wiki?curid=1618149" title="Algis Uzdila">
Algis Uzdila

Algis Uzdila (ur. 25 kwietnia 1937 we wsi Krejwiany, w gminie Puńsk, w województwie podlaskim) – nauczyciel lituanista, poeta, tłumacz, eseista, badacz spuścizny językowej Litwinów i Jaćwingów na Suwalszczyźnie, działacz kulturowy i społeczny Litwinów w Polsce, autor licznych podręczników szkolnych do języka litewskiego i literatury dla litewskich szkół w Polsce oraz programów nauczania dla litewskiej mniejszości narodowej w Polsce.                 
Życiorys.
Urodził się w 1937 r. we wsi Krejwiany (Kreivėnai), w gminie Puńsk. Skończył studia lituanistyczne na Uniwersytecie Wileńskim, a po otrzymaniu dyplomu rozpoczął pracę jako nauczyciel w Liceum Ogólnokształcącym w Sejnach. Po roku przeniósł się do litewskojęzycznego liceum w Puńsku, gdzie piastował stanowisko dyrektora i pracował jako nauczyciel języka litewskiego i niemieckiego. Był pracownikiem Wojewódzkiego Ośrodka Metodycznego Kształcenia Nauczycieli w Suwałkach. Przez wiele lat był też redaktorem stylistycznym dwutygodnika „Aušra“ (czasopisma Litwinów w Polsce), publikował w nim i nadal publikuje artykuły. Obecnie Algis Uzdila jest na emeryturze, prowadzi życie pomiędzy rodzimymi Kreivėnai, Wilnem i Lizboną. Wciąż dużo pisze i tłumaczy, jest członkiem zespołu etnograficznego „Jotva” w Puńsku w grupie seniorów. 
Twórczość literacka.
Algis Uzdila ma imponujący dorobek literacki. Z większych jego publikacji należy wymienić przede wszystkim trzy zbiory wierszy: "Žiemkenčių giesmės" (Zimowe pieśni zbóż), "Žydintys linai" (Kwitnące lny), "Širdies virpsniai" (Drgania serca). Zbiór wierszy "Džiaugsmai ir negandos (Uciechy i klęski)" z autorskim przekładem na język polski poeta wydał własnym nakładem. Poza tym ukazało się jeszcze kilkanaście mniejszych zbiorków poezji autora, m.in. "Smulkeiliai" (Małe formy poetyckie) czy "Minčių lėksniai" (Myśli ulotne). Wiele jego wierszy zostało opublikowanych w polskich i litewskich zbiorach poezji, czasopismach i almanachach, np.: w zbiorze poetyckim poetów Litwinów w Polsce „Miejsce w sercu”, w czasopismach „Aušra“, „Almanach Sejneński“, „Jaćwież“, „Gaładuś / Galadusis“ i innych. Są to wiersze o luźnej kompozycji, których motywami przewodnimi jest poszukiwanie głębszego sensu życia, podziw wobec przyrody i jej darów dla człowieka, mołość do ziemi ojczystej. Z okazji 1000-lecia Litwy Algis Uzdila napisał dramat historyczno-muzyczny "Pelenų žiedai" (Kwiaty z popiołu) - tekst oparty na legendach, podaniach, wzmiankach historycznych o dramatycznym upadku głównej siedziby jaćwieskich przywódców na górze Šiurpilis, o nierównych walkach Jaćwingów z Krzyżakami, o legendarnym wodzu Jaćwingów Komoncie (Komantas). Niektóre jego wiersze stały się pieśniami i są wykonywane, a na podstawie poematu ,Pelenų žiedai" z muzyką Dainiusa Povilionisa choreograficzna grupa ,Jotva" z Puńska wystawia improwizację taneczno-poetycką ,Jotvingio rauda" (Płacz Kaćwinga). Algis Uzdila jest Członkiem Litewskiego Związku Pisarzy Niezależnych i Litewskiego Stowarzyszenia Twórczego ,Menų sodas" (Ogród Sztuk). W latach 2016-2019 nakładem wydawnictw ,Eglė" w Kłajpedzie i ,Aušra" w Puńsku ukazała się duża powieść Algisa Uzdili "Užutėky verda vanduo" (W zatoce wrze woda) w trzech częściach: I. "Šalnos nekanda" (Mrozy niestraszne), II. "Miške byra uogos" (W lesie sypią się jagody), III. "Varpos linksta žemyn" (Kłosy kłonią się ku ziemi), która - głosem głównej postaci, młodego nauczyciela litewskiego liceum w Puńsku Aidisa Ragysa - opowiada o dziejach spadkobierców legendarnych Jaćwingów: mieszkańców okolic Puńska i Sejn, występujących w powieści jako bardzo wyraziste postacie pod wymyślonymi imionami i nazwiskami, w których jednak można rozpoznać cechy i charaktery mieszkańców Puńska, Sejn oraz okolicznych wsi. Bogatym, barwnym językiem autor opisuje codzienne życie społeczności Litwinów w Polsce (akcja dzieje się w latach 1963-1999), ich pracę, obyczaje, relacje z władzami w nielekkich latach sześćdziesiątych, podziwia ich wytrwałość i miłość do ojczystej ziemi. Powieść obfituje w wysmakowane ,perełki" językowe, dużo w niej żywych dialogów, charakterystycznych dla regionu zwrotów, rzadkich, już odchodzących w zapomnienie nazw miejscowych.
Działalność naukowa i translatorska.
Swoje badania nad nazewnictwem litewskim i bałtyckim (jaćwieskim) ziem Suwalszczyzny autor przedstawia na konferencjach naukowych, które organizuje Związek Litwinów Polskich i Wydawnictwo „Aušra” w Puńsku. Materiały pokonferencyjne publikowane są w periodyku „Terra Jatwezenorum”.  
   Należy wspomnieć również o dużym dorobku translatorskim Algisa Uzdili. Jest on autorem przekładów na język polski utworów licznych litewskich poetów, należących do kanonu literatury litewskiej, m.in. Salomėji Nėris, Vincasa Mykolaitisa-Putinasa, Antanasa Baranauskasa, Vincasa Kudirki. Opublikował też monografie tych autorów w języku polskim. Ukazały się również jego tłumaczenia na język litewski poetów polskich, rosyjskich, niemieckich.                 
Działalność pedagogiczna i społeczna.
Algis Uzdila kształcił się również z zakresu muzyki i tańca ludowego w Kretyndze.  W Domu Kultury w Puńsku przez ponad 30 lat kierował  zespołem choreograficzno-tanecznym ,Jotva’’ (Jaćwież, obecnie – „Jotvos aidai” (Echa Jaćwieży). W latach 1988 i 2000 zespół uczestniczył w Litewskim Święcie Tańca w Kanadzie. Jako nauczyciel i redaktor Algis Uzdila wymaga bezwzględnie staranności w formułowaniu wypowiedzi w języku litewskim. Przeciwstawia się nie tylko przejawom „niechlujstwa językowego", polegającego na wykorzystywaniu w wypowiedziach polskich Litwinów pojedynczych polskich słów z końcówkami litewskimi, lecz również współczesnym tendencjom językowym na Litwie, takim jak przejmowanie anglicyzmów i rusycyzmów. Jest on zwolennikiem (i wirtuozem) tworzenia neologizmów słowotwórczych z formantów rdzennie litewskich, także dla określenia nowych elementów rzeczywistości. Na przykład zaproponował kilka własnych terminów komputerowych, takich jak "skleislis" (skaner, od lit. "skleisti" - roznosić, rozpowszechniać) lub "ep" (e-mail, poczta elektroniczna - jako skrót od lit. "elektroninis paštas"). Pomimo odmiennego stanowiska Państwowej Komisji Języka Litewskiego autor popiera tworzenie neologizmów funkcjonalnych, czyli krótkich i łatwych do zapamiętania (stąd też krytykuje postulat używania terminu "nešiojamasis kompiuteris," dosł.: komputer przenośny, dla określenia laptopa. Popiera zarzucenie praktyki stosowania fonetycznej pisowni obcych nazwisk i nazw geograficznych, zatem według niego nie powinno się pisać np. "Džonsonas", lecz "Johnson". Jeszcze jeden innowacyjny i warty uwagi pomysł Algisa Uzdili dotyczy irytującego wiele osób sposobu pisania sms-ów i tekstów redagowanych komputerowo bez stosowania znaków diakrytycznych. Pomysł polega na używaniu zbitek (dwugrafów) z literą "h" w pisowni liter z diakrytykami, takich jak ė, ū, š, ž, oraz tzw. liter „nosowych“ w alfabecie litewskim: ą, ę, į, ų. 

</doc>
<doc id="1618157" url="https://pl.wikipedia.org/wiki?curid=1618157" title="Małaja Minusa">
Małaja Minusa

Małaja Minusa () – wieś w Rosji, w Kraju Krasnojarskim, położona kilka kilometrów od Minusińska, na dwóch brzegach rzeki Minusinki. W kwietniu 1942 roku w miejscowości został otwarty sierociniec dla dzieci narodowości polskiej przesiedlonych do ZSRR między 1939 a 1941 rokiem. Stan osobowy w 1942 roku liczył przeciętnie 45 osób. W czasie wyjazdu sierocińca do Polski w 1946 roku było w nim 143 dzieci.

</doc>
<doc id="1618158" url="https://pl.wikipedia.org/wiki?curid=1618158" title="Lichtarz">
Lichtarz

Lichtarz (z niem. "Leuchter") − stojący świecznik dla jednej świecy, podstawka do jej osadzania.

</doc>
<doc id="1618161" url="https://pl.wikipedia.org/wiki?curid=1618161" title="Basznia Rossija">
Basznia Rossija

Basznia Rossija (ros. "Башня Россия") – odrzucony projekt budowy wieżowca w Moskwie. Budowla miała mieć 118 pięter i 612 metrów wysokości. Budynek został zaprojektowany przez Normana Fostera – jednego z czołowych architektów na świecie. W październiku 2008 roku budowa tego wieżowca stanęła. W lutym 2009 roku spółka odpowiedzialna za budowę wieżowca oficjalnie potwierdziła zatrzymanie realizacji projektu ze względu na kryzys finansowy.

</doc>
<doc id="1618178" url="https://pl.wikipedia.org/wiki?curid=1618178" title="Ojczyzna (film)">
Ojczyzna (film)

Ojczyzna – brytyjsko-niemiecko-francuski dramat z 1986 roku.
Fabuła.
Klaus Ditterman jest muzykiem z NRD. Ma dość występów w swoim kraju. Po wielu próbach ostatecznie udaje mu się wyjechać. Przenosi się do RFN. Jego sytuacja życiowa ulega poprawie. Klaus postanawia szukać swego ojca, który wyemigrował z kraju przed kilkunastoma laty.

</doc>
<doc id="1618179" url="https://pl.wikipedia.org/wiki?curid=1618179" title="Lidzbarskie Starcia Kabaretowe">
Lidzbarskie Starcia Kabaretowe

Lidzbarskie Starcia Kabaretowe (w skrócie eLeSKa) – odbywająca się w Lidzbarku Warmińskim od 2004 impreza mająca formę ligi kabaretowej. 
Co trzy miesiące na scenie Lidzbarskiego Domu Kultury spotykają się młode kabarety, głównie z terenu Warmii i Mazur, (tj. z Lidzbarka Warmińskiego, Szczytna, Lubawy, Olsztyna, Kętrzyna, Nowego Miasta Lubawskiego, Górowa Iławeckiego), ale także np. z Warszawy. Przez cztery lata przewinęło się około 25 młodych grup. Jedna roczna edycja składa się z czterech spotkań. Cały cykl zamykają warsztaty kabaretowe, które w ubiegłych latach prowadzili m.in. twórcy kabaretu Hrabi (dawniej kabaret Potem) Grupy Rafała Kmity, Kabaretu Jurki. Każdy kabaret podczas spotkania prezentuje 20-minutowy program. Wszystkie spotkania są zakończone występem kabaretu liczącego się już na ogólnopolskiej scenie kabaretowej. Były to m.in.: Kabaret Jurki, Stado Umtata, Kabaret Made in China, Kabaret Słuchajcie, Kabaret Czesuaf, Neo-Nówka, Kabaret Skeczów Męczących, Babeczki z Rodzynkiem, Kabaret Świerszczychrząszcz.
Konkurs ma na celu promowanie nowych twórców i zjawisk artystycznych w dziedzinie kabaretu. Celem przedsięwzięcia jest także piętnowanie wad i przywar naszego społeczeństwa. Impreza tworzy pewnego rodzaju zaplecze i obóz przygotowawczy do udziału w Lidzbarskich Wieczorach Humoru i Satyry, najstarszego przeglądu kabaretowego w Polsce.

</doc>
<doc id="1618181" url="https://pl.wikipedia.org/wiki?curid=1618181" title="Basznia na Nabierieżnoj">
Basznia na Nabierieżnoj

Basznia na Nabierieżnoj (ros. Башня на Набережной, Wieża na Nabierieżnoj) – kompleks wieżowców w Moskiewskim Międzynarodowym Centrum Biznesowym, przy ul. Krasnopriesnienskaja nabierieżnaja (Краснопресненская набережная), od której wziął nazwę.
Kompleks składa się z trzech wież, z których najwyższa mierzy 268 metrów. Był budowany od października 2003 do sierpnia 2007. Największą powierzchnię zajmuje przedstawicielstwo firmy IBM.

</doc>
<doc id="1618182" url="https://pl.wikipedia.org/wiki?curid=1618182" title="Hijo de la Luna">
Hijo de la Luna

Hijo de la Luna (hiszp. "Syn księżyca") – piosenka pierwotnie wykonana przez hiszpański zespół Mecano. Pojawiła się na ich albumie z 1986 – "Entre el Cielo y el Suelo". Od 28 grudnia 1998 do 11 stycznia 1999 cover piosenki w aranżacji Loony zajmował pierwsze miejsce na niemieckiej liście przebojów,w tym samym czasie osiągając drugie miejsce na szwajcarskiej liście.
Muzykę i tekst skomponowali José María Cano i Nacho Cano.
Tekst.
Tekst piosenki przedstawia historię cygańskiej kobiety, która błaga przez całą noc boginię Księżyca o męża. Ostatecznie jej prośby zostają wysłuchane, ale w zamian bogini żąda, żeby oddać jej pierworodne dziecko, które urodzi się z tego związku. 
Kiedy dziecko przychodzi na świat, okazuje się, że nie przypomina z wyglądu ojca. Jego skóra jest biała niczym "grzbiet gronostaja", a oczy są szare. Mąż oskarża żonę o cudzołóstwo i zabija ją nożem. Następnie zanosi noworodka na szczyt góry i tam go porzuca.
Księżyc zabiera dziecko. Kiedy dziecko jest szczęśliwe, księżyc jest w pełni, a kiedy płacze – księżyca "ubywa" w celu ukołysania dziecka.
W refrenie piosenka opowiada o tym, że bogini zawsze chciała być matką, ale nie mogła znaleźć kochanka, który uczyniłby ją kobietą. 
Covery.
Piosenka była wielokrotnie wykonywana przez innych artystów (przy czym nieraz w innych językach, np. włoskim). Byli to m.in.:

</doc>
<doc id="1618184" url="https://pl.wikipedia.org/wiki?curid=1618184" title="Kierinia">
Kierinia

 
Kierinia, również Góry Kyreńskie (; ) – długie i wąskie pasmo górskie biegnące około 160 km wzdłuż północnego wybrzeża Cypru i półwyspu Karpas. Zachodnia część pasma znana jest, od charakterystycznego kształtu jednego z masywów, jako „pięć palców” (, ). 
Góry Kyrenia są zbudowane z wapieni z domieszką marmurów – formacji osadowych z okresu od permu do środkowego miocenu. Zostały wypiętrzone wskutek kolizji płyty afrykańskiej z płytą eurazjatycką. Pasmo stromo wyrasta z równiny Mesaoria, ma dziki charakter. Porośnięte lasami cyprysowymi, u podnóży plantacje oliwek. Najwyższym szczytem jest Kiparisowuno ("Selvili tepe"), 1024 m n.p.m.
Na szczytach gór Kyrenia zachowały się liczne zamki, głównie z czasów bizantyjskich i Królestwa Cypru. Najbardziej znane to zamek św. Hilariona, zamek Buffavento i zamek Kantara. Zachował się również gotycki klasztor norbertanów Belapais.

</doc>
<doc id="1618185" url="https://pl.wikipedia.org/wiki?curid=1618185" title="Péter Kiss">
Péter Kiss

Péter Kiss (ur. 11 czerwca 1959 w Celldömölk, zm. 29 lipca 2014 w Budapeszcie) – węgierski polityk i inżynier, długoletni parlamentarzysta, działacz Węgierskiej Partii Socjalistycznej, minister w różnych resortach (1995–1998, 2002–2010).
Życiorys.
W 1983 Péter Kiss ukończył inżynierię na Uniwersytecie Technicznym w Budapeszcie. Pracował jako nauczyciel akademicki, był członkiem izby inżynierów oraz węgierskiego towarzystwa ekonomicznego.
Współzałożyciel Węgierskiej Partii Socjalistycznej, od 1992 był członkiem jej zarządu, a od 1994 wchodził w skład prezydium. W 1990 wybrany na radnego Budapesztu. W 1992 po raz pierwszy wszedł w skład Zgromadzenia Narodowego. Z powodzeniem ubiegał się o reelekcję wyborach w 1994, 1998, 2002, 2006, 2010 i 2014, zasiadając w węgierskim parlamencie do czasu swojej śmierci.
Od grudnia 1995 do lipca 1998 zajmował stanowisko ministra pracy w gabinecie, którym kierował Gyula Horn. W maju 2002 premier Péter Medgyessy powierzył mu funkcję ministra zatrudnienia i pracy, w marcu 2003 został ministrem kierującym kancelarią premiera. W czerwcu 2006 Ferenc Gyurcsány przekazał mu resort pracy i spraw społecznych. Od lipca 2007 do kwietnia 2009 Péter Kiss ponownie zajmował stanowisko ministra kierującego kancelarią premiera. Od kwietnia 2009 do maja 2010 był ministrem bez teki w rządzie, na czele którego stał Gordon Bajnai.

</doc>
<doc id="1618186" url="https://pl.wikipedia.org/wiki?curid=1618186" title="Mario Fortunato">
Mario Fortunato

Mario Fortunato (ur. 19 marca 1905 w Buenos Aires, zm. 10 stycznia 1970 tamże) – argentyński piłkarz, pomocnik. Później trener.
Jako gracz klubu CA Huracán wziął udział w turnieju Copa América 1924, gdzie Argentyna została wicemistrzem Ameryki Południowej. Fortunato zagrał tylko w jednym meczu – z Chile.
Rok później, już jako piłkarz klubu CA Boca Juniors, wziął udział w turnieju Copa América 1925, gdzie Argentyna zdobyła tytuł mistrza Ameryki Południowej. Fortunato zagrał we wszystkich czterech meczach – w dwóch z Paragwajem i w dwóch z Brazylią.
Wciąż jako gracz Boca Juniors wziął udział w turnieju Copa América 1926, gdzie Argentyna została wicemistrzem Ameryki Południowej. Fortunato zagrał w trzech meczach – z Boliwią, Paragwajem i Chile.
Po zakończeniu kariery piłkarskiej został trenerem – pracując w latach 1931–1936 w Boca Juniors doprowadził ten klub to trzech tytułów mistrza Argentyny, w 1931, 1934 i 1935.

</doc>
<doc id="1618190" url="https://pl.wikipedia.org/wiki?curid=1618190" title="Oblężenie Żor (1473)">
Oblężenie Żor (1473)

Oblężenie Żor w 1473 – próba zbrojnego opanowania miasta Żory przez wojska koalicji węgiersko-śląskej podczas wojny o sukcesję korony czeskiej.
Tło historyczne.
22 marca 1471 w Pradze umarł król Czech Jerzy z Podiebradów. Na mocy umów o dziedziczeniu następcą miał zostać Władysław. Pretensję do korony czeskiej wysunął król Węgier Maciej Korwin, który został koronowany na króla Czech już 1469 w Ołomuńcu. Początkowo Maciej Korwin miał poparcie wśród książąt śląskich, jednakże na skutek zapędów centralistycznych Korwina książęta śląscy wypowiedzieli mu w 1471 posłuszeństwo na rzecz Władysława Jagiellończyka. W 1473 Maciej Korwin wyruszył z ekspedycją karną na Śląsk. Książęta śląscy, z wyjątkiem Wacława III Rybnickiego oraz jego brata księcia karniowskiego Jana IV, wypowiedzieli posłuszeństwo Władysławowi i wystawili posiłki, które przyłączyły się do armii Korwina.
Przebieg.
W marcu 1473 koalicja węgiersko-śląska stanęła pod Żorami. Oblężenie trwało trzy miesiące. Wojskami węgierskimi dowodził Václav Kropáč z Nevědomí, natomiast posiłkami śląskimi, które wystawili: Jan V Raciborski, Przemko cieszyński, Boček z Kunštátu, dowodził Wiktoryn z Podiebradów. Obroną miasta dowodził zaś polski rycerz Jan Kresa. Oblężenie, na skutek interwencji kasztelana krakowskiego i kanclerza wielkiego koronnego Jakuba z Dębna, zakończone zostało pokojem ziemskim z 6 czerwca 1473.
Skutki.
Na mocy tego pokoju miasta księstwa rybnicko-żorsko-pszczyńskiego zostały oddane pod kuratelę dowódcom armii węgiersko-czeskiej, tj.: Václav Kropáč z Nevědomí otrzymał Rybnik, a Wiktoryn z Podiebradów Pszczynę. Żory przypadły w udziale Jakubowi z Dębna – gwarantowi rozejmu. 23 czerwca 1478 w kłodzkim więzieniu umiera Wacław III Rybnicki (został uwięziony tam przez Wiktoryna z Podiebradów). 21 czerwca 1479 roku w Ołomuńcu Władysław II Jagiellończyk podpisał z Maciejem Korwinem pokój, na mocy którego zostało potwierdzone istniejące status quo – Maciej Korwin uzyskał prawa do Śląska i Moraw.

</doc>
<doc id="1618194" url="https://pl.wikipedia.org/wiki?curid=1618194" title="Tribute to Rejestracja">
Tribute to Rejestracja

Tribute to Rejestracja – tribute album nagrany przez różnych wykonawców zawierający covery punkrockowej grupy Rejestracja. Płytę wydano w trzech formatach (CD, płyta gramofonowa i kaseta magnetofonowa). W skład supergrupy powołanej do nagrania tej płyty weszło kilkanaście osób z polskiego środowiska punk:
Inicjatorem projektu i osobą odpowiedzialną za dobór piosenek był „Misiu”. Większość utworów pochodzi z lat 1982 i 1983.

</doc>
<doc id="1618198" url="https://pl.wikipedia.org/wiki?curid=1618198" title="Elvis Presley (album)">
Elvis Presley (album)

Elvis Presley – debiutancki album nagrany przez Elvisa Presleya, a wydany przez wydawnictwo RCA Victor tylko w wersji monofonicznej o numerze katalogowym LPM 1254 w marcu 1956. Nagrania do płyty miały miejsce 10 i 11 stycznia w studio RCA w Nashville, Tennessee oraz 30 i 31 stycznia w studiach RCA w Nowym Jorku. Dodatkowy materiał muzyczny pochodził z sesji nagraniowej w studio „Sun Studio” w Memphis i powstał 5 lipca, 19 sierpnia, a także 10 września 1954, a następnie 11 lipca 1955.
Płyta uzyskała pozycję numer 1 na liście przebojów magazynu Billboard i spędziła na niej cały rok. W 2003 album został sklasyfikowany na 55. miejscu listy 500 albumów wszech czasów magazynu Rolling Stone. W Stanach Zjednoczonych album uzyskał status platynowej płyty.
Listy przebojów.
Album
Single

</doc>
<doc id="1618201" url="https://pl.wikipedia.org/wiki?curid=1618201" title="Autosan Eurolider 13">
Autosan Eurolider 13

Autosan Eurolider 13 – autobus międzymiastowy produkowany seryjnie od początku 2009 roku, początkowo pod oznaczeniem "Autosan A1213C Eurolider", przez zakłady Autosan w Sanoku. Należy do modułowej rodziny "A12 Eurolider".
Historia modelu.
Prace nad nową modułową rodziną autobusów międzymiastowych rozpoczęły się pod koniec 2006 roku od opracowania jej założeń technicznych. Na początku 2007 roku ruszyły prace projektowe. W październiku 2008 roku podczas targów Transexpo 2008 zaprezentowany został prototyp autobusu Autosan A1213C Eurolider, pierwszy pojazd należący do nowej rodziny "Autosan A12". Był on następnie prezentowany na wystawie "Persontrafik", która odbyła się w dniach 15-17 października 2008 w Göteborgu. Jego produkcja seryjna rozpoczęła się na początku 2009 roku. Powstał ze względu na zapotrzebowanie w krajach Europy Zachodniej i Północnej na autobusy dwuosiowe o zwiększonych gabarytach dostosowane do nowych norm Unii Europejskiej.
Model ten napędzany jest silnikiem wysokoprężnym Cummins ISBe4 300 spełniającym wymagania normy Euro 4, 6-cylindrowym, rzędowym, o pojemności 6,7 dm3, osiągającym moc maksymalną 221 kW (300 KM) przy 2500 obr./min, zaś maksymalny moment obrotowy 1100 Nm przy 1200-1700 obr./min. Alternatywnie stosowany jest silnik Cummins ISB6.7e5 dostosowany do normy emisji spalin Euro 5. Według pierwotnych założeń przewidywane było wprowadzenie do oferty pojazdów wyposażonych w silnik Renault DXi7, 6-cylindrowy, rzędowy, o pojemności skokowej 7,2 dm3, o mocy maksymalnej 235 kW (320 KM) osiąganej przy 2300 obr./min, i maksymalnym momencie obrotowym 1200 Nm przy 1200-1700 obr./min.
Jednostki napędowe zblokowane są z manualną 6-biegową skrzynią biegów ZF 6S-1200 lub automatyczną Allison T350R z integralnym zwalniaczem hydraulicznym (retarderem). W układzie jezdnym zastosowano osie firmy ZF z niezależnym zawieszeniem pneumatycznym z przodu, oraz sztywną osią tylną również zawieszoną na miechach pneumatycznych. W wyposażeniu standardowym tego modelu znajduje się elektroniczny system sterowania zawieszeniem ECAS. Układ jezdny uzupełniany jest przez dwuobwodowy układ hamulcowy firmy Wabco, hamulce tarczowe na obu osiach, system EBS (zawierający systemy ABS/ASR) i ESP (elektronicznej stabilizacji toru jazdy).
Nadwozia serii Eurolider zostały zaprojektowane od podstaw przez zewnętrzną firmę designerską i drugą firmę, która opracowała jego konstrukcję. Samonośny szkielet modelu "A1213" wykonywany jest z zamkniętych profili o przekroju kwadratowym i prostokątnym, współpracuje on z ramą o konstrukcji kratownicowej. W górnej części nadwozia jest on wykonany ze stali o podwyższonej wytrzymałości, w części dolnej ze stali nierdzewnej. W opcji jest on wykonywany całkowicie ze stali nierdzewnej. Poszycie zewnętrzne wklejane do nadwozia wykonano ze stali nierdzewnej oraz tworzyw sztucznych (ściany przednia i tylna, nadkola boczne, dach i zderzaki), natomiast klapy boczne i tylną z aluminium. Do szkieletu wklejane są również szyby. Bryłę pojazdu charakteryzują ostre krzywizny, stosunkowo mała powierzchnia oszklona ścian bocznych oraz gięte szyby boczne. Pojemność bagażników podpodłogowych wynosi 6 m3.
Charakterystycznym elementem nadwozia pierwszych egzemplarzy modelu A1213C Eurolider były srebrzyste pasy, wykonane z polerowanego aluminium, umieszczone między i wokół przednich projektorowych reflektorów, na przednich drzwiach pod szybami, przy dolnej krawędzi pierwszych dwóch szyb bocznych oraz na tylnym podszybiu. Wyróżniającym się elementem nadwozia, pozbawionego listew ozdobnych, są również wystające zderzaki i malowane na czarno przednie podszybie.
Tylne drzwi o szerokości 720 mm, umieszczone między osiami, mogą być wyposażone w dodatkowe, wąskie skrzydło, zwiększające po otwarciu szerokość otworu drzwiowego do ponad 900 mm, otwierane ręcznie przez kierowcę w razie potrzeby (dla osób niepełnosprawnych). W progu drzwi instalowana jest winda Braun UVL w stanie złożonym wkomponowana w stopień w drzwiach środkowych. Otwarcie węższych drzwi odblokowuje dostęp do windy. Takie nietypowe rozwiązanie pozwala na przewożenie osób niepełnosprawnych i zamontowanie dodatkowej pary foteli. Fotel kierowcy ISRI posiada funkcję obracania. Zamontowano deskę rozdzielczą Siemens VDO współpracującą z instalacją elektryczną bazującą na magistrali CAN. Może być również montowana deska rozdzielcza zaprojektowana i wykonana w firmie Autosan.
Wyposażenie dodatkowe może obejmować klimatyzator przestrzeni pasażerskiej z oknami termoizolacyjnymi, klimatyzator kierowcy, system czujników cofania, system przeciwpożarowy DAFO, zestaw audio-wideo (odtwarzacz DVD i 2 monitory LCD), turystyczne fotele pasażerskie, wyposażenie foteli w stolik oraz siatkę na przedmioty podręczne, kołpaki kół.
Pierwsze pięciu sztuk, łącznie z egzemplarzem prototypowym, dostarczono do Szwecji.
W 2010 roku zmieniona została nazwa handlowa tego modelu na Autosan Eurolider 13.
Rodzina Eurolider została opracowana jako konstrukcja modułowa, co przyczynia się do obniżenia masy własnej pojazdu, umożliwia szybkie tworzenie nowych odmian, wdrożonych do produkcji w 2009 roku, a także skraca czas budowy pojedynczego autobusu i pozwala znacznie ograniczyć koszty ich produkcji.
Autosan Eurolider 13LE.
W czerwcu 2009 roku powstał pierwszy autobus w wersji niskowejściowej, o nazwie Autosan A1213CLE Eurolider z silnikiem Cummins ISB6.7e5 300 Euro 5 o pojemności 6,7 dm³ i mocy maksymalnej 221 kW (300 KM), dostosowanej do potrzeb komunikacji podmiejskiej i lokalnej. W układzie napędowym zastosowano automatyczną 6-biegową skrzynię biegów Allison T350R współdziałającą ze zwalniaczem, zaś w układzie hamulcowym system EBS firmy Wabco. Osie firmy ZF z hamulcami tarczowymi mają niezależne zawieszenie z przodu i zależne z tyłu. Alternatywnie z tyłu może być zamontowana oś Meritor. Model ten wyposażony został w sterowane automatycznie z miejsca kierowcy, pojedyncze drzwi o szerokości 900 mm i 1096 mm w układzie 1-1-0. W stosunku do modelu bazowego drzwi środkowe zostały nieco przesunięte w stronę przedniej osi. Istnieje możliwość zamontowania w nich rampy dla osób niepełnosprawnych oraz wygospodarowania miejsca na wózek inwalidzki na specjalnym pomoście umieszczonym naprzeciw drugich drzwi. Pojemność autobusu w zależności od rozplanowania wnętrza sięga 74-79 osób, w tym 47+2 miejsca siedzące oraz 25-30 dla osób stojących. Cztery fotele w rejonie przednich nadkoli zamontowano tyłem do kierunku jazdy. Przy stanowisku dla wózków inwalidzkich montowane są dwa rozkładane fotele, tzw. stramponenty. Zmniejszono do ok. 1,5 m3 pojemność bagażników podpodłogowych, zamiast nich wprowadzono duże półki bagażowe ponad przednimi siedzeniami.
Na zewnątrz niżej została poprowadzona dolna linia okien bocznych pomiędzy drzwiami, co przy nie zmienionej wysokości okien spowodowało wprowadzenie szerokiego pasa nadokiennego zamaskowanego szybami bocznymi. Zrezygnowano ze srebrzystych pasów zewnętrznych z polerowanego aluminium. Zastosowano zewnętrzne lampy oświetlające wejścia po otwarciu drzwi (wymagane w Szwecji). Wyposażenie dodatkowe autobusu może również obejmować klimatyzator przestrzeni pasażerskiej z oknami termoizolacyjnymi, system wentylatorów dachowych z tunelami, klimatyzator kierowcy, system czujników cofania, system przeciwpożarowy DAFO, system przyklęku ECAS, zestaw audio-wideo (odtwarzacz DVD i 2 monitory LCD), fotele uchylne, wyposażenie foteli w stolik oraz siatkę na przedmioty podręczne, obrotowy fotel kierowcy, tapicerowanie ścian bocznych, kołpaki kół.
Autobus niskowejściowy powstał głównie z myślą o rynkach zagranicznych, takich jak kraje skandynawskie (głównie Szwecja, gdzie trafiła pierwsza partia 20 szt.), bądź ewentualnie Czechy, Słowacja i Węgry, gdzie tego typu pojazdy są popularne. według pierwotnych założeń model ten miał być również dostępny z silnikami wysokoprężnymi Renault (Autosan A1213RLE Eurolider) lub Cummins ISL G zasilanymi gazem ziemnym. Szkielet nadwozi eksportowanych egzemplarzy jest w całości wykonany ze stali chromoniklowej.
W 2010 roku zmieniono oznaczenie tego modelu na Autosan Eurolider 13LE.

</doc>
<doc id="1618202" url="https://pl.wikipedia.org/wiki?curid=1618202" title="Flaga gminy Choszczno">
Flaga gminy Choszczno



</doc>
<doc id="1618208" url="https://pl.wikipedia.org/wiki?curid=1618208" title="Paloma (telenowela 1998)">
Paloma (telenowela 1998)

Paloma (hiszp. "Preciosa") – meksykańska telenowela z 1998 roku składająca się z 90 odcinków.
Fabuła.
Paloma jest piękną, 18-letnią dziewczyną. Wraz z dziadkiem, Don Tito, mieszka i pracuje w cyrku. Ona zajmuje się zwierzętami, on natomiast jest klownem. Paloma od dzieciństwa pragnie, podobnie jak jej zmarła matka, Estrelia, zostać akrobatką. Niestety, uraz kostki, przez który kuleje, jej to uniemożliwia. Dziewczyna zbiera pieniądze na operację, by móc spełnić swoje marzenia. W tym celu udaje się również do szpitala, w którym poznaje przystojnego i bogatego ortopedę, Luisa Fernanda. Oboje od pierwszych chwil zakochują się w sobie. Miłość ta jednak będzie musiała pokonać bardzo wiele przeciwności. Pieniądze na operację Palomy wykradnie wkrótce okrutny właściciel cyrku, który, jak się później okaże, jest również zamieszany w śmierć Estrelii. Między zakochanymi stanie natomiast narzeczona Luisa Fernanda, niebezpieczna Valeria, która nie cofnie się przed niczym, by zatrzymać przy sobie mężczyznę.
Wersja polska.
W Polsce telenowela była emitowana przez telewizję Polsat w latach 1999-2000.

</doc>
<doc id="1618210" url="https://pl.wikipedia.org/wiki?curid=1618210" title="Impresjonizm w literaturze">
Impresjonizm w literaturze

Impresjonizm w literaturze – inspirowany dokonaniami malarstwa impresjonistycznego, kierunek w literaturze, narodzony w drugiej połowie XIX wieku we Francji i rozpowszechniony do początku wieku XX.
Jego nazwa wywodzi się od francuskiego słowa "impression" (wrażenie) i początkowo stosowana była na określenie kierunku w malarstwie. Po raz pierwszy w odniesieniu do literatury termin ten zastosował Ferdinand Brunetière w artykule "Impresjonizm w powieści".
Literackie utwory impresjonistyczne kładły nacisk przede wszystkim na opisywanie wrażeń i doznań poznającego podmiotu, rezygnując z realistycznego przedstawiania rzeczywistości. Tendencje impresjonistyczne występowały zarówno w prozie, poezji, jak i dramacie. Kierunek ten nigdy się w pełni nie wyodrębnił, nie miał też charakteru programowego. Do pisarzy posługujących się środkami impresjonistycznymi należeli m.in. Alphonse Daudet, Stéphane Mallarmé, Paul Verlaine, Stefan Żeromski i Władysław Reymont.
Impresjonizm w prozie.
Impresjonizm w prozie objawiał się poprzez rezygnację z obiektywnej narracji i opisu obiektywnie istniejącego świata. Rzeczywistość ukazywana jest za pomocą techniki punktów widzenia – czytelnik musi przyjąć i zrozumieć sposób postrzegania danej postaci, aby pojąć przedstawiane zdarzenia. Powieść impresjonistyczna rezygnuje z narratora wszechwiedzącego, zastępując go narratorem subiektywnym, opisującym swoje wrażenia i doznania. Tworzyło to podstawy do ukształtowania się później techniki strumienia świadomości. Wydarzenia powieściowe nie tworzą w impresjonizmie zwartej konstrukcji, ale są rozbite na szereg epizodów i fragmentów. Nie zostaje również zachowana ciągłość czasowa utworu – akcja składa się z szeregu momentów.
Proza posługująca się stylem impresjonistycznym pojawiła się m.in. w twórczości Marcela Prousta, Emila Zoli, Virginii Woolf, Antoniego Czechowa i Iwana Turgieniewa.
Impresjonizm w liryce.
Impresjonizm pojawił się w liryce przede wszystkim za sprawą poezji Paula Verlaine’a, którego wiersz "Sztuka poetycka" może być uznany za manifest tego kierunku. Poezja impresjonistyczna posiadała silnie zaznaczone wartości dźwiękowe, nie była natomiast podporządkowana konkretnemu tematowi, ale ulotnym i chwilowym wrażeniom. Był to jeden z głównych kierunków poezji XIX wieku i w związku z tym uległ szybkiej schematyzacji.
Lirykę impresjonistyczną tworzyli m.in. Paul Verlaine, Stéphane Mallarmé, Maurice Maeterlinck, Detlev von Liliencron i Antonín Sova.
Impresjonizm w dramacie.
Dramaty impresjonistyczne były silnie upoetyzowane i opierały się na niedomówieniach i nastrojowości. Ciągła akcja została w nich zastąpiona przez szereg znaczących momentów. Elementy stylu impresjonistycznego stały się głównymi cechami dramatu symbolicznego, uprawianego m.in. przez Maeterlincka.
Impresjonizm w krytyce literackiej.
Wpływom tego kierunku ulegała również krytyka literacka, jednak nie w zakresie stylistycznego kształtowania wypowiedzi krytycznoliterackiej, ale w nastawieniu krytyka do lektury utworu. Tak rozumiana krytyka rezygnuje z jasnych i weryfikowalnych kryteriów oceny literatury, skupia się natomiast na ogólnych wrażeniach recenzenta. Nie był on też zobligowany do posługiwania się określoną metodą czy warsztatem, a polegał jedynie na własnych odczuciach. Krytyka impresjonistyczna negowała istnienie jakiejkolwiek obiektywnej prawdy o utworze literackim, zaznaczała, że jedyny właściwy sposób odbioru należy do sfery emocji, do możliwości oddziaływania na uczucia odbiorcy.
Tak rozumianą krytykę uprawiał przede wszystkim Anatole France, a także Émile Faguet i Jules Lemaître.
Impresjonizm w literaturze polskiej.
W prozie polskiej impresjonizm nie był kierunkiem wyodrębnionym, ujawniał się najczęściej w epizodach powieściowych, niekoniecznie obejmując całość dzieła. Stosowany był przede wszystkim w opisie pewnych wrażeń i chwil (np. w prozie Reymonta i Żeromskiego). W okresie Młodej Polski pojawiał się przede wszystkim w dziełach zbliżonych do poetyki ekspresjonistycznej, jak miało to miejsce w przypadku utworów Wacława Berenta. Impresjonizm występował także w prozie Jarosława Iwaszkiewicza.
W poezji kierunek impresjonizmu był szczególnie istotny w okresie młodopolskim, stając się wtedy obowiązującą manierą stylistyczną. Pojawiała się ona w twórczości m.in. Tetmajera i Maryli Wolskiej, wykorzystywana była jednak głównie przez poetów mniej znanych i drugorzędnych. W okresie późniejszym poetyka impresjonizmu wykorzystywana była przez skamandrytów, a także przez Władysława Broniewskiego.
W dramaturgii polskiej impresjonizm pojawiał się m.in. u Stanisława Wyspiańskiego, Tadeusza Rittnera i Lucjana Rydla.
Impresjonistyczna krytyka literacka, która pojawiła się w Polsce w latach dziewięćdziesiątych XIX wieku, stała się powodem wielu polemik literackich. Spotkała się ona z entuzjazmem twórców młodych (m.in. Stanisława Lacka i Jana Stena), natomiast starsze pokolenie reagowało na niego z niechęcią. Ostatecznie kierunek ten nie odegrał znaczącej roli w polskiej krytyce literackiej i po 1900 roku był już praktycznie nieobecny, nawet w twórczości swoich początkowych entuzjastów.

</doc>
<doc id="1618215" url="https://pl.wikipedia.org/wiki?curid=1618215" title="Imre Szekeres">
Imre Szekeres

Imre Szekeres (ur. 9 września 1950 w Szolnoku) – węgierski polityk, inżynier i nauczyciel akademicki, parlamentarzysta, minister obrony od 2006 do 2010, w latach 2004–2010 wiceprzewodniczący Węgierskiej Partii Socjalistycznej (MSZP).
Życiorys.
W 1974 ukończył inżynierię chemiczną na Uniwersytecie Panońskim w Veszprém. Został następnie nauczycielem tej uczelni, pracował m.in. w instytucie cybernetyki tego uniwersytetu, doktoryzując się na podstawie pracy poświęconej rozwojowi sztucznej inteligencji.
W 1986 zasiadł w radzie miejskiej Veszprém, będąc później jej wiceprzewodniczącym. W październiku 1989 był jednym z założycieli Węgierskiej Partii Socjalistycznej, objął funkcję jej przewodniczącego w okręgu Veszprém. W maju 1990 został sekretarzem MSZP. W latach 1994–1998 był wiceprzewodniczącym MSZP. Kierował kampanią wyborczą tego ugrupowania w czasie wyborów parlamentarnych w 1994 i w 1998. W 2004 został ponownie wybrany wiceprzewodniczącym partii, funkcję tę pełnił do 2010.
W 1994 po raz pierwszy zasiadł w Zgromadzeniu Narodowym. Z powodzeniem ubiegał się o reelekcję w wyborach w 1998, 2002, 2006 i 2010, sprawując mandat poselski do 2014. W latach 1994–1998 był przewodniczącym klubu parlamentarnego MSZP.
W maju 2002 Péter Medgyessy powierzył mu stanowisko sekretarza stanu w kancelarii premiera, które zajmował do października 2004. Od czerwca 2006 do maja 2010 sprawował urząd ministra obrony w rządach, którymi kierowali premierzy Ferenc Gyurcsány i Gordon Bajnai. Po odejściu z parlamentu pozostał członkiem władz krajowych socjalistów.

</doc>
<doc id="1618220" url="https://pl.wikipedia.org/wiki?curid=1618220" title="Chelopistes meleagridis">
Chelopistes meleagridis

Chelopistes meleagridis – pasożyt należący obecnie do Phthiraptera, według dawnej systematyki należał do wszołów. Jest pasożytem indyków i perliczek.
Samiec długości 3,2 - 3,9 mm, samica 3,0-3,6 mm. Bytują na całym ciele w piórach, z upodobaniem grzbietu i piersi. Występuje na terenie Europy, spotykany również w Ameryce Północnej.

</doc>
<doc id="1618222" url="https://pl.wikipedia.org/wiki?curid=1618222" title="Bev Bevan">
Bev Bevan

Bev Bevan (ur. 24 listopada 1944 w Sparhill w Birmingham jako Beverley Bevan) – brytyjski perkusista.
Życiorys.
Początki.
Bev Bevan z perkusją miał styczność już w dzieciństwie. Jego ojciec Charles "Bev" Bevan grał na perkusji na wieczorkach tanecznych. Nikogo więc nie dziwiło, że jego syn Beverley próbował gry na tym instrumencie. We wczesnych latach sześćdziesiątych, jako nastolatek, grywał z kolegami ze szkoły Moseley School jako "Rocking Ronnie And The Renegades" lub "Troy Satan And The Hellcats", lecz nazwy zmieniały się równie często jak składy ekip. We wrześniu 1962 utworzył zespół "The Senators". Razem zagrali zaledwie cztery koncerty. Rok później Bev podjął kolejną próbę zakładając wspólnie z Dannym Lainem swój pierwszy profesjonalny zespół "Denny Laine And The Diplomats". Do największych sukcesów kapeli można zaliczyć koncert w "The Plaza, Old Hill" gdzie zagrali jako support dla The Beatles. Podpisali z EMI kontrakt na nagrania w studio i w 1962 roku nagrali kilka utworów. Jednak nigdy z tych nagrań nie powstało żadne wydawnictwo. Kiedy Denny Laine przeszedł do The Moody Blues grupa zmieniła nazwę na "The Diplomats", jednak w tym składzie nie odniosła żadnych sukcesów i ostatecznie rozpadła się. Bev podjął pracę jako sprzedawca w sklepie meblowym. Ponownie wrócił do grania po spotkaniu z Colinem Davidem Tooley znanym jako Carl Wayne frontmanem zespołu "Carl Wayne And The Vikings", który zaproponował mu dołączenie do grupy i wspólne zagranie kilku koncertów w Niemczech. Bev który nigdy nie był za granicą, podjął się zadania, lecz jak się wkrótce okazało również i tym razem była to droga donikąd. Grupa miała do wykonania jednego wieczora siedem 45-minutowych koncertów z rzędu, zaczynając o 19. z przerwami po 15 minut pomiędzy każdym z nich.
The Move.
Po powrocie do Birmingham powstała koncepcja założenia supergrupy, złożonej z najlepszych muzyków w mieście. Nad kształtem przyszłego projektu dyskutowali: Bev Bevan, Roy Wood, Carl Wayne, Christopher "Ace The Face" Kefford i Trevor Burton. Miała być to kapela młodzieżowa o stylistyce zbliżonej do The Who. Roy Wood zaproponował nazwę The Move (pol. przeprowadzić), ponieważ wszyscy grali wcześniej w innych grupach. Zespół powstał oficjalnie w 17 stycznia 1966. Swój pierwszy koncert zagrali w klubie mieszczącym się w dzielnicy Sutton Coldfield. W ciągu miesiąca grupa opracowała niezwykle nowatorski, oryginalnie brzmiący materiał koncertowy. Wkrótce potem menadżer zespołu Tony Secuda nawiązał współpracę z wytwórnią "Deram" ("Decca"). Już pierwszy singel zespołu "Night of Fear" dotarł na drugie miejsca brytyjskich list przebojów. Kolejne utwory również okazały się sukcesem i zajmowały miejsca w Top 10. Bev oprócz gry na perkusji miał również okazję w coverze utworu "Zing Went The Strings Of My Heart" oraz utrzymanym w stylistyce country "Ben Crawley Steel Co" wykazać się swoimi możliwościami wokalnymi. W 1968 otrzymał propozycję przejścia do The Everly Brothers, ale wolał pozostać w The Move. Skład ekipy w następnych latach zmieniał się kilkukrotnie. W marcu 1970 do grupy dołączył Jeff Lynne z zastrzeżeniem, że spróbują poeksperymentować w celu uzyskania nowego brzmienia. W kwietniu 1970 roku Bev ożenił się z fryzjerką Valerie Taylor, córką rzeźnika z Great Barr, a jego drużbą został jego wieloletni przyjaciel Robert "Jasper Carrott" Davis.
Electric Light Orchestra.
Przez krótki czas Bev, Jeff i Roy formalnie pozostawali członkami The Move, jednocześnie angażując się w ich nowy, eksperymentalny projekt "The Electric Light Orchestra". Jednak w 1971 roku, po serii niezbyt udanych koncertów, krótko po nagraniu pierwszego albumu "Electric Light Orchestra" ich drogi rozeszły się. Zarówno Roy Wood jak i Jeff Lynne mieli inną koncepcję brzmienia. Ostatecznie część składu The Move, w tym Bev Bevan, związała się z "Electric Light Orchestra", inni przeszli do założonej przez Roya grupy "Wizzard". Bev miał w tym czasie sporo pracy, gdyż sporo czasu spędzał na sesjach nagraniowych w studio przy produkcji kolejnych albumów ELO, a jednocześnie prowadził własny sklep płytowy w Spark Hill (Birmingham) pod nazwą "Heavy Head Records". Bev oraz Rick Price i Carl Wayne grali również w piłkę nożną w zespole "Heavy Head Records Eleven", który pozostawał pod patronatem sklepu. W 1975 wspólnie z Jeffem Lynne i Richardem Tandy uczestniczyli w produkcji singla Jasper Carrotta "Funky Moped", który trafił na czołówki brytyjskich list przebojów. Rok później Bev nagrał solowy singiel "Let There Be Drums" będący coverem utworu Sandy'ego Nelsona. W jego nagraniu uczestniczyli również Jeff Lynne oraz Roy Wood, który zagrał na saksofonie. Jesienią 1980 roku opublikował biografię grupy Electric Light Orchestra – obowiązkową lekturę dla każdego fana zespołu. W kwietniu 1981 Bev zagrał na charytatywnym koncercie "Brum Beat Reunion Concert", który zgromadził wszystkich znanych muzyków Birmingham, w tym również cały skład The Move. W tym samym roku urodził mu się pierwszy syn Adrian. Z powodu choroby nerki Bev nie wystąpił na trasie koncertowej ELO pt. "Time" (luty-marzec 1982), na której zastąpił go Peter "Pete" King z supportującego "After The Fire".
Black Sabbath.
Ponieważ po wydaniu płyty "Secret Messages" ELO nie planowało trasy koncertowej, Bev nie zastanawiając się długo, skorzystał z propozycji Tony'ego Iommi'ego i Geezera Butlera, z którymi kolegował się od dawna, aby zastąpić ciężko chorego Billa Warda na czas jego nieobecności w Black Sabbath. Na przełomie 1983/1984 występował na europejskiej i dwóch amerykańskich trasach koncertowych "Born Again" zespołu Black Sabbath. Pojawił się też w dwóch teledyskach ("Trashed", "Zero the Hero"), w 1987 uczestniczył w nagraniu albumu The Eternal Idol, a także brał udział w koncercie grupy zorganizowanym w Sun City w Południowej Afryce.
15 marca 1986 zorganizował koncert charytatywny "Heartbeat" na rzecz szpitala dziecięcego w Birmingham. Wydarzenie to zapoczątkowało na brytyjskiej scenie muzycznej serię spektakularnych widowisk w których uczestniczyły takie sławy jak The Moody Blues, Robert Plant, UB40, The Roy Wood Band i oczywiście Electric Light Orchestra. W 1988 Bev wystąpił w BBC TV Show wspólnie z Beverly Craven i Bobby Womack.
Electric Light Orchestra Part II.
W 1987 roku Mik Kaminski i Kelly Groucutt z Electric Light Orchestra założyli grupę OrKestra grającą m.in. utwory z repertuaru ELO. Rok później Bev zainspirowany ich sukcesami postanowił reaktywować grupę, jednak stanowisko Jeffa Lynne posiadającego 50% praw do nazwy "Electric Light Orchestra", nie pozwoliło na przyjęcie jej pierwotnego brzmienia. Latem 1990 roku grupa Electric Light Orchestra Part II nagrała swój debiutancki album. Zachęcony sukcesem koncertu charytatywnego "Heartbeat" z 1986 roku, Bev zorganizował kolejny, mający na celu wsparcie finansowe "National Charity Organisation". 8 października 1992 w Birmingham na koncercie pod nazwą "Barnardos Bandwagon" zagrali ponownie Edwin Starr, Ian Gillan, The Roy Wood Band oraz w pełni reaktywowana Electric Light Orchestra Part II. Ze starej ekipy w skład zespołu weszli Louis Clark, Hugh McDowell, Mik Kaminski i Kelly Groucutt oraz Bev jako autor tekstów, któremu grupa dała pełną swobodę i całkowicie zdała się na jego kreatywność w tym zakresie. Zespół w tym składzie nagrał jeszcze trzy albumy, w tym jeden studyjny pt. "Moment Of Truth" (1994). W 1998 ku zaskoczeniu wszystkich Bev Bevan zapowiedział swoje odejście z grupy. W listopadzie 1999 ostatecznie zakończył swą przygodę z ELO odchodząc z zespołu i przekazując swoje 50% praw do nazwy, na ręce Jeffa Lynne który od tej pory ma wyłączność na jej używanie. Pozostali muzycy kontynuowali działalność pod nazwą The Orchestra.
Bev Bevan's Move.
W 2004 roku założył zespół Bev Bevan's Move z Philem Tree, Philem Batesem (w lipcu 2007 roku odszedł do The Orchestra) i Neilem Lockwoodem.
Bev Bevan prowadzi obecnie w radiu Smooth Radio program "70's Sunday", który emitowany jest w niedzielne popołudnia i zawiera piosenki z lat 70. Pisze również artykuły do gazety Sunday Mercury i prowadzi bloga na ich stronie internetowej.

</doc>
<doc id="1618223" url="https://pl.wikipedia.org/wiki?curid=1618223" title="Goniocotes gallinae">
Goniocotes gallinae

Goniocotes gallinae – pasożyt należący obecnie do Phthiraptera, według dawnej systematyki należał do wszołów. Jest pasożytem kury domowej.
Samiec długości 0,8-0,9 mm, samica 1,3 mm. Bytują na całym ciele w piórach, z upodobaniem grzbietu i piersi. Kosmopolityczny.

</doc>
<doc id="1618225" url="https://pl.wikipedia.org/wiki?curid=1618225" title="Veronika Vitkowa">
Veronika Vitkowa



</doc>
<doc id="1618226" url="https://pl.wikipedia.org/wiki?curid=1618226" title="Ulica Wolności">
Ulica Wolności

Zobacz też:

</doc>
<doc id="1618229" url="https://pl.wikipedia.org/wiki?curid=1618229" title="Parafia Matki Bożej Królowej Pokoju w Szczytnie Śląskiej">
Parafia Matki Bożej Królowej Pokoju w Szczytnie Śląskiej



</doc>
<doc id="1618234" url="https://pl.wikipedia.org/wiki?curid=1618234" title="Erich Gamma">
Erich Gamma

Erich Gamma (ur. 1961 w Zurychu) – szwajcarski informatyk, współautor książki " Wzorce projektowe: elementy oprogramowania obiektowego wielokrotnego użytku".
Wspólnie z Kentem Beckiem napisał narzędzie do tworzenia testów jednostkowych JUnit. Rozwijał także środowisko Eclipse.

</doc>
<doc id="1618241" url="https://pl.wikipedia.org/wiki?curid=1618241" title="Trigonosaurus">
Trigonosaurus



</doc>
<doc id="1618243" url="https://pl.wikipedia.org/wiki?curid=1618243" title="Toshimitsu &quot;Toshi&quot; Deyama">
Toshimitsu &quot;Toshi&quot; Deyama



</doc>
<doc id="1618244" url="https://pl.wikipedia.org/wiki?curid=1618244" title="Hideto &quot;hide&quot; Matsumoto">
Hideto &quot;hide&quot; Matsumoto



</doc>
<doc id="1618246" url="https://pl.wikipedia.org/wiki?curid=1618246" title="Śnieżyca duża">
Śnieżyca duża

Śnieżyca duża, gęś śnieżna ("Anser caerulescens") – gatunek dużego, wędrownego ptaka wodnego z rodziny kaczkowatych (Anatidae). Występuje w dwóch odmianach barwnych: jasnej i ciemnej. Zamieszkuje Amerykę Północną (wraz z Grenlandią) i rosyjską Wyspę Wrangla. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego został opisany w 1758 roku przez Karola Linneusza w 10. edycji "Systema Naturae", uznawanej za początek nomenklatury zoologicznej. Autor opisał ciemną odmianę barwną, nadał gatunkowi nazwę "Anas caerulescens", a jako miejsce typowe wskazał Kanadę, co później uściślono do Zatoki Hudsona. Obecnie gatunek umieszczany jest w rodzaju "Anser". Jasna odmiana barwna śnieżycy dużej została w 1769 roku opisana przez Pallasa jako osobny gatunek – "Anser hyperboreus".
Wyróżnia się dwa podgatunki "A. caerulescens":
Morfologia.
Obie płcie są do siebie podobne, choć samce przeciętnie są nieco większe. Występuje w dwóch odmianach barwnych: jasnej i ciemnej. Odmiana jasna jest biała, oprócz czarnych lotek pierwszego rzędu i szarych pokryw skrzydłowych pierwszego rzędu. Czasami występują rdzawopomarańczowe plamy na głowie i górnej części szyi – jest to skutek żerowania w osadach lub błocie zawierających tlenki żelaza. Odmiana ta jest podobna do śnieżycy małej, ale jest od niej większa, ma też inny dziób. Odmiana ciemna jest ciemnoszaro-brązowa, z wyjątkiem białej głowy i przodu górnej części szyi; lotki czarniawe, lotki drugiego rzędu mają białawe lub jasnoszare obwódki.
U podgatunku nominatywnego odmiana ciemna występuje pospolicie. Podgatunek "atlanticus" jest nieco większy, a odmiana ciemna jest u niego skrajnie rzadka.
Zasięg występowania.
Poszczególne podgatunki zamieszkują:
Zimuje w USA i Meksyku.
Sporadycznie bywa obserwowana w Polsce (do 2020 odnotowano 65 stwierdzeń, łącznie obserwowano 94 osobniki), ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do awifauny Polski.
Ekologia i zachowanie.
Jest wędrowna, gniazduje w tundrze, a zimuje na wilgotnych i pokrytych trawą obszarach. Składa od 3 do 5 jaj i wysiaduje je przez 22–25 dni. W zimie zwykle spotykana w stadach z innymi gatunkami, najczęściej z gęsią białoczelną. Podczas lotu odzywa się gdaczącymi okrzykami „koik” lub podobnymi.
Żywi się niemal wyłącznie materiałem roślinnym – zjada trawy, korzenie, bulwy, liście, łodygi i torebki nasienne różnych roślin wodnych i turzyc; zimą także zboża i warzywa.
Status.
Międzynarodowa Unia Ochrony Przyrody (IUCN) uznaje śnieżycę dużą za gatunek najmniejszej troski (LC – "Least Concern") nieprzerwanie od 1988 roku. W 2020 roku organizacja Partners in Flight szacowała liczebność światowej populacji na 16 milionów dorosłych osobników. Trend liczebności populacji jest rosnący.

</doc>
<doc id="1618247" url="https://pl.wikipedia.org/wiki?curid=1618247" title="Tomoaku &quot;Pata&quot; Ishizuka">
Tomoaku &quot;Pata&quot; Ishizuka



</doc>
<doc id="1618249" url="https://pl.wikipedia.org/wiki?curid=1618249" title="István Hiller">
István Hiller

István Hiller (ur. 7 maja 1964 w Sopronie) – węgierski polityk, historyk i nauczyciel akademicki, parlamentarzysta, minister kultury w latach 2003–2005, minister edukacji i kultury od 2006 do 2010, w latach 2004–2007 przewodniczący Węgierskiej Partii Socjalistycznej (MSZP).
Życiorys.
W 1988 István Hiller ukończył historię i filologię klasyczną na Uniwersytecie im. Loránda Eötvösa w Budapeszcie (ELTE). W latach 1987–1988 studiował na Uniwersytecie w Heidelbergu w Niemczech. Doktoryzował się w 1990, od 1994 do 2001 był wykładowcą, a następnie do 2002 profesorem na wydziale historii średniowiecznej i nowożytnej Węgier na ELTE. W 1995 i 1997 był również pracownikiem naukowym na Uniwersytecie Wiedeńskim.
W 1989 należał do założycieli Węgierskiej Partii Socjalistycznej (MSZP). W latach 2002–2004 pełnił funkcję wiceprzewodniczącego MSZP, a od 16 października 2004 do 24 lutego 2007 był przewodniczącym tego ugrupowania.
W 2002 po raz pierwszy zasiadł w Zgromadzeniu Narodowym. Z powodzeniem ubiegał się o reelekcję w wyborach w 2006, 2010, 2014, 2018 i 2022.
Od maja 2002 do maja 2003 był sekretarzem stanu w Ministerstwie Edukacji. Od maja 2003 do 14 lutego 2005 zajmował stanowisko ministra kultury w gabinetach, którymi kierowali premierzy Péter Medgyessy i Ferenc Gyurcsány. W czerwcu 2006 został mianowany ministrem edukacji i kultury w drugim rządzie, który utworzył Ferenc Gyurcsány. Stanowisko to powierzył mu również Gordon Bajnai w gabinecie działającym od kwietnia 2009 do maja 2010. W maju 2014 objął funkcję wiceprzewodniczącego węgierskiego parlamentu.
Jest żonaty, ma dwóch synów.

</doc>
<doc id="1618250" url="https://pl.wikipedia.org/wiki?curid=1618250" title="Phil Bates">
Phil Bates

Phil Bates (ur. 30 marca 1953 w Tamworth) – brytyjski kompozytor, gitarzysta i wokalista.
Od 1993 do 1998 roku był członkiem zespołu ELO Part II jako gitarzysta i wokalista. W 2007 roku został frontmanem The Orchestra. W latach późniejszych objął funkcję wokalisty i gitarzysty Electric Light Orchestra Classic.

</doc>
<doc id="1618252" url="https://pl.wikipedia.org/wiki?curid=1618252" title="Hiroshi &quot;Heath&quot; Morie">
Hiroshi &quot;Heath&quot; Morie



</doc>
<doc id="1618253" url="https://pl.wikipedia.org/wiki?curid=1618253" title="Człowiek na linie">
Człowiek na linie

Człowiek na linie (ang. "Man on Wire") − amerykańsko-brytyjski film dokumentalny z 2008 roku w reżyserii Jamesa Marsha. Film opowiada historię francuskiego linoskoczka Philippe'a Petita, który w 1974 przeszedł po linie między wieżami World Trade Center w Nowym Jorku.
Obraz, w którym występują uczestnicy i świadkowie tego wydarzenia, został nagrodzony Oscarem dla najlepszego pełnometrażowego filmu dokumentalnego.

</doc>
<doc id="1618255" url="https://pl.wikipedia.org/wiki?curid=1618255" title="Rover serii 600">
Rover serii 600

Rover serii 600 – samochód osobowy klasy średniej produkowany przez brytyjską markę Rover w latach 1993 – 1999.
Historia i opis modelu.
Rover serii 600 został oficjalnie zaprezentowany w kwietniu 1993 roku. Auto występowało wyłącznie jako 4-drzwiowy sedan. Model powstał w kooperacji z Hondą. Przez Rovera zostało w całości zaprojektowane nadwozie, natomiast podwozie skonstruowała Honda przy niewielkiej pomocy konstruktorów Rovera.
Początkowo auto było oferowane tylko z silnikami Hondy, mianowicie 2.0 16V 115 KM, 2.0 16V 131 KM oraz 2.3 16V 158 KM. W 1994 roku do oferty wprowadzono turbodoładowany silnik benzynowy o pojemności 2 l i mocy 200 KM, jednostka ta była własną konstrukcją Rovera. Wersja z tym silnikiem oznaczana była symbolem 620ti. Dodatkowo od 1994 roku wszystkie modele wyposażone były w fabrycznie montowaną poduszkę powietrzną kierowcy.
Na początku 1995 roku oferta poszerzyła się o silnik wysokoprężny o pojemności 2.0 l i mocy 105 KM wyposażony w turbosprężarkę i intercooler. Jednostka ta była konstrukcją Rovera, montowano ją także w Hondzie Accord oraz Hondzie Civic.
Silniki połączone mogły być z 5-biegową skrzynią manualną bądź 4-biegową automatyczną przekładnią. Wyjątkiem była najmocniejsza jednostka napędowa 2.0 Turbo oraz diesel 2.0 TD, które występowały tylko z 5-biegową skrzynią manualną.
W 1996 roku Rover serii 600 został poddany drobnej modernizacji. Niewielkim zmianom poddane zostało wnętrze. Dodano także trzecie światło stop oraz zastosowano nowy system alarmowy z immobilizerem. Wszystkie wersje, poza 620ti (gdzie felgi były 16-calowe), otrzymały 15-calowe felgi, natomiast poza wersją podstawową "i" były to felgi wykonane z aluminium. W tym samym roku wprowadzono benzynowy silnik 1.8 16V o mocy 115 KM, który zastąpił jednostkę 2.0 16V o tej samej mocy. Pod koniec 1996 roku wszystkie wersje serii 600, poza 618i, były standardowo wyposażone w klimatyzację.
Ostatnia modernizacja miała miejsce w kwietniu 1997 roku. Obniżono zawieszenie o 10 mm oraz poddano je niewielkiej modyfikacji. Od tego momentu lusterka zewnętrzne, klamki oraz listwy boczne były lakierowane w kolorze nadwozia.
Produkcję Rovera serii 600 zakończono wiosną 1999 roku. Jako następcę przedstawiono Rovera 75, który jednocześnie zastąpił również Rovera serii 800. 
Nadwozie.
Rover serii 600 to klasyczny sedan o stonowanych liniach. Nadwozie wyróżniało się licznymi chromowanymi elementami, najbardziej charakterystyczny był przedni grill, typowy dla samochodów marki Rover z lat 90.
Model ten był dłuższy od większości swoich konkurentów w klasie średniej, miał też większy rozstaw osi, co przekładało się na ilość miejsca na tylnej kanapie, z takimi rozmiarami plasował się właściwie na pograniczu klasy średniej i wyższej.
Wnętrze i wyposażenie.
Wersja wyposażeniowe:
Deska rozdzielcza była taka sama jak w Hondzie Accord, jednak w Roverze była zwykle bardziej elegancko wykończona, prawie wszystkie wersje wyposażone były w drewniane oraz chromowane elementy, często w połączeniu ze skórzaną tapicerką.
Wszystkie wersje serii 600 były standardowo wyposażone w elektrycznie sterowane szyby z przodu, centralny zamek z pilotem oraz immobilizer. Opcjonalnie pojazdy wyposażyć można było m.in. w: ABS, dwie poduszki powietrzne, klimatyzację, elektryczne szyby z tyłu i lusterka wsteczne, skórzaną tapicerkę, elektrycznie sterowany fotel kierowcy, czy elektryczny szyberdach.
Zawieszenie.
Zawieszenie Rovera serii 600 było komfortowe, jednak było wystarczająco sztywne, co pozwalało na dobre prowadzenie i zapewniało odpowiednią przyczepność. Z przodu zastosowano zawieszenie o dwóch wahaczach poprzecznych, natomiast z tyłu zainstalowano wahacze podłużne ze sprężynami śrubowymi.

</doc>
<doc id="1618256" url="https://pl.wikipedia.org/wiki?curid=1618256" title="Eva Tofalvi">
Eva Tofalvi



</doc>
<doc id="1618259" url="https://pl.wikipedia.org/wiki?curid=1618259" title="Martin Bajcicak">
Martin Bajcicak



</doc>
<doc id="1618260" url="https://pl.wikipedia.org/wiki?curid=1618260" title="Zespół Hurieza">
Zespół Hurieza

Zespół Hurieza (ang. Huriez syndrome) – rzadki, uwarunkowany genetycznie zespół, charakteryzujący się wrodzonym współwystępowaniem rogowca dłoni i stóp oraz sklerodaktylii. Opisany przez Hurieza i wsp. w 1968 roku.

</doc>
<doc id="1618265" url="https://pl.wikipedia.org/wiki?curid=1618265" title="Poród lotosowy">
Poród lotosowy

Poród lotosowy – poród, w czasie którego nie odcina się pępowiny, a noworodek jest połączony z łożyskiem aż do jego samoistnego odpadnięcia, które następuje zazwyczaj po kilku dniach, w wyniku zaschnięcia pępowiny. Metoda ta stosowana jest rzadko i wg stanu wiedzy medycznej z roku 2017 nie są znane ani pozytywne, ani negatywne (wydłużenie okresu poporodowego lub powikłania okresu noworodkowego) skutki jej stosowania. Zwraca się jednak uwagę, że martwe łożysko wypełnione krwią stanowi dobre podłoże do rozwinięcia się infekcji bakteryjnej, która może przenieść się na dziecko. Brytyjski "Royal College of Obstetricians and Gynecologists" w roku 2008 wydał oświadczenie ostrzegające przed potencjalnym ryzykiem takiego porodu oraz brak korzyści pozostawienia łożyska. W roku 2017 opisano jeden przypadek idiopatycznego zapalenia wątroby powiązany z porodem lotosowym. 

</doc>
<doc id="1618266" url="https://pl.wikipedia.org/wiki?curid=1618266" title="Trichodectidae">
Trichodectidae

Trichodectidae – rodzina skórnych pasożytów ssaków należących do rzędu Phthiraptera. Powodują chorobę zwaną wszołowicą. Dawniej nazywane wszołami.
Trichodectidae stanowią rodzinę składającą się obecnie z 20 rodzajów.
Najważniejszymi rodzajami są:

</doc>
<doc id="1618270" url="https://pl.wikipedia.org/wiki?curid=1618270" title="Oblężenie Żor (1433)">
Oblężenie Żor (1433)

Oblężenie Żor – działania zbrojne w kwietniu 1433 roku w trakcie wojny o sukcesję korony czeskiej.
Tło wydarzeń.
W 1428 r. na Śląsk wkroczyli husyci. Oddziały husyckie dowodzone przez Walka Kudelnika obległy Głogówek, rządzony przez Bolka V. Książę Bolko, który na ów czas przebywał w Gliwicach nie poszedł miastu na odsiecz, lecz sam przystąpił do husytów. Książę zsekularyzował dobra kościelne w swojej domenie. W 1429 r. Bolko V opanował na własny rachunek sąsiadujące z księstwem dobra biskupie w kasztelanii nyskiej. W roku następnym razem ze swymi sojusznikami wyprawił się na Jasną Górę leżącą w granicach Polski oraz wtargnął do należącej do książąt brzeskich ziemi namysłowskiej, gdzie udało mu się zdobyć Kluczbork (Namysłów obronił się dzięki pomocy wrocławian). W następnych latach podbijał kolejne ziemie śląskie.
Przebieg.
17 kwietnia 1433 Bolko Husyta zdobył Gliwice, zajął nieobwarowany Rybnik . Na odsiecz załodze miasta przyszedł książę raciborsko-karniowski Mikołaj V oraz książę oświęcimski Kazimierz I Oświęcimski. Wojska husyckie odstąpiły od oblężenia i rozpoczęły odwrót na Gliwice. .
Skutki.
Zwycięstwo żorskie księcia Mikołaja Raciborskiego zatrzymało podboje Bolka V i pozwoliło zadać mu klęskę pod Rybnikiem, która miała miejsce 13 maja 1433. Obecnie zwycięstwo nad husytami upamiętniają: kurhan, gdzie pochowano zwłoki poległych, i kapliczka św. Urbana przy ulicy Gliwickiej 33 w Rybniku”.
Wydarzenia te literacko opisał Karol Miarka w opowiadaniu „Husyci na Górnym Śląsku. Powieść o zamordowaniu ks. Walentego, założeniu kościoła w Jankowicach i oblężeniu Żorów w roku 1433”
W miejscu tym 27 maja 1881 roku ufundowano szpital psychiatryczny (oddany do użytku 18 maja 1886). Podczas kopania fundamentów odkryto wiele kości i broni.

</doc>
<doc id="1618271" url="https://pl.wikipedia.org/wiki?curid=1618271" title="Francois Braud">
Francois Braud



</doc>
<doc id="1618274" url="https://pl.wikipedia.org/wiki?curid=1618274" title="Adapter (wzorzec projektowy)">
Adapter (wzorzec projektowy)

Adapter (także: opakowanie, ang. "wrapper") – strukturalny wzorzec projektowy, którego celem jest umożliwienie współpracy dwóm klasom o niekompatybilnych interfejsach. Adapter przekształca interfejs jednej z klas na interfejs drugiej klasy. Innym zadaniem omawianego wzorca jest opakowanie istniejącego interfejsu w nowy.
Problem.
Wzorzec adaptera stosowany jest najczęściej w przypadku, gdy wykorzystanie istniejącej klasy jest niemożliwe ze względu na jej niekompatybilny interfejs. Drugim powodem użycia może być chęć stworzenia klasy, która będzie współpracowała z klasami o nieokreślonych interfejsach.
Struktura.
Istnieją dwa warianty wzorca "Adapter":
Różnią się one nieznacznie budową oraz właściwościami. Do stworzenia adaptera klasowego wykorzystywane jest wielokrotne dziedziczenie. Klasa adaptera dziedziczy prywatnie po klasie adaptowanej oraz publicznie implementuje interfejs klienta. W przypadku tego adaptera wywołanie funkcji jest przekierowywane do bazowej klasy adaptowanej.
W przypadku adaptera obiektowego klasa adaptera dziedziczy interfejs, którym posługuje się klient oraz zawiera w sobie klasę adaptowaną. Rozwiązanie takie umożliwia oddzielenie klasy klienta od klasy adaptowanej. Komplikuje to proces przekazywania żądania: klient wysyła je do adaptera wywołując jedną z jego metod. Następnie adapter konwertuje wywołanie na jedno bądź kilka wywołań i kieruje je do obiektu/obiektów adaptowanych. Te przekazują wyniki działania bezpośrednio do klienta.
Adapter dwukierunkowy.
Zadaniem adaptera dwukierunkowego jest adaptowanie interfejsów klienta oraz adaptowanego. Dzięki takiemu rozwiązaniu każda z klas może pełnić zarówno funkcję klienta jak i adaptowanego. Ten typ adaptera można zaimplementować tylko za pomocą wielokrotnego dziedziczenia.
Konsekwencje stosowania.
Konsekwencje stosowania wzorca są różne w zależności od tego, z jakim typem mamy do czynienia. W przypadku typu klasowego są to:
Do konsekwencji stosowania adaptera obiektowego należą:
W obu przypadkach należy liczyć się z narzutem wydajnościowym — tym większym, im większa jest niekompatybilność interfejsów.

</doc>
<doc id="1618280" url="https://pl.wikipedia.org/wiki?curid=1618280" title="Gordon Bajnai">
Gordon Bajnai

György Gordon Bajnai (wym. []; ur. 5 marca 1968 w Segedynie) – węgierski polityk i ekonomista, minister rozwoju regionalnego i samorządu lokalnego w latach 2007–2008, minister gospodarki i rozwoju narodowego od 2008 do 2009. Premier Węgier w latach 2009–2010. Założyciel partii Razem 2014.
Życiorys.
Działalność do 2009.
Gordon Bajnai w 1991 ukończył międzynarodowe stosunki gospodarcze na Uniwersytecie Ekonomicznym w Budapeszcie. W czasie studiów był przewodniczącym Niezależnego Oddziału Studentów. Nie należał do Węgierskiej Młodzieżowej Ligi Komunistycznej, młodzieżówki Węgierskiej Socjalistycznej Partii Robotniczej, w okresie studenckim spotkał jednak późniejszego premiera Węgier Ferenca Gyurcsánya, co miało istotne znaczenie dla jego późniejszej kariery.
W latach 1991–1993 Gordon Bajnai pracował jako konsultant finansowy w firmie finansowej Creditum. W 1993 uczestniczył w szkoleniu w Europejskim Banku Odbudowy i Rozwoju. Od 1993 do 1994 był konsultantem w spółce EUROCORP International Finance. W latach 1995–2000 zajmował stanowisko menedżera i zastępcy CEO w przedsiębiorstwie CA IB Securities. W latach 2000–2005 pełnił funkcję CEO w firmie Wallis. W 2006 był prezesem zarządu portu lotniczego w Budapeszcie.
W latach 2006–2007 Gordon Bajnai pełnił funkcję komisarza rządowego w Narodowej Agencji Rozwoju. Od 1 lipca 2007 do 30 kwietnia 2008 był ministrem rozwoju regionalnego i samorządu lokalnego w gabinecie premiera Ferenca Gyurcsánya. 16 maja 2008 został mianowany na urząd ministra gospodarki i rozwoju narodowego w jego rządzie.
Premier.
29 marca 2009, po wcześniejszej rezygnacji ze stanowiska premiera i przewodniczącego socjalistów złożonej przez Ferenca Gyurcsánya, Gordon Bajnai został kandydatem Węgierskiej Partii Socjalistycznej na stanowisko premiera Węgier. Następnego dnia jego kandydaturę zaakceptował również Związek Wolnych Demokratów. Gordon Bajnai zapowiedział konieczność przeprowadzenia w kraju szybkich reform w celu przezwyciężenia kryzysu gospodarczego. 5 kwietnia został oficjalnie nominowany na stanowisko premiera Węgier w czasie kongresu MSZP. Jego kandydaturę poparło wówczas 93% delegatów.
14 kwietnia 2009 Zgromadzenie Narodowe uchwaliło konstruktywne wotum nieufności wobec rządu Ferenca Gyurcsánya, wyznaczając jednocześnie na jego następcę Gordona Bajnaia. Za tą kandydaturą zagłosowało 204 spośród 385 deputowanych, przy wymaganej większości 193 głosów poparcia. Gordon Bajnai ponownie zapowiedział przeprowadzenie niezbędnych reform w celu poprawy sytuacji gospodarczej kraju. W celu uniknięcia załamania gospodarki Węgry pod koniec 2008 zmuszone były wziąć kredyt z Międzynarodowego Funduszu Walutowego w wysokości 25 mld USD. W celu sprostania warunkom kredytu nowy premier zapowiedział obniżenie wydatków publicznych, m.in. poprzez ograniczenie zasiłków socjalnych, wysokości emerytur oraz zasiłków macierzyńskich i rodzinnych. Stwierdził, że natychmiastowe i drastyczne działanie jest niezbędne w celu uniknięcia większych kłopotów państwa.
20 kwietnia 2009 odbyło się oficjalne zaprzysiężenie rządu Gordona Bajnaia. Urząd premiera sprawował do 29 maja 2010, kiedy po wyborach parlamentarnych na stanowisku tym zastąpił go Viktor Orbán.
Działalność od 2010.
Po odejściu z rządu wycofał się z bieżącej polityki, zajmował się m.in. działalnością akademicką. Dwa lata później powrócił jednak do polityki, zakładając w 2012 nowe ugrupowanie o nazwie Razem 2014 będące w opozycji do rządu Viktora Orbána. Przed wyborami parlamentarnymi w 2014 wprowadził swoją partię do koalicji z innymi opozycyjnymi partiami, w tym socjalistami. W wyniku głosowania z 6 kwietnia 2014 uzyskał mandat poselski, z którego wkrótce zrezygnował. Został następnie dyrektorem generalnym funduszu inwestycyjnego Meridiam z siedzibą w Paryżu. Zrezygnował również z kierowania swoją partią.

</doc>
<doc id="1618285" url="https://pl.wikipedia.org/wiki?curid=1618285" title="Rover 600">
Rover 600



</doc>
<doc id="1618287" url="https://pl.wikipedia.org/wiki?curid=1618287" title="Sekspedycja">
Sekspedycja

Sex Drive – film produkcji amerykańskiej z 2008 roku na podstawie książki "All the Way" Andy'ego Behrensa.
Fabuła.
Perypetie nastolatka, który w końcu chce stać się "prawdziwym" mężczyzną.

</doc>
<doc id="1618289" url="https://pl.wikipedia.org/wiki?curid=1618289" title="Projekt Anvil">
Projekt Anvil

Projekt Anvil – program US Navy z lat II wojny światowej, przebudowy wyeksploatowanych bombowców B-24D i J (w wersji używanej przez marynarkę oznaczonych jako PB4Y-1) na latające bomby, samoloty wypełnione materiałem wybuchowym, zdalnie sterowane drogą radiową, przeznaczone do niszczenia silnie umocnionych celów.
Geneza.
Główny powód, dla którego US Navy zainteresowała się projektem opracowania sterowanych drogą radiową samolotów wypełnionych materiałem wybuchowym był ten sam, dla którego czyniło to USAAF (projekt Afrodyta): zagrożenie ze strony nowej hitlerowskiej broni odwetowej (niem. "Vergeltungswaffe"), dalekonośnego działa miotającego pociski balistyczne V-3, które miało ostrzeliwać Londyn. Marynarka miała spore doświadczenie w wykorzystaniu sterowanych drogą radiową aparatów zarówno latających, jak i pływających (np. sterowane drogą radiową torpedy TDN-1 oraz TDR). Dlatego zdecydowano się przebudować kilka B-24 na wersję nosiciela ładunku wybuchowego oznaczonego jako BQ-8.
Konstrukcja.
Usunięto całe zbędne wyposażenie: uzbrojenie, opancerzenie, wieżyczki strzeleckie, wyposażenie bombowe. W samolocie zainstalowano urządzenia odbiorcze mające przekazywać za pomocą serwomechanizmów polecenia dla autopilota. Całość miała być sterowana radiokomendowo z towarzyszących samolotów sterujących, dwóch maszyn typu Lockheed Ventura.
Służba.
Po starcie samolotu, ładunek wybuchowy na jego pokładzie był uzbrajany, a załoga w składzie pilot i technik uzbrojenia opuszczali maszynę na spadochronach. Do celu samolot był prowadzony przez maszyny prowadzące. Pierwsza misja tak przebudowanego B-24 odbyła się 12 sierpnia 1944 roku. Celem miały być schrony V-3 w Mimoyecques, niedaleko Calais we Francji. Gdy załoga BQ-8 otrzymała rozkaz uzbrojenia ładunku i opuszczenia samolotu nastąpiła potężna eksplozja. Na pokładzie zginęła cała załoga w składzie: porucznik pilot Joseph P. Kennedy Jr. i technik pokładowy porucznik Wilford J. Willy. Joseph Patrick Kennedy był synem ówczesnego ambasadora Stanów Zjednoczonych w Wielkiej Brytanii i starszym bratem przyszłego prezydenta USA – Johna F. Kennedy’ego. Prawdopodobnie doszło do usterki lub błędu podczas uzbrajania ładunku Torpexu. Druga misja odbyła się 3 września 1944 roku. Celem były schrony okrętów podwodnych na Helgolandzie. Samolot został prawidłowo skierowany w rejon celu, lecz prawdopodobnie został uszkodzony przez artylerię przeciwlotniczą i rozbił się eksplodując na miejscowym lotnisku. Po tym wydarzeniu nie przeprowadzano już więcej lotów w ramach projektu Anvil.

</doc>
<doc id="1618293" url="https://pl.wikipedia.org/wiki?curid=1618293" title="Mark Leduc">
Mark Leduc

Mark Leduc (ur. 4 maja 1964 w Toronto w prowincji Ontario, zm. 22 lipca 2009 tamże) – były kanadyjski bokser, który zdobył srebrny medal podczas XXV Letnich Igrzysk Olimpijskich w 1992 roku.
Początkowo startował w wadze lekkopółśredniej, następnie rozpoczął karierę zawodową. Zerwał z profesją bokserską w roku 1993, po przegranej walce z Michelem Galarneau.
Walki olimpijskie:
Życie pozasportowe.
Był osobą homoseksualną. Wraz z końcem kariery boksera, postanowił dokonać coming outu, by zwalczyć stereotyp geja i wesprzeć młodych, zmagających się ze swoją seksualnością. Zdeklarował się na łamach telewizyjnego filmu dokumentalnego "For the Love of the Game" w 1994 roku.
W roku 1999 wziął udział w Paradzie Równości, która przebiegała ulicami Toronto. Angażował się też w kampanie walki z AIDS.
Przed śmiercią pracował przy tworzeniu planów zdjęciowych w przemyśle filmowym.

</doc>
<doc id="1618302" url="https://pl.wikipedia.org/wiki?curid=1618302" title="Oblężenie Żor (1345)">
Oblężenie Żor (1345)

Oblężenie Żor w 1345 – próba zbrojnego opanowania miasta przez rycerstwo polskie, która miała miejsce podczas wojny polsko-czeskiej, w czerwcu 1345 na Górnym Śląsku pod murami miasta Żory.
Tło historyczne.
1 stycznia 1345 roku Kazimierz Wielki zawarł sojusz z cesarzem Ludwikiem IV Bawarskim wymierzony w Luksemburgów. Strony zobowiązały się udzielić sprzymierzeńcowi pomocy wojskowej określonej na czterystu zbrojnych i czterystu łuczników. Kazimierz miał ją świadczyć zarówno samemu cesarzowi, jak i jego synom. Obiecał uderzyć na wroga od strony własnego kraju i nie wchodzić w sojusze z Luksemburgami bez zgody cesarza Ludwika IV. Elementem układu był projekt małżeństwa córki Kazimierza Kunegundy i Ludwika rzymskiego, młodszego z synów cesarskich o tym imieniu. Ślub odbył się latem tegoż roku, więc układ wszedł w życie. Tym samym Kazimierz dołączył do antyluksemburskiej koalicji Wittelsbachów, Ludwika węgierskiego i Bolka Małego. W marcu 1345 roku, zapewne na polecenie Kazimierza, uwięziono w Kaliszu powracającego z wyprawy do państwa zakonnego Karola Luksemburskiego. Pretekstem był nie do końca spłacony dług z 1343 r. Więzień rychło jednak zbiegł. W kwietniu lub na początku maja 1345 roku Jan Luksemburski zaatakował Bolka Małego, zdobył Kamienną Górę i spalił przedmieścia Świdnicy.
Przebieg.
W roku 1345 wojska polskie Kazimierza Wielkiego, wspierane posiłkami węgierskimi, wkroczyły na ziemie księstwa raciborsko-opawskiego i państwa wodzisławskiego, zajęły Pszczynę, puściły z dymem Rybnik oraz przystąpiły do oblężenia Żor. 29 czerwca 1345 roku Jan Luksemburski stanął obozem „"pod Wodzisławiem"”, co spowodowało zwinięcie oblężenia i wycofanie się wojsk polskich.
Skutki.
Kazimierz III Wielki nie przyjął bitwy i na wieść o postoju Czechów pod Wodzisławiem, odstąpił od dalszego oblężenia i zaczął się wycofywać w kierunku Krakowa. Być może miał nadzieję, że wojska czeskie zatrzymają się na granicy Królestwa Polskiego, ale ci postąpili inaczej – 12 lipca stanęli pod Krakowem i rozpoczęli trwające 8 dni oblężenie miasta, po czym wycofali się.
Wojna trwała do 2 października 1348, tj. do dnia zawarcia pomiędzy królem Polski Kazimierzem Wielkim i księciem świdnicko-jaworskim Bolkiem II Małym, a królem Czech Karolem IV Luksemburskim układu pokojowego w Namysłowie. Istnieje pogląd, iż zaginiona druga strona dokumentu zawierała zrzeczenie się roszczeń Polski do Śląska.

</doc>
<doc id="1618307" url="https://pl.wikipedia.org/wiki?curid=1618307" title="Auta 2">
Auta 2

Auta 2 (ang. "Cars 2") – amerykański film animowany z 2011 roku zrealizowany w technologii 3D w studiu Pixar w reżyserii Johna Lassetera i Brada Lewisa. Produkcja jest kontynuacją filmu "Auta" z 2006 roku. Dystrybutorem jest wytwórnia Walt Disney Pictures. Światowa premiera zaplanowana była na 24 czerwca 2011. Polska premiera odbyła się 29 czerwca 2011 roku. Fabułą filmu jest podróż dookoła świata, na którą decydują się główni bohaterowie Zygzak McQueen i Złomek.
Premiera trzeciej części Aut miała miejsce w 2017 roku.
Produkcja.
"Auta" to drugi film, do którego studio Pixar nakręciło sequel (pierwszy to "Toy Story"). Premiera filmu pierwotnie została zaplanowana na rok 2012, lecz została przyspieszona o rok.
Przy produkcji filmu wykorzystano specjalne stworzone oprogramowanie do generowania oświetlenia dla animacji obiektów trójwymiarowych. Stworzenie oprogramowania było poprzedzone badaniem właściwości optycznych różnych materiałów.
W związku z produkcją scenografowie i animatorzy filmu odbyli podróże do Japonii i na kontynent europejski, by na miejscu dokumentować te obiekty, które miały posłużyć za pierwowzory ukazanej w filmie urbanistyki. Reżyser obrazu trzyma się zasady tego powiewu autentyczności w animowanym świecie. W samym Londynie filmowcy spędzili dwa dni. Odwiedzili tam siedzibę Scotland Yardu, zobaczyli wieżę Big Bena, London Eye, siedzibę parlamentu, a także Opactwo Westminsterskie.
Fabuła.
Samochód wyścigowy Zygzak McQueen po raz kolejny weźmie udział w wielkim wyścigu. Tym razem wyścig będzie obejmował trasę w Japonii, Włoszech oraz Wielkiej Brytanii, jednak Zygzak wraz ze swoim wiernym towarzyszem Złomkiem zostanie wplątany w międzynarodową intrygę szpiegowską.

</doc>
<doc id="1618308" url="https://pl.wikipedia.org/wiki?curid=1618308" title="Kolonia Księżyno">
Kolonia Księżyno



</doc>
<doc id="1618309" url="https://pl.wikipedia.org/wiki?curid=1618309" title="Połtina">
Połtina

Połtina lub "połtinnik" – przyjęta w Polsce w obrocie numizmatycznym nazwa własna rosyjskiej monety wartości pół rubla, tj. 50 kopiejek, mająca taką wytłoczoną nazwę. Ostatni raz w Rosji monety z nazwą "połtinnik" bito w latach 20. XX wieku. We współczesnym języku rosyjskim występują obie nazwy, ale częściej "połtinnik".
Pierwszy raz w obrocie jednostka pieniężna z taką nazwą pojawiła się w XIII wieku – jest wspominana w latopisach. Była to połówka sztabki rublowej, zwykle srebrnej o masie około 94 gramów (rubel moskiewski). W XV i na początku XVI wieku połtina nie występowała w obrocie, natomiast stosowano nazwę jako pojęcie rozliczeniowe. W roku 1654 rozpoczęto bicie monety "połtina" z miedzi – miała wagę 16 do 20 g, średnicę 45 mm. W 1699 pojawiły się ponownie "połtiny" ze srebra. Pod koniec XIX wieku "połtiny" znikają z obrotu.
Spotykane są informacje o "półpołtinnikach" (25 kopiejek, ros. "połupołtinnik", "połupołtina"). Według S. Orgelbranda, "Encyklopedia Powszechna (1898)", tom XII z 1902, str. 177, nazwa "połtina" określa srebrną monetę 50 kopiejek, a "połtinik" (przez jedno "n") – 25 kopiejek.

</doc>
<doc id="1618310" url="https://pl.wikipedia.org/wiki?curid=1618310" title="Połtinnik">
Połtinnik



</doc>
<doc id="1618311" url="https://pl.wikipedia.org/wiki?curid=1618311" title="Mistrzostwa Europy IFSA Strongman 2005">
Mistrzostwa Europy IFSA Strongman 2005

Mistrzostwa Europy IFSA Strongman 2005 – doroczne, indywidualne zawody europejskich siłaczy federacji IFSA.
Data: 16, 17 lipca 2005 r.
Miejsce: Ryga 
WYNIKI ZAWODÓW:

</doc>
<doc id="1618313" url="https://pl.wikipedia.org/wiki?curid=1618313" title="Ljubomir Fejsa">
Ljubomir Fejsa

Ljubomir Fejsa, cyr. Љубомир Фејca (ur. 14 sierpnia 1988 w Kuli) – serbski piłkarz występujący na pozycji pomocnika. W 2008 roku wystąpił na Igrzyskach Olimpijskich w Pekinie. Od 2013 roku zawodnik SL Benfica.
Na poziomie klubowym od 2008 do 2017 nieprzerwanie zdobywał mistrzostwa krajowe ze trzema klubami.

</doc>
<doc id="1618315" url="https://pl.wikipedia.org/wiki?curid=1618315" title="General Tire">
General Tire

General Tire and Rubber Company – amerykański producent opon do samochodów osobowych, ciężarowych i dostawczych. Od 1987 należący do firmy Continental.

</doc>
<doc id="1618318" url="https://pl.wikipedia.org/wiki?curid=1618318" title="Vegard Haukø Sklett">
Vegard Haukø Sklett

Vegard Haukø Sklett (ur. 10 lutego 1986 w Grong) – norweski skoczek narciarski. Reprezentant klubu Grong IL.
W sierpniu 2007 po raz pierwszy wystartował w konkursach letniej edycji Pucharu Kontynentalnego. Jego debiut w zawodach tej rangi zakończył się dyskwalifikacją ze względu na nieregulaminowy kombinezon. W Pucharze Świata zadebiutował w sezonie 2008/2009 podczas konkursu w Sapporo, gdzie zajął 24. miejsce. Wcześniej wystąpił w kwalifikacjach do zawodów w Trondheim, lecz nie zdołał zakwalifikować się do czołowej pięćdziesiątki. 31 stycznia 2010 na skoczni im. Heiniego Klopfera w Oberstdorfie ustanowił swój rekord życiowy (210 m).
29 marca 2015 po konkursie drużynowym w ramach mistrzostw Norwegii klub Trønderhopp ogłosił koniec jego kariery sportowej.

</doc>
<doc id="1618319" url="https://pl.wikipedia.org/wiki?curid=1618319" title="Cerkiew św. Jerzego w Żmigrodzie">
Cerkiew św. Jerzego w Żmigrodzie

Cerkiew pod wezwaniem św. Jerzego – prawosławna cerkiew parafialna w Żmigrodzie. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
Zlokalizowana przy ulicy Tadeusza Kościuszki, w budynku mieszkalnym pochodzącym z XIX wieku. Do celów liturgicznych zaadaptowany został (po 1973) parter kamienicy. Wewnątrz mieści się skromny ikonostas. Na piętrze znajduje się mieszkanie proboszcza.

</doc>
<doc id="1618320" url="https://pl.wikipedia.org/wiki?curid=1618320" title="Wzorzec fabryki abstrakcyjnej">
Wzorzec fabryki abstrakcyjnej



</doc>
<doc id="1618323" url="https://pl.wikipedia.org/wiki?curid=1618323" title="Nikola Gulan">
Nikola Gulan

Nikola Gulan, cyr. Никола Гулан (ur. 23 marca 1989 w Belgradzie) – serbski piłkarz występujący na pozycji defensywnego pomocnika. W latach 2005–2007 występował w Partizanie Belgrad. W 2007 został sprzedany do Fiorentiny, jednak z powodu małych szans na grę, działacze włoskiego klubu zdecydowali się wypożyczać Gulana do innych drużyn. Na tej zasadzie Serb powrócił do Partizana, a następnie trafiał kolejno do Sampdorii, TSV 1860 i Empoli FC. Latem 2010 wrócił do Fiorentiny. W 2008 Gulan wystąpił na Igrzyskach Olimpijskich w Pekinie.

</doc>
<doc id="1618329" url="https://pl.wikipedia.org/wiki?curid=1618329" title="Perła (poemat)">
Perła (poemat)

Perła (ang. "Pearl") – średniowieczny angielski poemat aliteracyjny o treści religijnej. Utwór datowany jest na XIV wiek. Jego treść znana jest z manuskryptu Cotton Nero A.x, zawierającego także poematy "Pan Gawen i Zielony Rycerz", "Czystość" i "Cierpliwość". Przyjmuje się, że wszystkie cztery utwory są dziełem jednego, anonimowego twórcy.
Budowa poematu.
"Perła" składa się ze 101 strof, liczących po 12 wersów każda. Ostatnie słowo każdej strofy pojawia się w pierwszym wersie następnej strofy. Wers występujący w "Perle" jest wersem francuskim, częściowo zmodyfikowanym na potrzeby języka angielskiego i angielskiej tradycji poetyckiej. W każdym wersie występuje układ rymów "a b a b a b a b b c b c".
Aliteracja w "Perle" jest stosowana bardzo niekonsekwentnie, pełni jedynie rolę ozdobnika nieodgrywającego większej roli w strukturze poematu. Aliteracja występuje także w sylabach nieakcentowanych. 1/4 wersów "Perły" jest w ogóle pozbawiona aliteracji.
Treść.
Tekst "Perły" składa się z trzech części:
Zdaniem części badaczy (Morris, Gollancz, Osgood) dziewczyna będąca "Perłą" jest córką autora poematu, który miał być elegią na jej śmierć. Według innej hipotezy (Schofield, Garrett, Greene) dziewczyna jest tylko alegorią symbolizującą czystość.
Polskie wydanie.
W 1997 roku utwór ukazał się w polskim tłumaczeniu w zbiorze "Pan Gawen i Zielony Rycerz; Perła; Król Orfeo". Przekładu dokonał Andrzej Wicher, opierając się na tłumaczeniu J.R.R. Tolkiena. 
Fragmenty poematu przełożył na potrzeby antologii "Poeci języka angielskiego" (tom I, Warszawa 1969) wierszem aliterowanym Maciej Słomczyński.

</doc>
<doc id="1618330" url="https://pl.wikipedia.org/wiki?curid=1618330" title="Mistrzostwa Europy IFSA Strongman 2007">
Mistrzostwa Europy IFSA Strongman 2007

Mistrzostwa Europy IFSA Strongman 2007 – doroczne, indywidualne
zawody europejskich siłaczy federacji IFSA.
Data: 21, 22 lipca 2007 r.
Miejsce: Kijów 
WYNIKI ZAWODÓW:

</doc>
<doc id="1618331" url="https://pl.wikipedia.org/wiki?curid=1618331" title="Władimir Dachno">
Władimir Dachno



</doc>
<doc id="1618335" url="https://pl.wikipedia.org/wiki?curid=1618335" title="Alpha Prime">
Alpha Prime

Alpha Prime – gra komputerowa FPS wydana 6 grudnia 2006 przez IDEA games.
Fabuła.
Gra opisuje wydarzenia w Alpha Prime - jednej z wielu kopalni Hubardium. Różne osoby poszukują serca Glomara bądź serca Hubardium.
Gra zawiera 10 misji (poziomów), 5 niegrywalnych postaci oraz 14 rodzajów wrogich jednostek.

</doc>
<doc id="1618337" url="https://pl.wikipedia.org/wiki?curid=1618337" title="Dario Jertec">
Dario Jertec

Dario Jertec (ur. 5 września 1985 w Varaždinie) – chorwacki piłkarz grający na pozycji pomocnika w Western United FC.

</doc>
<doc id="1618338" url="https://pl.wikipedia.org/wiki?curid=1618338" title="Granica chorwacko-czarnogórska">
Granica chorwacko-czarnogórska

Granica chorwacko-czarnogórska – granica państwowa, pomiędzy Chorwacją oraz Czarnogórą o długości 25 km.
Kształtowanie się granicy.
Granica stanowiła wcześniej granicę pomiędzy republikami związkowymi Jugosławii, następnie biegła tu granica Chorwacji z Serbią i Czarnogórą. Od 2006 roku, czyli od rozpadu Serbii i Czarnogóry powstała obecna granica.
Przebieg granicy.
Granica zaczyna się na trójstyku z Bośnią i Hercegowiną (42°33'32"N; 18°26'15"E) i biegnie na południe w stronę Adriatyku. Początkowo biegnie ona prosto na południowy zachód, następnie po ok. 9 km skręca na południowy wschód w stronę Zatoki Kotorskiej.

</doc>
<doc id="1618339" url="https://pl.wikipedia.org/wiki?curid=1618339" title="Księstwo jaworskie">
Księstwo jaworskie

Księstwo jaworskie – historyczne piastowskie księstwo dzielnicowe na Dolnym Śląsku, powstałe w okresie rozbicia dzielnicowego w Polsce, zlokalizowane w ówczesnym południowo-zachodnim zakątku Polski. Zostało utworzone ok. 1274 przez Bolesława Rogatkę, który wydzielił ze swego księstwa legnickiego najstarszemu synowi Henrykowi Grubemu własną dzielnicę obejmującą takie miasta jak Jawor, Bolków, Kamienna Góra, Lubawka, Lwówek Śląski i Świerzawa. Od 1290 część księstwa świdnicko-jaworskiego, ponownie odrębne księstwo od 1312 do 1346 za panowania Henryka I jaworskiego.
Historia.
W 1277 dzielnica została powiększona o Strzegom. Po śmierci Bolesława Rogatki w 1278 Henryk V przekazał księstwo jaworskie bratu Bolkowi I Srogiemu. Ten zaś ok. 1281 roku wydzielił młodszemu bratu Bernardowi ziemię lwówecką., która w 1286 powróciła do macierzy. W 1289 książę otrzymał od króla czeskiego Wacława II miasto Chełmsko Śląskie. Od tego czasu datuje się wydzielenie granicy pomiędzy Śląskiem a Czechami przebiegającej działem wodnym Odry i Łaby. W 1290 w zamian za a pomoc zbrojna udzieloną Henrykowi V Grubemu w walce o diadem księstwa wrocławskiego Bolko I otrzymał południowe tereny księstwa wrocławskiego, a w szczególności następujące grody: Świdnica, Dzierżoniów, Strzelin, Ziębice i Ząbkowice Śląskie. Od tego to czasu zaczął tytułować się księciem świdnicko-jaworskim.
II Księstwo jaworskie.
9 listopada 1301 umarł Bolko I Srogi, schedę po nim jako bracia niedzielni obejmują jego synowie: Bernard, Bolko oraz Henryk. W 1312 dokonują podziału księstwa świdnicko-jaworskiego w ten sposób, iż Bernard zostaje księciem na Świdnicy, Bolko księciem na Ziębicach a Henryk księciem na Jaworze.
Henryk I jaworski w 1319 poszerzył granice księstwa na zachodzie m.in. o Zgorzelec, Lubań, Żytawę, Przewóz, Trzebiel, Żary, Komorów Zły. Podjął także próby włączenia ziemi lubuskiej oraz południowej części ziemi barnimskiej z miastami Strausberg i Wrzecień. W 1320 przejął część ziemi lubuskiej i związał się sojuszem z księciem wołogoskim Warcisławem IV, jednakże w 1323 utracił region na rzecz brandenburskich Wittelsbachów. Jego pozycja na Łużycach była zagrożona przez Jana Luksemburczyka i Wittelsbachów, a sam król czeski publicznie oskarżył go o próbę zamachu na jego życie. Jego agenci podburzali mieszczan zgorzeleckich przeciwko niemu. Pod silną presją, doszło 3 maja 1329 do zawarcia umowy, na mocy której Henryk zrzekł się Zgorzelca za określoną sumę i dożywotnie posiadanie okręgu Trutnova. Za zachowanie neutralności w wojnie w 1336 otrzymał w lenno księstwo głogowskie. W związku jednak z ujawnieniem obietnicy złożonej przez Jana Luksemburczyka Henrykowi V Żelaznemu dotyczącej przekazaniu w lenno ks. głogowskiego, Henryk przystąpił w 1345 do obozu świdnicko-polskiego. W wyniku wspomnianej już umowy dynastycznej z chwilą śmierci ks. Henryka w 1346, książę świdnicki Bolko II został władcą jego księstwa.
Bolko II Mały zmarł 28 lipca 1368 r. Księstwo świdnicko-jaworskie dostało się jako oprawa wdowia w ręce Agnieszki Habsburskiej. Po jej śmierci w 1392 r. było rządzone przez królewskich starostów.

</doc>
<doc id="1618340" url="https://pl.wikipedia.org/wiki?curid=1618340" title="Cerkiew św. Mikołaja w Michałowie">
Cerkiew św. Mikołaja w Michałowie

 
Cerkiew pod wezwaniem św. Mikołaja – prawosławna cerkiew parafialna w Michałowie. Należy do dekanatu Gródek diecezji białostocko-gdańskiej Polskiego Autokefalicznego Kościoła Prawosławnego.
Cerkiew mieści się przy ulicy Młynowej.
Jest to drewniana świątynia na kamiennym fundamencie, zbudowana w latach 1907–1908, konsekrowana we wrześniu 1908 przez arcybiskupa grodzieńskiego i brzeskiego Michała. Posiada trzy krużganki (które nadają budowli kształt krzyża). Nad nawą znajduje się 5 kopuł – jedna duża i cztery mniejsze. Od frontu wieża-dzwonnica o wysokości 31 m, zwieńczona ostrosłupowym hełmem z kopułą. We wnętrzu znajdują się polichromie wykonane w latach 60. XX wieku przez wykładowcę Akademii Sztuk Pięknych w Krakowie Adama Stalony-Dobrzańskiego, któremu pomagał Jerzy Nowosielski.
Cerkiew została wpisana do rejestru zabytków 24 listopada 1992 pod nr A-422.
Po zakończonym remoncie (w ramach którego wzmocniono fundamenty, wymieniono posadzkę, zainstalowano ogrzewanie podłogowe) świątynia została 7 listopada 2021 r. konsekrowana przez metropolitę warszawskiego i całej Polski Sawę.

</doc>
<doc id="1618343" url="https://pl.wikipedia.org/wiki?curid=1618343" title="Sierścień psi">
Sierścień psi

Sierścień psi, wszoł psi "Trichodectes canis" – pasożyt należący obecnie do Phthiraptera, według dawnej systematyki należał do wszoł. Jest pasożytem psa i kota.
Samiec długości 1,7 mm, samica 1,9 mm. Spłaszczony grzbietowo-brzusznie. Barwy żółtawej. Bytują na całym ciele we włosach, głównie na szyi i głowie. Kosmopolityczny.

</doc>
<doc id="1618347" url="https://pl.wikipedia.org/wiki?curid=1618347" title="Świstunka grubodzioba">
Świstunka grubodzioba

Świstunka grubodzioba ("Phylloscopus schwarzi") – gatunek małego, wędrownego ptaka z rodziny świstunek (Phylloscopidae), wcześniej zaliczany do pokrzewkowatych (Sylviidae). Zamieszkuje Azję; sporadycznie zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1863 roku Gustav Radde. Autor nadał mu nazwę "Sylvia (Phyllopneuste) Schwarzi", a jako miejsce typowe wskazał Tarei Nor i Góry Burejskie na Zabajkalu i Przyamurzu. Obecnie gatunek umieszczany jest w rodzaju "Phylloscopus". Nie wyróżnia się podgatunków.
Morfologia.
Długość ciała wynosi około 12,5–13,5 cm, masa ciała 8–15 g. Jest nieznacznie większa od świstunki brunatnej. Ubarwiona głównie w różnych odcieniach zieleni. Brew długa, dwukolorowa i dobrze widoczna. Od dzioba do oka jest żółtawa, za okiem kolor przechodzi w biały. Nogi różowopomarańczowe, jasne. Dziób gruby, krótki, na końcu lekko zaokrąglony. Pokrywy uszne lekko plamkowane. Pasek oczny ciemny, gruby. Od zielonkawego spodu ciała pokrywy podogonowe różnią się swoją żółtawopomarańczową barwą.
Zasięg występowania.
Świstunki grubodziobe są wędrowne. Gniazdują w południowo-centralnej i południowo-wschodniej Syberii (Nowosybirsk i rosyjska część Ałtaju po Pasmo Stanowe, Kraj Nadmorski, dorzecze Amuru i Sachalin) i dalej na południe po północną Mongolię, północno-wschodnie Chiny (Wielki Chingan i Mały Chingan) i północną Koreę. Poza sezonem lęgowym przebywają w północnej i centralnej Tajlandii, wschodniej Mjanmie na wschód po Indochiny, sporadycznie w południowo-wschodnich Chinach (Guangdong).
W Polsce stwierdzona tylko 8 razy, ostatnio (stan w 2017) dwukrotnie w październiku 2016 w Helu.
Ekologia i zachowanie.
Świstunki grubodziobe gnieżdżą się na polanach w tajdze, w gęstej roślinności, w luźnych sosnowych lasach górskich, zaroślach rododendronów oraz rosnących wzdłuż rzek i strumieni zwartych zaroślach wierzbowych; unikają dużych i zwartych drzewostanów. W trakcie przelotów i na zimowiskach pojawiają się na obszarach podmokłych w zakrzewieniach, w dolinach rzek oraz trzcinowiskach, a nawet nad niewielkimi rowami melioracyjnymi. Żywią się głównie owadami oraz ich larwami. Żerują w gęstych, niskich zaroślach, co utrudnia obserwację. Okres lęgowy trwa od czerwca do sierpnia, gniazdo umieszczone jest w gęstym krzewie, około 1 m nad ziemią.
Status i ochrona.
IUCN uznaje świstunkę grubodziobą za gatunek najmniejszej troski (LC, "Least Concern") nieprzerwanie od 1988 (stan w 2022). Liczebność światowej populacji nie została oszacowana, ale ptak ten opisywany jest jako lokalnie pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny. Wymienia dwie ostoje ptaków IBA, w których stwierdzono świstunki grubodziobe, m.in. Jezioro Teleckie.
Na terenie Polski gatunek ten jest objęty ścisłą ochroną gatunkową.

</doc>
<doc id="1618353" url="https://pl.wikipedia.org/wiki?curid=1618353" title="Wskaźnik Simpsona">
Wskaźnik Simpsona

Wskaźnik Simpsona – wskaźnik różnorodności gatunkowej, stosowany w celu oszacowania różnorodności biologicznej siedlisk. Uwzględnia liczbę gatunków oraz względną liczebność każdego gatunku. Wskaźnik Simpsona określa prawdopodobieństwo wylosowania dwóch osobników należących do tego samego gatunku.
Wskaźnik ten wyraża się wzorem:
gdzie:
"S" – liczba gatunków
"N" – liczebność osobników
"ni" – liczba osobników "i"-tego gatunku
Wskaźnik nosi nazwę od nazwiska brytyjskiego statystyka, Edwarda H. Simpsona, który sformułował go w artykule opublikowanym w Nature, w 1949 roku.

</doc>
<doc id="1618354" url="https://pl.wikipedia.org/wiki?curid=1618354" title="Joachim Fritsche">
Joachim Fritsche

Joachim Fritsche (ur. 28 października 1951 w Delitzsch) – piłkarz niemiecki grający na pozycji bocznego obrońcy.
Kariera klubowa.
Fritsche urodził się w mieście Delitzsch. Karierę piłkarską rozpoczął w tamtejszym klubie BSG Traktor Delitzsch, w którym rozpoczął treningi w 1962 roku. W 1968 roku odszedł do Lokomotive Lipsk i w jego barwach zadebiutował w 1970 roku w rozgrywkach pierwszej ligi NRD. Od czasu debiutu był podstawowym zawodnikiem zespołu. Swój pierwszy znaczący sukces w klubowej karierze odniósł w 1974 roku, gdy z Lokomotive dotarł do półfinału Pucharu UEFA. Zespół z NRD odpadł wówczas po dwóch porażkach 1:2 i 0:2 z Tottenhamem Hotspur. Z kolei w 1976 roku drużyna z Lipska zdobyła Puchar NRD, dzięki zwycięstwu 3:0 w finale nad FC Vorwärts Frankfurt. W 1981 roku powtórzyła to osiągnięcie ponownie pokonując w finale Vorwärts, tym razem 4:1. W latach 1970, 1973 i 1977 Fritsche także występował w finale krajowego pucharu, jednak Lokomotive te mecze przegrywał. Do 1981 roku Fritsche rozegrał dla tej drużyny 245 ligowych meczów, w których zdobył 24 gole. W 1981 roku odszedł do Chemie Lipsk i przez trzy lata występował na boiskach drugiej ligi. W latach 1985–1987 był zawodnikiem Chemie Markkleeburg i w jego barwach zakończył sportową karierę.
Kariera reprezentacyjna.
W reprezentacji NRD Fritsche zadebiutował 26 września 1973 roku w wygranym 2:0 spotkaniu z Rumunią. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Fritsche był rezerwowym i nie rozegrał żadnego spotkania. Ostatni mecz w reprezentacji rozegrał w lipcu 1977 roku ze Argentyną (0:2), a łącznie wystąpił w niej w 14 meczach.

</doc>
<doc id="1618356" url="https://pl.wikipedia.org/wiki?curid=1618356" title="Zatańcz ze mną (film 1996)">
Zatańcz ze mną (film 1996)

 – japońska komedia romantyczna z 1996 roku w reżyserii i ze scenariuszem Masuyakiego Suo. Film zdobył Nagrody Japońskiej Akademii Filmowej w czternastu kategoriach, stając się zdecydowanie najbardziej nagradzanym japońskim obrazem 1996 roku. W 2004 zrealizowany został jego hollywoodzki remake, pod tym samym tytułem. 
Opis fabuły.
Shohei Sugiyama jest poważnym mężczyzną w średnim wieku, szefem działu księgowości w dużej firmie. Niedawno kupił dom na przedmieściach, gdzie mieszka z żoną i nastoletnią córką. Jak wielu Japończyków, całe swoje życie podporządkowuje firmie, starając się uzyskać awans i zarobić na utrzymanie rodziny oraz spłatę kredytów. Ciężka praca i monotonia codzienności wpędzają go w coraz większą apatię, traci jakąkolwiek radość życia. 
Pewnego dnia wyglądając z okna stojącego na stacji pociągu, którym codziennie wraca z pracy do domu, spostrzega stojącą w oknie jednego z budynków atrakcyjną kobietę. Okno to należy do szkoły tańca towarzyskiego, który tradycyjnie postrzegany jest w Japonii jako rozrywka nieco nieprzyzwoita, niegodna poważnych ludzi. Chcąc nawiązać bliższą znajomość z kobietą, Sugiyama zapisuje się do szkoły i rozpoczyna naukę tańca. Tam poznaje całą galerię postaci, dla których taniec stał się ucieczką od trudnej – z różnych powodów – codzienności. 

</doc>
<doc id="1618357" url="https://pl.wikipedia.org/wiki?curid=1618357" title="Pokrzewka wąsata">
Pokrzewka wąsata

Pokrzewka wąsata ("Curruca cantillans") – gatunek małego wędrownego ptaka z rodziny pokrzewek (Sylviidae). Gniazduje w basenie Morza Śródziemnego, zimą wędruje do saharyjskiej części Afryki i częściowo Sahelu. Nie jest zagrożony wyginięciem.
Systematyka.
Po raz pierwszy gatunek opisał Peter Simon Pallas w 1764 na podstawie holotypu pochodzącego z Włoch. Nadał nowemu gatunkowi nazwę "Motacilla (cantillans)". Obecnie (2021) Międzynarodowy Komitet Ornitologiczny (IOC) umieszcza pokrzewkę wąsatą w rodzaju "Curruca"; inni, np. autorzy "Handbook of the Birds of the World" czy IUCN, nadal umieszczają ten gatunek w rodzaju "Sylvia".
Takson ten został poddany w XXI wieku gruntownej rewizji taksonomicznej i podziałowi. W starszym ujęciu systematycznym do "C. cantillans" zaliczano cztery podgatunki, obecnie (2021) już tylko dwa. Najpierw, w oparciu o prace z 2008 i 2013 roku, z pokrzewki wąsatej wydzielono pokrzewkę różowobrzuchą ("C. subalpina"); wcześniej używana wobec tego taksonu nazwa "moltonii" okazała się młodszym synonimem. Jednocześnie, w 2013 roku został opisany podgatunek "C. c. iberiae". W 2020 roku wraz z populacją z północno-zachodniej Afryki, opisywaną wcześniej jako "C. c. inornata", podniesiono ten takson do rangi gatunku, a nowo wyróżniony gatunek nazwano "C. iberiae" (pokrzewka iberyjska), gdyż dowiedziono, że nazwa "inornata" jest synonimem innego gatunku – "C. subalpina".
Podgatunki i zasięg występowania.
IOC wyróżnia obecnie dwa podgatunki "C. cantillans":
Do Polski pokrzewka wąsata zalatuje sporadycznie – do końca 2018 odnotowana była 7 razy (obserwowano łącznie 8 osobników).
Morfologia.
Długość ciała wynosi około 12 cm, masa ciała 7–16,1 g. Najbliższe wyglądem pokrzewki wąsate są cierniówce, jednak samce w szacie godowej są niemożliwe do pomylenia z innymi pokrzewkami. Wyróżniają się ceglastordzawym gardłem i piersią, niebieskawoszarym wierzchem ciała, białym wąsem, czerwoną obrączką oczną, białym spodem ciała i rdzawym nalotem na piersi oraz szarym wierzchem ciała.
Ekologia i zachowanie.
Pokrzewki wąsate gniazdują w zwartych, ciernistych krzewach i makii, niekiedy siedliska porośnięte tylko pojedynczymi krzewami. Poza sezonem lęgowym zamieszkują różnorodne siedliska, od występujących na półpustyniach suchych, ciernistych krzewów przez sawannę po lasy namorzynowe. Makia, w której pojawiają się pokrzewki wąsate, może być podzielona na dwa typy: pierwszy porośnięty jest z rzadka drzewami, takimi jak dęby ostrolistne ("Quercus ilex"), w drugim przeważają chruściny ("Arbutus") i wrzośce ("Erica"). Często spotykane są również w młodych lasach dębów korkowych ("Quercus suber"). Podczas sezonu lęgowego pokrzewki wąsate żywią się głównie owadami, poza sezonem lęgowym trzon diety stanowią owoce.
Lęgi.
Okres lęgowy trwa od końca marca do końca czerwca. Po przylocie na tereny lęgowe samiec buduje gniazda-wabiki. Po przybyciu samicy oba ptaki z pary budują właściwe gniazdo, które ma formę głębokiego, grubego kubeczka z traw, cienkich korzonków i liści; wyściółkę stanowią delikatniejsze trawy, korzonki i włosy. Umiejscowione może być pod niskim krzewem lub na niewielkim drzewie, na wysokości 0,3–1,3 m nad ziemią. W zniesieniu 3–5 jaj.
Status i ochrona.
IUCN uznaje pokrzewkę wąsatą za gatunek najmniejszej troski (LC, "Least Concern"). BirdLife International uznaje trend globalny populacji za wzrostowy, europejski – za umiarkowanie wzrostowy. Obie te instytucje na razie nie zaakceptowały w pełni podziału taksonomicznego tego taksonu i choć w 2016 roku wydzieliły do osobnego gatunku pokrzewkę różowobrzuchą, nadal jednak wliczają do niego pokrzewkę iberyjską.
Na terenie Polski gatunek ten jest objęty ścisłą ochroną gatunkową.

</doc>
<doc id="1618362" url="https://pl.wikipedia.org/wiki?curid=1618362" title="Mark Tewksbury">
Mark Tewksbury

Marcus „Mark” Tewksbury (ur. 7 lutego 1968 w Calgary) – kanadyjski pływak. Podczas XXV Letnich Igrzysk Olimpijskich w 1992 zdobył złoty medal w pływaniu stylem grzbietowym.
Życiorys.
Kariera pływaka.
Dojrzewał w Calgary w kanadyjskiej prowincji Alberta. Uczęszczał na University of Calgary, gdzie rozpoczął trenować pływactwo. Zdobył złoty medal w pływaniu na grzbiecie (odległość stu metrów) oraz srebro w pływaniu tym samym stylem (odległość dwustu metrów) podczas Pan Pacific Swimming Championships w Brisbane w 1987. Wywalczył także srebro podczas zawodów w Edmonton w roku 1991 oraz brąz w trakcie zawodów w Tokio (1989). W 1988 wziął udział w XXIV Letnich Igrzyskach Olimpijskich w Seulu (Korea Południowa), podczas których zdobył srebrny medal dla swojej drużyny. Przez kilka lat był uważany za jednego z najlepszy pływaków grzbietowych świata. Kolejny sukces osiągnął w 1992 – podczas igrzysk olimpijskich w Barcelonie został złotym medalistą w pływaniu stylem grzbietowym na odległości stu metrów oraz brązowym medalistą w pływaniu stylem mieszanym na odległości 4 × 100 m.
Z aktywnej kariery zawodnika sportowego zrezygnował w 1998. Kanadyjski Komitet Olimpijski mianował go Chef-de-Mission kanadyjskiej ekipy sportowej na Igrzyskach Olimpijskich w Londynie w 2012.
Życie pozasportowe.
Po zakończeniu pływackiej kariery, zdeklarował się jako homoseksualista. Był pierwszym kanadyjskim lekkoatletą, który publicznie dyskutował na temat swojej orientacji seksualnej. Powody, dla których coming outu dokonał dopiero po zerwaniu z fachem pływaka, przedstawił jasno i wyraźnie w jednym z udzielonych wywiadów: "„(Tam) geje nie istnieją. Trenerzy i koledzy w szatni jeśli już coś o gejach mówią, to źle. Przekaz jest prosty – kryj się, bo tu nie ma na to miejsca”".
Był narratorem pierwszego sezonu (2001) programu Discovery Channel "Jak to jest zrobione?" (ang. "How It’s Made").
Był współorganizatorem pierwszej edycji igrzysk LGBT Outgames w 2006 roku. Tego roku wydał też swoją autobiografię – "Inside Out: Straight Talk from a Gay Jock". Wcześniejsza książka Tewksbury’ego, "Visions of Excellence" – częściowa autobiografia, wydana została jeszcze w roku 1992. Wydanie książki wznieciła karierę Marka, który wkrótce potem rozpoczął trudzić się zajęciem mówcy publicznego.
Prowadził galę wyborczą Mister Gay World 2009, która odbyła się 7 lutego 2009
Obecnie jest zaangażowanym działaczem na rzecz praw osób homoseksualnych; jest między innymi członkiem organizacji Gay and Lesbian Athletics Foundation (GLAF). Mieszka w Montrealu.

</doc>
<doc id="1618365" url="https://pl.wikipedia.org/wiki?curid=1618365" title="Siyer-i Nebi">
Siyer-i Nebi

Siyer-i Nebi („"Doskonałe życie Proroka"”) jest eposem na temat życia Mahometa napisanym przez wirującego derwisza Mustafę ibn Yousufa z Erzurum. Powstał ok. roku 1388. Tekst jest oparty na arabskim dziele Al Waqidiego. Na zlecenie osmańskiego władcy Murada III (1574–1595) zilustrował kaligraf Lüfti Abdullah ów epos. Pracę swą ukończył w roku 1595 za panowania Mehmeda III. Zawiera ono 814 miniatur w sześciu tomach.

</doc>
<doc id="1618368" url="https://pl.wikipedia.org/wiki?curid=1618368" title="Aleksander Jermołow">
Aleksander Jermołow

Aleksander Jermołow – rosyjski wojskowy, jeden z faworytów Katarzyny II.
Był podoficerem Siemonowskiego pułku gwardii. Został wprowadzony do łożnicy carowej dzięki protekcji Grigorija Potiomkina. Szybko rozpoczął snucie intryg przeciwko swemu niedawnemu patronowi. Zarzucał mu rozrzutność i częste okłamywanie imperatorowej. W efekcie feldmarszałek zażądał oddalenia konkurenta. Jermołow otrzymał rozkaz opuszczenia Rosji na trzy lata.
Za świadczone przez siebie usługi otrzymał stopień generała-majora oraz przeszło pół miliona rubli.
Został też odznaczony Orderem Orła Białego przez króla polskiego Stanisława Augusta Poniatowskiego.

</doc>
<doc id="1618369" url="https://pl.wikipedia.org/wiki?curid=1618369" title="Cerkiew Zaśnięcia Najświętszej Maryi Panny w Górowie Iławeckim">
Cerkiew Zaśnięcia Najświętszej Maryi Panny w Górowie Iławeckim

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Górowie Iławeckim. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Świątynia mieści się przy ulicy Kardynała Stefana Wyszyńskiego 11. Jest to była ewangelicka kaplica cmentarna pochodząca z XIX wieku, zaadaptowana na potrzeby liturgii prawosławnej w 1948 r. Wewnątrz współczesny ikonostas. Dach zwieńczony małą kopułką.
Cerkiew wpisano do rejestru zabytków 29 września 2000 pod nr A-1695.

</doc>
<doc id="1618371" url="https://pl.wikipedia.org/wiki?curid=1618371" title="Sztuka Gruzji">
Sztuka Gruzji

Najdawniejsze zabytki sztuki narodów, zamieszkujących obszar dzisiejszej Gruzji, pochodzą z czasów przedhistorycznych. Odkryto zabytki kultury materialnej z czasów paleolitu i neolitu. Zabytki z epoki brązu świadczą już o wysokiej kulturze dawnych mieszkańców. W kurhanach znaleziono m.in. bogato zdobione srebrne naczynia. Styl zabytków wskazuje na wpływy kultury Urartu.
Z okresu hellenistycznego pochodzą zabytki o bogatych ornamentach plecionkowych z motywami zwierzęcymi. Z V wieku p.n.e. zachował się złoty skarb z Achałgori.
W I połowie IV w. chrześcijaństwo stało się religią państwową. Powstały pierwsze świątynie w układzie bazylikowym i centralnym, przypominające budowle wczesnoromańskie Europy zachodniej. Płaskorzeźby figuralne i późniejsze ornamenty plecionkowe świadczą o poziomie rzemiosła. W apsydach świątyń pojawiły się mozaiki.
W X w. można zauważyć wpływy kultury arabskiej i perskiej, szczególnie w zdobieniu manuskryptów. Malarstwo freskowe rozwijało się pod wpływami Bizancjum. Złotnicy gruzińscy stworzyli bogato zdobione przedmioty kultu religijnego, m.in. krucyfiksy i relikwiarze. Okładki ksiąg kultowych zdobiono okładziną z blachy srebrnej z wytłoczoną dekoracją. Najcenniejszym zabytkiem tego rodzaju jest oprawa Ewangeliarza Berdskiego – dzieło Beszkena i Beki Opizari. Ważną rolę odgrywał kunszt emalii komórkowej (cloisonné). W X w. powstał w tej technice tryptyk Matki Boskiej Chachulskiej.
Wraz ze wzrostem potęgi państwa gruzińskiego rozwijała się sztuka, dochodząc do doskonałości w XII i XIII wieku.
Od XVII wieku widoczny staje się upadek sztuki gruzińskiej. Pojawiają się wpływy sztuki europejskiej.
W XIX w. wpływy rosyjskie powodują upadek tradycji narodowych. Artyści gruzińscy zaczęli wyjeżdżać na naukę do Petersburga. Tbiliscy drobnomieszczanie domagali się naśladownictwa sztuki salonowej.
Nawet słynny malarz naiwny Niko Pirosmanaszwili (1860-1918) w swojej twórczości musiał kierować się gustem swoich klientów – drobnych sklepikarzy i właścicieli jadłodajni, tworząc mimo to dzieła zaliczane do wybitnych dzieł malarstwa prymitywistów.
W okresie radzieckim artyści gruzińscy unikali stosowania się do wymagań akademickiego realizmu socjalistycznego. Sztuka gruzińska tego okresu posługiwała się monumentalną stylizacją. Odrodziła się sztuka tzw. czekanki - metaloplastyki kutej w blasze miedzianej, nawiązującej stylistycznie do sztuki przedchrześcijańskiej i średniowiecznej.

</doc>
<doc id="1618373" url="https://pl.wikipedia.org/wiki?curid=1618373" title="Cerkiew Świętych Apostołów Piotra i Pawła w Korszach">
Cerkiew Świętych Apostołów Piotra i Pawła w Korszach

Cerkiew pod wezwaniem Świętych Apostołów Piotra i Pawła – prawosławna cerkiew parafialna w Korszach. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Cerkiew mieści się przy ulicy Adama Mickiewicza 31/33.
Świątynia została zbudowana w latach 1903–1904 jako kościół ewangelicki. Od 1966 budynek użytkowany przez parafię prawosławną Świętych Piotra i Pawła, która od 1968 jest właścicielem obiektu.
Wewnątrz świątyni znajduje się ikonostas. W prezbiterium znajdują się dwa obrazy namalowane przez mnicha z monasteru św. Onufrego w Jabłecznej – wizja przyjęcia chrześcijaństwa przez Ruś Kijowską oraz św. Włodzimierza Wielkiego ze św. Olgą.
Cerkiew została wpisana do rejestru zabytków 1 marca 2000 pod nr 2490.

</doc>
<doc id="1618374" url="https://pl.wikipedia.org/wiki?curid=1618374" title="Kurt Haber">
Kurt Haber

Kurt Haber (ur. 4 lipca 1895 w Bytomiu, zm. 20 grudnia 1916 w okolicach Péronne) – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej.
Urodzony w Beithen (obecnie Bytom) na Górnym Śląsku, Kurt Haber odbył szkolenie z pilotażu w bawarskim Feldflieger Abteilung Nr. 6 na początku 1916 roku. Pierwsze dwa zwycięstwa powietrzne odniósł wspólnie ze swoim obserwatorem podporucznikiem Kuhlem. Później latał w jednej z Fokkerstaffel, aby w momencie tworzenia w październiku 1916 roku eskadry myśliwskiej Jagdstaffel 15, dołączyć do jej składu. W jednostce odniósł swoje piąte zwycięstwo. Na przełomie listopada i grudnia 1916 roku został przeniesiony do Jagdstaffel 3. 20 grudnia został zestrzelony w okolicy Péronne w departamencie Somma we Francji. 

</doc>
<doc id="1618375" url="https://pl.wikipedia.org/wiki?curid=1618375" title="Stały pacjent">
Stały pacjent

Stały pacjent (ang. "The Adventure of the Resident Patient") – jedno z opowiadań Arthura Conana Doyle’a opisujących przygody wielkiego detektywa Sherlocka Holmesa, wydane w czasopiśmie The Strand Magazine w sierpniu 1893, ilustrował Sidney Paget. Część zbioru "Wspomnienia Sherlocka Holmesa".
W Polsce opowiadanie pojawiło się również w zbiorze "Przygody Sherlocka Holmesa" pod tytułem "Tajemniczy pacjent". Polskie przekłady noszą także tytuły: "Lekarz i jego pacjent" i "Pacjent doktora Trevelyana".
Historia publikacji.
Opowiadanie oryginalnie ukazało się w 1893 roku w magazynie Strand. W wydaniu książkowym z 1894 roku zmieniono tekst początkowej części utworu, dodając kilka akapitów z opowiadania „Kartonowe pudełko”, które - napisane w podobnym czasie - z powodu kontrowersyjnej treści nie zostało pierwotnie włączone do zbioru „Wspomnień Sherlocka Holmesa”, a ukazało się wiele lat później w tomie „Jego ostatni ukłon”.
Opis fabuły.
Sherlock Holmes ma nowego klienta. Jest nim neurolog Percy Trevelyan.
Zagadka.
Parę lat wcześniej doktor Trevelyan był w złej sytuacji finansowej, nie miał pieniędzy na otworzenie praktyki lekarskiej. Otrzymał bardzo dogodną propozycję od niejakiego Blessingtona, który zaproponował układ: lekarz dostanie lokal na praktykę lekarską, dom, służbę i wszelkie wygody a Blessington stałą opiekę Trevelyana i trzy czwarte tego, co doktorowi uda się zarobić. Klient Holmesa przystał na propozycję i wszystko szło dobrze do czasu, gdy Blessington któregoś dnia zszedł na śniadanie bardzo poruszony - mówił o włamaniu na West End i obawiał się, że również jego rezydencja może być obiektem napadu. Kazał zwiększyć środki bezpieczeństwa.
Niedługo potem doktor Trevelyan otrzymał list od rosyjskiego arystokraty cierpiącego od lat na ataki katalepsji, który chciał zasięgnąć opinii lekarskiej. Chory miał przybyć wraz ze swoim synem. Gdy był badany w gabinecie, jego syn czekał na zewnątrz. Arystokrata dostał ataku katalepsji i Trevelyan pobiegł do laboratorium po lekarstwo. Gdy wszedł z powrotem do gabinetu, pacjenta już nie było. Odźwierny zaklinał się, że nikogo nie wypuszczał.
Następnego dnia Rosjanin z synem przyszli ponownie. Mężczyzna twierdził, że pod nieobecność doktora atak sam mu minął, ale jego umysł był ciągle zamglony. Wydawało mu się, że jest w obcym pokoju i odruchowo ruszył w kierunku wyjścia. Jego syn uznał, że wizyta dobiegła końca. Dopiero w domu zdał sobie sprawę jak było naprawdę. Trevelyan uznał, że faktycznie mogło tak być i kontynuował rozmowę z pacjentem, tym razem bez żadnych komplikacji. Wkrótce po wyjściu obu panów Blessington wrócił ze spaceru i zauważył w swoim pokoju ślady czyichś butów. Był tym bardzo wzburzony. Trevelyan uznał, że ślady zostawił syn arystokraty.
Wezwani Sherlock Holmes i doktor Watson udali się do domu Blessingtona. Mężczyzna był wyraźnie przerażony. Jednak podczas wywiadu Sherlock uznał, że klient coś przed nim ukrywa i opuścił willę. Następnego dnia od Trevelyana przyszła wiadomość o tragedii - samobójstwie Blessingtona.
Rozwiązanie.
Sherlock Holmes dowiódł, że Blessington nie popełnił samobójstwa – ktoś upozorował powieszenie.
Okazało się również, że Blessington naprawdę nosił nazwisko Sutton – był członkiem gangu napadającego na banki. Zdradził swych towarzyszy i stał się świadkiem koronnym policji. Na podstawie jego zeznań powieszono jednego z gangsterów, Cartwrighta, za zabójstwo strażnika banku, a pozostali trzej oprócz Suttona trafili do więzienia. Zwolniono ich warunkowo po kilku latach. Sutton dowiedział się o tym z gazet i dlatego był przerażony.
Rzekomy rosyjski arystokrata i jego syn byli członkami gangu. Wraz z trzecim wspólnikiem przy pomocy przekupionego odźwiernego dostali się do pokoju Blessingtona i tam go zamordowali. Schwytano jedynie odźwiernego. Krążyły plotki, że trzej pozostali uciekli z Anglii na pokładzie statku „Norah Cerina”, który zatonął a żaden z pasażerów nie przeżył.
Ekranizacja:

</doc>
<doc id="1618378" url="https://pl.wikipedia.org/wiki?curid=1618378" title="Jerome Brudos">
Jerome Brudos

Jerome Henry Brudos znany lepiej jako Jerry Brudos (ur. 31 stycznia 1939 w Webster – zm. 28 marca 2006 w Salem) – amerykański seryjny morderca i nekrofil zwany The Lust Killer lub Shoe Fetish Slayer. W latach 1968–1969 zamordował w Salem w stanie Oregon 4 kobiety.
Dzieciństwo i młodość.
Brudos urodził się w Webster, w stanie Dakota Południowa. Był najmłodszy z czwórki synów jakich mieli jego rodzice. Jego matka pragnęła urodzić dziewczynkę, więc gdy przyszedł na świat Jerry zaczęła go przebierać w dziewczęce stroje. Wiecznie też była z niego niezadowolona i traktowała go z pogardą, ubliżając mu na każdym kroku. Wkrótce cała rodzina Brudosa przeprowadziła się do Salem w stanie Oregon. W wieku 5 lat, Brudos znalazł w opuszczonym budynku, parę damskich butów. Od tamtej pory damskie buty zafascynowały go do tego stopnia, że jako nastolatek napadał na kobiety, dusił je do nieprzytomności, a następnie kradł ich buty.
W wieku 17 lat, Brudos porwał i skatował młodą kobietę, następnie groził, że zadźga ją nożem, jeśli nie spełni jego seksualnych żądań. Wkrótce został aresztowany i skazany na dziewięć miesięcy leczenia w szpitalu psychiatrycznym. W czasie leczenia stwierdzono u niego schizofrenię, mimo to zezwolono mu na kontynuowanie nauki w liceum, które ukończył w 1957 roku. W 1961 roku Brudos ożenił się z 17-letnią dziewczyną i niedługo potem spłodził dwójkę dzieci. Brudos wielokrotnie żądał od swojej żony by wykonywała wszystkie codzienne prace domowe, nago i mając na sobie wyłącznie pantofle. Był to jeden z wielu objawów dewiacji.
Zbrodnie i śmierć.
W latach 1968–1969 Brudos zamordował 4 młode kobiety, a ich ciała zgwałcił, a następnie brutalnie okaleczył. Zwłoki ofiar wyrzucał do rzek, natomiast wszystkie dowody zbrodni przechowywał w swoim garażu, do którego kategorycznie zabraniał wchodzić komukolwiek. W garażu znaleziono dwie obcięte kobiece piersi, których Brudos używał jako przyciski do papieru oraz ludzką stopę, której używał do przymierzania na niej swojej kolekcji damskich butów. Na trop Brudosa doprowadził śledczych, dokonany wywiad środowiskowy, w którym wiele osób stwierdziło, że Jerome Brudos często chodzi po ulicy ubrany w damską odzież. 25 maja 1969 roku, policja aresztowała Brudosa, który szybko przyznał się do wszystkich zarzutów. Kilka miesięcy później, za swoje zbrodnie został skazany na karę dożywocia.
Jerome Brudos zmarł w więzieniu 28 marca 2006 r. na raka wątroby. W chwili jego śmierci Brudos był najdłużej więzionym więźniem w Oregon Department of Corrections (w sumie 37 lat, od 1969 do 2006 roku).

</doc>
<doc id="1618383" url="https://pl.wikipedia.org/wiki?curid=1618383" title="Cerkiew św. Jerzego w Orzyszu">
Cerkiew św. Jerzego w Orzyszu

Cerkiew pod wezwaniem św. Jerzego – prawosławna cerkiew parafialna w Orzyszu. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Świątynia mieści się przy ulicy Ełckiej 22.
Budynek pochodzi końca z XVIII w. Do czasów II wojny światowej mieściła się w nim kaplica ewangelicka. W 1971 r. część, a w 1981 r. całą dawną kaplicę przekazano parafii prawosławnej. Cerkiew urządzono na parterze, natomiast piętro (dawne mieszkanie protestanckiego duchownego) oraz ogrodzony teren przy obiekcie należały do osób prywatnych.
10 maja 1968 r. obiekt wpisano do rejestru zabytków pod nr 1152.
W październiku 2012 miało miejsce włamanie do cerkwi – ukradziono mały Ewangeliarz, krzyż, świecznik i dwie ikony z ikonostasu oraz zniszczono duży Ewangeliarz.
Po wykupieniu w 2017 r. całego obiektu przez społeczność prawosławną, przeprowadzono generalny remont budynku oraz uporządkowano przylegającą działkę. Odnowiony obiekt został poświęcony 14 września 2019 r. przez arcybiskupa białostockiego i gdańskiego Jakuba. W 2020 r. w cerkwi umieszczono i poświęcono nowy ikonostas.

</doc>
<doc id="1618385" url="https://pl.wikipedia.org/wiki?curid=1618385" title="Wśród nocnej ciszy">
Wśród nocnej ciszy

Wśród nocnej ciszy – kolęda polska powstała na przełomie XVIII i XIX wieku. Po raz pierwszy została opublikowana w 1853 w dodatku do "Śpiewnika kościelnego" autorstwa ks. Michała Marcina Mioduszewskiego, który przeznaczył ją do śpiewów mszalnych. Znana była już powszechnie na początku XIX wieku. Śpiewana była zazwyczaj zaraz po rozpoczynającej ją kolędzie Pienia Aniołów brzmią.
W XIX wieku kolęda wielokrotnie była przerabiana, a na jej melodię śpiewano pieśni patriotyczne.

</doc>
<doc id="1618386" url="https://pl.wikipedia.org/wiki?curid=1618386" title="Mikal">
Mikal

Mikal (hebr. מיכל; skrócona forma imienia "Michael" − "kto jest jak Bóg") − córka Saula, króla Izraela, pierwsza żona króla Dawida. Zapis historii Mikal przekazują biblijne Księgi Samuela. 
Była drugą córką Saula. Władca zazdrościł rosnącej popularności Dawidowi, który prowadził dla niego kampanie wojenne. Aby mieć na niego wpływ i łatwiej wydać w ręce Filistynów, postanowił wprowadzić go do swojej rodziny. Jako okup Dawid miał dostarczyć królowi sto napletków zdobytych na Filistynach – przyniósł ich dwieście i został zięciem Saula.
Mikal uratowała Dawida maskując jego ucieczkę, gdy Saul chciał go zabić − ostrzegła męża, a gdy ten uciekł przez okno, umieściła w jego łóżku figurkę bożka domowego − terafim. Przed ojcem udała, że Dawid ją zastraszył. 
Po ucieczce Dawida, Saul dał ją ponownie za żonę Paltiemu, synowi Laisza z Gallim. Dawid odzyskał ją, mimo sprzeciwu drugiego męża, po śmierci Saula, gdy negocjował z Iszbaalem, synem Saula. 
Gdy Dawid odzyskał Arkę Przymierza i tańczył przed nią, Mikal uznała to za niestosowne, gdyż taniec w krótkim efodzie (formie spódniczki) oznaczał obnażenie się przed poddanymi. Za swoją uwagę Mikal została, według relacji biblijnej, ukarana niepłodnością i umarła bezdzietnie.

</doc>
<doc id="1618387" url="https://pl.wikipedia.org/wiki?curid=1618387" title="Cerkiew św. Mikołaja w Pełkiniach">
Cerkiew św. Mikołaja w Pełkiniach

Cerkiew św. Mikołaja w Pełkiniach – murowana parafialna cerkiew greckokatolicka, znajdująca się w Pełkiniach.
Historia.
Na podstawie regestrów poborowych z 1515 roku wiadomo, że już od jakiegoś czasu przed 1515 rokiem istniała w Pełkiniach parochia. Cerkiew drewniana została zbudowana w 1870 roku, przez księcia Adama Czartoryskiego. Cerkiew murowana pw. Świętego Mikołaja została zbudowana w 1909 roku. Parochia greckokatolicka istniała do 1945 roku i należała do dekanatu jarosławskiego.
W 1945 roku na Ukrainę wysiedlono 266 osób z 72 domów. Pozostała cerkiew została przejęta przez kościół rzymskokatolicki i zaadaptowana na kościół parafialny pw. Marii Panny Królowej Polski. Restaurowana w latach 1970-1980. Wewnątrz kościoła znajduje się polichromia wykonana w 1988 roku przez Zygmunta Wiglusza. 
Obok cerkwi stoi murowana dzwonnica z lat 20. XX wieku.

</doc>
<doc id="1618388" url="https://pl.wikipedia.org/wiki?curid=1618388" title="Basil Hoskins">
Basil Hoskins

Basil William Hoskins (ur. 10 czerwca 1929 w Edmonton, zm. 17 stycznia 2005 w Londynie) – brytyjski aktor filmowy, teatralny i telewizyjny.
Aktorstwo studiował w Royal Academy of Dramatic Art (RADA). Występował na deskach londyńskich teatrów, m.in. w Nottingham Playhouse. Najbardziej znane filmy z jego udziałem to "Ice-Cold in Alex" i "Northwest Frontier".
Hoskins był gejem i wieloletnim partnerem aktora Harry'ego Andrewsa.

</doc>
<doc id="1618390" url="https://pl.wikipedia.org/wiki?curid=1618390" title="Umar Israiłow">
Umar Israiłow

Umar Israiłow (ur. 1982, zm. 13 stycznia 2009) – ochroniarz prorosyjskiego prezydenta Czeczenii Ramzana Kadyrowa, który później stał się krytykiem reżimu za granicą i został zamordowany w biały dzień na ulicy w Wiedniu. Zabójstwo to obiło się głośnym echem na świecie.
Życiorys.
Umar Israiłow był najpierw od 1999 roku bojownikiem antyrosyjskiego ruchu oporu po tym jako jego matka zginęła w ataku artyleryjskim na wioskę w której mieszkał, lecz po schwytaniu w 2003 roku i objęciu amnestią został członkiem Służby Bezpieczeństwa – ochrony osobistej Achmada Kadyrowa (oraz jego syna Ramzana), a następnie dowódcą lokalnego oddziału Milicji (policji prorosyjskiej). W 2004 roku jednak zdezerterował i przedostał się przez Białoruś do Polski. Ostatecznie trafił do Austrii, gdzie w 2006 roku uzyskał azyl polityczny. Władze rosyjskie odpowiedziały wydaniem międzynarodowego nakazu aresztowania, bezskutecznie żądając ekstradycji Israiłowa jako "członka organizacji terrorystycznej". W latach 2006–2007 Israiłow złożył skargę przeciwko Ramzanowi Kadyrowowi do Europejskiego Trybunału Praw Człowieka (nie została ona rozpatrzona do chwili jego śmierci). Zarzucił on w niej prezydentowi Czeczenii i jego najbliższemu otoczeniu m.in. morderstwa których miał był świadkiem, systematyczne porwania rodzin czeczeńskich bojowników przez SB oraz bezpośredni udział Kadyrowa w torturowaniu więźniów (w tym jego samego), a po ucieczce Israiłowa z Rosji na Zachód także uwięzienie jego ojca.
Śmierć.
13 stycznia 2009 r. Umar Israiłow został zastrzelony przez dwóch mężczyzn po krótkim pościgu na zatłoczonej ulicy w Wiedniu. Wcześniej Israiłow zgłaszał władzom, że jest śledzony i bezskutecznie próbował uzyskać ochronę ze strony policji austriackiej. Wysłannik Kadyrowa (Artur Kurmakajew "Timur") usiłował też bezskutecznie nakłonić go do wycofania skargi z ETPC i powrotu do Czeczenii, natomiast nazwisko Israiłowa znalazło się na internetowej "czarnej liście" 300 wrogów prezydenta przeznaczonych do likwidacji (50 z nich miało się znajdować w Austrii). Israiłow pochowany został w Austrii, a jego pogrzeb ochraniało 100 austriackich policjantów i policyjny helikopter. Sześć osób podejrzanych w związku z morderstwem zatrzymano wkrótce w Austrii.
Polski ślad.
22 lutego 2009 r. podejrzany o udział w zamachu na Israiłowa 31-letni obywatel rosyjski narodowości czeczeńskiej Turpał Ali J. (poszukiwany Europejskim nakazem aresztowania przez policję austriacką) został aresztowany w jednym z podwarszawskich hoteli przez policjantów z CBŚ i Biura Operacji Antyterrorystycznych w największej operacji tego typu od początku roku. Według austriackiego MSW zatrzymany nie był jednak bezpośrednim wykonawcą (co sugerowały doniesienia polskich mediów), ale podejrzewany jest o współudział w zbrodni. Austriacki rzecznik skrytykował przy tym upublicznienie zatrzymania przez stronę polską, co mogło utrudnić wytropienie innych sprawców zabójstwa.

</doc>
<doc id="1618391" url="https://pl.wikipedia.org/wiki?curid=1618391" title="Starożytne Królestwo Izraela">
Starożytne Królestwo Izraela



</doc>
<doc id="1618393" url="https://pl.wikipedia.org/wiki?curid=1618393" title="Las Golczewski">
Las Golczewski



</doc>
<doc id="1618394" url="https://pl.wikipedia.org/wiki?curid=1618394" title="Cerkiew św. Dymitra w Tyniowicach">
Cerkiew św. Dymitra w Tyniowicach

Cerkiew św. Dymitra w Tyniowicach – drewniana cerkiew greckokatolicka, znajdująca się w Tyniowicach.
Cerkiew pochodzi z 1709. Trójdzielna cerkiew o konstrukcji zrębowej posadowiona jest na kamiennej podmurówce. Główne pomieszczenie cerkwi to ośmioboczna nawa, nakryta ośmiopołaciowym dachem namiotowym, zwieńczonym wieżyczką na sygnaturkę. Do nawy przylega od wschodu niższe, trójbocznie zamknięte prezbiterium, nakryte dachem pięciopołaciowym, a od zachodu prostokątny babiniec nakryty dachem sześciopołaciowym.
Cerkiew przechodziła remonty w roku 1779, 1817 i 1934. Podczas drugiego remontu wzniesiono (lub wyremontowano) stojącą obok, drewnianą dzwonnicę. Pierwotnie kryta była gontem, a obecnie pokryta jest blachą.
Od 1947 roku do lat 80. XX wieku cerkiew pełniła funkcję kościoła rzymskokatolickiego. Podczas remontu w latach 70. XX w. zmieniono formę zwieńczenia dachu nad nawą, które otrzymało postać wieżyczki na sygnaturkę i rozebrano dzwonnicę. Obecnie cerkiew służy jako miejsce składowania dekoracji religijnych dla tutejszej parafii. Wewnątrz znaleźć można jeszcze resztki dawnego wyposażenia (część wyposażenia została wywieziona do Składnicy Zabytków Ruchomych w Łańcucie).
Cerkiew zaliczana jest do obiektów Szlaku architektury drewnianej.

</doc>
<doc id="1618395" url="https://pl.wikipedia.org/wiki?curid=1618395" title="Dien Bien">
Dien Bien



</doc>
<doc id="1618398" url="https://pl.wikipedia.org/wiki?curid=1618398" title="Cerkiew Narodzenia Najświętszej Maryi Panny w Wysocku">
Cerkiew Narodzenia Najświętszej Maryi Panny w Wysocku

Cerkiew Narodzenia Najświętszej Maryi Panny w Wysocku − dawna parafialna cerkiew greckokatolicka, znajdująca się w Wysocku, zbudowana w latach 1885–89.
W 1948 cerkiew przejęta przez Kościół rzymskokatolicki. Pełni funkcję kościoła filialnego Narodzenia Najświętszej Maryi Panny parafii Narodzenia Najświętszej Maryi Panny w Wietlinie. 
Świątynię wraz z dzwonnicą wpisano w 1990 do rejestru zabytków.
Historia obiektu.
Cerkiew wzniesiono w miejscu wcześniejszej drewnianej w latach 1885–89 z fundacji Stefana i Zofii Zamojskich. Parafia należała do greckokatolickiego dekanatu jarosławskiego. Była remontowana w 1935 oraz w latach 1990–92.
Architektura i wyposażenie.
Budowla murowana. Prezbiterium zamknięte półkoliście, po bokach dwie różne zakrystie. Wejście od frontu zdobione portalem kolumnowym. W elewacji zdobienia fryzem arkadowym. Dachy nakryte trzema kopułami drewnianymi na planie ośmioboku zwieńczone wieżyczkami z latarniami. 
Wokół cerkwi.
Obok świątyni znajduje się murowana dzwonnica, dwukondygnacyjna, nakryta dachem w formie iglicy. Zbudowana w XIX w.. 

</doc>
<doc id="1618399" url="https://pl.wikipedia.org/wiki?curid=1618399" title="Tryumfy Króla Niebieskiego">
Tryumfy Króla Niebieskiego

Tryumfy Króla Niebieskiego – kolęda polska powstała w połowie XVIII wieku. Najstarszy zapis tekstu i melodii został sporządzony przez Annę Kiernicką ze Zgromadzenia Sióstr Benedyktynek i znajduje się w kancjonale pochodzącym z 1754. Tekst kolędy zamieścił ks. Michał Marcin Mioduszewski w "Śpiewniku kościelnym" w 1853, natomiast zapis melodii znajduje się w "Śpiewniczku zawierającym pieśni kościelne" autorstwa ks. Jana Siedleckiego wydanym w Krakowie w 1879.

</doc>
<doc id="1618401" url="https://pl.wikipedia.org/wiki?curid=1618401" title="Zgromadzenie Sióstr Benedyktynek">
Zgromadzenie Sióstr Benedyktynek



</doc>
<doc id="1618403" url="https://pl.wikipedia.org/wiki?curid=1618403" title="Cerkiew Wniebowstąpienia Pańskiego w Ciechanowcu">
Cerkiew Wniebowstąpienia Pańskiego w Ciechanowcu

Cerkiew Wniebowstąpienia Pańskiego – zabytkowa prawosławna cerkiew w Ciechanowcu. Jest główną świątynią parafii pod tym samym wezwaniem, która należy z kolei do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Parafia prawosławna św. Jerzego w Ciechanowcu, według różnych źródeł, powstała między XIV a XVI stuleciem. Po 1596 przyjęła postanowienia unii brzeskiej razem z całą eparchią włodzimiersko-brzeską, której podlegała. Pierwsza ciechanowiecka cerkiew istniała do połowy XVIII wieku, gdy zastąpiono ją nową drewnianą świątynią. W 1839 na mocy decyzji synodu połockiego cerkiew przejął Rosyjski Kościół Prawosławny. 
Murowany obiekt sakralny powstał na miejscu starszego w latach 70. XIX wieku. W momencie konsekracji 22 maja 1877 budowli nadano nowe wezwanie Wniebowstąpienia Pańskiego. Cerkiew pozostawała czynna do wyjazdu prawosławnych mieszkańców Ciechanowca na bieżeństwo w 1915. Przez cztery lata pozostawała opuszczona, a jej wyposażenie zostało rozgrabione. Poważne straty poniosła także w czasie II wojny światowej. W latach 50. i 70. XX wieku budynek był remontowany, co uchroniło go przed całkowitą ruiną. Nie przetrwało natomiast oryginalne wyposażenie świątyni.
Świątynia znajduje się przy ulicy Adama Mickiewicza.
Historia.
Pierwsze cerkwie w Ciechanowcu.
Moment utworzenia w Ciechanowcu parafii prawosławnej nie jest bezspornie ustalony. Według niektórych źródeł istniała ona już w XIV stuleciu, według innych powstała dwa wieki później. Ks. Grzegorz Sosna, badacz dziejów parafii prawosławnych na Podlasiu, wskazywał, iż cerkiew w Ciechanowcu była czynna w XV wieku. Historyk sztuki Maria Kałamajska-Saeed jest zdania, iż parafia ciechanowiecka, podobnie jak wszystkie pozostałe parafie prawosławne w najbliższym sąsiedztwie, została utworzona w XV–XVI stuleciu. Administracyjnie podlegała eparchii włodzimiersko-brzeskiej. 
W XVII stuleciu ciechanowiecka parafia przyjęła postanowienia unii brzeskiej podobnie jak cała administratura, do której należała. Z tego okresu udokumentowane jest istnienie wolno stojącej cerkwi unickiej. Patronem budowli był św. Jerzy Zwycięzca, budynek ten znajdował się przy obecnej ulicy Tadeusza Kościuszki. W 1750 została ona zastąpiona nową świątynią, zbudowaną na działce przy aktualnej ulicy Adama Mickiewicza. Była to budowla jednonawowa, jednokopułowa, z dzwonnicą. Świątynia była usytuowana w dzielnicy Ciechanowca zamieszkanej przez ludność ruską. W protokole wizytacyjnym z 1789 zapisano, iż uczęszczało do niej 278 osób. 
Po III rozbiorze Polski Ciechanowiec znalazł się w zaborze pruskim w Prusach Nowowschodnich. Po erygowaniu na ich terenie unickiej diecezji supraskiej parafia ciechanowiecka znalazła się w jej jurysdykcji i pozostała w niej do 1809. Wówczas dekret cara Aleksandra I (dwa lata wcześniej Prusy Nowowschodnie na mocy traktatu w Tylży przyłączono do Imperium Rosyjskiego) skasował diecezję supraską i włączył jej placówki duszpasterskie powtórnie do unickiej diecezji włodzimiersko-brzeskiej.
Ciechanowiecka cerkiew pozostawała unicka do synodu połockiego w 1839, kiedy Kościół unicki w Imperium Rosyjskim został zlikwidowany (z wyjątkiem diecezji chełmskiej, która funkcjonowała do likwidacji w 1875), a jego placówki duszpasterskie przejął Rosyjski Kościół Prawosławny. W 1847 do parafii w Ciechanowcu należało 201 osób.
Budowa i funkcjonowanie cerkwi murowanej.
Z uwagi na zły stan techniczny XVIII-wiecznej świątyni pounickiej, w 1873 został ogłoszony przetarg na budowę cerkwi murowanej dla liczącej ówcześnie 150–200 osób parafii, mieszkańców Ciechanowca, Malca, Pełchu, Bujenki, Kułaków i Przybyszyna. O wzniesienie nowej cerkwi na miejscu zniszczonego starszego budynku ubiegali się miejscowi parafianie, a inwestycję sfinansował skarb państwa oraz prywatni darczyńcy. Wznoszenie świątyni trwało cztery lata, według innego źródła dwa. Poświęcenie nowego obiektu sakralnego miało miejsce 22 maja 1877, w święto Wniebowstąpienia Pańskiego, które stało się świętem patronalnym świątyni. W kolejnych latach uzupełniano wyposażenie świątyni o kolejne elementy.
W 1915 prawosławna ludność Ciechanowca i okolic została ewakuowana w głąb Rosji. Porzuconą cerkiew zaadaptowano na cele świeckie, jej wyposażenie zostało rozkradzione. Ponownie w świątyni nabożeństwa odbywały się od 1919, gdy budowlą zaopiekował się ks. Piotr Kuźmiuk, służący w cerkwi Opieki Matki Bożej w Czarnej Cerkiewnej. Z jego inicjatywy cerkiew została wysprzątana, uzupełniono jej wyposażenie o niezbędne sprzęty w miejsce straconych podczas wojny. Święta Liturgia odbywała się raz w miesiącu, do cerkwi uczęszczało 168 osób, w tym 79 z Ciechanowca. Ciechanowiecka świątynia była filią parafii w Czarnej Cerkiewnej.
Ponownie cerkiew poniosła znaczne straty w czasie II wojny światowej, podczas ostrzału artyleryjskiego, w szczególności zniszczone zostały wszystkie jej kopuły. Według relacji świadków w świątyni lub w jej sąsiedztwie okupanci niemieccy rozstrzelali ponad 60 osób różnej narodowości. W 1970 na cerkiewnej działce odsłonięto pomnik ich pamięci.
W 1951 parafia w Ciechanowcu została restytuowana, jednak taki stan rzeczy trwał tylko przez dwa lata. W 1953 cerkiew ponownie straciła status parafialnej i stała się jedną z pomocniczych świątyń parafii w Siemiatyczach. Dzięki kolekcie na terenie całej diecezji warszawsko-bielskiej możliwy był remont zniszczonej cerkwi, w ramach którego odbudowano jej dzwonnicę, pokryto dach blachą i położono tynk. Rozebrano natomiast zniszczone cztery mniejsze cebulaste kopuły nad nawą świątyni. Mimo przeprowadzonej renowacji już w latach 70. XX wieku stan techniczny budowli ponownie oceniono jako grożący ruiną. Kolejny remont generalny miał miejsce w latach 1977–1980, dzięki staraniom ks. Grzegorza Sosny. W tym czasie rzeźbiarz z Siemiatycz, Wiaczesław Szum, wykonał dla cerkwi nowy ikonostas. Uzupełniono również inne utensylia liturgiczne. Świątynię wpisano do rejestru zabytków 11 maja 1981 pod nr A-138. Rok później obiekt sakralny ponownie stał się świątynią parafialną.
Mimo spadającej liczby wiernych cerkiew pozostawała czynna, odrzucona została także propozycja przekazania jej Muzeum Rolnictwa w Ciechanowcu.
Kolejny remont budowli miał miejsce w latach 2002–2003. Na początku XXI wieku do świątyni uczęszczało kilkanaście osób.
Biskupi prawosławni odwiedzali cerkiew w Ciechanowcu dwukrotnie – w 2001 w dniu święta patronalnego uroczystościom przewodniczył metropolita warszawski i całej Polski Sawa, zaś w 2007 w obiekcie służył biskup siemiatycki Jerzy.
Architektura.
Cerkiew w Ciechanowcu jest budowlą ceglaną, otynkowaną. Główny korpus budynku wzniesiono na planie kwadratu, jest on dziewięciopolowy. Wbrew prawosławnej tradycji architektonicznej świątynia nie jest orientowana; wejście do niej prowadzi przez położony od wschodu przedsionek, podczas gdy pomieszczenie ołtarzowe znajduje się po stronie zachodniej. Nad przedsionkiem wznosi się ośmioboczna wieża, rozczłonkowana półkolistymi arkadami w górnej części i wykończona hełmem z cebulastą kopułką. Druga kopułka o identycznym kształcie znajduje się nad nawą, gdzie wieńczy czterospadowy dach. Pierwotnie nad nawą znajdowało się pięć kopuł (jedna w centrum i cztery w narożnikach), jednak boczne kopuły zostały zniszczone w czasie II wojny światowej, a z ich odrestaurowania zrezygnowano z braku funduszy. Nad przedsionkiem dach świątyni jest dwuspadowy. Na ścianach przedsionka oraz głównego korpusu widoczne są znacznych rozmiarów zaostrzone arkady.
Pierwotne zabytkowe wyposażenie świątyni nie przetrwało. Ikonostas cerkwi wykonał w końcu lat 70. XX wieku rzeźbiarz z Siemiatycz, Wiaczesław Szum. Jest to konstrukcja trzyrzędowa z ikonami metaloplastycznymi.

</doc>
<doc id="1618407" url="https://pl.wikipedia.org/wiki?curid=1618407" title="Cerkiew św. Michała Archanioła w Ryszkowej Woli">
Cerkiew św. Michała Archanioła w Ryszkowej Woli

Cerkiew św. Michała Archanioła w Ryszkowej Woli – dawna parafialna cerkiew greckokatolicka, znajdująca się w Ryszkowej Woli.
Po 1947 cerkiew opuszczona, później przejęta przez Kościół rzymskokatolicki. Pełni funkcję kościoła parafialnego Świętych Apostołów Piotra i Pawła w Ryszkowej Woli. 
Świątynię wraz z dzwonnicą wpisano w 1992 do rejestru zabytków.
Historia obiektu.
Cerkiew zbudowano w latach 1893–97 w miejscu starszej, drewnianej, kosztem księcia Witolda Czartoryskiego. Konsekrowana w 1897. Parafia należała do dekanatu jarosławskiego. Remontowana w 1976.
Architektura i wyposażenie.
Cerkiew murowana, na planie krzyża z centralną kopułą zwieńczoną wieżyczką na sygnaturkę. Prezbiterium zamknięte ścianą prostą. Przy jego bokach dwie zakrystie. W narożach babińca, prezbiterium i naw bocznych przypory w formie wież ośmiobocznych, zwieńczone hełmami. Od frontu portal, a wokół zdobienia fryzem arkadowym.
Wnętrze zdobi polichromia ornamentalno-figuralna wykonana przez G. Kalimona, odnowiona w 1993. W świątyni zachowały się trzy ołtarze. Obrazy do ołtarzy bocznych namalował w 1970 Artur Mendychowski z Przemyśla. 
Wokół cerkwi.
Obok świątyni znajduje się parawanowa dzwonnica murowana, trójarakadowa, zbudowana w 1896. 

</doc>
<doc id="1618408" url="https://pl.wikipedia.org/wiki?curid=1618408" title="Tajemniczy pacjent">
Tajemniczy pacjent



</doc>
<doc id="1618409" url="https://pl.wikipedia.org/wiki?curid=1618409" title="Jagdgruppe 7">
Jagdgruppe 7

Jagdgruppe 7 – JGr 7 – wyspecjalizowana jednostka lotnicza Luftstreitkräfte z okresu I wojny światowej utworzona w lipcu 1918 roku pod dowództwem Emila Thuy.
Jagdgruppe była tymczasową grupą bojową składającą się z kilku współpracujących ze sobą eskadr myśliwskich. "Jagdgruppe 7" działała w składzie Jagdstaffel 33, Jagdstaffel 28, Jagdstaffel 57 i Jagdstaffel 58. Dowództwo nad grupą pełnił Emil Thuy, który jednocześnie był dowódcą Jagdstaffel 28. Obie funkcje łączył do zakończenia działań wojennych w listopadzie 1918 roku.

</doc>
<doc id="1618411" url="https://pl.wikipedia.org/wiki?curid=1618411" title="Cerkiew św. Mikołaja w Drohiczynie">
Cerkiew św. Mikołaja w Drohiczynie

Cerkiew pod wezwaniem św. Mikołaja – prawosławna cerkiew parafialna w Drohiczynie. Należy do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Cerkiew znajduje się przy rynku – Placu Tadeusza Kościuszki.
Świątynia reprezentuje styl klasycystyczny. Zbudowana w 1792 z fundacji Konstancji z Kuczyńskich i Jakuba Ciecierskiego jako unicka pod wezwaniem św. Mikołaja dla klasztoru bazylianów. Po spłonięciu w 1806 parafialnej cerkwi unickiej (również pod wezwaniem św. Mikołaja) przeniesiono tu nabożeństwa. W 1826 przekazana unickiemu klerowi świeckiemu. W 1839 po synodzie połockim świątynia przeszła pod jurysdykcję Kościoła prawosławnego. W następnych latach dokonano jej gruntownego remontu i rewitalizacji, z zewnątrz zwieńczono ją niewielkimi sygnaturkami, w wewnątrz zaś nadano jej nowe wnętrze m.in. poprzez usunięcie bocznych ołtarzy, organów i ambony.
Wnętrze:
W latach 80. XX w. w świątyni wykonano polichromie autorstwa Sotyrysa Pantopulosa.
Cerkiew została wpisana do rejestru zabytków 11 listopada 1966 pod nr A-41.
Klasztor Bazylianów (nieistniejący)
Południowo-zachodni narożnik wschodniej pierzei rynku zajmował usytuowany na południe od cerkwi murowany dwuskrzydłowy klasztor bazylianów, wzniesiony w 1798 na planie litery L z piętrowym skrzydłem zachodnim od strony Rynku i dłuższym parterowym od strony ul. Mazowieckiej. Zabudowania były nakryte dachem dwuspadowym. Badania archeologiczne prowadzone w 1980 r. przez Krzysztofa Burka ujawniły po południowej stronie świątyni fragment muru i posady fundamentowej klasztoru. Klasztor został zburzony przez Rosjan w 2. połowie XIX wieku.

</doc>
<doc id="1618412" url="https://pl.wikipedia.org/wiki?curid=1618412" title="Dirk Shafer">
Dirk Shafer

Dirk Alan Shafer (ur. 7 listopada 1962 w Carbondale, zm. 5 marca 2015 w West Hollywood) – amerykański model, scenarzysta, reżyser filmowy i aktor.
Życiorys.
Urodził się w Carbondale w Illinois. Dorastał w stanie Oklahoma. W 1990 pojawił się w publikacji kobiecego magazynu „Playgirl” pt. "Holiday 1990". Miesięcznik „Playgirl” przyznał mu tytuł "Mężczyzny roku 1992". W magazynie pojawił się w charakterze modela z powodów walidacyjnych – nigdy bowiem nie uważał się za osobę atrakcyjną. Następnie Shafer wystąpił w głównej roli w filmie "Man of the Year", do którego również napisał scenariusz, i który ostatecznie wyreżyserował. Premiera filmu miała miejsce 15 września 1995 podczas Festiwalu Filmowego w Toronto. Film spotkał się z różnymi opiniami; do najbardziej przychylnych należał głos magazynu "Variety", który określił go jako „przyjemny do oglądania, a momentami bystry”. 
W 2001 Shafer wyreżyserował niezależny film "Circuit", do którego, wraz z Gregorym Hintonem, napisał też scenariusz. Podczas Coachella Valley Festival of Festivals "Circuit" został uhonorowany nagrodą dla najlepszego filmu. W 2001 pojawił się także w jednym z odcinków sitcomu NBC "Will &amp; Grace" ("Para nie do pary") jako Blaze.
Pracował jako trener fitness i instruktor pilates. Był zdeklarowanym gejem.
5 marca 2015 został znaleziony martwy w samochodzie niedaleko swojego domu w West Hollywood w stanie Kalifornia. Miał 52 lata. Pierwsze raporty wskazywały, że mógł mieć atak serca.

</doc>
<doc id="1618413" url="https://pl.wikipedia.org/wiki?curid=1618413" title="Hau Giang">
Hau Giang



</doc>
<doc id="1618416" url="https://pl.wikipedia.org/wiki?curid=1618416" title="Bulsa">
Bulsa

Bulsa − polskie nazwisko z grupy nazwisk pochodzących od "bulla" − dekret, dokument kościelny lub prasłowiańskiego "buliti" (obrzmiewać). Prawdopodobnie pierwszy raz występujące w XII wieku (być może osobie, która poprawiała bullę gnieźnieńską już w Polsce, po wydaniu jej przez papieża, zostało nadane takie nazwisko).
Dziś to nazwisko występuje w Polsce w województwie podkarpackim, na Śląsku i na Pomorzu Zachodnim; również za granicą (Stany Zjednoczone). W początkach lat dziewięćdziesiątych według serwisu "herby.com" w Polsce były 94 osoby o tym nazwisku.

</doc>
<doc id="1618418" url="https://pl.wikipedia.org/wiki?curid=1618418" title="Touch Dance">
Touch Dance

Touch Dance – album brytyjskiego zespołu Eurythmics, wydany w 1984 roku.
Ogólne informacje.
"Touch Dance" to mini-album zawierający remiksy wybranych utworów z poprzedniej płyty, "Touch", oraz ich wersje instrumentalne. Remiksy przygotowali John Benitez (znany jako Jellybean) i François Kevorkian, wówczas uznani producenci nowojorskiej sceny klubowej. Album dotarł do 31. miejsca brytyjskiej listy. Nie promowały go żadne single.
Annie Lennox w jednym z wywiadów przyznała, że nie podobał jej się pomysł wydania tego typu płyty. Wyznała również, że ona sama i Dave Stewart mieli mały wkład w jej tworzenie, ponieważ cały album został skompilowany przez RCA Records.

</doc>
<doc id="1618419" url="https://pl.wikipedia.org/wiki?curid=1618419" title="Kien Giang">
Kien Giang



</doc>
<doc id="1618420" url="https://pl.wikipedia.org/wiki?curid=1618420" title="Cerkiew Narodzenia Najświętszej Maryi Panny w Krynkach">
Cerkiew Narodzenia Najświętszej Maryi Panny w Krynkach

Cerkiew pod wezwaniem Narodzenia Przenajświętszej Bogurodzicy – prawosławna cerkiew parafialna w Krynkach. Należy do dekanatu Sokółka diecezji białostocko-gdańskiej Polskiego Autokefalicznego Kościoła Prawosławnego.
Opis.
Świątynia znajduje się przy ulicy Cerkiewnej.
Została zbudowana w 1864, poświęcona 8 września 1868. Reprezentuje styl eklektyczny (posiada elementy neoromańskie i bizantyjskie). Wewnątrz znajduje się zabytkowy ikonostas.
Cerkiew wpisano do rejestru zabytków 18 lutego 2003 pod nr A-54.

</doc>
<doc id="1618424" url="https://pl.wikipedia.org/wiki?curid=1618424" title="Indywidualny Puchar Polski na żużlu">
Indywidualny Puchar Polski na żużlu

Indywidualny Puchar Polski na żużlu – indywidualne zawody żużlowe organizowane w latach 1986-1989.

</doc>
<doc id="1618429" url="https://pl.wikipedia.org/wiki?curid=1618429" title="Phu Tho">
Phu Tho



</doc>
<doc id="1618430" url="https://pl.wikipedia.org/wiki?curid=1618430" title="FQM-151 Pointer">
FQM-151 Pointer

FQM-151 Pointer – taktyczny, bezzałogowy aparat latający (ang. Unmanned Aerial Vehicle – UAV) opracowany przez amerykańską firmę AeroVironment Inc na zamówienie United States Marine Corps w 1986 roku. 
Konstrukcja.
FQM-151 jest górnopłatem, o skrzydłach z dużym wzniosem zewnętrznych części, zapewniającym dobre właściwości lotne. "Pointer" jest zbudowany z kompozytów, w których duży udział mają materiały wykonane z kevlaru. Napędzany jest silnikiem elektrycznym o mocy 300 W, zasilanego z akumulatora znajdującego się na pokładzie. Dzięki kompozytowej budowie i silnikowi elektrycznemu "Pointer" jest bardzo trudny do wykrycia przez środki obrony przeciwlotniczej. Aparat zaopatrzony jest w czarno białą kamerę światła szczątkowego, wykorzystującą technologię CCD, umożliwiającą obserwację w dzień i w nocy, którą można wymienić na kolorową kamerę TV operującą w ciągu dnia. Obraz z kamery aparatu może być przekazywany do stanowiska kontrolującego lot na ziemi. Na pokładzie znajduje się również odbiornik GPS. Start "Pointera" następuje "z ręki", po wykonaniu misji aparat ląduje na brzuchu w wyznaczonym terenie. Podczas wykonywania zadania FQM-151 jest cały czas kontrolowany ze stanowiska naziemnego. Aparat jest prosty w obsłudze i kosztuje tylko około 30 000 USD.
Służba.
"Pointer" przeznaczony jest do obserwacji pola walki na głębokości od 5 do 7 km. Bojowo został użyty podczas operacji w Bośni w ramach amerykańskich jednostek bojowych w siłach SFOR oraz podczas II wojny w Zatoce Perskiej w Iraku w 2003 roku i w Afganistanie w 2001 roku.

</doc>
<doc id="1618431" url="https://pl.wikipedia.org/wiki?curid=1618431" title="Phu Yen">
Phu Yen



</doc>
<doc id="1618432" url="https://pl.wikipedia.org/wiki?curid=1618432" title="Damian de Veuster">
Damian de Veuster



</doc>
<doc id="1618433" url="https://pl.wikipedia.org/wiki?curid=1618433" title="5 Oddział Ochrony Pogranicza">
5 Oddział Ochrony Pogranicza

5 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza.
Sformowany w grudniu 1945 z żołnierzy 1, 15 i 18 DP Warszawskiego Okręgu Wojskowego, na podstawie rozkazu NDWP nr 0245/org. z 13 września 1945 w składzie czterech komendantur odcinków i 16 strażnic o stanie 1856 wojskowych i 23 kontraktowych. Sztab oddziału stacjonował w Węgrzewie i Olsztynie.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana. Na jej bazie powstał 5 Mazurski Oddział Wojsk Ochrony Pogranicza.
Ochrona granicy.
Działalność oddziału charakteryzowała się rygorystycznym egzekwowaniem przepisów w strefie nadgranicznej. Były one uciążliwe zarówno dla osób przekraczających granicę, jak i dla ludności zamieszkałej w strefie. Istniały wówczas tendencje do maksymalnego ograniczenia ruchu granicznego, w tym także paszportowego.
W 1946 roku zatrzymano około 245 osób, ujawniono przemyt o wartości około 87 380 złotych. W strefie nadgranicznej zatrzymano około 100 osób za szabrownictwo, rabunek i nielegalne posiadanie broni. Ze Związku Radzieckiego przemycano odzież wojskową, wyroby ze złota i pieniądze, a do ZSRR aparaty fotograficzne, białe płótno, obrusy, koce, spirytus i żywność.
21 stycznia 1946 roku we wsi Jakunowo akcja WOP doprowadziła do ujęcia 5 członków bandy rabunkowej. W lutym żołnierze oddziału "oczyszczali strefę i pas graniczny z elementu bandyckiego w celu umożliwienia osiedlenia się repatriantów zza Buga". Transporty repatriantów przechodziły przez Przejściowy Punkt Kontrolny Korsze .
W lutym 1946 roku we wschodniej części obszaru odpowiedzialności 5 OOP pojawił się 300-osobowy uzbrojony oddział. Oceniano, ze jego celem jest sparaliżowanie osadnictwa w powiecie Giżyckim i Węgorzewskim. Pododdziały WOP współdziałając z MO i UB podjęły z nim walkę. We wrześniu następuje szereg dalszych sukcesów w ochronie granicy państwowej. Ogółem zatrzymano 62 przestępców granicznych.
Przekształcenia.
5 Oddział Ochrony Pogranicza → 5 Mazurski Oddział WOP → 7 Brygada Ochrony Pogranicza → 19 Brygada WOP → Grupa Manewrowa WOP Kętrzyn i Samodzielny Oddział Zwiadowczy WOP Kętrzyn → 19 Oddział WOP → 19 Kętrzyński Oddział WOP

</doc>
<doc id="1618435" url="https://pl.wikipedia.org/wiki?curid=1618435" title="Tseajaiidae">
Tseajaiidae



</doc>
<doc id="1618437" url="https://pl.wikipedia.org/wiki?curid=1618437" title="Ekstraliga czeska w hokeju na lodzie (2008/2009)">
Ekstraliga czeska w hokeju na lodzie (2008/2009)

Ekstraliga czeska w hokeju na lodzie 2008/2009
Sezon zasadniczy.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Play-off.
I runda.
HC Pilzno 1929 – HC Oceláři Trzyniec 3 – 2
HC Vítkovice – Bílí Tygři Liberec 3 – 0
Ćwierćfinały.
Slavia Praga – HC Vítkovice 4 – 3
HC Pardubice – HC Pilzno 1929 3 – 4
HC Litvínov – Energie Karlovy Vary 0 – 4
Sparta Praga – HC Zlín 4 – 1
Półfinały.
Slavia Praga – HC Pilzno 1929 4 – 1
Sparta Praga – Energie Karlovy Vary 2 – 4
Finał.
Slavia Praga – Energie Karlovy Vary 2 – 4

</doc>
<doc id="1618438" url="https://pl.wikipedia.org/wiki?curid=1618438" title="6 Oddział Ochrony Pogranicza">
6 Oddział Ochrony Pogranicza

 6 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza
Sformowany w grudniu 1945 z żołnierzy 1, 15 i 18 DP Warszawskiego Okręgu Wojskowego, na podstawie rozkazu NDWP nr 0245/org. z 13 września 1945 w składzie czterech komendantur odcinków i 16 strażnic o stanie 1856 wojskowych i 23 kontraktowych Sztab oddziału stacjonował w Sokółce i Białymstoku przy ul. Piasta 33.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana. Na jego bazie powstał 6 Białostocki Oddział Wojsk Ochrony Pogranicza.
Przekształcenia.
6 Oddział Ochrony Pogranicza → 6 Białostocki Oddział WOP → 11 Brygada Ochrony Pogranicza → 22 Brygada WOP → Grupa Manewrowa WOP Białystok → Samodzielny Oddział Zwiadowczy WOP Białystok → 22 Oddział WOP → 22 Białostocki Oddział WOP → Podlasko-Mazurska Brygada WOP → Podlaski Oddział Straży Granicznej

</doc>
<doc id="1618439" url="https://pl.wikipedia.org/wiki?curid=1618439" title="Zainicjowanie systemu (CP/J)">
Zainicjowanie systemu (CP/J)

Zainicjowanie systemu CP/J – polecenie rezydentne, umożliwiające zainicjowanie systemu po zmianie dyskietki w napędzie. Operacja taka jest niezbędna, aby móc w systemie CP/J zapisywać na nowo załadowaną do napędu dyskietkę. Standardowo bowiem, po włożeniu dyskietki do napędu, otrzymuje ona warunek dostępu "R/O" (tylko do odczytu). W takim przypadku próba zapisu danych na dyskietkę spowoduje błąd systemowy. Natomiast po wykonaniu zlecenia ponownego zainicjowania systemu, dyskietka otrzymuje warunek dostępu "R/W" (odczyt i zapis). Od tego momentu można nie tylko odczytywać zapisane na dyskietce informacje, ale i zapisywać nowe bądź modyfikować istniejące.
W odróżnieniu od większości poleceń systemu CP/J, nie stosuje się do wydania tej komendy dyrektywy zapisanej w wierszu poleceń, lecz skrót klawiaturowy: +.

</doc>
<doc id="1618440" url="https://pl.wikipedia.org/wiki?curid=1618440" title="Quang Binh">
Quang Binh



</doc>
<doc id="1618441" url="https://pl.wikipedia.org/wiki?curid=1618441" title="Alexander Bain (wynalazca)">
Alexander Bain (wynalazca)

Alexander Bain (ur. w październiku 1811 w Watten, Szkocja; zm. 2 stycznia 1877 w Glasgow) – szkocki wynalazca i przedsiębiorca, położył podwaliny pod konstrukcje zegarów elektrycznych, udoskonalił telegraf, zaprojektował elektromagnetyczny sposób przesyłania obrazów telegrafem .

</doc>
<doc id="1618442" url="https://pl.wikipedia.org/wiki?curid=1618442" title="Cerkiew Zaśnięcia Najświętszej Maryi Panny w Kleszczelach">
Cerkiew Zaśnięcia Najświętszej Maryi Panny w Kleszczelach

Cerkiew Zaśnięcia Przenajświętszej Bogurodzicy – prawosławna cerkiew parafialna w Kleszczelach. Należy do dekanatu Kleszczele diecezji warszawsko-bielskiej Polskiego Autokefalicznego Kościoła Prawosławnego.
Świątynia mieści się przy ulicy 1 Maja, w centrum miejscowości.
Historia.
Cerkwie prawosławne w Kleszczelach funkcjonowały od początku istnienia miasta. W XVII w. zostały one siłą przekształcone w świątynie unickie. Od 1825 główną świątynią tego wyznania w Kleszczelach była cerkiew św. Mikołaja, istniała również filialna cerkiew św. Jerzego. W 1839 świątynie kleszczelowskie na mocy postanowień synodu połockiego stały się, podobnie jak wszystkie unickie cerkwie na Podlasiu, świątyniami prawosławnymi. Cerkiew parafialna zachowała swój status.
Ponieważ liczba prawosławnych mieszkańców Kleszczel poważnie wzrosła, cerkiew św. Mikołaja stała się zbyt mała, by nadal spełniać dotychczasowe funkcje. W latach 70. XIX w. wzniesiono w związku z tym nową świątynię pod wezwaniem Zaśnięcia Matki Bożej. Inwestycja została opłacona przez rosyjski skarb państwa, natomiast miejscowi parafianie zgromadzili kwotę 3299 rubli i 49 kopiejek na zakup wyposażenia. Cerkiew została zbudowana niedaleko starszej świątyni św. Mikołaja, na miejscu XVIII-wiecznego kościoła św. Zygmunta, który w 1866 został zamknięty na mocy dekretu gubernatora grodzieńskiego i wileńskiego Konstantina von Kaufmana. Materiału z rozebranego drewnianego kościoła użyto do budowy cerkwi, która w odróżnieniu od niego, jak i od starszych prawosławnych świątyń w Kleszczelach była obiektem murowanym. Konsekracja świątyni odbyła się 22 października 1877. Po tym wydarzeniu cerkiew Zaśnięcia Matki Bożej stała się świątynią parafialną, zaś cerkiew św. Mikołaja stała się jej filią.
Od momentu utworzenia eparchii grodzieńskiej kleszczelowska parafia znajdowała się w jej strukturach (wcześniej, od 1839, w eparchii wileńskiej i litewskiej). Na początku XX w. liczbę uczęszczających do świątyni szacowano na 3121 osób, które pochodziły zarówno z Kleszczel, jak i z ośmiu okolicznych miejscowości. W 1907 wizytacji kanonicznej w obiekcie dokonał biskup grodzieński i brzeski Michał. Osiem lat później, w sierpniu 1915, miejscowi prawosławni udali się na bieżeństwo.
W II Rzeczypospolitej cerkiew w Kleszczelach zachowała status parafii etatowej. Należała do diecezji grodzieńskiej Polskiego Autokefalicznego Kościoła Prawosławnego, a w 1939 krótko do diecezji warszawsko-chełmskiej. W latach 1931–1937 proboszczem miejscowej parafii był ks. Włodzimierz Kudriawcew, który cieszył się wielkim szacunkiem wiernych PAKP; wiele osób przybywało do Kleszczel z prośbami o jego modlitwy i porady duchowe.
W lipcu 1944 cerkiew została spalona podczas działań wojennych. Całkowitemu zniszczeniu uległ dach i większość wyposażenia wnętrza, uszkodzeniu uległ ikonostas. Szybko przystąpiono jednak do odnowienia obiektu, a zniszczone ikony zastąpiono wizerunkami ze zniszczonej cerkwi z Szereszowa. W 1966, pod wrażeniem Soboru Watykańskiego II, w kleszczelowskiej cerkwi oraz w miejscowym kościele św. Zygmunta odbyły się nabożeństwa ekumeniczne, co było sytuacją wyjątkową w regionie. W 2009 obiekt został gruntownie wyremontowany.
Wewnątrz znajduje się ikona św. Mikołaja, uważana za cudotwórczą, pochodząca ze zniszczonej podczas I wojny światowej cerkwi pod tym wezwaniem. Według lokalnej tradycji ustnej powstała ona jeszcze w XV w., jednak badania konserwatorskie i historyczne nakazują uznać ją za zabytek z I połowy XVI w.. Była ona konserwowana i częściowo przemalowana (jednak bez zmian w kompozycji zarówno całości, jak i poszczególnych scen) po konwersji kleszczelowskiej parafii na prawosławie w 1839. Wizerunek ukazuje św. Mikołaja frontalnie, całopostaciowo, w ceremonialnym stroju biskupim tradycji greckiej z czarnymi krzyżami na białym tle, z księgą i czerwoną chustą w dłoniach. W narożnikach ikony umieszczono postacie Ewangelistów, zaś wokół postaci biskupa najważniejsze momenty z jego życia, dobre czyny i cuda, wreszcie pogrzeb i przeniesienie relikwii.
Cerkiew została wpisana do rejestru zabytków 11 marca 1988 pod nr 695.

</doc>
<doc id="1618444" url="https://pl.wikipedia.org/wiki?curid=1618444" title="Quang Ninh">
Quang Ninh



</doc>
<doc id="1618448" url="https://pl.wikipedia.org/wiki?curid=1618448" title="Ziarnistość czerwona nosa">
Ziarnistość czerwona nosa

Ziarnistość czerwona nosa (łac. "granulosis rubra nasi") – bardzo rzadka, sporadycznie lub rodzinnie występująca choroba skóry wieku dziecięcego, zajmująca skórę nosa, policzków i podbródka. Charakteryzuje się zaczerwienieniem, nadmierną potliwością ("hyperhydrosis"), i małymi, ciemnoczerwonymi grudkami blednącymi w diaskopii. Schorzenie opisał jako pierwszy Josef Jadassohn w 1901 roku.

</doc>
<doc id="1618452" url="https://pl.wikipedia.org/wiki?curid=1618452" title="Granulosis rubra nasi">
Granulosis rubra nasi



</doc>
<doc id="1618453" url="https://pl.wikipedia.org/wiki?curid=1618453" title="Rozlane zapalenie oskrzelików">
Rozlane zapalenie oskrzelików

Rozlane zapalenie oskrzelików (łac. "bronchiolitis diffusa", ang. diffuse panbronchiolitis, DPB) – rzadka choroba zapalna oskrzelików występująca głównie w Azji przebiegająca często z jednoczesnym zapaleniem zatok przynosowych.
Występowanie i patogeneza.
Pierwszy przypadek rozlanego zapalenia oskrzelików opisano w 1960 roku, w 1969 roku zaproponowano obecną nazwę schorzenia. Choroba występuje przede wszystkim w Japonii, rzadziej w innych krajach kontynentu azjatyckiego. Pojedyncze przypadki opisywano również w krajach europejskich i w USA. Przyczyny choroby nie wykryto, prawdopodobnie udział w powstaniu rozlanego zapalenia oskrzelików mają czynniki genetyczne. Wykazano związek określonych alleli w zakresie głównego układu zgodności tkankowej z występowaniem choroby – allel HLA-B54 jest związany z przypadkami rozlanego zapalenia oskrzelików u Japończyków a HLA-A11 u chorych z Korei. Taki związek wykazywano też w badaniach dotyczących innych genów z układu HLA oraz genu interleukiny 8. W procesie chorobowym udział biorą liczne komórki odpornościowe – dochodzi do powstania nacieków z limfocytów, plazmocytów i makrofagów oraz rozplemu komórek dendrytycznych w ścianach oskrzelików. We wnętrzu oskrzelików tworzy się wysięk zawierający neutrofile, w oskrzelikach mogą się również tworzyć polipy.
Objawy i wyniki badań pomocniczych.
W wywiadzie chorzy podają zazwyczaj kaszel, duszność, odkrztuszanie plwociny zawierającej ropę, objawy zapalenia zatok przynosowych (katar, ból w okolicy zatok, ból głowy, gorączka). W badaniu fizykalnym stwierdzane są podczas osłuchiwania płuc stetoskopem zjawiska takie jak rzężenia, świsty, osłabiony szmer pęcherzykowy. W badaniu rentgenowskim klatki piersiowej widoczne są w płucach rozsiane, niewielkie zmiany o charakterze guzków. W badaniu tomokomputerowym poza guzkami stwierdza się tzw. "obraz drzewa w pączkach" (poszerzone oskrzeliki o pogrubiałej ścianie, niekiedy z zawartością wydzieliny) oraz "objaw pułapki powietrznej" (zwiększona przejrzystość pewnego obszaru płuca w porównaniu z innymi obszarami widoczna w badaniu pod koniec wydechu). W rozpoznaniu choroby pomocne jest również badanie histopatologiczne.
Leczenie i rokowanie.
W terapii rozlanego zapalenia oskrzelików stosuje się antybiotyki z grupy makrolidów np. erytromycynę, roksytromycynę lub klarytromycynę. Leki te stosuje się nie ze względu na ich działanie bakteriostatyczne, ale immunomodulujące (regulujące czynność układu odpornościowego). Rozlane zapalenie oskrzelików przebiega z nawrotami, powikłaniami w postaci zakażeń bakteryjnych, rozstrzeni oskrzeli, i jeśli nie jest leczone, prowadzi do upośledzenia funkcji płuc i śmierci.

</doc>
<doc id="1618454" url="https://pl.wikipedia.org/wiki?curid=1618454" title="Felicola subrostratus">
Felicola subrostratus

Felicola subrostratus – gatunek wszoła z rodziny Trichodectidae, dawniej zaliczany do Mallophaga (wszoły). Jest pasożytem kota.
Samiec długości 1,0–1,2 mm, samica 1,2–1,4 mm. Spłaszczony grzbietowo-brzusznie. Bytują na całym ciele we włosach. Gatunek kosmopolityczny.

</doc>
<doc id="1618456" url="https://pl.wikipedia.org/wiki?curid=1618456" title="Herb kraju trenczyńskiego">
Herb kraju trenczyńskiego

Herb kraju trenczyńskiego to, obok flagi, jeden z symboli tego kraju.
Opis herbu.
Tarcza herbowa trójdzielna: dwudzielna w pas i dwudzielna w słup w części górnej.
Uzasadnienie symboliki herbu.
Herb łączy elementy kilku komitatów, z których ziem powstał obecny kraj. Pole pierwsze to klejnot herbu komitatu Trencsén pochodzący z pieczęci z 1551 roku. Orzeł z pola drugiego pochodzi z tarczy sercowej w herbie wspomnianego komitatu z roku 1650. Dolne pole to połączone elementy herbu komitatu Nyitra.

</doc>
<doc id="1618458" url="https://pl.wikipedia.org/wiki?curid=1618458" title="РхӀ">
РхӀ

РхӀ – trigraf cyrylicy używany w języku inguskim do zapisu spółgłoski drżącej dziąsłowej bezdźwięcznej. 

</doc>
<doc id="1618459" url="https://pl.wikipedia.org/wiki?curid=1618459" title="Nouveau Français">
Nouveau Français

Nouveau Français – pierwszy singel promujący drugi studyjny album francuskiej piosenkarki Amel Bent – À 20 ans. Autorami tekstu są: Lionel Florence oraz Pascal Obispo.

</doc>
<doc id="1618460" url="https://pl.wikipedia.org/wiki?curid=1618460" title="Katastrofa nad jeziorem Nyos">
Katastrofa nad jeziorem Nyos

Katastrofa nad jeziorem Nyos – katastrofa w północno-zachodnim Kamerunie nad jeziorem Nyos, która miała miejsce 21 sierpnia 1986 roku, kiedy to wskutek uduszenia dwutlenkiem węgla CO2 śmierć poniosło co najmniej 1700 osób. Z jeziora kraterowego Nyos (ok. 322 km na północ od stolicy Yaounde) w czasie nocy zaczął wydzielać się duszący gaz. Większość ofiar zginęła podczas snu. Do tragedii doszło wskutek gwałtownego wydzielania się dwutlenku węgla nagromadzonego w pokładach geologicznych pod powierzchnią zbiornika wodnego.
W nocy z 21 na 22 sierpnia 1986 roku w jeziorze Nyos doszło do limnicznej erupcji z dna jeziora, która natychmiast uwolniła około 1,6 miliona ton CO2. Gaz rozprzestrzenił się po dwóch pobliskich dolinach, wypierając z nich całe powietrze i dusząc blisko 2000 ludzi w obrębie do 30 km od jeziora. Gaz wydusił zarówno mieszkańców wiosek, jak i 3500 zwierząt hodowlanych. Około 4000 mieszkańców opuściło okolicę, wielu z nich zaczęło cierpieć na dolegliwości związane z oddychaniem, poparzenia oraz paraliż spowodowany przez inne szkodliwe gazy.
Nie wiadomo, co spowodowało ten katastroficzny wyciek gazu. Większość geologów podejrzewa obsunięcie się ziemi, inni uważają, że przyczyną była mała wulkaniczna erupcja, która wystąpiła na dnie jeziora.
Uważa się, że uwolniony został gaz o objętości dochodzącej do kilometra sześciennego. Ponieważ CO2 jest gęstszy od powietrza, gaz spłynął po zboczu góry, w którym znajduje się jezioro Nyos, po czym wypełnił dwie sąsiadujące ze sobą doliny warstwą o grubości kilkudziesięciu metrów, zastępując tym samym powietrze i zanim zdołał się rozrzedzić, udusił mieszkańców i zwierzęta.
Woda w jeziorze, zazwyczaj błękitna, chwilę po wydobyciu się gazu zmieniła kolor na ciemnoczerwony. Stało się tak na skutek wyniesienia ku powierzchni bogatych w związki żelaza wód z jego głębin.
Z dna jeziora ulotnił się gaz o tak dużej objętości, że poziom wody obniżył się o około metr. Wyciek gazu prawdopodobnie spowodował również wylew wody z jeziora, który powalił pobliskie drzewa.
Według informacji śmierć poniosło 1746 osób i tysiące sztuk bydła, antylop i gryzoni w promieniu 25-30 kilometrów od jeziora.
W 2001 r. w jeziorze umieszczono niewielką instalację usuwającą nadmiar dwutlenku węgla z jego wód, zmniejszając częściowo zagrożenie podobną katastrofą w przyszłości. Za największą groźbę dla okolicy uważa się obecnie osłabienie wskutek erozji i podziemnych wstrząsów naturalnej tamy, która utrzymuje wody jeziora na zboczu góry. 

</doc>
<doc id="1618462" url="https://pl.wikipedia.org/wiki?curid=1618462" title="MODE (CP/J)">
MODE (CP/J)

MODE – polecenie nierezydentne systemu CP/J, za pomocą którego ustala się tryb pracy ekranu tekstowego.
Dyrektywa ta ma następującą postać:
 MODE "n"
gdzie "n" przyjmuje jedną z dwóch wartości:
Standardowo po załadowaniu systemu, tryb pracy monitora jest ustawiony na 64 znaki w wierszu. Istnieje jednak możliwość przełączenia pracy ekranu tekstowego w systemie na 32 znaki w wierszu. Operację tę realizuje właśnie poprzez wydanie zlecenia MODE.
Tryb 1 daje możliwość umieszczenia większej ilości informacji na ekranie komputera. Jednak dla użytkownika może być również istotna wielkość wyświetlanych znaków, a więc ich czytelność. W tym przypadku przejście do trybu 0, umożliwia taką poprawę czytelności (wielkości znaków). Ponadto konkretny program może być dostosowany do konkretnego trybu. Efektem tego może być nieprawidłowa jego praca w innym trybie, co może wymuszać przejście do konkretnego trybu pracy ekranu.

</doc>
<doc id="1618464" url="https://pl.wikipedia.org/wiki?curid=1618464" title="Eye Of The Tiger">
Eye Of The Tiger



</doc>
<doc id="1618467" url="https://pl.wikipedia.org/wiki?curid=1618467" title="Кхъ">
Кхъ

Кхъ – trójznak cyrylicy używany w języku kabardyjskim .

</doc>
<doc id="1618468" url="https://pl.wikipedia.org/wiki?curid=1618468" title="7 Oddział Ochrony Pogranicza">
7 Oddział Ochrony Pogranicza

7 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza.
Formowanie i zmiany organizacyjne.
Oddział został sformowany w grudniu 1945 z żołnierzy 3 i 14 Dywizji Piechoty, na podstawie rozkazu Nr 0245/Org. Naczelnego Dowódcy Wojska Polskiego z 13 września 1945 w składzie czterech komendantur odcinków i 16 strażnic o stanie 1856 wojskowych i 23 kontraktowych.
12 listopada 1945 formujący się sztab 7 oddziału OP przeprowadził się z ul. Szpitalnej na ul. Gazową nr 1 w Lublinie.
18 listopada 1945 roku do Chełma wyjechała grupa operacyjna sztabu i 143 strażnica WOP. 30 listopada sztab 7 oddziału WOP przeprowadził się do Chełma Lubelskiego.
Sztab oddziału stacjonował w Chełmie przy ul. Lubelskiej 131. Oddział podlegał szefowi Wydziału WOP przy Dowództwie Lubelskiego Okręgu Wojskowy, płk. Emilowi Czaplińskiemu.
Z początkiem grudnia dowództwo oddziału zorganizowało i wysłało w teren strażnice nr 142,143,145 oraz wszystkie komendy.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana. Na jego bazie powstał 7 Lubelski Oddział Wojsk Ochrony Pogranicza.
Przekształcenia.
7 Oddział Ochrony Pogranicza → 7 Lubelski Oddział WOP → 13 Brygada Ochrony Pogranicza → 23 Brygada WOP → Grupa Manewrowa WOP Tomaszów (Chełm) Lubelski «» Samodzielny Oddział Zwiadowczy WOP Tomaszów (Chełm) Lubelski → 23 Oddział WOP → 23 Chełmski Oddział WOP → Nadbużańska Brygada WOP → Nadbużański Batalion WOP → Nadbużański Oddział Straży Granicznej

</doc>
<doc id="1618470" url="https://pl.wikipedia.org/wiki?curid=1618470" title="À 20 ans (singel Amel Bent)">
À 20 ans (singel Amel Bent)

À 20 ans drugi singel promujący drugi solowy album Amel Bent – À 20 ans. 
Autorami tekstu są: Diam's, Amel Bent oraz Grégory Gallerne.

</doc>
<doc id="1618476" url="https://pl.wikipedia.org/wiki?curid=1618476" title="10 Oddział Ochrony Pogranicza">
10 Oddział Ochrony Pogranicza

 10 Oddział Ochrony Pogranicza – zlikwidowany oddział w strukturze organizacyjnej Wojsk Ochrony Pogranicza pełniący służbę na granicy polsko-czechosłowackiej.
Formowanie i zmiany organizacyjne.
Sformowany w grudniu 1945 z żołnierzy 2, 6 i 13 Dywizji Piechoty oraz 4 Brygady Pancernej, na podstawie rozkazu NDWP nr "0245/org". z 13 września 1945 roku w składzie pięciu komendantur odcinków i 25 strażnic o stanie 2507 wojskowych i 23 kontraktowych.
Sztab oddziału stacjonował w Koźlu (Pszczynie), Rybniku i Gliwicach ul. Nowotki obecnie Daszyńskiego 54/56. Podlegał on IV Śląskiemu Okręgowi Wojskowemu. Organizatorem Oddziału był mjr Aleksander Dołgow – oficer Armii Radzieckiej, który pełnił służbę w Wojsku Polskim. Formowanie oddziału rozpoczęto 20 września 1945 roku.
Na podstawie rozkazu Nr "0153/Org". Naczelnego Dowódcy WP z dnia 21 września 1946 roku jednostka została przeformowana. Na jej bazie powstał 10 Katowicki Oddział Wojsk Ochrony Pogranicza.
Skład organizacyjny.
Stan etatowy wynosił 2507 wojskowych i 23 pracowników kontraktowych.
Oddział przyjął do ochrony odcinek granicy od miejscowości Zwardoń do miejscowości Paczków o długości 291 km.

</doc>
<doc id="1618477" url="https://pl.wikipedia.org/wiki?curid=1618477" title="Kuklik rozesłany">
Kuklik rozesłany

Kuklik rozesłany ("Geum reptans" L.) – gatunek rośliny należący do rodziny różowatych. Występuje w Europie: w Karpatach i Alpach oraz w górach Półwyspu Bałkańskiego. W Polsce występuje wyłącznie w Tatrach.

</doc>
<doc id="1618480" url="https://pl.wikipedia.org/wiki?curid=1618480" title="Geum reptans">
Geum reptans



</doc>
<doc id="1618482" url="https://pl.wikipedia.org/wiki?curid=1618482" title="Harald Irmscher">
Harald Irmscher

Harald Irmscher (ur. 12 lutego 1946 w Oelsnitz/Erzgeb.) – piłkarz niemiecki grający na pozycji pomocnika.
Kariera klubowa.
Irmscher urodził się w mieście Oelsnitz/Erzgeb. Karierę piłkarską rozpoczął w tamtejszym klubie BSG Aktivist Karl Liebknecht Oelsnitz, w którym rozpoczął treningi w 1955 roku. W 1962 roku odszedł do Motoru Zwickau i w jego barwach zadebiutował w 1964 roku w rozgrywkach pierwszej ligi NRD. Od czasu debiutu był podstawowym zawodnikiem zespołu. W 1967 roku zajął z Motorem 3. miejsce w lidze, najwyższe za czasów występów w tym klubie. W tamtym roku zdobył też Puchar NRD (3:0 w finale z Hansą Rostock). Do 1968 roku rozegrał w barwach Zwickau 102 mecze i zdobył 12 goli.
Kolejnym klubem w karierze Irmschera był FC Carl Zeiss Jena, w którym, podobnie jak w Zwickau, był podstawowym zawodnikiem. W 1969 roku został z Carl Zeiss wicemistrzem Niemieckiej Republiki Demokratycznej. W 1970 roku doprowadził Carl Zeiss do swojego pierwszego w karierze tytułu mistrzowskiego, a w 1971 do drugiego wicemistrzostwa. Lata 1973–1975 to kolejne drugie miejsca Carl Zeiss z Haraldem w składzie, a w 1972 i 1974 zdobył on też Puchar NRD (odpowiednio 2:1 i 3:1 z Dynamem Drezno w finale). Do końca sezonu 1975/1976 wystąpił w 202 meczach klubu z Jeny, w których 36 razy trafiał do siatki rywali.
W 1976 roku Irmscher odszedł do Wismutu Gera. W 1977 roku awansował z nim do pierwszej ligi, a po roku gry zdecydował się zakończyć piłkarską karierę.
Kariera reprezentacyjna.
W reprezentacji NRD Irmscher zadebiutował 4 września 1966 roku w wygranym 6:0 towarzyskim spotkaniu z Egiptem. W 1972 roku był członkiem olimpijskiej kadry NRD, która na igrzyskach olimpijskich w Monachium wywalczyła brązowy medal. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Harald wystąpił w czterech meczach swojej drużyny: z Australią (2:0), z Chile (1:1), z RFN (1:0) i z Brazylią (0:1). Ostatni mecz w kadrze narodowej rozegrał w październiku 1974 przeciwko Szkocji (0:3). Łącznie wystąpił w niej 36 meczach i zdobył 3 gole.

</doc>
<doc id="1618484" url="https://pl.wikipedia.org/wiki?curid=1618484" title="COLOR (CP/J)">
COLOR (CP/J)

COLOR – polecenie nierezydentne systemu CP/J, za pomocą którego ustala się kolor, w jakim wyświetlane są poszczególne elementy konsoli tekstowej systemu.
Dyrektywa ta ma następującą postać:
codice_1
Jak widać, polecenie to wydaje się bez argumentów wywołania. Po jego wydaniu na ekranie przedstawione zostają wszystkie dostępne opcje. Użytkownik wybiera kolory z określonej palety kolorów. W dolnej części ekranu pokazane są wybierane przez użytkownika kolory, dzięki czemu na bieżąco można sprawdzać efekt konkretnych ustawień. Zmiana kolorów w systemie następuje dopiero po potwierdzeniu przez użytkownika. Brak takiego potwierdzenia spowoduje powrót do ustawień sprzed wydania polecenia COLOR.
Polecenie umożliwia zmianę koloru wyświetlania:

</doc>
<doc id="1618487" url="https://pl.wikipedia.org/wiki?curid=1618487" title="Mikołaj Antoni Łukomski">
Mikołaj Antoni Łukomski

Mikołaj Antoni Łukomski herbu Szeliga (ur. w 1672 roku – zm. 8 maja 1750 roku w Lądzie) – opat lądzki, sekretarz królewski, mecenas sztuki i filozof.
Życiorys.
Syn Adama Łukomskiego i Heleny Mańkowskiej. Opat klasztoru w Lądzie w latach 1697-1750. Za jego rządów opactwo cysterskie w Lądzie przeżywało rozkwit, a opat Łukomski został nazwany jego drugim fundatorem – głównie z jego finansów podjęto budowę zachodniej części kościoła, w 1720 zwieńczono wieże kościelne hełmami , wyposażono kościół oraz przebudowano i wyposażono klasztor. W latach 30. XVIII w. opat Łukomski wzniósł według projektu Pompea Ferrariego nowy pałac opacki (rozebrany na przełomie XIX i XX w.). Odbudował i naprawił też niektóre kościoły w dobrach klasztornych m.in. w Kłodawie i Godziszewie na Pomorzu, Koszutach, Zagórowie, z jego inicjatywy wybudowano osobny dom dla nowicjatu. 
W latach 1718, 1730 i 1740 został wybrany na komisarza generalnego polskiej prowincji cysterskiej; w 1718 r. erygował Kolegium Cysterskie w Mogile (dom studiów cysterskiej prowincji), którego był wykładowcą. Za jego kadencji w 1745 r. opactwo świętowało 600-lecie swojego istnienia. W 1747 r. z racji jubileuszu 75. roku życia i 50-lecia rządów opackich powstał portret M. A. Łukomskiego pędzla Józefa Rajeckiego. 
W 1733 r. na swojego koadiutora i następcę Łukomski mianował Konstantego Iłowieckiego , który wzniósł swojemu poprzednikowi nagrobek w transepcie kościoła w Lądzie.

</doc>
<doc id="1618488" url="https://pl.wikipedia.org/wiki?curid=1618488" title="4 Oddział Morski Ochrony Pogranicza">
4 Oddział Morski Ochrony Pogranicza

 4 Oddział Morski Ochrony Pogranicza – jeden z oddziałów w strukturze organizacyjnej Wojsk Ochrony Pogranicza
Sformowany w styczniu 1946 roku z żołnierzy 12 i 16 Dywizji Piechoty, na podstawie rozkazu NDWP nr 0245/org. z 13 września 1945, w składzie sześciu komendantur odcinków i 30 strażnic o stanie 2934 wojskowych i 23 kontraktowych.
Zadaniem jego było objęcie służby granicznej na całej długości granicy morskiej. 
Sztab oddziału stacjonował w Słupsku. 
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana w 4 Bałtycki Oddział WOP
Przekształcenia.
4 Oddział Morski Ochrony Pogranicza → 4 Bałtycki Oddział WOP → 12 Brygada Ochrony Pogranicza → 15 Brygada WOP → 15 Bałtycka Brygada WOP → Bałtycka Brygada WOP → Bałtycki Oddział WOP

</doc>
<doc id="1618490" url="https://pl.wikipedia.org/wiki?curid=1618490" title="Tomber pour elle">
Tomber pour elle

Tomber pour elle – piosenka Amel Bent, która ukazała się na albumie À 20 ans. Autorem tekstu są: Lonnie Liston Smith, Tiery.F oraz Laouni Mouhid.

</doc>
<doc id="1618494" url="https://pl.wikipedia.org/wiki?curid=1618494" title="Saxhorn">
Saxhorn



</doc>
<doc id="1618497" url="https://pl.wikipedia.org/wiki?curid=1618497" title="Jerzy Gemist-Pleton">
Jerzy Gemist-Pleton

Jerzy Gemist-Pleton także Gemistos Plethon (ur. ok. 1355 w Konstantynopolu, zm. ok. 1450 w Mistrze) – uczony i filozof bizantyński.
Życiorys.
W Konstantynopolu i Mistrze.
Jerzy Gemist urodził się w Konstantynopolu około 1355 roku. Rodowe nazwisko Gemist zastąpił, pisząc dzieło filozoficzne "O różnicy między Arystotelesem a Platonem", pseudonimem Pleton i potem tego pseudonimu z upodobaniem używał. Zarówno nazwisko rodowe, jak i pseudonim znaczą "pełny", pseudonim jest jednak bardziej klasyczny, a ponadto kojarzy się z Platonem. Wrogowie filozofa zarzucali mu, że "nazwał się Pletonem, jakby chciał sugerować więź z duszą Platona". Jego zwolennicy widzieli w tym tytuł do chwały nazywając go "drugim Platonem" albo "drugim po Platonie".
Gemist-Pleton odbył studia na dworze sułtana Murada II w Adrianopolu pod kierunkiem Ellisajosa, zwolennika politeizmu i zaratusztrianizmu. W młodości odbył liczne podróże między innymi na Cypr i do Palestyny. Przez pewien czas prowadził szkołę w stolicy Cesarstwa. Po 1393 roku przeniósł się na Peloponez, gdzie na dworze despotów w Mistrze powstał tętniący życiem ośrodek kultury bizantyńskiej i helleńskiej. W Mistrze został wysokim urzędnikiem despoty Morei, jednocześnie kontynuował działalność nauczycielską. W krótkim czasie skupił się tam wokół niego krąg znakomitych uczniów: Bessarion, przyszły kardynał Kościoła katolickiego, bracia Marek i Jan Eugenikowie, późniejszy nauczyciel greki we Florencji i filozof Jan Argiropul, historyk Laonik Chalkokondyles, Jan Moschos, po śmierci Gemista-Pletona jego następca, Michał Apostolis, który w przyszłości będzie kopiował greckie manuskrypty dla Włochów, sekretarz Gemista-Pletona Demetriusz Kabakes i wielu innych.
Podróż do Włoch.
Gemist-Pleton towarzyszył cesarzowi Janowi VIII Paleologowi na sobór we Florencji, w 1439 roku, jako jego osobisty doradca polityczno-teologiczny. Będąc osobą świecką nie uczestniczył osobiście w obradach soborowych. Nie uniknął natomiast sporów z innymi przedstawicielami Kościoła bizantyńskiego przybyłymi wraz z cesarzem na sobór. Do publicznej dysputy zmusił go Jerzy Scholar, późniejszy patriarcha Konstantynopola i jego zajadły przeciwnik. Przeciw Pletonowi występowali też Teodor Gaza i Jerzy z Trapezuntu. Kontrowersja istniejąca wśród Greków jeszcze przed ich wyjazdem na sobór, w warunkach wspólnego zamieszkiwania całej delegacji, osiągnęła swój punkt kulminacyjny. Adwersarze nie kryli przed katolickimi słuchaczami istoty sporu, który dotyczył pierwszeństwa Platona lub Arystotelesa w wykładzie wiary chrześcijańskiej. Gemist-Pleton zajmował w tych dyskusjach stanowisko zdecydowanie platońskie i antyarystotelesowe. Sprzymierzeńca znalazł w biskupie Nicei Bessarionie, również platoniku, ale bardziej umiarkowanym, starającym się znaleźć płaszczyznę uzgodnienia obydwu systemów filozoficznych.
Platonizm Gemista-Pletona był szczególnego rodzaju. Pozostawał pod silnym wpływem doktryny Plotyna i filozofów aleksandryjskich z II wieku po Chrystusie. Pleton głosił ponadto, że wszechświat posiada ukryty sens, objawiony w ezoterycznych pismach Hermesa Trismegistosa i Pseudo-Dionizego Areopagity. Rozmowy na temat Platona zafascynowały władcę Florencji Kosmę Medyceusza i florenckich uczonych, samego zaś Pletona względna ignorancja florentyńczyków skłoniła do napisania dzieła "O różnicy między Arystotelesem i Platonem", w którym atakował Arystotelesa i wysławiał Platona. Florenckie wykłady Gemista-Pletona odrodziły zainteresowanie Platonem na Zachodzie, co zaowocowało renesansowym platonizmem.
Schyłek życia.
Po soborze Gemist-Pleton powrócił do Mistry, gdzie zmarł w 1452 roku, na rok przed upadkiem rodzinnego miasta. Jego ciało spoczęło w Mistrze. W 1460 roku zdobyli Mistrę Turcy. w 1464 roku Sigismondo Malatesta odzyskał dolne miasto, gdzie odnalazł grób Pletona. Przed laty bezskutecznie namawiał filozofa, by objął kierownictwo jego nadwornej szkoły w Rimini. Po wkroczeniu do Mistry odnalazł jego grób i zabrał jego zwłoki do Rimini. Do dziś spoczywają w grobowcu w Tempio Malatestina, a nagrobna inskrypcja głosi: "Szczątki Gemistosa Bizantyńczyka, Księcia Filozofów swoich czasów".
Reakcja na twórczość Pletona poszła w kilku kierunkach. Jego główny przeciwnik w Bizancjum mnich Gennadiusz Scholar został przez sułtana Mehmeda II wybrany patriarchą Konstantynopola. Jako głowa Kościoła bizantyńskiego potępił wyraźnie antychrześcijańską, zmierzającą do odrodzenia religii pogańskiej filozofię Pletona. Nakazał skonfiskować i spalić wszystkie egzemplarze jego głównego dzieła "Prawa". Sam w opozycji do Pletona, rozwijał teologię w oparciu o filozofię Arystotelesa. Jeden z uczniów Pletona, Juwenalis, który jeszcze przez Jana VIII został za antychrześcijańskie poglądy wygnany z Konstantynopola, na Peloponezie stracił język i prawą rękę, a w końcu został strącony ze skały. Zanim los jego tragicznie się dopełnił nazwał siebie "męczennikiem pierwszej zasady rządzącej rzeczywistością". We Włoszech uczniowie Pletona Bessarion i Jan Argiropul starali się wbrew swemu nauczycielowi wykazać, że Platon i jego doktryna nie tylko nie są z chrześcijaństwem sprzeczne, ale prowadzą do niego i wiele z prawd chrześcijańskich faktycznie już głoszą. We Florencji Kosma Medyceusz polecił w 1451 roku Marsilio Ficino, który już od dawna uczył się greki, by przetłumaczył i skomentował różne pisma Platona. Z inspiracji tej około 1460 roku powstała we Florencji tzw. Akademia platońska.
Twórczość.
Gemist-Pleton był przede wszystkim filozofem politycznym. Pozostawił po sobie "Mowę doradczą" ("Symbuleutikὸn") z około 1415 roku, w której proponował Teodorowi II przeprowadzenie reform społecznych i ekonomicznych. Jego głównym dziełem był traktat "O prawach" ("Perí nὸmon"), złożony z 3 ksiąg, z których zachowały się jedynie fragmenty: rozdziały "O cnotach" ("Perí aretὸn") i "O predestynacji" ("Perí týches"). Ważne miejsce w twórczości Pletona zajmuje praca "O różnicy między Arystotelesem i Platonem" (wydane jako "Platonicae et Aristotelicae philosophiae comaparatio" w 1532 roku w Wenecji). Pleton interesował się też zagadnieniami geograficznymi, czego dowodem są "Poprawki do niektórych błędów Strabona" ("Diὸrthosis enion ton uk orthὸs hypὸ Strábonos legomenon"). Napisał też szereg prac z historii Grecji (wyd. w Londynie w 1989 roku przez E. V. Maltese pt. "Georgii Gemisti P. Opuscula de historia graeca").
Sławę zyskał będąc jednym z pierwszych filozofów renesansowych, którzy przenieśli na grunt włoski nieznane rękopisy Platona. Poza scholiami do Tukidydesa był autorem pism filozoficznych. Koncepcja filozoficzna Pletona wychodziła z założenia platonizmu. W interpretacji neoplatońskiej nosiła ona charakter religijny i miała w jego planach zastąpić doktrynę chrześcijańską.

</doc>
<doc id="1618498" url="https://pl.wikipedia.org/wiki?curid=1618498" title="Emily Mortimer">
Emily Mortimer

Emily Kathleen A. Mortimer (ur. 1 grudnia 1971 w Londynie) – angielska aktorka.
Życiorys.
Mortimer urodziła się w Finsbury Park w Londynie jako córka sir Johna Mortimera – prawnika i pisarza. Uczęszczała do prestiżowej szkoły St Paul’s Girls' School w zachodnim Londynie (znana angielska aktorka Rachel Weisz była o rok wyżej), gdzie wystąpiła w kilku sztukach teatralnych. Po ukończeniu szkoły, Mortimer studiowała język rosyjski na Uniwersytecie Oksfordzkim.
Dzięki występom w studenckich przedstawieniach została zauważona przez reżysera, który zapewnił jej w 1995 roku rolę w adaptacji telewizyjnej "The Glass Virgin" autorstwa Catherine Cookson. W 1997 zagrała w pierwszym odcinku angielskiego serialu kryminalnego "Morderstwa w Midsomer". W 1998 wystąpiła w roli Kat Ashley, w filmie "Elizabeth". Rok później w "Notting Hill" wcieliła się w rolę Idealnej Dziewczyny. Dzięki występowi w filmie "Mortimer" została zauważona również poza wyspami brytyjskimi.
W 2000 roku Mortimer zagrała Katherine w musicalu Kennetha Branagha "Stracone zachody miłości", gdzie spotkała swojego przyszłego męża, Alessandro Nivola. W tym samym roku zagrała u boku Bruce’a Willisa w "Dzieciaku". W 2002 dostała główną rolę w "Formule", gdzie zagrali również Samuel L. Jackson oraz Robert Carlyle.
W 2003 Mortimer wystąpiła w filmie Stephena Frya – "Cudowne lata bohemy". W 2004 Mortimer zagrała w dramacie obyczajowym "Dear Frankie" – razem z Gerardem Butlerem. W 2005 zagrała jedną z głównych ról, żonę Chrisa Wiltona – granego przez Jonathana Rhysa Meyersa, w filmie Woody’ego Allena "Wszystko gra". W 2007 roku wystąpiła u boku Ryana Goslinga w "Miłość Larsa", jako szwagierka tytułowego bohater. Mortimer zagrała również w 2 ekranizacjach "Różowej Pantery".
W 2010 roku zagrała w filmie "Wyspa tajemnic". W latach 2012–2014 Mortimer występowała w amerykańskim serialu "Newsroom" jako Mackenzie McHale.
Życie osobiste.
Od 2003 roku Emily Mortimer jest żoną amerykańskiego aktora Alessandra Nivoli, z którym ma syna Sama (ur. 2003) i córkę May (ur. 2010).
Nagrody i wyróżnienia.
Mortimer była nominowana m.in. do nagrody Saturn, Goya i Satelita.

</doc>
<doc id="1618499" url="https://pl.wikipedia.org/wiki?curid=1618499" title="XDIR (CP/J)">
XDIR (CP/J)

XDIR – polecenie nierezydentne systemu CP/J, zlecające wyświetlenie rozszerzonej informacji o katalogu, grupie plików lub pojedynczym pliku. Nazwa polecenia jest skrótem od – rozszerzony indeks, katalog.
Dyrektywa ta może mieć następującą postać:
Powyższym poleceniem wyświetlane są informacje o plikach z obszaru aktywnego użytkownika. Wyświetlenie plików z obszaru innego użytkownika, wymaga przejścia do obszaru tego użytkownika dyrektywą USER.
W porównaniu do dyrektywy rezydentnej DIR, zlecenie XDIR wyświetla dodatkowe informacje, dotyczące obszaru zajmowanego przez każdy z plików, podsumowanie dotyczące obszaru zajmowanego przez grupę plików i ich liczbę, całkowity zajęty obszar na wybranej dyskietce oraz wolny obszar na dyskietce. Informacja dotycząca wielkości obszaru podawana jest w kilobajtach.

</doc>
<doc id="1618500" url="https://pl.wikipedia.org/wiki?curid=1618500" title="Granica chorwacko-serbska">
Granica chorwacko-serbska

Granica chorwacko-serbska – granica państwowa, pomiędzy Chorwacją oraz Serbią o długości 217 km.
Kształtowanie się granicy.
Granica powstała jako granica pomiędzy republikami związkowymi Chorwacji i Serbii w ramach Jugosławii. Po śmierci marszałka Tito Jugosławia zaczęła się rozpadać i w początku lat 90. wybuchła wojna pomiędzy Chorwacją i Serbią. W jej wyniku granice nie uległy zmianie. W 2006 po podziale Serbii i Czarnogóry powstała obecna granica.
Przebieg granicy.
Granica zaczyna się na trójstyku z Węgrami, w pobliżu miejscowości Hercegszántó (HUN) i Draž (HRV). Aż do miasta Ilok granica biegnie wzdłuż koryta Dunaju, przekraczając go w kilku miejscach. Następnie granica odbija na południe i w pobliżu miasta Drenovci (HRV) osiąga trójstyk z granicami Bośni i Hercegowinie na rzece Sawa.

</doc>
<doc id="1618501" url="https://pl.wikipedia.org/wiki?curid=1618501" title="Ӏ">
Ӏ

Ӏ, ӏ czyli pałeczka (ros.: па́лочка) – litera cyrylicy używana w językach kaukaskich. W zależności od języka służy do modyfikowania głoski ją poprzedzającej albo do zapisu zwarcia krtaniowego.
Unikod: duża U+04C0, mała U+04CF.

</doc>
<doc id="1618502" url="https://pl.wikipedia.org/wiki?curid=1618502" title="Sebastian Witek">
Sebastian Witek

Sebastian Witek (ur. 28 czerwca 1986 w Kłodzku) – polski biathlonista. Zadebiutował w biathlonie w rozgrywkach juniorskich w roku 2005.
Starty w Pucharze Świata rozpoczął zawodami w Lahti w roku 2007 zajmując 106. miejsce w sprincie. Jego najlepszy dotychczasowy wynik w Pucharze świata to 44. miejsce w sprincie w Hochfilzen w sezonie 2008/09.
Podczas Mistrzostw świata juniorów w roku 2005 w Lahti zajął 33. miejsce w sprincie, 56. w biegu pościgowym, 24. w biegu indywidualnym oraz 12 w sztafecie. Na Mistrzostwach świata juniorów w roku 2007 w Martello zajął 54. miejsce w biegu indywidualnym, 37 w sprincie, 37 w biegu pościgowym i 8 w sztafecie.
Na Mistrzostwach świata w roku 2008 w Östersund zajął 104. miejsce w biegu indywidualnym i 91. w sprincie. Na Mistrzostwach świata w roku 2009 w Pjongczangu zajął 83. miejsce w biegu indywidualnym, 91. w sprincie oraz 13. w sztafecie.

</doc>
<doc id="1618505" url="https://pl.wikipedia.org/wiki?curid=1618505" title="Marek Rezler">
Marek Rezler

Marek Rezler (ur. 31 lipca 1948 w Gorzowie Wielkopolskim) – polski historyk specjalizujący się w historii wojskowości i badaniu dziejów Polski oraz Wielkopolski XIX i XX wieku, biograf i publicysta regionalny.
Życiorys.
Ukończył studia na Uniwersytecie im. Adama Mickiewicza w Poznaniu w 1971. W 1983 obronił doktorat z nauk humanistycznych na Uniwersytecie Warszawskim.
Współpracował m.in. z „Głosem Wielkopolskim”, „Kroniką Wielkopolski” i „Naszą Wielkopolską”. Publikuje też artykuły w prasie o zasięgu ogólnopolskim oraz teksty na stronach oświatowych w internecie (w portalu "Eduseek-Interklasa"). Zajmuje się też popularyzacją dziejów Poznania i regionu w telewizji WTK, RTK, Radiu Poznań (d. Radiu Merkury), a także prowadzi na ten temat prelekcje i wykłady publiczne.
Członkostwo w stowarzyszeniach.
Jest członkiem m.in. Polskiego Towarzystwa Historycznego, Kaliskiego Towarzystwa Przyjaciół Nauk, Towarzystwa Miłośników Miasta Poznania, Towarzystwa Opieki nad Zabytkami, Stowarzyszenia Miłośników dawnej Broni i Barwy, Towarzystwa Miłośników Lwowa i Kresów Południowo-Wschodnich, Towarzystwa Przyjaciół Muzeum Narodowego w Poznaniu, Towarzystwa Pamięci Powstania Wielkopolskiego 1918–1919.
Twórczość.
Autor i współautor publikacji poświęconych m.in. dziejom Wielkopolski i Poznania, m.in.:

</doc>
<doc id="1618514" url="https://pl.wikipedia.org/wiki?curid=1618514" title="Akara paskowana">
Akara paskowana

Akara paskowana,,akarka paskowana,akarka pręgowana, akara prążkowana ("Nannacara anomala") – endemiczny gatunek słodkowodnej ryby z rodziny pielęgnicowatych (Cichlidae). Ryba hodowana w akwariach. W hodowli akwaryjnej w Europie pojawiła się w okresie międzywojennym, w roku 1934. 
Występowanie.
Występuje w północnej części Ameryki Południowej (zachodnia Gujana od rzeki Aruka oraz w Surinamie po dolny bieg rzeki Maroni). Zamieszkuje przybrzeżne wody gęsto zarośnięte i bogate w tlen, groty i inne kryjówki z korzeni lub kamieni.
Dymorfizm płciowy.
Ryby poza okresem godowym są spokojne i łatwe w hodowli. Samiec dorasta do ok. 8 cm, samica mniejsza, do 5 cm długości. Gatunek ten ma małą i zaokrągloną głowę, oczy są duże w kolorze złocistym.
Ubarwienie samca jest oliwkowozielone z metalicznym połyskiem. Grzbiet w kolorze brunatno-zielonym. Na boku ciała po obu stronach występują szeregi trójkątnych brązowych plamek. Charakterystyczne dla samców są wydłużone, ostro zakończone płetwy grzbietowa i odbytowa. Płetwy te są w kolorze błękitnym. Na płetwie grzbietowej występują plamki, jej górna część jest obrzeżona w biało-pomarańczowe pasemka z dodatkową brązową obwódką. Płetwy piersiowe oraz brzuszne są bardziej jasnoniebieskie. Na płetwach odbytowej i ogonowej występuje fioletowe obrzeże.
Samica jest mniejsza i mniej ubarwiona. Kolor szarożółty z dwoma ciemnymi pasami na bokach, które wraz z wiekiem zmieniają się w okresie tarła w czarną kratę. W okresie godowym barwa głowy i podgardla ciemnieje.
Warunki hodowlane.
Zamieszkuje strefę przydenną i środkową w akwarium. Zbiornik powinien być gęsto zarośnięty roślinami o dnie z piasku lub drobnego żwirku, z kryjówkami i miejscami do tarła. W większych zbiornikach możliwe jest trzymanie samca z kilkoma samicami. 
Obsada roślinna.
Ryba ta lubi przebywać w akwarium gęsto porośniętym roślinnością z rodzajów (w nawiasie podano przykładowe gatunki):
Pokarm.
W naturalnym siedlisku, gdzie występuje, jednym z głównych pokarmów są larwy komara brzęczącego ("Culex pipiens"). W hodowli przyjmuje różnorodny pokarm najlepiej pochodzenia zwierzęcego: skrobane mięso, tubifex (rureczniki), rozwielitki, larwy komarów i oczliki. 
Rozmnażanie.
Oznaką dobrania się pary jest czyszczenie przez samca miejsca dla odbycia tarła i złożenia ikry. Tarło odbywa się nad płaskim kamieniem, we wnęce doniczki lub w zacisznym i ustronnym miejscu, w temperaturze wyższej o 2–3 stopnie od tej, w której przebywały. Rozpoczyna się przyjmowaniem postawy imponującej. Samica składa do 300 sztuk ikry. Po złożeniu jaj obowiązki opieki nad ikrą przejmuje samica. Staje się ona bardzo agresywna w stosunku do innych ryb, jak i do samca, z którym odbyła tarło. Broniąc dostępu do ikry potrafi nawet doprowadzić samca do śmierci. W razie potrzeby atakuje nawet ryby większe od siebie. 
Wylęg następuje po 2–3 dniach. Po wydostaniu się larw z jajowych osłonek samica przekłada je do wcześniej przygotowanego dołka (jamy gniazdowej), gdzie przebywają kolejnych 4–5 dni. Pierwszym pokarmem narybku jest drobny plankton (larwy solowca i oczlika).

</doc>
<doc id="1618516" url="https://pl.wikipedia.org/wiki?curid=1618516" title="Ellen Weinberg-Dreyfus">
Ellen Weinberg-Dreyfus

Ellen Weinberg-Dreyfus (ur. 1952) – amerykańska kobieta rabin, od 2009 roku przewodnicząca Centralnej Konferencji Amerykańskich Rabinów (CCAR).
Przez wiele lat stała na czele reformowanej kongregacji B'nai Yehuda Beth Sholom w Homewood w stanie Illinois. 12 lutego 2009 roku została wybrana na przewodniczącą Centralnej Konferencji Amerykańskich Rabinów, organizacji, związanej z nurtem judaizmu reformowanego, skupiającej około 2 tysięcy rabinów z całego kraju. Swoje obowiązki oficjalnie przejęła 28 lutego.

</doc>
<doc id="1618521" url="https://pl.wikipedia.org/wiki?curid=1618521" title="Szanowie">
Szanowie

Szanowie (szan "Tai", ) – grupa etniczna posługująca się językiem szan z rodziny języków dajskich, blisko spokrewnionym z językiem tajskim. Zamieszkują głównie stan Szan w Mjanmie oraz przyległe tereny innych stanów birmańskich i przygraniczne obszary Tajlandii i Chin. 
Religia.
Większość Szanów praktykuje buddyzm therawada.

</doc>
<doc id="1618535" url="https://pl.wikipedia.org/wiki?curid=1618535" title="Silent Hill Origins">
Silent Hill Origins



</doc>
<doc id="1618546" url="https://pl.wikipedia.org/wiki?curid=1618546" title="Granica słoweńsko-węgierska">
Granica słoweńsko-węgierska

Granica słoweńsko-węgierska – granica państwowa pomiędzy Słowenią a Węgrami o długości 102 km.
Kształtowanie się granicy.
Granica powstała po utworzeniu Królestwa Serbów, Chorwatów i Słoweńców. W okresie II wojny światowej została przesunięta na korzyść Węgier, zaś sama Słowenia została włączona do Rzeszy. Po wojnie przywrócono granice przedwojenne.
Przebieg granicy.
Granica pomiędzy Słowenią a Węgrami ma zasadniczo przebieg z północnego zachodu na południowy wschód. Zaczyna się ona na styku z Austrią, w pobliżu miejscowości Felsöszölnök, zaś kończy się w pobliżu chorwackiego Podturenu, na rzece Mura.
Przejścia graniczne.
Oba kraje należą do strefy Schengen.

</doc>
<doc id="1618553" url="https://pl.wikipedia.org/wiki?curid=1618553" title="Wielka Puszcza (Prusy)">
Wielka Puszcza (Prusy)

Wielka Puszcza (, "wildnis" – pustkowie) – średniowieczne określenie kronikarzy na wyludniony puszczański obszar, położony na kresach państwa zakonnego, graniczący od północnego wschodu z Litwą, a od południa z Mazowszem. Wcześniej zamieszkany był przez Galindów (dlatego nazywany bywa także Puszczą Galindzką) oraz Jaćwingów. 
W przeszłości teren Wielkiej Puszczy zamieszkiwał pruski lud Galindów, jednak pod koniec XIII wieku była to już niemal całkowicie wyludniona kraina. Nie jest pewne, jakie były tego przyczyny i kiedy to nastąpiło. Historycy uważają, że przyczyną mogły być najazdy jaćwieskie, litewskie i polskie lub ekspansja zakonu krzyżackiego. Przypuszczalnie jednak plemię Galindów wyginęło jeszcze przed przybyciem do Prus Krzyżaków. Wyniki najnowszych badań paleobotanicznych wskazują, że trwałe wylesienie sporych powierzchni tej puszczy nastąpiło już w X–XI wieku. 
W XIII i XIV wieku wyludniony obszar Wielkiej Puszczy rozciągał się w całych południowych Prusach i na pograniczu prusko-mazowieckim i prusko-litewskim. Po podboju przez Zakon Prus Górnych i Warmii w XIV wieku stopniowo był kolonizowany od zachodu i północy. Na mocy pokoju mełneńskiego z 1422 roku wytyczono granice między Państwem zakonnym, Polską a Litwą, co dało początek zorganizowanemu osadnictwu. 
W XV wieku nieskolonizowany obszar Wielkiej Puszczy obejmował komturie (później starostwa w Prusach Książęcych od 1525 r.): piskie, ełckie, straduńskie, zelkowskie i węgoborskie (węgorzewskie). 
Pierwsza faza kolonizacja Wielkiej Puszczy w XV i XVI w. odbywała na południu z dużym udziałem ludności polskiej z Mazowsza (Mazurzy), stąd z czasem obszar ten został nazwany „Pruskim Mazowszem” lub „Pruskimi Mazurami”, a potem skrótowo Mazurami. Jej wschodnią i północną część natomiast zasiedlali również osadnicy litewscy i żmudzcy, stąd znana jest jako Pruska Litwa. Duża część osadników pochodziła również z wcześniej zasiedlonych obszarów Prus.
Drugą fazę kolonizacji tych obszarów leśnych w Prusach Książęcych (a później w Królestwie Prus) realizowano w ramach osadnictwa szkatułowego od połowy XVII wieku.
Południowa część Wielkiej Puszczy należąca do Mazowsza stała się znana jako „Zagajnica”, a później Puszcza Kurpiowska i była kolonizowana dopiero od II połowy XVII wieku przez osadników z innych części Mazowsza oraz Mazurów z Prus (zwanych „Prusikami”). 
Po dawnym kompleksie leśnym zostały współcześnie: 

</doc>
<doc id="1618555" url="https://pl.wikipedia.org/wiki?curid=1618555" title="Silent Hill Zero">
Silent Hill Zero



</doc>
<doc id="1618557" url="https://pl.wikipedia.org/wiki?curid=1618557" title="Alfons Gross">
Alfons Gross

Alfons Rudolf Gross (ur. 29 lipca 1916 w Nunkirchen, zm. 4 marca 1989 w Iserlohn) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer. 
W trakcie II wojny światowej pełnił służbę w "Gusen", podobozie KL Mauthausen. Od 1943 pełnił funkcję "2. Arbeitsdienstfhrera" w wydziale odpowiedzialnym za organizację pracy przymusowej więźniów. W latach 1941–1942 brał udział w tzw. "Totbadeaktionen", podczas których mordowano niezdolnych do pracy więźniów wielu narodowości (między innymi Polaków, obywateli radzieckich, Czechów, Hiszpanów i Żydów). 
W 1968 w związku ze zbrodniami popełnionymi w trakcie "Totbadeaktionen" odbył się proces przed zachodnioniemieckim sądem w Hagen, a na ławie oskarżonych zasiadło czterech byłych esesmanów, wśród nich Alfons Gross. Został on skazany na 6 lat więzienia. W 1973 zwolniony.

</doc>
<doc id="1618569" url="https://pl.wikipedia.org/wiki?curid=1618569" title="Doctor Strange (film animowany)">
Doctor Strange (film animowany)

Doctor Strange (ang. "Doctor Strange: The Sorcerer Supreme", 2007) − amerykański film animowany w reżyserii Franka Paura. Jest to czwarty film serii Marvel Animated Features.
Fabuła.
Chirurg Strange wskutek wypadku traci czucie w rękach. Po miesiącach prób doktor traci nadzieję. Na jego drodze staje człowiek mogący go wyleczyć, jednak musi udać się do Tybetu. Tam spotyka mnicha, który pragnie go szkolić.
Wersja polska.
Opracowanie: na zlecenie Vision Film Distribution – Studio Lingua
Reżyseria: Krzysztof Staroń
Dialogi: Anna Kalisiak
Realizacja dźwięku: Robert Buczkowski
Udział wzięli:
oraz

</doc>
<doc id="1618571" url="https://pl.wikipedia.org/wiki?curid=1618571" title="Armia Stanów Zjednoczonych">
Armia Stanów Zjednoczonych



</doc>
<doc id="1618577" url="https://pl.wikipedia.org/wiki?curid=1618577" title="Helmut Kluge">
Helmut Kluge

Helmut Arthur Hermann Kluge (ur. 8 października 1920 we Flensburgu, zm. 6 czerwca 1975 tamże) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer. 
W trakcie II wojny światowej pełnił służbę w "Gusen", podobozie KL Mauthausen. Od 1940 do 1942 pełnił funkcję "1. Arbeitsdienstführera" w wydziale odpowiedzialnym za organizację pracy przymusowej więźniów. W latach 1941 - 1942 brał udział w tzw. "Totbadeaktionen", podczas których mordowano niezdolnych do pracy więźniów wielu narodowości (między innymi Żydów, obywateli radzieckich, Polaków, Czechów i Hiszpanów). 
W 1968 w związku ze zbrodniami popełnionymi w trakcie "Totbadeaktionen" odbył się proces przed zachodnioniemieckim sądem w Hagen, a na ławie oskarżonych zasiadło czterech byłych esesmanów, wśród nich Helmut Kluge. Został on skazany na 8 lat pozbawienia wolności.

</doc>
<doc id="1618579" url="https://pl.wikipedia.org/wiki?curid=1618579" title="Marta Norkowska">
Marta Norkowska

Marta Norkowska (ur. 1872, zm. 1930) – polska publicystka i pedagog, autorka wielokrotnie wznawianych książek kucharskich, m.in.:
W 1906 roku otworzyła w Warszawie prywatną szkołę gospodarstwa domowego dla dziewcząt („Szkoła Gospodarstwa Kobiecego”).

</doc>
<doc id="1618580" url="https://pl.wikipedia.org/wiki?curid=1618580" title="Ukraina Lwów">
Ukraina Lwów

Ukraina Lwów – ukraiński klub piłkarski, założony we Lwowie w 1911 przez społeczność ukraińską, rozwiązany w czasie II wojny światowej. 
W okresie międzywojennym w Polsce piąta drużyna w ogólnej klasyfikacji w lidze okręgowej Lwów (po Polonii Przemyśl, Lechii Lwów, Hasmonei Lwów i Czarnych Lwów).
Historia.
Klub powstał z inicjatywy ukraińskich uczniów Pierwszego Gimnazjum Akademicznego we Lwowie w 1903 roku. Początkowo działalność klubu ograniczała się do organizowania okazjonalnych meczów i spotkań. 
Z inicjatywy profesora Iwana Boberskiego, który wcześniej pracował w ukraińskiej średniej szkole w Przemyślu na bazie klubu w 1911 r., zostało założone Sportowe Towarzystwo "Ukraina". W ciągu pierwszych trzech lat klub grał głównie z innymi ukraińskimi klubami. W roku 1913 klub zajął czwarte od końca miejsce w rozgrywkach lwowskiej grupy II klasy Galicji.
Po I wojnie światowej klub reaktywowano w 1921 roku; na początku występował w rozgrywkach organizowanych przez Sportowe Towarzystwo spośród drużyn ukraińskich. 30 września 1925 roku, w celu złagodzenia stosunków polsko-ukraińskich, po jedenastoletniej przerwie, został rozegrany pierwszy oficjalny mecz drużyny polskiej (Hasmonea Lwów) z ukraińską, w którym "Ukraina Lwów" przegrała 1:4. Dopiero w 1928 roku, po zorganizowaniu przez PZPN "okręgowej ligi Lwów", klub został członkiem PZPN i przystąpił do rozgrywek w niej. 
Klub przez 12 sezonów (1928-1940) grał w polskiej okręgowej lidze Lwów - Klasa A: rozegrał 182 spotkania, zdobył 199 punktów, różnica bramek 433-351. W latach 1937, 1938 i 1939 zdobywał wicemistrzostwo ligi.
Przed 1939 działała także sekcja hokeja na lodzie klubu.
Swój ostatni mecz "Ukraina Lwów" rozegrała 27 sierpnia 1939, przeciwko Pogoni Lwów. We wrześniu 1939 roku, kiedy wybuchła II wojna światowa, klub przestał istnieć.
Kiedy Lwów był okupowany przez radzieckie wojska, do Dynama Kijów zostali zaproszeni jedni z najlepszych piłkarzy ze Lwowa: Kazimierz Górski, Z. Cibor, Michał Matyas, Aleksandr Skoceń, którzy występowali w kijowskim klubie w latach 1940-1941.
W 1942 r. klub został reaktywowany w okupowanym przez niemieckich żołnierzy Lwowie i w tymże roku zdobył Mistrzostwo Galicji. W 1944 roku, po nadejściu do Lwowa radzieckich wojsk, klub został zlikwidowany. Komunistyczne władze przyniosły swoje towarzystwa – "Dynamo", "Spartak", "Lokomotyw", "Charczowyk". Po wojnie rozpoczęto aresztowania piłkarzy – reprezentant Polski Wacław Kuchar (podczas okupacji sowieckiej był trenerem tamtejszego Spartaka) i Aleksandr Skoceń – niektórzy z nich byli zagrożeni wywózką na Syberię. Wacław Kuchar, Kazimierz Górski i Michał Matyas po wojnie nie wrócili do Lwowa, który po przymusowym wysiedleniu Polaków został włączony do Ukraińskiej SRR, a osiedlili się w nowych granicach Polski, gdzie kontynuowali występy. Aleksandr Skoceń wyjechał do Francji, gdzie bronił barw OGC Nice. NKWD straciło utalentowanych młodych piłkarzy "Ukrainy Lwów" Petra Hnurę, Bohdana Kuźmę i Jewstachija Ticholiza. W celi w Drohobyczu został stracony drohobycki piłkarz i trener K. Kicił.

</doc>
<doc id="1618585" url="https://pl.wikipedia.org/wiki?curid=1618585" title="Zamach na Jeana Jaurèsa">
Zamach na Jeana Jaurèsa

Zamach na Jeana Jaurèsa – mord polityczny, jaki miał miejsce wieczorem 31 lipca 1914 w kawiarni "Croissant" na ulicy Montmartre w II dzielnicy Paryża. Zabójca, Raoul Villain, działał z pobudek nacjonalistycznych, pragnąc przeciwstawić się antywojennej działalności zamordowanego. Jaurès był jednym z liderów francuskich socjalistów, głową ruchu sprzeciwiającego się francuskiemu udziałowi w wojnie oraz jednym z głównych autorów gazety "L’Humanité". Raoul Villain został postawiony przed sądem już po zakończeniu I wojny światowej, uznany za chorego psychicznie i uniewinniony.
Okoliczności zamachu.
Po udanym zamachu na arcyksięcia Franciszka Ferdynanda 28 czerwca 1914 w Sarajewie Europa coraz szybciej zaczęła zmierzać ku zbrojnej konfrontacji. Mimo tego wielu działaczy socjalistycznych zrzeszonych w II Międzynarodówce, podjęło walkę o zapobieżenie wojnie lub przynajmniej udziałowi swoich krajów w walkach.
We Francji wiodącą postacią ruchu był Jean Jaurès, deputowany socjalistyczny, redaktor „Humanité”, filozof, twórca koncepcji marksizmu humanistycznego. Mimo sprzeciwu wobec wielu założeń marksizmu, Jaurès podzielał zawartą w nim koncepcję wojny jako starcia interesów burżuazji, jakie uderza przede wszystkim w robotników i osłabia ruch pracowniczy poprzez umacnianie wpływów narodowego szowinizmu. Jaurès był przekonany, że jedynie solidarne wystąpienie robotników może powstrzymać przygotowania do wojny i konsekwentnie wzywał do organizacji strajków i protestów na rzecz pokoju, jak i publikował utrzymane w podobnym tonie materiały w „Humanité”.
Aktywność grupy skupionej wokół Jaurèsa wzrosła szczególnie po tym, kiedy doszło do zerwania stosunków dyplomatycznych między Austro-Węgrami i Serbią oraz po serii gestów zacieśniających sojusz francusko-rosyjski. Socjalista zaczął wówczas z jeszcze większą siłą ostrzegać przed rozlewem krwi, jaki oznacza wojna. Nie chciał jednak przeprowadzać zbyt agresywnych akcji protestacyjnych; wierzył w tym czasie, że rząd Vivianiego realnie jest przeciwny wojnie.
Zamach.
30 lipca Jaurès wrócił do Paryża z podróży na prowincję i dowiedział się, że wojska rosyjskie rozpoczęły mobilizację. O godz. 20 razem z delegacją socjalistów spotkał się z Vivianim, od którego dowiedział się, że wojska francuskie przebywające nad granicą zostały wycofane o 10 km, by uniknąć wszelkich ewentualnych pretekstów do rozpoczęcia działań wojennych. Następnego dnia gazety paryskie poinformowały o mobilizacji austro-węgierskiej. Skłoniło to przywódcę socjalistów do próby kolejnego spotkania z szefem rządu oraz z ministrem spraw zagranicznych Ablem Ferrym. Ostatecznie rozmawiał tylko z tym drugim, od którego dowiedział się, że ambasador niemiecki w Paryżu przekazał Vivianiemu niemieckie ultimatum: żądanie natychmiastowego ustosunkowania się do działań rosyjskich. Jaurès był wyjątkowo wzburzony tą informacją. Chciał udać się do redakcji „Humanité” i wezwać w kolejnym artykule do robotniczej mobilizacji antywojennej. Zatrzymał się na posiłek w kawiarni "Croissant" położonej w bezpośrednim sąsiedztwie redakcji, dokąd regularnie przychodził. Razem ze współpracownikami – Renaudelem, Jeanem Longuetem, Ernestem Poissonem i Landrieu usiadł przy stoliku znajdującym się przy otwartym oknie; Jaurès był do niego odwrócony plecami.
Zabójca, który znał zwyczaje polityka, podszedł do okna kawiarni i oddał w jego kierunku dwa strzały. Jeden z nich utkwił w boazerii, drugi trafił Jaurèsa w głowę, zabijając go na miejscu. Wszelka pomoc udzielana przez zebranych okazała się bezskuteczna.
Skutki zamachu.
Wiadomość o śmierć Jaurèsa została przyjęta przez skrajną prawicę z zadowoleniem, z kolei dla lewicy był to poważny cios. Socjaldemokracja francuska po śmierci Jaurèsa faktycznie zarzuciła jednak działania antywojenne, uznając perspektywę starcia europejskich potęg za nieuniknioną. Zaapelowała również do robotników o spokój i powstrzymanie się od protestów w związku z morderstwem, a następnie wezwała do obrony kraju w wojnie. 1 sierpnia rząd francuski i prezydent formalnie potępili zamach i wysłali kondolencje do rodziny zamordowanego. René Viviani złożył mu hołd w imieniu rządu, podkreślając jego patriotyzm oraz konsekwentną walkę o „szlachetną sprawę”.
Oficjalny pogrzeb Jaurèsa odbył się 4 sierpnia na cmentarzu Vaugirard. Był on wielką manifestacją polityczną, w której wzięli udział przedstawiciele rządu z premierem na czele, a także reprezentacja partii lewicowych i związków zawodowych. Przedstawiciel tych ostatnich, Leon Jouhaux, w czasie pogrzebu wezwał Francuzów do broni, oznajmiając, iż pacyfizm Jaurèsa poniósł klęskę z powodu imperialistycznych dążeń niemieckich i austro-węgierskich. Zapewnił również, że robotnicy nie będą protestowali przeciw mobilizacji.
W 1924 odbyło się uroczyste przeniesienie trumny z ciałem Jaurèsa do Panteonu.
Śledztwo i proces zamachowca.
Zamachowiec został zatrzymany na miejscu zdarzenia; okazał się nim być 29-letni student archeologii Raoul Villain, fanatyczny nacjonalista, członek Stowarzyszenia Młodych Przyjaciół Alzacji i Lotaryngii oraz sympatyk Action française. W czasie przesłuchania przyznał się on do dokonania morderstwa i oznajmił, że działał sam, gdyż uważał Jaurèsa za zdrajcę Francji. Identyczne wyjaśnienia składał w czasie procesu rozpoczętego 22 października 1915. Villain twierdził, że nigdy wcześniej nie widział swojej przyszłej ofiary, znał jedynie jej artykuły prasowe i drukowane przemówienia. Deklarował również, że przygotowywał się do zamachu przez kilka miesięcy, obserwując dom polityka i siedzibę redakcji „Humanité”, jak również kupując rewolwer i samodzielnie ćwicząc strzelanie do celu. Villain nie zaprzeczał, że wpływ na jego działania miała prawicowa prasa francuska, głównie teksty Leona Daudeta i Charlesa Maurrasa, w których Jaurès, jego internacjonalistyczny i pacyfistyczny światopogląd były poddawane wyjątkowo ostrej krytyce.
W swojej książce z 1968, "Ils ont tué Jaurès" ("Oni zabili Jauresa") François Fontvieille-Alquier wysuwał tezę o związkach Villaina z ambasadą rosyjską w Paryżu i twierdził, że obok niewątpliwego nacjonalizmu zamachowca ważną rolę mogły odegrać również intrygi prowadzone przez ambasadora Aleksandra Izwolskiego. Teza ta nie została jednak wyczerpująco udokumentowana.
Proces Villaina ruszył jednak dopiero po zakończeniu wojny, którą zamachowiec spędził w więzieniu. Sąd przysięgłych w Paryżu niemal jednogłośnie (11 głosów z 12) uniewinnił go, uznając oficjalnie za chorego umysłowo. Przysięgli nie ukrywali jednak, że swoje zachowanie uważali za przejaw patriotyzmu, całemu procesowi towarzyszyła atmosfera silnego nacjonalizmu i podkreślania potęgi wojskowej Francji. Kosztami procesu obciążono wdowę po Jaurèsie. W odpowiedzi na taki werdykt Anatole France opublikował słynny apel w „Humanité”. Pisał w nim, że uniewinnienie zabójcy socjalisty oznacza uznanie zabójstwa polityka lewicowego za czyn niepodlegający karze i że wszyscy francuscy robotnicy zostali tym samym postawieni poza prawem. 6 kwietnia 1919 100 tys. robotników wyszło na ulice Paryża, by protestować przeciwko wyrokowi, doszło do starć z policją.
Sam Raoul Villain udał się do Hiszpanii, gdzie również sympatyzował z prawicą narodową. W 1936, wkrótce po wybuchu hiszpańskiej wojny domowej został skazany na śmierć i stracony za szpiegostwo na rzecz frankistów.

</doc>
<doc id="1618586" url="https://pl.wikipedia.org/wiki?curid=1618586" title="Pożar buszu w Canberze (2003)">
Pożar buszu w Canberze (2003)

Pożar buszu w Canberze w 2003 – klęska żywiołowa, która miała miejsce w sobotę 18 stycznia 2003. Pożar wyrządził poważne szkody na obrzeżach stolicy Australii. Prawie 70% powierzchni Australijskiego Terytorium Stołecznego (ACT) w tym parki narodowe, pastwiska i lasy zostały poważnie uszkodzone, a obserwatorium Mount Stromlo zostało zniszczone. W wyniku pożaru zginęły 4 osoby, a ponad 500 domów zostało zniszczonych lub poważnie uszkodzonych.
Wydarzenia od 8 do 17 stycznia.
Pożar powstał w wyniku uderzenia pioruna 8 stycznia 2003 i rozprzestrzeniał się od Brindabella i Parku Narodowego Namadgi, które są położone na zachód od ACT.
13 stycznia helikopter gaśniczy, podczas gaszenia pożaru na zachód od Canberry, rozbił się w rejonie rzeki Cotter, ranny został pilot. Główny minister ACT Jon Stanhope i komendant główny straży pożarnej Peter Lucas-Smith dokonali przeglądu sytuacji w pobliżu miejsca rozbicia helikoptera w celu akcji ratowania pilota. Akcja ratownicza zakończyła się sukcesem.
Dnia 17 stycznia o godzinie 20:50 (czasu miejscowego) zostało wydane oświadczenie w mediach ostrzegające przed 18 stycznia. Jednak niektóre informacje na temat oceny ryzyka zostały pominięte w oświadczeniu m.in. jeden punkt dowodzenia został przeniesiony z Bulls Head i Orroral Valley (położone na obrzeżach Canberry) do North Curtin District Playing Fields (położone w Canberze). Wycofanie się strażaków z tego regionu wskazywało na bezpośrednie zagrożenie dla samego miasta.
Sobota 18 stycznia.
Silne wiatry (sklasyfikowane jako drobny cyklon z wystarczającą siłą by powalić drzewa eukaliptusowe) oraz wysoka temperatura (40 °C) wystąpiły również rano w sobotę 18 stycznia. Mieszkańcy przedmieść w zachodniej i północno-zachodniej części miasta zostali poinformowani o grożącym im niebezpieczeństwie.
Z powodu pożaru zamknięty zostaje rezerwat Tidbinbilla (położony w Parku Narodowym Namadgi), a drugi pożar szalał w Brindabella Ranges.
O godzinie 9:00 (czasu miejscowego) ogień dotarł do przedmieść (Weston Creek, Kambah i Tuggeranong (graniczące z Canberrą na zachodzie) i zniszczył domy.
Około godziny 14:00 policja ewakuowała miasteczko Tharwa (położone na południe od Canberry). Po południu stało się jasne, że pożary stwarzają bezpośrednie zagrożenia dla osiedli położonych w pobliżu Canberry (takich jak Uriarra, Stromlo). Stan wyjątkowy został ogłoszony o 14:45.
O 15:00 pożar dotarł do przedmieść Canberry, pożar zagrażał miasteczku Tharwa oraz historycznej farmie Lanyon Homestead, gdzie w tym momencie organizowane było wesele, chronione przez jeden wóz strażacki. Natomiast o 15:50 mieszkańcy przedmieść Duffy, Chapman oraz Holder zmuszeni byli do opuszczenia swoich domów. Kolejne pożary wystąpiły w Giralang, a Parliament House został zamknięty. Ośrodki ewakuacyjne zostały utworzone w czterech szkołach Canberra College, Ginninderra College, Erindale College oraz Narrabundah College.
O godzinie 17:00 domy zostały zniszczone w Duffy, Chapman, Giralang, Holder i Rivett. Pożar w Michelago spowodował zamknięcie autostrady Monaro. Następnie ogień rozprzestrzeniał się przez Kambah, gdzie spowodował uszkodzenia wielu domów. Ogień rozprzestrzeniał się dalej po przekroczeniu drogi Tuggeranong Parkway, dotarł do wzgórza Mount Taylor. W ciągu godziny zniszczeniu uległy domy w Torrens, które były położone na zboczach Mount Taylor oraz w Weston.
O 22:00 jeden z czterech ośrodków ewakuacyjnych był pełny, natomiast inne szybko się zapełniały. Zarówno premier Australii John Howard i gubernator generalny Peter Hollingworth zmienili swoje plany w celu jak najszybszego powrotu do Canberry. Pod koniec dnia sytuacja nadal była daleka od stabilnej. W niedziele 19 stycznia wiele domów wciąż płonęło.
Wydarzenia po 18 stycznia.
Pod wieczór w niedzielę 19 stycznia, najgorsza sytuacja była na przedmieściach w Duffy, gdzie spłonęło 200 domów, a cztery osoby zginęły (Alison Tener, Peter Brooke, Douglas Fraser i Dorothy McGrath).
Rząd stanowy podjął decyzje o przeprowadzeniu dochodzenia w sprawie pożarów, a ustalenia zostały podane 1 sierpnia 2003. Dochodzenie coronera rozpoczęło się w styczniu 2003, który przeprowadził dochodzenie w sprawie przyczyn i okoliczności zgonów czterech osób.
Dnia 18 stycznia 2006, w trzy lata po pożarze został odsłonięty pomnik upamiętniający tamtą katastrofę. Pomnik został zaprojektowany przez Tess Horowitz, Tony Steel i Martyn Jolly.

</doc>
<doc id="1618588" url="https://pl.wikipedia.org/wiki?curid=1618588" title="Take My Breath Away">
Take My Breath Away

Take My Breath Away – wydany na singlu utwór w wykonaniu zespołu muzycznego Berlin z 1986, nagrany na potrzeby ścieżki dźwiękowej do filmu "Top Gun".
Utwór zapewnił twórcom Oscara za najlepszą piosenkę oryginalną.
Nastrojowa muzyka będąca połączeniem nowej fali i ballady oraz słowa sprawiły, że był bardzo często wykonywany przez innych wykonawców, m.in. Jessicę Simpson. W 2001 zespół został za tę piosenkę nominowany do nagrody Grammy.

</doc>
<doc id="1618593" url="https://pl.wikipedia.org/wiki?curid=1618593" title="Sydney Swans">
Sydney Swans

Sydney Swans Football Club – klub futbolu australijskiego występujący w ogólnokrajowej lidze AFL. Klub noszący przydomek „the Swans” (Łabędzie) został założony w 1874 roku jako "South Melbourne Football Club".
"Łabędzie" były pierwszą drużyną w lidze, która przeniosła swoją siedzibę w zupełnie nowe miejsce. Klub jest uważany za prekursora w popularyzacji ligi VFL (obecna AFL) poza stanem Wiktoria.
Klub większość swoich domowych meczów rozgrywa na Sydney Cricket Ground, mogącym pomieścić 45.000 widzów. Mecze cieszące się szczególnym zainteresowaniem rozgrywane są na ANZ Stadium (były Stadion Olimpijski), na którym może zasiąść przeszło 80.000 widzów.
Wczesne lata.
Za oficjalną datę powstania klubu uważa się 19 czerwca 1874 roku. Klub stał się reprezentantem Południowego Melbourne (South Melbourne), jednego z najstarszych ośrodków społecznych w całej Wiktorii. 
W 1897 roku klub wraz z siedmioma innymi drużynami utworzył Victorian Football League (VFL), która w 1990 roku zmieniła nazwę na Australian Football League (AFL).
Pierwsze sukcesy i powolny upadek.
W pierwszej połowie XX wieku klub odnosił największe sukcesy w swej historii. Trzykrotnie zdobył mistrzostwo i ośmiokrotnie wicemistrzostwo ligi. W drugiej połowie XX wieku klub nie potrafił już nawiązać do lat chwały. Wręcz przeciwnie, z roku na rok popadał w coraz to większe kłopoty sportowe, organizacyjne i finansowe. W latach, w których na znaczeniu zaczęły przybierać finanse, "South Melbourne FC" – jako klub o małych możliwościach marketingowych – nie mógł sprostać wymogom nowych czasów.
Przenosiny do Sydney.
Klub, borykający się z narastającymi problemami finansowymi, miał jedynie dwie drogi wyjścia z zaistniałej sytuacji: zawiesza swoją działalność (co w praktyce skutkowałoby rozwiązaniem klubu), albo w całości przenosi swoją siedzibę w nowe miejsce. Zważając na przeszło 100-letnią historię, klub brał pod uwagę tylko drugą ewentualność. 
Najwłaściwszym miejscem dla nowej siedziby klubu okazało się Sydney, czyli największe australijskie miasto, w którym futbol australijski był mało popularnym sportem.
W ten sposób "Łabędzie" stały się pierwszą drużyną ligi stanu Wiktoria (VFL) rozgrywającą swe mecze w innym stanie. Ruch ten zainicjował powolne przekształcanie się ligi wiktoriańskiej w strukturę ogólnokrajową. 
Sezon roku 1982 był pierwszym rozegranym w nowym miejscu. Klub zmienił swą historyczną nazwę "South Melbourne Football Club" na "Sydney Swans Football Club". Przydomek "Swans" wprowadzono do oficjalnej nazwy w celu zaakcentowania swej historycznej przynależności z Południowego Melbourne.
Ciężka walka o kibiców.
Sydney jest sercem rugby, gdzie futbol australijski – mimo długiej historii – był sportem mało popularnym. 
Do 1987 roku wszystko przebiegało zgodnie z planem, zainteresowanie meczami "Łabędzi" rosło (w 1987 roku średnia frekwencja oscylowała w granicach 22.000). Rok później zainteresowanie drastycznie spadło (do 12.000). Regres pogłębiał się do 1994 roku, w którym to zanotowano niespełna 10.000 frekwencję. Istniały realne obawy, że klub może przestać istnieć, lecz od połowy lat 90. zainteresowanie meczami gwałtownie wzrosło, w szybkim czasie osiągnęło ponad 20.000, a później przeszło 30.000. Uważa się, że było to spowodowane dwoma czynnikami: dotarciem "Swans" do finału ligi w 1996 roku i wielkim konfliktem w „rodzinie rugby” (tzw. Super League War), zniechęcającym wielu ludzi do tego sportu. 
Od połowy lat 90. "Sydney Swans" cieszą się dużą popularnością w mieście. Najbardziej prestiżowe mecze potrafią gromadzić na "ANZ Stadium" po 60.000 widzów.
Barwy i przydomek klubu.
Tradycyjnymi kolorami klubu są: czerwień i biel. 
Przydomek "Łabędzie" wywodzi się od miejsca siedziby klubu "South Melbourne FC". Stadion klubowy znajdował się nieopodal Jeziora Alberta słynącego z wielkiej liczby łabędzi.
Po przenosinach do Sydney przydomek "Łabędzie" zaczął być kojarzony ze słynną Sydney Opera House, której kształt przypomina łabędzia. 
Sukcesy.
1909 1918 1933 2005 2012
1899 1907 1912 1914 1934 1935 1936 1945 1996 2006 2014 2016

</doc>
<doc id="1618596" url="https://pl.wikipedia.org/wiki?curid=1618596" title="Okbajtal">
Okbajtal

Okbajtal, także Akbajtał (tadż.: ағбаи Оқбайтал, "agbai Okbajtal"; ros.: перевал Акбайтал, "pieriewał Akbajtał") – przełęcz w Pamirze, we wschodnim Tadżykistanie, pomiędzy Górami Sarykolskimi a pasmem Muzkol. Znajduje się na wysokości 4655 m n.p.m. Przecina ją droga samochodowa Osz-Chorog (Trakt Pamirski).

</doc>
<doc id="1618600" url="https://pl.wikipedia.org/wiki?curid=1618600" title="Kaprylan izoamylu">
Kaprylan izoamylu

Kaprylan izoamylu ("kaprylan izopentylu") – organiczny związek chemiczny, ester izoamylowy kwasu kaprylowego. Ma postać bezbarwnej cieczy o zapachu owocowym z aromatem koniakowym i słodkim smaku. Bardzo trudno rozpuszcza się w wodzie. Miesza się z alkoholem i eterem w każdym stosunku.
Zastosowanie.
Kaprylan izoamylu znalazł zastosowanie w przemyśle alkoholowym do aromatyzowania napojów alkoholowych (araku, koniaku, rumu).

</doc>
<doc id="1618605" url="https://pl.wikipedia.org/wiki?curid=1618605" title="Majka Kwiatkowska-Potulicka">
Majka Kwiatkowska-Potulicka



</doc>
<doc id="1618611" url="https://pl.wikipedia.org/wiki?curid=1618611" title="Filip Kwiatkowski">
Filip Kwiatkowski



</doc>
<doc id="1618613" url="https://pl.wikipedia.org/wiki?curid=1618613" title="Romek Kwiatkowski">
Romek Kwiatkowski



</doc>
<doc id="1618615" url="https://pl.wikipedia.org/wiki?curid=1618615" title="Zosia Kwiatkowska">
Zosia Kwiatkowska



</doc>
<doc id="1618617" url="https://pl.wikipedia.org/wiki?curid=1618617" title="Eliza Kwiatkowska">
Eliza Kwiatkowska



</doc>
<doc id="1618618" url="https://pl.wikipedia.org/wiki?curid=1618618" title="Lista postaci serialu Rodzina zastępcza">
Lista postaci serialu Rodzina zastępcza

Lista postaci serialu "Rodzina zastępcza" – artykuł przedstawia bohaterów polskiego serialu telewizyjnego "Rodzina zastępcza" (od odcinka 157. pod tytułem "Rodzina zastępcza plus").
Anka.
Anna Kwiatkowska – zajmuje się prowadzeniem domu, wychowywaniem dzieci i działalnością artystyczną (malarstwo). We wcześniejszych odcinkach paliła papierosy i dorabiała w redakcji czasopisma dla kobiet, pełniąc dyżury reporterskie oraz odpowiadając na listy czytelników. Z wykształcenia polonistka, nigdy nie pracowała w swoim zawodzie. Po raz ostatni postać Anki pojawiła się w odcinku 292.
Grana przez Gabrielę Kownacką.
Jacek.
Jacek Kwiatkowski – mąż Anki, prywatny przedsiębiorca, współwłaściciel firmy zajmującej się projektowaniem i wykonawstwem instalacji wodno-kanalizacyjnych. Jest jedynakiem. Nigdy nie odbył służby wojskowej, co przy niektórych okazjach wypomina mu Ula.
Grany przez Piotra Fronczewskiego.
Ula.
Urszula – siostra Anki Kwiatkowskiej. Pracuje w Ministerstwie Obrony Narodowej na stanowisku naczelnika wydziału. Gadatliwa, nie znosi (z wzajemnością) Jacka, którego wini za rzekome zmarnowanie życia siostry. Złośliwie wszystko mu wytyka przy byle okazji. Prawie zawsze nosi przy sobie broń, pistolet HK USP. Mieszka sama, jest rozwódką.
Grana przez Marylę Rodowicz.
Majka.
Maria Kwiatkowska, od odc. 157. Potulicka – córka Kwiatkowskich, od odcinka 157. żona Kuby Potulickiego. Mieszka z rodzicami, a od odcinka 157. wraz z mężem i jego dziadkiem w mieszkaniu na najwyższym piętrze kamienicy. Jej pierwszym chłopakiem był Darek, a potem Krzyś. Z wykształcenia dziennikarka, zawód ten wykonuje od odcinka 160., pracuje w tabloidzie "Superfakt". W odcinku 290 zaszła w ciążę, a w odcinku 310. urodziła syna – Jasia.
Grana przez Monikę Mrozowską.
Kuba.
Jakub Potulicki – mąż Majki. Mieszka wraz z nią i swoim dziadkiem w kamienicy przy ulicy Fiołkowej 16. W przyziemiu tego budynku zlokalizowana jest kafejka internetowa, której jest (wraz z Majką) właścicielem. Z wykształcenia filozof. Po raz pierwszy pojawia się w odcinku 157.
Grany przez Leszka Zdunia.
Filip.
Filip Kwiatkowski – syn Kwiatkowskich. Inteligentny i pomysłowy. Kocha pieniądze i wszystko co z nimi związane. Interesuje się także polityką.
Grany przez Sergiusza Żymełkę.
Eliza.
Eliza, od odc. 291. Eliza Kercz – przybrana córka Kwiatkowskich. Od odcinka 291. żona Michała Kercza, którego poznała na wyjeździe integracyjnym przed rozpoczęciem studiów. Jest mulatką, jej ojciec pochodzi z Afryki. Kiedy była małą dziewczynką posiadała paranormalne umiejętności.
Grana przez Aleksandrę Szwed.
Michał.
Michał Kercz – mąż Elizy. Studiuje psychologię. Po raz pierwszy pojawia się w odcinku 290.
Grany przez Marcina Korcza.
Romek.
Roman Latosz (ur. 1986) – przybrany syn Kwiatkowskich, w połowie Rom. Najlepszy przyjaciel Filipa, któremu towarzyszy w niektórych pomysłach. Grzeczny i sympatyczny, często się zakochuje. W odcinku 260. wyjechał na studia do Szkocji w ramach programu "Socrates". Wtedy też ostatni raz pojawił się w serialu.
Grany przez Aleksandra Ihnatowicza.
Zosia.
Zosia – przybrana córka Kwiatkowskich. Najlepsza przyjaciółka Elizy – jeszcze w czasie przebywania w domu dziecka uznały się za przyszywane siostry bliźniaczki. Ładna, inteligentna i przyjacielsko nastawiona do otoczenia. Pochodzenia azjatyckiego, jest wyznawczynią buddyzmu. W odcinku 260. wyjechała do Kanady. Wtedy też ostatni raz pojawiła się w serialu.
Grana przez Misheel Jargalsajkhan.
Dorotka.
Dorotka – przybrana córka Kwiatkowskich. Wraz ze swoim bratem Wojtkiem trafiła do rodziny Kwiatkowskich. Gdy Anka Kwiatkowska dowiaduje się, że ich matka nie żyje, postanawia zaopiekować się rodzeństwem. Po raz pierwszy pojawia się w odcinku 260.
Grana przez Wiktorię Gąsiewską.
Wojtek.
Wojtek – przybrany syn Kwiatkowskich. Wraz ze swoją siostrą Dorotą trafił do rodziny Kwiatkowskich. Po raz pierwszy postać ta pojawiła się w odcinku 260.
Grany przez Michała Włodarczyka.
Piotr i Paweł.
Piotr i Paweł – przybrani synowie Kwiatkowskich, bliźniacy. Zaopiekowano się nimi, gdy Kwiatkowscy dowiedzieli się, że zmarła ich jedyna opiekunka – babcia. Po raz pierwszy pojawili się w odcinku 313.
Grani przez Jakuba i Adama Zdrójkowskich.
Posterunkowy.
Policjant – nazywany przez bohaterów serialu "Panem Posterunkowym", jego prawdziwe imię nigdy nie zostało głośno powiedziane. Na czacie internetowym używał pseudonimu Poldek. Jest częstym gościem Kwiatkowskich, kawiarenki Majk@.cafe i u Kossoniów. Jest w stopniu starszego posterunkowego, jeden z odcinków poświęcony został m.in. kwestii jego awansu na ten właśnie stopień. Jest nieudolnym funkcjonariuszem, czuje strach przed przestępcami. Czasem jednak szczęśliwie udaje mu się ująć jakiegoś rabusia, jeżeli ma wyjątkowe szczęście i pomagają mu w tym różne okoliczności. W ostatnim odcinku zostaje awansowany na stopień sierżanta.
Grany przez Jarosława Boberka.
Alutka.
Alicja „Alutka” Kossoń – sąsiadka Kwiatkowskich. Jest poetką żyjącą we własnym świecie (często lubi zanudzać męża swoimi przemyśleniami). Utrzymuje dobre kontakty towarzyskie z Anną Kwiatkowską, która stara się zawsze pomagać jej w problemach. W ostatnim odcinku urodziła córkę. Po raz pierwszy pojawia się w odcinku 29.
Grana przez Joannę Trzepiecińską.
Jędrula.
Andrzej/Jędrzej Kossoń – mąż Alutki i sąsiad Kwiatkowskich. Pochodzi z Korolówki pod Włodawą. Jest producentem filmowym, zajmuje się głównie realizacją seriali telewizyjnych, dzięki czemu dużo zarabia. Z wykształcenia ekonomista. Uwielbia Kwiatkowskich, zwłaszcza Jacka. Szczególnie nienawidzi posterunkowego za częste, niespodziewane wizyty w domu, co często mu udowadnia swoim żywiołowym zachowaniem. Interesuje się sportem, a szczególnie piłką nożną. Po raz pierwszy pojawia się w odcinku 29.
Grany przez Tomasza Dedka.
Jadzia.
Jadwiga Kraśniak – kuzynka Anki Kwiatkowskiej, gosposia w domu Alutki i Jędruli. Pochodzi z Okuninki pod Włodawą. Boi się jechać metrem, a także wrócić na wieś. Mówi z podlaskim akcentem. Po raz pierwszy pojawia się w odcinku 82.
Grana przez Hannę Śleszyńską.
Dziadek.
Jan Ksawery Potulicki – dziadek Kuby Potulickiego. Jest emerytowanym lekarzem wojskowym (w stopniu pułkownika) o specjalności internista. Po raz pierwszy pojawia się w odcinku 157.
Grany przez Stanisława Michalskiego.
Krysia.
Krystyna Kercz – matka Michała. Przewrażliwiona i nadopiekuńcza, zwłaszcza w stosunku do syna. Nie pracuje, próbuje organizować życie innym. Po raz pierwszy pojawia się w odcinku 291.
Grana przez Joannę Kurowską.
Włodek.
Włodzimierz Kercz – mąż Krysi, ojciec Michała. Jest urzędnikiem, pracuje w Sejmie. Pantoflarz, całkowicie podporządkowany żonie. Po raz pierwszy pojawia się w odcinku 291.
Grany przez Krzysztofa Dracza.
Lesio.
Lesio Kraśniak – mąż Jadzi, rolnik, częsty gość rodziny Kossoniów. Niezbyt lubiany przez Jędrulę jak i Alutkę. Po raz pierwszy postać ta pojawiła się w odcinku 128.
Grany przez Jerzego Słonkę.
Darek.
Dariusz Kwieciński – chłopak Majki. Postać ta pojawiła się w początkowych odcinkach serialu: 11, 22, 35, 40, 43, 46, 49, 56, 58, 61, 70, 72.
Grany przez Marcina Kołodyńskiego. Z powodu śmierci aktora postać została usunięta z serialu.
Krzyś.
Krzysztof Kozłowski – chłopak Majki, polonista Filipa. Pojawia się w odcinkach: 97., 108., 119., 121. oraz w odcinku specjalnym pt. "Bardzo dużo sylwestrów".
Grany przez Borysa Szyca.

</doc>
<doc id="1618620" url="https://pl.wikipedia.org/wiki?curid=1618620" title="Grand Prix Malezji 2002">
Grand Prix Malezji 2002

Wyniki Grand Prix Malezji, drugiej rundy Mistrzostw Świata Formuły 1 w sezonie 2002.

</doc>
<doc id="1618625" url="https://pl.wikipedia.org/wiki?curid=1618625" title="Ǵorǵi Icoski">
Ǵorǵi Icoski

Ǵorǵi Icoski (cyryl. Ѓорѓи Ицоски; ur. 3 maja 1984 w Kruševie) – macedoński biathlonista i biegacz narciarski. Zadebiutował w biathlonie w rozgrywkach Pucharu Europy w 2007.
Starty w Pucharze Świata rozpoczął zawodami w Oberhofie w roku 2008 zajmując 97. miejsce w sprincie. Jego najlepszy dotychczasowy wynik w Pucharze świata to 90. miejsce w sprincie w Anterselvie w sezonie 2007/2008.
Podczas mistrzostw Europy w 2007 w Bansko zajął 65. miejsce w sprincie. Na mistrzostwach Europy w roku 2008 w czeskiej miejscowości Nové Město na Moravě zajął 72. miejsce w biegu indywidualnym i 77. w sprincie.
Na mistrzostwach świata w 2008 w Östersund zajął 107. miejsce w biegu indywidualnym i 111. w sprincie. Na mistrzostwach świata w 2009 w Pjongczangu zajął 114. miejsce w biegu indywidualnym i 112. w sprincie.
Srebrny medalista mistrzostw Macedonii w biegach narciarskich (2008). Rok później był drugi w mistrzostwach Bośni i Hercegowiny w tej dyscyplinie.

</doc>
<doc id="1618627" url="https://pl.wikipedia.org/wiki?curid=1618627" title="Pimobendan">
Pimobendan

Pimobendan – organiczny związek chemiczny, lek zwiększający wrażliwość mięśnia sercowego na wapń, działający przez to dodatnio inotropowo i rozszerzający naczynia. Jest również selektywnym inhibitorem fosfodiesterazy-3 (PDE3).
Pimobendan jest stosowany w leczeniu niewydolności serca u psów, najczęściej powodowanej przez śluzowate zwyrodnienie płatków zastawki mitralnej, lub w przebiegu kardiomiopatii rozstrzeniowej. Przeprowadzono badania u ludzi, w których pimobendan zwiększał przeżycie i poprawiał jakość życia u pacjentów z zastoinową niewydolnością serca wtórną do dysfunkcji zastawki mitralnej w porównaniu z benazeprylem, inhibitorem konwertazy angiotensyny. Obecnie dopuszczony jest do stosowania u ludzi jedynie w Japonii, gdzie jest w obrocie pod nazwą handlową Acardi.

</doc>
<doc id="1618629" url="https://pl.wikipedia.org/wiki?curid=1618629" title="Vetmedin">
Vetmedin



</doc>
<doc id="1618631" url="https://pl.wikipedia.org/wiki?curid=1618631" title="Acardi">
Acardi



</doc>
<doc id="1618633" url="https://pl.wikipedia.org/wiki?curid=1618633" title="Mistrzostwa Świata w Piłce Nożnej 1966 (eliminacje strefy CONCACAF)">
Mistrzostwa Świata w Piłce Nożnej 1966 (eliminacje strefy CONCACAF)

W eliminacjach do Mistrzostw Świata w Piłce Nożnej 1966 strefy CONCACAF wzięło udział 9 drużyn, które zostały podzielone na 3 grupy. Zwycięzcy grup awansowali do grupy finałowej, której zwycięzca awansował do finałów.

</doc>
<doc id="1618635" url="https://pl.wikipedia.org/wiki?curid=1618635" title="The Best... Ever!">
The Best... Ever!

The Best... Ever! – seria składanek. Wydawana jest przez EMI od 2004 roku. Do dzisiaj ukazało się 30 składanek, w tym trzy całkowicie po polsku.

</doc>
<doc id="1618638" url="https://pl.wikipedia.org/wiki?curid=1618638" title="Grand Prix San Marino 2002">
Grand Prix San Marino 2002

Grand Prix San Marino, oficjalnie XXII Gran Premio di San Marino – czwarty z siedemnastu wyścigów Mistrzostw Świata Formuły 1 w sezonie 2002. Zwycięzcą wyścigu został Michael Schumacher (Ferrari) startując z pole position. Drugie miejsce zajął Rubens Barrichello (Ferrari), a Ralf Schumacher (Williams-BMW) ukończył wyścig na trzecim miejscu. Do wyścigu zostało zgłoszonych 22 kierowców, jednakże w kwalifikacjach zdyskwalifikowany został Alex Yoong z zespołu Minardi-Asiatech zgodnie z regułą 107%. 

</doc>
<doc id="1618639" url="https://pl.wikipedia.org/wiki?curid=1618639" title="Orkiestra Dęta OSP Słupca">
Orkiestra Dęta OSP Słupca

Orkiestra Dęta OSP w Słupcy - amatorski, dęty zespół instrumentalny działający przy Ochotniczej Straży Pożarnej w Słupcy. 
Historia.
Orkiestra powstała wraz z jednostką bojową słupeckiej OSP w 1893 roku. Jej pierwszym kapelmistrzem był Józef Baśkiewicz. Jednak szczytowy okres rozwoju zespołu to rok 1990, związany z 700-leciem nadania praw miejskich Słupcy. W 1999 prezesem i kierownikiem artystycznym zostaje Józef January Jasiński, a kapelmistrzem jego syn - Jan Jasiński.
Zespół.
Orkiestra, jako najstarszy zespół artystyczny w Słupcy, bierze udział w uroczystościach państwowych, strażackich, kościelnych oraz imprezach masowych. Demonstruje pokaz musztry paradnej. Uczestniczy w przeglądach, turniejach i festiwalach orkiestr dętych na terenie całego kraju i za granicą. Zdobywa czołowe lokaty w koncertach, marszach pochodowych i musztrze paradnej. Obecnie zespół tworzy orkiestra i grupa choreograficzna - łącznie 60 osób, kapelmistrzem jest Jan Jasiński,a prezesem Jan Głowacki.
Sukcesy.
Sukcesy Orkiestry Dętej w ostatnich latach:
siedmiokrotny laureat przeglądów wojewódzkich i regionalnych
udział w Ogólnopolskim Festiwalu Orkiestr Dętych
26 czerwca 1997 - wraz z 49 strażackimi orkiestrami ustanawia Rekord Guinnessa w konkurencji złożonej z 1500 muzyków - strażaków ochotników
1999 - Festiwal Orkiestr Dętych w Swarzędzu
2002 - koncert we Lwowie na Ukrainie
2006 - IV Europarada Orkiestr Dętych w Suchowoli
2007 - XIX Europejski Festiwal Orkiestr Dętych w Husum w Niemczech
2007 - IV Międzynarodowa Parada Orkiestr w Zambrowie

</doc>
<doc id="1618640" url="https://pl.wikipedia.org/wiki?curid=1618640" title="Cult of Static">
Cult of Static

Cult Of Static – szósty album grupy Static-X, wydany 17 marca 2009. Kontynuacja poprzedniego krążka Cannibal. Pierwszym singlem ma być utwór "Stingwray". Piosenka "Lunatic" znalazła się na ścieżce dźwiękowej filmu Punisher: War Zone.
Utwór "Tera-Fied" odnosi się do aktorki pornograficznej Tery Wray, żony lidera grupy Wayne'a Statica, zaś piosenka "Stingwray" do jej samochodu Chevrolet Corvette (aktorka wystąpiła w teledysku do tego utworu).

</doc>
<doc id="1618642" url="https://pl.wikipedia.org/wiki?curid=1618642" title="Charles Karsner Mills">
Charles Karsner Mills

Charles Karsner Mills (ur. 1845, zm. 28 maja 1931) – amerykański lekarz, neurolog i psychiatra.
Pochodził z Filadelfii. Przez wiele lat związany z Philadelphia General Hospital. Zajmował się m.in. zagadnieniem afazji. Dwukrotnie wybierany na przewodniczącego American Neurological Association, w 1886 i 1924 roku.

</doc>
<doc id="1618644" url="https://pl.wikipedia.org/wiki?curid=1618644" title="Premierzy Australii Zachodniej">
Premierzy Australii Zachodniej

Premier Australii Zachodniej ("Premier of Western Australia") jest faktycznie najwyższym urzędnikiem władzy wykonawczej w stanie Australia Zachodnia (formalnie wyżej od niego sytuuje się gubernator). Choć formalnie premiera mianuje gubernator, w praktyce zostaje nim automatycznie lider partii lub koalicji posiadającej najwięcej mandatów w izbie niższej parlamentu stanowego. Następnie premier mianuje ministrów, tworzących wraz z nim gabinet stanowy.
Urząd ten powstał w grudniu 1890, kiedy Australia Zachodnia – jako ostatnia z kolonii brytyjskich na kontynencie australijskim – uzyskała autonomię.

</doc>
<doc id="1618650" url="https://pl.wikipedia.org/wiki?curid=1618650" title="Grand Prix Austrii 2002">
Grand Prix Austrii 2002

Wyniki Grand Prix Austrii, szóstej rundy Mistrzostw Świata Formuły 1 w sezonie 2002.
Wyścig.
Najszybsze okrążenie:

</doc>
<doc id="1618653" url="https://pl.wikipedia.org/wiki?curid=1618653" title="Jan Filipek">
Jan Filipek

Jan Filipek (ur. 3 grudnia 1931 w Rzeszowie, zm. 11 października 1993 w Krakowie) – profesor łąkarstwa na Wydziale Rolniczym Akademii Rolniczej w Krakowie.
Kariera naukowa.
Studia ukończył na Wydziale Rolniczym Wyższej Szkoły Rolniczej w Krakowie. Uzyskał stopień inżyniera rolnictwa i magistra nauk agrotechnicznych w 1955 roku na podst. pracy "Wpływ koszarzenia na recesję bliźniczki wyprostowanej". Następnie odbył półroczny staż naukowy w Nyon w Szwajcarii w 1960 roku.
W 1962 roku uzyskał stopień doktora nauk rolniczych na podst. pracy "Wartość pastewna brodawnika zwyczajnego (Leontodon hispidus L.) na tle wartości pastewnej siana górskiego" (Rocz. Nauk Rol. 76-F-3, 1965).
W 1971 roku uzyskał stopień doktora habilitowanego w oparciu o rozprawę "Wpływ częstotliwości koszenia na zagęszczenie, wydajność, skład botaniczny i chemiczny runi łąkowej" (Post. Nauk Rol., 1 i 3, 1968; Acta Agr. et Silv., ser. Agr., IX/2, 1969).
W 1975 roku został profesorem nadzwyczajnym, a w 1983 mianowany profesorem zwyczajnym.
Stanowiska.
Pełnił funkcje asystenta (1955-57), st. asystenta (1957-63), adiunkta (1963-68), docenta (1968-75) i profesora (od 1975) w Katedrze Uprawy Łąk i Pastwisk WSR, następnie AR w Krakowie. Był kierownikiem Zespołu Uprawy Łąk i Pastwisk oraz dyrektorem Instytutu Uprawy Roli i Roślin (1970-81), kierownikiem Katedry Uprawy Łąk i Pastwisk (od 1982), dziekanem Wydziału Rolniczego WSR (1972-81) i AR (od 1987), prorektorem AR w Krakowie (1972-81).
Członkostwo w organizacja naukowych.
Był członkiem Rady Głównej Nauki, Szkolnictwa Wyższego i Techniki (1974-76), Komitetu Zagospodarowania Ziem Górskich PAN (od 1975), Centralnej Komisji Kwalifikacyjnej ds. Kadr Naukowych (od 1979), Zespołu Dydaktyczno-Naukowego Rolnictwa, Ogrodnictwa, Zootechniki, Ekonomiki Rolnictwa i Kształtowania Terenów Zieleni Ministerstwa Nauki i Szkolnictwa Wyższego (od 1983), Komisji Nauk Rolniczych i Leśnych PAN, Oddział w Krakowie (od 1972) i jej wiceprzewodniczącym (od 1987).
Był również redaktorem serii "Rolnictwo" Zeszytów Naukowych AR w Krakowie (od 1972), redaktorem naczelnym "Acta Agraria et Silvestria" (od 1984) i zastępcą redaktora naczelnego "Problemów Zagospodarowania Ziem Górskich" PAN (od 1985).
Prace.
Był autorem lub współautorem 63 prac naukowo-badawczych, 36 artykułów naukowych, 15 komunikatów, 27 artykułów popularnonaukowych, 3 ekspertyz, 3 skryptów oraz 4 podręczników akademickich i książek (m.in. "Uprawa i użytkowanie łąk i pastwisk", praca zbiorowa pod red. M. Falkowskiego, PWRiL, Warszawa 1973).
Na podkreślenie zasługuje opracowanie krajowego systemu liczb wartości użytkowej (LWU) roślin łąkowo-pastwiskowych (Post. Nauk Rol., 4, 1973).
Z prac o charakterze łąkoznawczym należy wymienić badania nad zdolnością konkurencyjną traw i roślin motylkowych, studia nad wartością pastewną ziół łąkowych oraz sukcesjami roślinnymi łąk rezerwatowych. W pracach stosowanych wiele uwagi poświęcał roli nawożenia mineralnego górskich użytków zielonych oraz badaniom nad wpływem terminów i częstotliwości użytkowania kośnego na ruń trawiastą i jej wydajność. W ramach prac nad zagospodarowaniem górskich użytków zielonych zbadał plonowanie różnych mieszanek trawiasto-motylkowych w porównaniu z samozadarnianiem i zbiorowiskiem trwałym.
Odznaczenia.
Został odznaczony Krzyżem Kawalerskim Orderu Odrodzenia Polski, tytułem honorowym "Zasłużony Nauczyciel PRL", Medalem Komisji Edukacji Narodowej i wieloma innymi odznaczeniami. Otrzymał również szereg nagród Ministra Nauki i Szkolnictwa Wyższego.
Profesor Jan Filipek został pochowany na Cmentarzu Rakowickim.

</doc>
<doc id="1618654" url="https://pl.wikipedia.org/wiki?curid=1618654" title="Grand Prix Stanów Zjednoczonych 2002">
Grand Prix Stanów Zjednoczonych 2002

Grand Prix Stanów Zjednoczonych, oficjalnie XXXI SAP United States Grand Prix – szesnasty z siedemnastu wyścigów Mistrzostw Świata Formuły 1 w sezonie 2002. Zwycięzcą wyścigu został Rubens Barrichello (Ferrari) startując z drugiego pola. Drugie miejsce zajął Michael Schumacher (Ferrari), który w kwalifikacjach wywalczył pole position. David Coulthard (McLaren-Mercedes) ukończył wyścig na trzecim miejscu.

</doc>
<doc id="1618660" url="https://pl.wikipedia.org/wiki?curid=1618660" title="Zgromadzenie Ustawodawcze Australii Zachodniej">
Zgromadzenie Ustawodawcze Australii Zachodniej

Zgromadzenie Ustawodawcze Australii Zachodniej (ang. "Western Australian Legislative Assembly") – izba niższa parlamentu stanowego Australii Zachodniej. Składa się z 59 członków wybieranych na czteroletnią kadencję w jednomandatowych okręgach wyborczych, z zastosowaniem ordynacji preferencyjnej. Podobnie jak we wszystkich wyborach organizowanych w Australii, głosowanie jest obowiązkowe.
Zgromadzenie powstało w 1890, z chwilą uzyskania przez Australię Zachodnią autonomii w ramach Imperium Brytyjskiego. Początkowo w przy głosowaniu stosowano cenzusy płci i posiadania ziemi. W 1893 prawo do udziału w wyborach rozszerzono na wszystkich mężczyzn z wyjątkiem Aborygenów, a w 1899 przyznano je także kobietom.
Przywódca frakcji posiadającej najwięcej miejsc w Zgromadzeniu jest zwyczajowo mianowany przez gubernatora premierem stanu. W obecnej kadencji (2008-2012) żadna z partii nie ma wyraźnej większości. Choć najwięcej miejsc w Zgromadzeniu zdobyła Australijska Partia Pracy, mniejszościowy rząd stanowy tworzy Liberalna Partia Australii, popierana przez Narodową Partię Australii i deputowanych niezrzeszonych.

</doc>
<doc id="1618664" url="https://pl.wikipedia.org/wiki?curid=1618664" title="Ostrów Mazowiecka (stacja kolejowa)">
Ostrów Mazowiecka (stacja kolejowa)

Ostrów Mazowiecka – stacja kolejowa w mieście Ostrów Mazowiecka, w województwie mazowieckim, w Polsce.

</doc>
<doc id="1618665" url="https://pl.wikipedia.org/wiki?curid=1618665" title="Hyloscirtus">
Hyloscirtus

Hyloscirtus – rodzaj płaza bezogonowego z podrodziny Cophomantinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w środkowej Kostaryka w wilgotnym lesie do wschodnich i zachodnich zboczach Andów w Kolumbii i Ekwadorze oraz w dolinach i zboczach zachodnich Andów oraz na terenach odpływowych Amazonki w Wenezueli, Kolumbii, Ekwadorze, Peru i Boliwii.
Systematyka.
Podział systematyczny.
Rojas-Runjaic i współpracownicy w 2018 roku uznali rodzaj "Colomascirtus" za młodszy synonim rodzaju "Hyloscirtus" i przenieśli do tego ostatniego rodzaju gatunki zaliczane we wcześniejszych publikacjach do rodzaju "Colomascirtus".
Do rodzaju należą następujące gatunki:

</doc>
<doc id="1618666" url="https://pl.wikipedia.org/wiki?curid=1618666" title="Agata Rafałowicz">
Agata Rafałowicz

Agata Rafałowicz (ur. 27 sierpnia 1987) – polska koszykarka, grająca na pozycji rozgrywającej, obecnie zawodniczka AZS-u Politechniki Korona Kraków. 
Reprezentuje barwy poznańskiego AZS, wcześniej związana z Olimpią Poznań, której jest wychowanką i z którą zdobywała wielokrotnie medale mistrzostw Polski w kategoriach młodzieżowych.

</doc>
<doc id="1618667" url="https://pl.wikipedia.org/wiki?curid=1618667" title="Michaił Astwacaturow">
Michaił Astwacaturow

Michaił Iwanowicz Astwazaturow (ros. Михаил Иванович Аствацатуров, ur. w Derbencie, zm. 29 marca 1936 w Leningradzie) – rosyjski lekarz neurolog i psychiatra.
Życiorys.
Studiował medycynę na Akademii Medyko-Chirurgicznej w Sankt Petersburgu. Był uczniem i współpracownikiem Władimira Biechtieriewa. Tytuł doktora medycyny otrzymał w 1908 roku, po czym wyjechał na trzy lata za granicę. Zwiedził kliniki w Austrii, Anglii, Niemczech, Francji, poznał Freuda i Bleulera. Po powrocie do Rosji w 1911 został mianowany profesorem.
Żonaty z Nadjeżdą Płatonowną Gurgenbekową (1878–1965).
Dorobek naukowy.
W 1934 roku opisał jednostkę chorobową, znaną dziś jako "notalgia paresthetica".
Był autorem ponad 100 prac, w języku rosyjskim, niemieckim i angielskim. Jego uczniami byli m.in. Karczikian, Razdolski, Triumfow, Skobło, Gołman, Aronowicz.

</doc>
<doc id="1618670" url="https://pl.wikipedia.org/wiki?curid=1618670" title="Clemente Meroni">
Clemente Meroni

Clemente Meroni (ur. 8 czerwca 1907 w Cinisello Balsamo prowincja Mediolan, zm. 1987) – włoski bokser, mistrz Europy.
Uczestnicząc w Mistrzostwach Europy Budapeszcie 1930 roku, wywalczył złoty medal w kategorii średniej.
W latach 1930 – 1936 walczył na ringu zawodowym, jako bokser zawodowy stoczył 44 walki, z czego 21 pojedynków wygrał, 5 zremisował i 18 przegrał.

</doc>
<doc id="1618671" url="https://pl.wikipedia.org/wiki?curid=1618671" title="World of Glass">
World of Glass

World of Glass – trzeci album studyjny norweskiej grupy gothic metalowej Tristania. Jest to pierwszy album Tristanii bez udziału usuniętego wcześniej z zespołu Mortena Velanda.

</doc>
<doc id="1618672" url="https://pl.wikipedia.org/wiki?curid=1618672" title="Udasi">
Udasi

Udasi – ascetyczny ruch w ramach sikhizmu, zapoczątkowany przez Śri Ćhanda (1494-1629), syna Guru Nanaka. 
W przeciwieństwie do sikhów należących do głównego nurtu, udasi nie przywiązują wagi do nakazu noszenia brody i niestrzyżenia włosów.

</doc>
<doc id="1618673" url="https://pl.wikipedia.org/wiki?curid=1618673" title="Marlena Rulewicz">
Marlena Rulewicz

Marlena Rulewicz, z domu Wdowczyk (ur. 22 września 1987) – polska koszykarka, grająca na pozycji środkowej. 

</doc>
<doc id="1618675" url="https://pl.wikipedia.org/wiki?curid=1618675" title="Andreas Aidius">
Andreas Aidius

Andreas Aidius – szkocki filozof i poeta łaciński, agent polityczny króla Jakuba I, profesor Gimnazjum Akademickiego w Gdańsku na początku XVII wieku.
Życiorys.
Pochodził z Aberdeen. Odbył studia filozoficzne w Heidelbergu, gdzie zgłębiał przede wszystkim nauki Arystotelesa. Należał do perypatetyków. Przez jakiś czas pracował w charakterze nauczyciela filozofii we Francji, gdzie propagował teksty Arystotelesa.
Jesienią 1609 decyzją Rady Miasta Gdańska powołany został na profesora filozofii w miejscowym Gimnazjum Akademickim. Przyszło mu zastąpić cieszącego się europejską sławą Bartłomieja Keckermanna, zmarłego w lipcu tego roku. Ówcześnie w tym mieście nie brakowało mieszkańców Wysp Brytyjskich, ale byli to przede wszystkim rzemieślnicy i kupcy, nie wykazujący zainteresowania nauką. Obecność Anglików i Szkotów sprawiła, że o ich interesy dbały dwory władców angielskich, utrzymujące swoich agentów. 
Swoją obecność w Gdańsku Aidius rozpoczął od przyłączenia się do literackich gratulacji dla innego z nauczycieli Gimnazjum, filologa klasycznego i bibliotekarza Andrzeja Dasiusa, który w październiku 1609 ożenił się. Aidius dedykował koledze krótki wiersz łaciński "Quid sit et de loco purgatoris aenigma". 
Do obowiązków nauczycielskich Aidiusa w Gdańsku należało prowadzenie zajęć – wykładów i ćwiczeń – z logiki, etyki i metafizyki, a także opieka nad studentami piszącymi dysertacje i wreszcie prowadzenie publicznych dysput nad tymi pracami. Z kroniki Efraima Praetoriusa wiadomo, że Aidius kierował co najmniej pięcioma publicznymi dysputami, aczkolwiek ze względu na brak programów nauczania Gimnazjum Akademickiego z tamtego okresu oraz fakt, iż nie wszystkie dysertacje publikowano, nie można wykluczyć, że dysput takich odbyło się więcej. W czerwcu 1610 dysertację z zakresu filozofii przyrody (na temat zjawisk naturalnych, np. metali i kopalin) prezentował Ślązak Grzegorz Martini, wychowawca kasztelanica bełskiego Władysława Ostroroga. W 1611 Aidius przewodniczył dysputom na temat prac gdańszczanina Jana Pauliego ("De somniis et quae ex iis petuntur divinationibus" - "O snach i wyprowadzanych ze snów proroctwach") oraz darłowianina Tomasza Adamusa ("De magnaminitate et modestia" - "O wielkości i powściągliwości duszy"). W 1612 odbyły się kolejne dysputy pod przewodnictwem Aidiusa: na temat rozprawy "De verecundia et continentia" ("O skromności i powściągliwości"), której autor nie jest znany, oraz dysertacji z logiki "De subiecto et accidente" ("O podmiocie i akcydencie"), przygotowanej przez Anglika Tomasza Seroe. Ta ostatnia dysertacja, zawierająca polemikę z poglądami logika francuskiego Petrusa Ramusa, dała okazję Aidiusowi do obrony tradycyjnej logiki arystotelesowskiej.
W 1610 w oficynie Marcina Rhodego Aidius opublikował zbiór dialogów o tematyce pastoralnej "Pastoria in decem distributa eclogas". Praca ta powstała prawdopodobnie jeszcze w czasie pobytu autora we Francji. 
Obok pracy pedagogicznej i literackiej Aidius reprezentował w Gdańsku interesy króla Anglii i Szkocji Jakuba I. Prawdopodobnie pozostawał na usługach monarchy już przed przybyciem do Gdańska, o czym może świadczyć pismo króla do Rady Miasta z podziękowaniem za zaangażowanie Aidiusa. Szkot zajmował się m.in. sprawą paszkwili na temat króla, które pojawiły się na ziemiach polskich jako reakcja na prześladowania katolików po spisku prochowym. Już pod koniec 1609 lub na początku 1610 jedną z broszur skierowanych przeciw królowi angielskiemu Aidius znalazł w księgarni gdańszczanina Andrzeja Hünefelda i przesłał do Anglii, o autorstwo oskarżając rektora kolegium jezuitów w Braniewie Franciszka Petrosę, a o inspirację szkockiego jezuitę przebywającego w Braniewie, Roberta Abercrombiusa. W sprawie tej odbył następnie podróż do Anglii, gdzie został przyjęty przez króla Jakuba. Król zasugerował mu zorganizowanie akcji porwania Abercrombiusa. Misja ta ostatecznie nie powiodła się, chociaż wiosną 1611 Aidius był na Warmii i spotkał się z biskupem warmińskim Szymonem Rudnickim, a także jezuitami, być może nawet z samymi oskarżonymi. Efektem starań Aidiusa oraz nowego agenta szkockiego w Gdańsku, Patricka Gordona stała się natomiast konfiskata i spalenie egzemplarzy paszkwilu, znalezionych w księgarni Hünefelda.
Aidius zajmował się także satyrycznym pamiętnikiem Jana Stercoviusa. Tekst, ośmieszający Szkotów i króla Jakuba I, znalazł w dokumentach pozostałych po zmarłym agencie szkockim Williamie Bruce. Sprawa zakończyła się straceniem Stercoviusa w Rastenburgu (Kętrzynie) w 1613.
Niepowodzenie misji porwania braniewskich jezuitów podważyła zaufanie gdańszczan do Aidiusa. Po kilku donosach zmuszony został wiosną 1613 do opuszczenia Gdańska i osiedlenia się w nadreńskim mieście Oppenheim. W 1614 ogłosił tam komentarz do "Etyki nikomachejskiej" Arystotelesa ("Commentarius in Nicomachia seu clavis philisophiae moralis"), który okazał się plagiatem. Plagiat udowodnił kilkadziesiąt lat później Jan Michał Reinelius w dysertacji przedstawionej na Uniwersytecie Lipskim w 1673. Reinelius zarzucił Aidiusowi korzystanie nie z tekstów Arystotelesa, a źródeł wtórnych, dowolne przytaczanie poglądów Arystotelesa, wykorzystywanie tekstów Keckermanna i innych autorów bez odpowiedniego odnotowania. Pojawił się również zarzut pogardy dla poprzedników i wywyższania własnej osoby.
Dalsze losy Andreasa Aidiusa nie są znane. Być może pozostawał nadal na usługach króla Jakuba, któremu w jednym z listów rekomendował swoją osobę jako człowieka posłusznego i dyskretnego, posiadającego szerokie znajomości, z wiedzą z zakresu historii, fizyki, medycyny, teologii, znającego liczne państwa oraz szereg języków – francuski, holenderski, polski, włoski, grekę, łacinę, hebrajski.

</doc>
<doc id="1618677" url="https://pl.wikipedia.org/wiki?curid=1618677" title="Wskaźnik równomierności">
Wskaźnik równomierności

Wskaźnik równomierności – wskaźnik różnorodności gatunkowej wyrażający stosunek rzeczywistej różnorodności do różnorodności maksymalnej. Jego równanie zależne jest od przyjętego wskaźnika różnorodności:
gdzie:
gdzie:

</doc>
<doc id="1618679" url="https://pl.wikipedia.org/wiki?curid=1618679" title="Granica ukraińsko-węgierska">
Granica ukraińsko-węgierska

Granica ukraińsko-węgierska – granica państwowa, pomiędzy Ukrainą oraz Węgrami o długości 103 km.
Kształtowanie się granicy.
Granica powstała w 1945 po II wojnie światowej, gdy terytorium Zakarpacia przeszło spod władzy węgierskiej pod radziecką. Granica miała identyczny przebieg jak dziś i dzieliła Węgry i USRR. Po ogłoszeniu w 1991 roku niepodległości przez Ukrainę powstała obecna granica.
Przebieg granicy.
Granica zaczyna się na styku z Rumunią na północ od Méhtelek (HUN) i biegnie na północny zachód. Pomiędzy węgierskim miejscowościami Tiszabecs i Szatmárcseke granica biegnie wzdłuż rzeki Cisy, następnie rzeka skręca na stronę węgierską. W okolicach miasteczka Lónya granica ponownie zaczyna biec wzdłuż Cisy, aż do styku z granicą Słowacji w Záhony.

</doc>
<doc id="1618680" url="https://pl.wikipedia.org/wiki?curid=1618680" title="Tzsch">
Tzsch

Tzsch – pentagraf występujący w języku niemieckim. Odpowiada polskiemu „cz”. Oznacza dźwięk . Współcześnie nieużywany. Zachował się jedynie w nazwach własnych, jak np.: w nazwisku Friedrich Wilhelm Nietzsche albo w nazwie gminy Kötzschau w Saksonii-Anhalcie.

</doc>
<doc id="1618681" url="https://pl.wikipedia.org/wiki?curid=1618681" title="Cerkiew św. Bazylego w Bełżcu">
Cerkiew św. Bazylego w Bełżcu

Cerkiew św. Bazylego w Bełżcu – drewniana cerkiew greckokatolicka, znajdująca się w Bełżcu.
Historia.
Cerkiew została zbudowana w 1756 roku. 3 lutego 1755 roku został wydany w dworze bełżeckim dokument erekcyjny cerkwi. Gdzie Marcin i Michał Lipscy oznajmiają, że: "„umyśliliśmy Cerkiew pod Titułem Świętego Bazylego Wielkiego […] erygować, na postawienie której Ja Michał Grunt moy dziedziczny między Ogrodem Antoniego Szewca z iedney a Gruntem moim Dworskim z drugiej strony, przy drodze publicznej od Lipska idącej przez wieś, po prawey ręce Znayduiącyey się y aż pod Lasek wzdłuż równo z Ogrodem tegoż Antoniego Szewca ciągnący się wszerz zaś od wyżej wyrażonego ogrodu ku Gumnowi biorąc sążni Osimnaście na Cerkiew i Cmentarz daię y wiecznemi czasy naznaczam" […]”. Na uposażenie proboszcza obydwaj fundatorzy ofiarowali grunty, a także zezwolili na korzystanie z wolnego mlewa w młynach, na „"Piwa warzenie y gorzałki"” oraz na wolny wyrąb w lasach na opał i na budowanie. Proboszcza i jego następców zobowiązali, „"aby w Jedności z Kościołem Świętym Rzymskim Pod Władzą i Posłuszeństwem Biskupa Cheł(mskeigo) zostawał […] za żywych i umarłych fundatorów[…] po wszystkie czasy Błagał, jako na Każdą Sobotę Mszą Świętą za żywych i umarłych koloratorów miewał"”; parafian miał nauczać dobrym przykładem i nauką religii i pobożności, ponadto był obligowany „"Parafian Swoich Kochać, mieć w Uszanowaniu y nieobciążać Onych" […]”. Parafianie „"na Rekognicyą Jego Pasterskiej nad Sobą Władzy Co rocznie oddawać powinni będącą pod Tytułem Stołowego każdy siadłszy na placu Gospodarz Obrządku Greckiego po złotemu, a to około Świętego Bożego Narodzenia do Woyta złożyć, a Wuyt do rąk Parocha złożone oddać" […]”.
Budowa rozpoczęta w 1756 roku trwała kilka miesięcy; (na nadprożu głównego otworu wejściowego cerkwi wycięta jest inskrypcja „ANNO 1756 Die 31 Mensis Julij”. W czasie I wojny światowej została poważnie uszkodzona, w 1919 – odnowiona. Po wysiedleniu ludności ukraińskiej w 1947, cerkiew zamieniono na magazyn.
Zbudowana jest z bali sosnowych w konstrukcji zrębowej na podmurówce z kamienia, z prezbiterium zwróconym na południe. Cerkiew jest trójdzielna, składa się z prezbiterium, nawy głównej i niewielkiego babińca. Prezbiterium powstało na planie wydłużonego czworokąta, łączy się z nim od wschodu prostokątna zakrystia, o długości równej długości prezbiterium. Kwadratowa nawa główna jest szersza od prezbiterium z jednej i od babińca z drugiej strony. Nawę kryje ośmioboczna zrębowa kopuła. Drzwi do świątyni są prostokątne, na nadprożu znajdują się daty 1756 i 1838, data budowy i remontu. Okna świątyni zdobią osłony. W bębnie, na którym położona jest kopuła, znajdują się niewielkie kwadratowe okna.
Z wyposażenia cerkwi przetrwał jedynie osiemnastowieczny ludowy krzyż, pozostałe elementy uległy po 1947 zniszczeniu. W sąsiedztwie cerkwi znajdował się dawniej cmentarz, na którym przetrwało pięć nagrobków z XVIII–XIX w..

</doc>
<doc id="1618683" url="https://pl.wikipedia.org/wiki?curid=1618683" title="Wyszków (stacja kolejowa)">
Wyszków (stacja kolejowa)

Wyszków – stacja kolejowa w mieście Wyszków, w województwie mazowieckim, w Polsce.
W roku 2017 stacja obsługiwała 300–499 pasażerów na dobę.

</doc>
<doc id="1618685" url="https://pl.wikipedia.org/wiki?curid=1618685" title="Anna Pamuła">
Anna Pamuła

 
Anna Pamuła (ur. 3 października 1984) – polska koszykarka, grająca na pozycji skrzydłowej. 
Do jej największego sukcesu należy zdobycie srebrnego medalu z zespołem AZS-u Poznań w sezonie 2003/2004. Występowała w SMSie Warszawa i Meblotapie Chełm. Pochodzi ze Stalowej Woli z rodziny o koszykarskich tradycjach, jej brat także gra wyczynowo w koszykówkę w Polonii Warszawa.

</doc>
<doc id="1618686" url="https://pl.wikipedia.org/wiki?curid=1618686" title="2 Pułk Rozpoznawczy">
2 Pułk Rozpoznawczy

2 Pułk Rozpoznawczy (kadrowy) – skadrowany oddział kawalerii pancernej Polskich Sił Zbrojnych.
1 Oddział Rozpoznawczy (1940-1943).
Powstał 5 lipca 1940 roku w obozie w Biggar jako jednostka rozpoznawcza 1 Brygady Strzelców. Na jego dowódcę wyznaczony został ppłk Ziemowit Grabowski. 
Oddział składał się przede wszystkim z ewakuowanych z Francji żołnierzy 3 Oddziału Rozpoznawczego. Na początku 1942 roku stan oddziału wynosił 24 oficerów i 107 szeregowych. 
20 marca 1943 roku z 1 Samodzielnej Brygady Strzelców utworzono skadrowaną 1 Dywizję Grenadierów. Większość żołnierzy 1 OR została skierowana jako uzupełnienie do 1 DPanc gen. Maczka. Pozostali żołnierze mieli wejść w skład kolejnej dywizji pancernej.
Dysponowano transporterami Universal Carrier, motocyklami Norton oraz transporterami piechoty Fordson WOT2C 15 cwt.
W 1943 roku po przekazaniu żołnierzy do 1 DPanc organizacja oddziału była następująca:
2 Pułk Rozpoznawczy (1943-1944).
Na podstawie rozkazu Naczelnego Wodza L.dz. 1210/Tjn.Org.43 z 21 września 1943 roku i rozkazu dziennego Nr 63 dowódcy 2 Dywizji Grenadierów Pancernych (Kadrowej) z 18 listopada 1943 roku dotychczasowy 1 Oddział Rozpoznawczy został przemianowany na 2 Pułk Rozpoznawczy (Kadrowy). 
Nowo sformowany pułk miał być pancernym pułkiem rozpoznawczym. Na początku 1944 roku uzbrojono go w czołgi szybkie Covenanter, a potem zastąpiono je czołgami Crusader i Cromwell.
8 stycznia 1944 roku przemianowano pułk na 9 Pułk Ułanów Małopolskich. Pułk jako trzeci pancerny został przydzielony do 16 Brygady Pancernej. 5 marca 1944 roku z zalążków wydzielonych z pułku powstał 5 Pułk Pancerny i wszedł w skład 16 SBPanc. Ułani przekazali cały sprzęt pancerny do 5 ppanc.
W styczniu 1945 roku 9 Pułk Ułanów Małopolskich został przeniesiony do nowo formowanej 4 Dywizji Piechoty jako jej pułk rozpoznawczy. Otrzymał samochody pancerne Humber Mk. III, rozpoznawcze LCR Humber oraz nowoczesne samochody pancerne Staghound. Dysponował także transporterami Universal Carrier oraz Loyd Carrier z przeciwpancernymi 6-funtowymi armatami.

</doc>
<doc id="1618687" url="https://pl.wikipedia.org/wiki?curid=1618687" title="Juan Landázuri Ricketts">
Juan Landázuri Ricketts

Juan Landázuri Ricketts OFM, właśc. Guillermo Eduardo Landázuri Ricketts (ur. 19 grudnia 1913 w Arequipie, zm. 16 stycznia 1997 w Limie) – peruwiański biskup rzymskokatolicki, franciszkanin, arcybiskup Limy, kardynał.
Życiorys.
Wykształcenie otrzymał w rodzinnym mieście i tam także, na Uniwersytecie św. Augustyna, rozpoczął studia z zakresu literatury i filozofii. Przerwał je jednak na trzecim roku, wstępując 28 kwietnia 1933 do zakonu Braci Mniejszych. Wyświęcony na kapłana 16 maja 1939 r., pracował jako misjonarz ludowy oraz wykładowca teologii. W latach 1946-1949 studiował na "Antonianum" w Rzymie, gdzie uzyskał doktorat z prawa kanonicznego. Po powrocie do ojczyzny kontynuował pracę nauczycielską, następnie został mianowany przełożonym peruwiańskiej prowincji franciszkanów; później wybrano go także definitorem generalnym zakonu dla Ameryki Łacińskiej.
18 maja 1952 r. otrzymał nominację na biskupa pomocniczego archidiecezji Limy i arcybiskupa tytularnego "Roina", a 2 maja 1955 r. został mianowany jej arcybiskupem. Jako pasterz archidiecezji przeprowadził wizytację wszystkich parafii, zwołał synod diecezjalny, dokończył budowę nowego seminarium duchownego w Magdalenie, założył niższe seminarium duchowne w Chaciacayo oraz powołał do życia wiele dzieł wychowawczych i oświatowych. Erygował ponad 30 nowych parafii na terenie archidiecezji limskiej, troszcząc się nieustannie o powołania do stanu duchownego oraz o głęboką formację religijną wiernych.
Na konsystorzu 19 marca 1962 został wyniesiony do godności kardynalskiej przez Jana XXIII, nadając tytuł prezbitera "Santa Maria in Ara Coeli". Brał udział w obradach Soboru Watykańskiego i także uczestniczył w synodach biskupów odbywających się w latach 1967, 1969, 1971 i 1974. Po osiągnięciu wieku emerytalnego papież Jan Paweł II przyjął jego dymisję z urzędu 30 grudnia 1989.

</doc>
<doc id="1618690" url="https://pl.wikipedia.org/wiki?curid=1618690" title="Manu del Moral">
Manu del Moral

Manu del Moral, również Manu, właśc. Manuel del Moral Fernández (ur. 25 lutego 1984 w Jaén) – hiszpański piłkarz grający na pozycji napastnika w Rayo Majadahonda.
Kariera.
Manu dorastał w młodzieżowych kategoriach Atlético Madryt, gdzie grał razem z Braulio. W sezonie 2003/04 został wypożyczony do Recreativo Huelva. Było to jednak mało owocne wypożyczenie, gdyż zagrał jedynie w 5 spotkaniach i strzelił 1 bramkę. Po powrocie do stolicy Hiszpanii, del Moral epizodycznie występował w pierwszym składzie drużyny z Vicente Calderón. Przed sezonem 2006/07 dołączył do drużyny Getafe CF. Swojego pierwszego ligowego gola strzelił 22 października 2006 w wygranym 2:1 spotkaniu przeciwko Recre. Pierwszy sezon w Getafe CF zakończył z dorobkiem 8 bramek. Był to drugi wynik w klubie, zaraz po Danielu Güizie. W kolejnym sezonie grał już w ataku ze swoim byłym kolegą z Atlético – Braulio. W sezonie 2010/2011 strzelił 7 bramek, tyle samo co Juan Ángel Albín, przyczyniając się do zajścia swojej drużyny do ćwierćfinałów Pucharu UEFA.
Po zakończeniu sezonu 2010/2011 Manu przeszedł do Sevilli za około 4,5 mln euro.
6 czerwca 2011 Manu zadebiutował w reprezentacji Hiszpanii w wygranym 3:0 towarzyskim meczu z Wenezuelą.

</doc>
<doc id="1618691" url="https://pl.wikipedia.org/wiki?curid=1618691" title="Turritopsis nutricula">
Turritopsis nutricula

Turritopsis nutricula – gatunek stułbiopława. Przed wyodrębnieniem z niego gatunku "Turritopsis dohrnii" uznawany był za jedynego przedstawiciela królestwa zwierząt posiadającego zdolność całkowitego powrotu do stadium niedojrzałego płciowo po osiągnięciu dojrzałości płciowej, co potencjalnie pozwala na biologiczną nieśmiertelność.
Naukowo opisano wiele gatunków należących do rodzaju "Turritopsis". "Turritopsis nutricula" był opisywany z zachodniego Atlantyku. Większość z pozostałych gatunków uznano z czasem za geograficzne formy "Turritopsis nutricula" i uznano, że jest to gatunek kosmopolityczny, występujący w wodach subtropikalnych całego świata. Badania genetyczne wykazały jednak, że przynajmniej w kilku rejonach występują formy różniące się wystarczająco, by uznać je za odrębne gatunki – w Morzu Śródziemnym "Turritopsis dohrnii" („nieśmiertelna meduza”), w wodach Nowej Zelandii "Turritopsis rubra", a w populacjach występujących w pobliżu Japonii odkryto trzy różne linie rozwojowe tych stułbiopławów.
W cyklu rozwojowym stułbiopławów występuje stadium larwalne (planula), z którego powstaje polip, a ten przekształca się w meduzę. Meduza "Turritopsis nutricula", zwana hydromeduzą, powraca do stadium niedojrzałego płciowo, tzw. hydropolipa.
Przypuszcza się, że osiągnięcie takiego stanu jest możliwe poprzez proces transdyferencjacji. Teoretycznie taki cykl może powtarzać się w nieskończoność, co oznaczałoby, że "Turritopsis nutricula" jest pierwszym znanym przypadkiem potencjalnie nieśmiertelnego zwierzęcia. Głównie z tego powodu wzbudza duże zainteresowanie biologów morskich i genetyków.
Średnica ciała meduzy "Turritopsis nutricula" wynosi 4–5 mm.

</doc>
<doc id="1618695" url="https://pl.wikipedia.org/wiki?curid=1618695" title="Tor Kielce">
Tor Kielce

Tor Kielce – tor wyścigowy zlokalizowany w Miedzianej Górze, koło Kielc. Powstał w latach 1976-1977 z inicjatywy Włodzimierza Wójcikiewicza – prezesa Automobilklubu Kieleckiego, przy współpracy z Polskim Związkiem Motorowym oraz zakładów z regionu świętokrzyskiego, tor został zaprojektowany przez Józefa Marcinkowskiego. Oficjalne otwarcie pierwszego w Polsce toru samochodowo-motocyklowego miało miejsce 26 czerwca 1977 roku.
Charakterystyka.
Tor Kielce jest obecnie częścią ośrodka sportowo-turystycznego „Moto-Raj”, w skład którego wchodzą: budynek administracyjny, motel oraz kemping mający 150 miejsc dla przyczep kempingowych i 50 miejsc namiotowych. Całość należy do Automobilklubu Kieleckiego.
Od lat 80. XX wieku na terenie Toru Kielce organizowana jest giełda samochodowa.
W 2000 roku odbyły się tu szosowe kolarskie mistrzostwa Polski, a także kolarskie mistrzostwa Europy kategorii młodzieżowców.

</doc>
<doc id="1618698" url="https://pl.wikipedia.org/wiki?curid=1618698" title="Zsch">
Zsch

Zsch – tetragraf występujący w języku niemieckim i odpowiadający polskiemu „cz”. Występuje wyłącznie na początku wyrazów. Współcześnie nie jest używany. Zachował się jedynie w nazwach własnych, jak np. w nazwach niemieckich gmin (Zschorlau, Zschepplin, Zschopau) oraz rzeki Zschopau.

</doc>
<doc id="1618700" url="https://pl.wikipedia.org/wiki?curid=1618700" title="Imperia Tower">
Imperia Tower

Imperia Tower – wieżowiec zbudowany w 2011 r. w Moskwie, na terenie Moskiewskiego Międzynarodowego Centrum Biznesowego. Konstrukcja rozpoczęła się w 2001 r., jednak w 2003 wstrzymano budowę na trzy lata. Koszt budowy wyniósł 300 mln $.
Piętra od 1 do 30 zajmują powierzchnie biurowe, od 32 do 40 piętra hotel, a od 42 do 59 apartamenty. Oprócz tego w budynku znajduje się galeria handlowa, aquapark oraz parking na 1500 samochodów.

</doc>
<doc id="1618703" url="https://pl.wikipedia.org/wiki?curid=1618703" title="Pracounyja Rezierwy-RIPA Mińsk">
Pracounyja Rezierwy-RIPA Mińsk

Pracounyja Rezierwy-RIPA Mińsk (biał. ФК «Працоўныя рэзервы»-РІПА Мінск) – białoruski klub piłkarski z siedzibą w Mińsku.
Historia.
Chronologia nazw:
Klub piłkarski Pracounyja Rezierwy-RIPA został założony w Mińsku w 2001. Był sponsorowany przez RIPA - Republikański Instytut Profesjonalnej Edukacji (biał. РІПА - Рэспубліканскі інстытут прафэсійнай адукацыі). W 2001 występował w III lidze białoruskiej. W 2002 połączył się z klubem Traktar Mińsk. Nowy klub przyjął nazwę MTZ-RIPA Mińsk i kontynuował tradycje Traktora.

</doc>
<doc id="1618704" url="https://pl.wikipedia.org/wiki?curid=1618704" title="Tarpeda-MTZ Mińsk">
Tarpeda-MTZ Mińsk



</doc>
<doc id="1618707" url="https://pl.wikipedia.org/wiki?curid=1618707" title="Niszczyciel min projektu 206FM">
Niszczyciel min projektu 206FM



</doc>
<doc id="1618708" url="https://pl.wikipedia.org/wiki?curid=1618708" title="Namdhari">
Namdhari

Namdhari – odłam sikhów wierzących w Satguru Ram Singha jako żyjącego XII guru, (w przeciwieństwie do sikhizmu głównego nurtu, który twierdzi że autorytet guru został po śmierci X guru Gobinda Singha w 1708 roku przelany na świętą księgę Guru Granth Sahib). 
Namdhari są ścisłymi wegetarianami, nie uznają posagu i wystawnych wesel.
Sikhowie z tradycji namdhari otaczają krowy szczególnym szacunkiem, podobnie jak to ma miejsce w hinduizmie .
Wygląd zewnętrzny.
Namdhari noszą białe, ręcznie tkane szaty i wiążą turban w sposób odmienny od większości sikhów - poziomo na czole. Na szyi noszą utkaną wełnianą malę ze 108 węzłami, która służy jako różaniec.

</doc>
<doc id="1618710" url="https://pl.wikipedia.org/wiki?curid=1618710" title="Luiza Belgijska">
Luiza Belgijska

Luiza Koburg, właśc. Louise-Marie Amélie de Saxe-Cobourg-et-Gotha, Princesse de Belgique (ur. 18 lutego 1858 w Brukseli, zm. 1 marca 1924 w Wiesbaden) – księżniczka belgijska, księżna Saksonii-Coburga-Gothy, najstarsza córka Leopolda II, króla Belgów i królowej Marii Henrietty. Siostra Leopolda, Stefanii Klotyldy i Klementyny.
Małżeństwo.
W 1875 roku, w wieku siedemnastu lat, poślubiła swojego kuzyna Ferdynanda Filipa Koburga-Koháry'ego, syna Augusta i Klementyny Orleańskiej. Z małżeństwa tego miała dwójkę dzieci:
Romans z Mattachichem.
Pobyt i wystawne życie na dworze austriackim, gdzie mieszkała księżna, przyczynił się do jej kłopotów finansowych. W 1897 roku zainteresowała się chorwackim arystokratą, hrabią Gezą Mattachichem, wkrótce znajomość przekształciła się w romans. Zdradzony mąż zawiązał spisek, doprowadził do uwięzienia hrabiego (skazano go za oszustwo), natomiast Luiza została umieszczona w klinice psychiatrycznej w Döblingu, później w Lindenhofie, koło Drezna. Po siedmiu latach, z pomocą Mattachicha (który tymczasem został uniewinniony i wypuszczony z więzienia) uciekła ze szpitala. W 1906 roku rozwiodła się z Filipem, ale Gezy Mattachicha nigdy nie poślubiła.
Kłopoty finansowe.
Zadłużonej księżnej nie udało się porozumieć z ojcem w sprawach finansowych. Po jego śmierci w 1909 roku otrzymała spadek, który wydała na spłatę długów. Odseparowana od ponownie uwięzionego Mattachicha, mieszkała w Austrii lub Niemczech, pozbawiona środków do życia. W swoich zapiskach odnotowała: "Nie wiedziałam, gdzie będę spała wieczorem i czy zjem jutro obiad".
W 1910 roku, wraz z siostrami, wytoczyła państwu belgijskiemu serię procesów, które przegrała. Zmarła w biedzie w Wiesbaden. Napisała autobiograficzną książkę "Dwory, których upadek widziałam".

</doc>
<doc id="1618713" url="https://pl.wikipedia.org/wiki?curid=1618713" title="Herb kraju trnawskiego">
Herb kraju trnawskiego

Herb kraju trnawskiego to, obok flagi, jeden z symboli tego kraju.
Opis herbu.
Tarcza herbowa trójdzielna: dwudzielna w pas i dwudzielna w słup w części górnej.
Uzasadnienie symboliki herbu.
Koło w polu pierwszym pochodzi z herbu Trnawy, stolicy kraju. Jeleń, koło i trójwzgórze to elementy herbu komitatu Pozsony (Bratysława), na którego terenie, po części, leży obecny kraj trnawski. Trzy pasy w trzecim polu to trzy rzeki - Dunaj, Wag i Morawa.

</doc>
<doc id="1618714" url="https://pl.wikipedia.org/wiki?curid=1618714" title="Newfoundland and Labrador Provincial Men’s Curling Championship 2009">
Newfoundland and Labrador Provincial Men’s Curling Championship 2009

Newfoundland and Labrador Provincial Men’s Curling Championship 2009 - prowincjonalne mistrzostwa Nowej Fundlandii i Labradoru mężczyzn w curlingu, eliminacje do Tim Hortons Brier 2009.
Turniej finałowy rozegrano w dniach 3-8 lutego w Stephenville na lodowisku Caribou Curling Club. 
Tytuł z Newfoundland and Labrador Provincial Men’s Curling Championship 2008 obroniła drużyna mistrza olimpijskiego Brada Gushue. Zespół ten nie przegrał ani jednego meczu, w finale pokonał Keitha Ryana 9:2.

</doc>
<doc id="1618717" url="https://pl.wikipedia.org/wiki?curid=1618717" title="High-data-rate Digital Subscriber Line">
High-data-rate Digital Subscriber Line



</doc>
<doc id="1618722" url="https://pl.wikipedia.org/wiki?curid=1618722" title="Cerkiew Narodzenia Pana Jezusa w Szpikołosach">
Cerkiew Narodzenia Pana Jezusa w Szpikołosach

Cerkiew Narodzenia Pana Jezusa w Szpikołosach – drewniana cerkiew, początkowo greckokatolicka, potem prawosławna, obecnie rzymskokatolicki kościół parafialny pw. Matki Bożej Łaskawej, znajdująca się w Szpikołosach.
Historia.
Cerkiew wzniesiona została jako unicka w 1801 na miejscu poprzedniej drewnianej cerkwi. W 1875 została zmieniona w cerkiew prawosławną, rekoncyliowana w 1919, w latach 1939-1945 znowu w rękach prawosławnych. 
Cerkiew odnawiana była w okresie międzywojennym i po II wojnie światowej, w latach 1971-1972 pomalowana, boazeria pochodzi z 1989. Po II wojnie światowej przejęta przez kościół rzymskokatolicki jako kościół parafialny Matki Boskiej Łaskawej należący do parafii Przemienienia Pańskiego w Szpikołosach.
Architektura.
Cerkiew jest orientowana, konstrukcji zrębowej, oszalowana, trójdzielna.
Prezbiterium prostokątne, zamknięte trójbocznie, szersza, kwadratowa nawa i prostokątny równej szerokości z prezbiterium babiniec. Przy prezbiterium od strony północnej czworoboczna zakrystia. 
Nad nawą ośmiopołaciowa kopuła z latarnią wsparta na ośmiobocznym tamburze. Wewnątrz w nawie ośmiopolowe, pozorne sklepienie kopulaste, w prezbiterium pozorne sklepienie kolebkowe, w pozostałych pomieszczeniach strop. Łuk tęczowy oraz arkada między nawą i babińcem półkoliste. Zewnątrz w dolnej części, z wyjątkiem zakrystii, wydatny okap wsparty na występujących belkach zrębu. 
Otoczenie.
Dzwonnica z 1850, odnawiana w XX wieku. Drewniana, konstrukcji słupowo-ramowej, oszalowana. Dwukondygnacyjna, górą ośmioboczna; między kondygnacjami daszek okapowy. Dach ośmiopołaciowy, kopulasty oraz daszek okapowy, pobite gontem.

</doc>
<doc id="1618723" url="https://pl.wikipedia.org/wiki?curid=1618723" title="Stan d’Art">
Stan d’Art

Stan d’Art – polski zespół jazzowy powstały na przełomie 1984 i 1985 w Kielcach. Jego działalność związana była z Kieleckim Klubem Jazzowym oraz z tamtejszym środowiskiem akademickim.
Nazwa zespołu nie odnosi się do często mylnego pojęcia dotyczącego programu bandu, jakoby głównym elementem programu są standardy jazzowe. Nazwa „STAN d'ART” odnosi się, czy też odzwierciedla raczej niejako stan sztuki, stan ducha.
Zespół w pierwszym składzie brał udział w lokalnych imprezach jazzowych a także w imprezach o charakterze konkursowym i w 1985 r. w warszawskim konkursie „Dni Komedy” zdobył główną nagrodę „Jury”. Na początku 1986 r. basista Marek Majewski został zamieniony na gitarzystę Janusza „Janinę” Iwańskiego, muzyka związanego z formacją Tie Break. W maju 1986 r. zespół zostaje zakwalifikowany do Międzynarodowego Konkursu Jazzowego „Jazz nad Odrą”, w którym zdobywa Grand Prix. Jedną z form tej nagrody była rejestracja materiału muzycznego na płycie LP i na początku 1987 r. materiał ten został zarejestrowany w studiu radiowym w Szczecinie przez inż. Bogusława Radziaka. Gościnnie na płycie zagrał skrzypek Henryk Gembalski, który wspierał zespół swoim bogatym doświadczeniem i kilkakrotnie jeszcze (gościnnie) brał udział w koncertach grupy. Stan d’Art dwukrotnie występuje na festiwalu „Jazz Jamboree” (1987 i 1988 r.). W tym czasie zespół dokonuje kolejnych nagrań studyjnych, a muzycy angażują się w produkcje innych formacji m.in. Young Power, Die Sichercheit, Tie Break, Violin Meeting. W dorocznej ankiecie czasopisma "Jazz Forum", zespół oraz muzycy zostali wymienieni w czołówce nowych i obiecujących wykonawców. Jesienią 1988 r. opuszcza zespół Janusz Iwański, Dariusz Galon i Andrzej Chochół. W tej sytuacji Stan d’Art zawiesił działalność. Grupa sporadycznie występowała na imprezach jazzowych a w jej składzie oprócz sekcji rytmicznej związanej od początku z zespołem (Chochół, Dziarek, Zych), grywali muzycy z lokalnego środowiska lub artyści zaprzyjaźnieni z zespołem m.in. Aleksander Korecki, Tomasz Butryn, Wojciech Tramowski i Marcin Ślusarczyk. Obecnie zespół po raz kolejny wznowił działalność grając całkowicie nowy, oparty na współczesnych dokonaniach muzycznych repertuar.

</doc>
<doc id="1618724" url="https://pl.wikipedia.org/wiki?curid=1618724" title="Eberhard Vogel">
Eberhard Vogel

Eberhard Vogel (ur. 8 kwietnia 1943 w Altenheim) – piłkarz niemiecki grający na pozycji ofensywnego pomocnika.
Kariera klubowa.
Vogel urodził się w mieście Altenheim. Karierę piłkarską rozpoczął w klubie SG Niederwiesa. W 1959 roku odszedł do SC Motor Karl-Marx-Stadt i w jego barwach zadebiutował w 1961 roku w rozgrywkach drugiej ligi NRD. Od czasu debiutu był podstawowym zawodnikiem zespołu i już w 1962 roku wywalczył awans do pierwszej ligi. W 1967 roku wywalczył z Motorem mistrzostwo Niemieckiej Republiki Demokratycznej, jedyne w historii klubu. Z kolei rok później wystąpił w przegranym 0:4 finale Puchar NRD z 1. FC Magdeburg. Do 1970 roku rozegrał w barwach Karl-Marx-Stadt 218 meczów i zdobył 78 goli.
Kolejnym klubem w karierze Vogela był FC Carl Zeiss Jena, w którym, podobnie jak w Karl-Marx-Stadt, był podstawowym zawodnikiem. W 1970 roku doprowadził Carl Zeiss do swojego drugiego w karierze tytułu mistrzowskiego, a w 1971 do wicemistrzostwa kraju. Lata 1973-1975 to kolejne drugie miejsca Carl Zeiss z Eberhardem w składzie, a w 1972, 1974 i 1980 zdobył on też Puchar NRD (odpowiednio 2:1 i 3:1 z Dynamem Drezno w finale oraz 3:1 z Rot-Weiß Erfurt). W 1981 roku po raz ostatni został wicemistrzem NRD. Do końca sezonu 1981/1982 (zakończył karierę w wieku 39 lat) wystąpił w 242 meczach klubu z Jeny, w których 118 razy trafiał do siatki rywali. Ogółem w pierwszej lidze zdobył 188 goli i zajmuje drugie miejsce na liście wszech czasów za Joachimem Streichem.
Kariera reprezentacyjna.
W reprezentacji NRD Vogel zadebiutował 16 grudnia 1962 roku w wygranym 3:2 towarzyskim spotkaniu z Gwineą. W 1964 roku był członkiem olimpijskiej kadry Niemiec, która na Igrzyskach Olimpijskich w Tokio wywalczyła brązowy medal. W 1972 roku na Olimpiadzie w Monachium ponownie zdobył brązowy medal, tym razem z kadrą NRD. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Eberhard wystąpił w trzech meczach swojej drużyny: z Australią (2:0), z Chile (1:1) i z Argentyną (1:1). Ostatni mecz w kadrze narodowej rozegrał w kwietniu 1976 przeciwko Algierii (5:0). Łącznie wystąpił w niej 69 meczach i zdobył 24 gole.
Kariera trenerska.
Po zakończeniu kariery piłkarskiej Vogel został trenerem. Prowadził rezerwy Borussii Mönchengladbach i 1. FC Köln, a także pierwsze drużyny Hannoveru 96, FC Carl Zeiss Jena, 1. FC Magdeburg, Dresdner SC, VfB Sangerhausen oraz był selekcjonerem reprezentacji Togo.

</doc>
<doc id="1618725" url="https://pl.wikipedia.org/wiki?curid=1618725" title="Janis Papadopulos (szachista)">
Janis Papadopulos (szachista)

Janis Papadopulos, gr. Γιάννης Παπαδόπουλος (ur. 12 kwietnia 1988) – grecki szachista, arcymistrz od 2009 roku.
Kariera szachowa.
W latach 2000–2008 kilkukrotnie reprezentował Grecję na mistrzostwach Europy i świata juniorów w różnych kategoriach wiekowych. Do końca 2006 r. nie osiągnął żadnych znaczących międzynarodowych wyników (ranking w dniu 1 stycznia 2007 r. – 2351), pierwsze sukcesy odnosząc w drugiej połowie 2007 roku. najpierw wypełnił w Kawali pierwszą normę na tytuł arcymistrza, a następnie w przekonujący sposób zdobył w Igumenitsie tytuł indywidualnego mistrza Grecji (drugiego w tabeli Christosa Banikasa wyprzedzając aż o 2 punkty), jednocześnie zdobywając drugą normę arcymistrzowską. Trzecią i ostatnią normę zdobył w 2008 r. podczas indywidualnych mistrzostw Europy, rozegranych w Płowdiwie.
Najwyższy ranking w dotychczasowej karierze osiągnął 1 lipca 2008 r., z wynikiem 2490 punktów dzielił wówczas 9–10. miejsce (wspólnie z Efstratiosem Griwasem) wśród greckich szachistów. Tytuł arcymistrzowski otrzymał dzięki osiągnięciu "wirtualnego" rankingu 2500,5 pkt po III rundzie otwartego turnieju w Differdange w maju 2008 roku.

</doc>
<doc id="1618727" url="https://pl.wikipedia.org/wiki?curid=1618727" title="Lina Stern">
Lina Stern

Lina Solomonowna Stern (ros. Лина Соломоновна Штерн, ur. 26 sierpnia 1878 w Lipawie, zm. 7 marca 1968 w Moskwie) – rosyjska lekarka, biochemiczka, fizjolożka.
Życiorys.
W 1895 ukończyła niemieckojęzyczne gimnazjum, od 1898 do 1903 studiowała na Wydziale Medycznym Uniwersytetu Genewskiego (Szwajcaria), następnie pracowała jako wykładowca katedry fizjologii tego uniwersytetu, w 1917 została kierownikiem katedry. W Genewie poznała wielu rosyjskich emigrantów politycznych, w tym Gieorgija Plechanowa. W 1921 roku przedstawiła koncept bariery krew-mózg. W 1925 przyjechała do Moskwy, zaproszona przez akademika Aleksieja Bacha, i objęła katedrę fizjologii 2 Uniwersytetu Moskiewskiego, jednocześnie prowadząc działalność badawczą w Instytucie Medyczno-Biologicznym i Instytucie Chorób Zakaźnych im. Miecznikowa. Ponadto od 1929 pełniła funkcję dyrektora Instytutu Fizjologii Akademii Nauk ZSRR, w 1933 uzyskała stopień doktora nauk biologicznych. Od 1938 należała do WKP(b). Członkini Żydowskiego Komitetu Antyfaszystowskiego. W 1943 została laureatką Nagrody Stalinowskiej. W 1947 władze odmówiły jej zgody na wyjazd do Genewy na zjazd Szwajcarskiego Towarzystwa Przyrodników. W 1952 wraz z innymi członkami Żydowskiego Komitetu Antyfaszystowskiego została aresztowana, następnie osadzona w więzieniu na Łubiance, później przeniesiona do więzienia Lefortowo. W lipcu 1952 Wojskowe Kolegium Sądu Najwyższego ZSRR skazało ją na 3 lata pozbawienia wolności i 5 lat zesłania. W maju 1953 zwolniono ją i zezwolono na powrót do Moskwy, w 1954 przywrócono w prawach członka Akademii Nauk ZSRR, a w 1958 zrehabilitowano. Zmarła w 1968 i została pochowana na Cmentarzu Nowodziewiczym.

</doc>
<doc id="1618733" url="https://pl.wikipedia.org/wiki?curid=1618733" title="Język bhili">
Język bhili

Język bhili – język indoaryjski używany przez 1 mln Bhilów oraz ok. 300 tys. członków plemienia Patelia w indyjskim stanie Madhya Pradesh. Zapisywany jest pismem dewanagari.
Grupa 19 blisko spokrewnionych języków plemiennych jest określana nazwą „bhil”; liczy ona w sumie 5,6 mln osób mieszkających na wschód od miasta Ahmedabad w stanie Gudźarat. Języki te są blisko spokrewnione z językami gudźarati i radżastani. 

</doc>
<doc id="1618736" url="https://pl.wikipedia.org/wiki?curid=1618736" title="Dynama-Juni Mińsk">
Dynama-Juni Mińsk

Dynama-Juni Mińsk (biał. ФК «Дынама-Юні» Мінск) – białoruski klub piłkarski z siedzibą w Mińsku.
Historia.
Chronologia nazw:
W 1993 startował w Mistrzostwach Białorusi jako Dynama-Juni Mińsk (czyli młodzieżowa drużyną klubu Dynama Mińsk). W 2004 klub został rozformowany. 

</doc>
<doc id="1618739" url="https://pl.wikipedia.org/wiki?curid=1618739" title="Wspólne działania">
Wspólne działania

Wspólne działania to jeden z instrumentów, za pomocą których Unia Europejska prowadzi wspólną politykę zagraniczna i bezpieczeństwa.
Zostały one wprowadzone traktatem z Maastricht, który uczynił z nich wiążący dla państw członkowskich instrument spajania WPZiB. O ich podjęciu decyduje Rada Unii Europejskiej w sytuacjach, w których niezbędne jest podjęcie działań operacyjnych. Traktat o Unii Europejskiej mówi, że wspólne działania "określają ich zasięg, cele, zakres i środki, jakie mają być oddane do dyspozycji Unii, warunki wprowadzania ich w życie oraz – w razie potrzeby – czas ich trwania".
W przypadku zmiany sytuacji na świecie w kwestii, do której odnoszą się wspólne działania, Rada UE dokonuje rewizji sytuacji, modyfikując zasady i cele działania. Dopóki jednak tego nie zrobi, w mocy pozostaje dotychczas ustalone działanie. Rada UE może zażądać, by Komisja Europejska przedłożyła jej właściwe propozycje odnośnie do WPZiB, które mają na celu wprowadzenie w życie ustalonego działania. Państwa członkowskie mogą w szczególnych sytuacjach same ustalać szczegóły działań. Dotyczy to przypadków, gdy gwałtowny rozwój sytuacji przy jednoczesnym braku decyzji Rady UE spowoduje konieczność zastosowania dodatkowych środków. Wówczas dane państwo musi jednak kierować się ogólnymi celami wspólnego działania i o podjętych środkach niezwłocznie poinformować Radę UE. Obowiązek ten nie dotyczy sytuacji, gdy wykonuje ono prostą decyzję na własnym terenie.
Wszystkie państwa członkowskie są zobowiązane do ich wypełnia, z wyjątkiem tych, które podczas głosowania zastosują zasadę konstruktywnego wstrzymania się od głosu. W przypadku, gdyby któreś z państw miało problemy z wykonywaniem postanowień działań, powiadamia ono o tym Radę UE, która szuka rozwiązania sytuacji. Nie może jednak ono być sprzeczne z celami wspólnego działania.

</doc>
<doc id="1618740" url="https://pl.wikipedia.org/wiki?curid=1618740" title="Torbielowate choroby nerek">
Torbielowate choroby nerek

Torbielowate choroby nerek – choroby nerek przebiegające z tworzeniem się torbieli. Dzielą się na nabyte i pierwotne.

</doc>
<doc id="1618743" url="https://pl.wikipedia.org/wiki?curid=1618743" title="Eabhai">
Eabhai

Eabhai – heksagraf używany w języku irlandzkim do zapisu głoski [] oraz w Donegalu do zapisu [].
Przykłady: deabhaidh – pośpiech, leabhair – książki, meabhair – głowy.

</doc>
<doc id="1618757" url="https://pl.wikipedia.org/wiki?curid=1618757" title="Soava Gallone">
Soava Gallone

Soava Gallone, pierwotnie Stanisława Winawer (ur. 1880 w Warszawie, zm. 30 maja 1957 w Rzymie) – aktorka, gwiazda niemego kina włoskiego, mająca na swoim koncie role w kilkudziesięciu filmach. Była żoną polskiego fizyka Mieczysława Wolfke i włoskiego reżysera Carmine Gallone.
Życiorys.
Urodziła się w rodzinie warszawskiego prawnika. Jej matka, Regina Winawerowa, zajmowała się tłumaczeniami literatury polskiej na języki obce. Na przełomie wieków Stanisława Winawerówna opuściła ziemie polskie i udała się na studia medyczne oraz muzyczne do Paryża. Potem wyjechała do Włoch, gdzie w 1911 rozpoczęła występy w teatrze. Debiut filmowy zaliczyła w 1914 w obrazie "Amore senza veli". W tym czasie poznała w Sorrento Carmine Gallone, za którego niebawem wyszła za mąż. Występowała w filmach reżyserowanych przez męża, m.in. "Senza colpa" (1915), "Tra i gorghi" (1916), "La Vie d'une femme" (1920), "I Volti dell'amare" (1924). Karierę filmową łączyła z występami w teatrze, grała na renomowanych scenach Rzymu, Mediolanu i Neapolu.
W 1917 wystąpiła w reżyserowanej przez męża adaptacji "Dziejów grzechu" Żeromskiego ("La storia di un peccato"); film spodobał się pisarzowi, co zaowocowało obietnicą napisania dla Gallone oryginalnego scenariusza. Scenariusz taki powstał, ale ponieważ film, mający nosić tytuł "Wieczna fala", nie został nakręcony, przez lata uważany był za dzieło zaginione; opublikowany został dopiero w 1996 w miesięczniku "Dialog".
Karierę aktorską Soavy Gallone zakończył zmierzch ery filmu niemego. Ostatnim filmem, w którym wystąpiła, był "Il segreto del dottore" ("Tajemnica lekarza", 1930), zgodnie z ówczesnym standardem kręcony jednocześnie w kilku wersjach językowych – włoskiej, szwedzkiej i polskiej (wersję polską reżyserował Ryszard Ordyński).
Do końca życia Gallone utrzymywała kontakty z krajem rodzinnym. Tłumaczyła na polski literaturę włoską, np. feministyczną powieść "Kobieta" Sibilli Aleramo. W okresie II wojny światowej służyła pomocą rodakom, których los rzucił do Włoch, m.in. aktorce Dorze Kalinównie, dyrygentowi Grzegorzowi Fitelbergowi, kompozytorowi Władysławowi Daniłowskiemu. Temu ostatniemu umożliwiła współpracę z reżyserem Mario Soldatim – Daniłowski napisał muzykę do filmu Soldatiego "Tutto per la donna". Przypuszczalnie także zasługą Soavy Gallone była praca jej męża w Polsce w 1927, kiedy to nakręcił on, przy udziale Wiktora Biegańskiego, film "Liebeshölle".
Gallone zmarła w Rzymie 30 maja 1957. Aktorem kina włoskiego został również jeden z jej braci, który występował jako Giuseppe Varni po II wojnie światowej. Spokrewniona była ponadto z komediopisarzem Brunonem Winawerem.

</doc>
<doc id="1618759" url="https://pl.wikipedia.org/wiki?curid=1618759" title="Franciszek Jordan">
Franciszek Jordan



</doc>
<doc id="1618761" url="https://pl.wikipedia.org/wiki?curid=1618761" title="Dehydrogenaza semialdehydo-L-glutaminowa">
Dehydrogenaza semialdehydo-L-glutaminowa

Dehydrogenaza semialdehydo-L-glutaminowa – enzym z grupy oksydoreduktaz. Uczestniczy on w katabolizmie proliny. Redukując NAD+ do NADH + H+, przekształca izomer L γ-semialdehydu glutamonowego w glutaminian. Niedobór tego enzymu jest przyczyną choroby metabolicznej: hiperprolinemii typu II.

</doc>
<doc id="1618762" url="https://pl.wikipedia.org/wiki?curid=1618762" title="Choroba Cacchiego-Ricciego">
Choroba Cacchiego-Ricciego



</doc>
<doc id="1618764" url="https://pl.wikipedia.org/wiki?curid=1618764" title="Glutaminaza">
Glutaminaza

Glutaminaza – enzym z grupy hydrolaz uczestniczący w transporcie azotu i tym samym w katabolizmie aminokwasów. Przeprowadza reakcję deamidacji (rodzaj hydrolizy) glutaminy. Przyłączając do niej cząsteczkę wody i odłączając amoniak, tworzy inny aminokwas: kwas glutaminowy (a raczej jego sól - glutaminian).

</doc>
<doc id="1618765" url="https://pl.wikipedia.org/wiki?curid=1618765" title="Bez ciemności nie ma snów">
Bez ciemności nie ma snów

Bez ciemności nie ma snów – trzeci album zespołu Sumptuastic. Wydany został 11 września 2006 przez wytwórnię EMI Music Poland.
Album uzyskał status złotej płyty.

</doc>
<doc id="1618766" url="https://pl.wikipedia.org/wiki?curid=1618766" title="Pleniewo">
Pleniewo



</doc>
<doc id="1618767" url="https://pl.wikipedia.org/wiki?curid=1618767" title="Euterpa warzywna">
Euterpa warzywna

Euterpa warzywna, warzywnia warzywna ("Euterpe oleracea") – gatunek z rodziny arekowatych (palm). Pochodzi z terenów tropikalnych Ameryki Południowej, ale został szeroko rozprzestrzeniony w strefie międzyzwrotnikowej na całym świecie.
Morfologia.
Drzewo dorastające do 15 m wysokości. Długie liście do 3,5 m długości skupione są na szczycie pnia. Kwiatostan rozgałęziony, obupłciowy. Kwiaty gęste o białym kielichu i czerwonej koronie. Owocem jest kulista, jednonasienna, włóknista jagoda w kolorze ciemnofioletowym.
Zastosowanie.
Szczyty pędu oraz młode części kwiatostanu są spożywane jako jarzyna, niekiedy używane do wyrobu przetworów marynowanych lub solonych.
Owoce (portugal. "açaí", ang. "acai berries") – podobne z wyglądu do winogron, lecz mniejsze – zawierają pojedynczą dużą pestkę (7–10 mm średnicy) i bardzo niewiele miąższu. Drzewo rodzi je dwa razy rocznie w kilku, a nawet kilkunastu gronach, zawierających od 500 do 900 jagód.
Miąższ jest wykorzystywany w tradycyjnej kuchni brazylijskiej. W Amazonii jest wręcz podstawą diety mieszkańców dżungli, stanowiąc wagowo do 42% ogółu pożywienia.
W położonym na północy stanie Pará miąższ jest zwykle podawany z tapioką i – w zależności od regionu – solony bądź słodzony cukrem lub miodem (sam nie jest słodki, posiada jednak wyróżniający te owoce aromat). W południowej Brazylii spożywa się go na zimno, najczęściej z granolą, a potrawa ta nosi nazwę „açaí na tigela”. Wykorzystuje się miąższ również do produkcji lodów i napojów. Sok wyciśnięty z miąższu używany jest również do produkcji napojów alkoholowych. Od lat dziewięćdziesiątych XX wieku sok i koncentraty stały się popularnie na całym świecie, zwłaszcza w USA.
W maju 2009 roku Agencja Bloomberg alarmowała, że rosnąca popularność soku z tych owoców w Stanach Zjednoczonych "„pozbawia mieszkańców dżungli brazylijskiej bogatego w proteiny pożywienia, które od pokoleń jest podstawą ich diety”". Sok i suplementy z tej rośliny reklamowane są jako środki odchudzające, jednakże brak jest rzetelnych badań, sugerujących ich skuteczność w jakiejkolwiek przypadłości.
Ponieważ owoce zawierają duże ilości manganu, suplementy mogą zmniejszać przyswajanie żelaza z diety.

</doc>
<doc id="1618769" url="https://pl.wikipedia.org/wiki?curid=1618769" title="Warzywnia warzywna">
Warzywnia warzywna



</doc>
<doc id="1618770" url="https://pl.wikipedia.org/wiki?curid=1618770" title="Euterpe oleracea">
Euterpe oleracea



</doc>
<doc id="1618771" url="https://pl.wikipedia.org/wiki?curid=1618771" title="Krzysztof P. Jasiutowicz">
Krzysztof P. Jasiutowicz



</doc>
<doc id="1618773" url="https://pl.wikipedia.org/wiki?curid=1618773" title="Dehydrogenaza prolinowa">
Dehydrogenaza prolinowa

Dehydrogenaza prolinowa – enzym z grupy oksydoreduktaz (numer EC 1.5.5.2; dawn. EC 1.5.99.8; numer CAS 9050-70-8). Uczestniczy on w katabolizmie -proliny, którą utlenia poprzez usunięcie dwóch atomów wodoru (przejmowanych przez NAD+) do kwasu ("S")-1-pirolino-5-karboksylowego. Ulega on następnie spontanicznej hydrolizie do γ-semialdehydu -glutaminowego, HOOCCH(NH2)CH2CH2CHO (przekształcanego w kolejnych reakcjach do -glutaminianu i α-ketoglutaranu).
Niedobór tego enzymu jest przyczyną choroby metabolicznej, hiperprolinemii typu I.

</doc>
<doc id="1618774" url="https://pl.wikipedia.org/wiki?curid=1618774" title="RWAR Mińsk">
RWAR Mińsk

RWAR Mińsk (biał. ФК РВАР Мінск) – białoruski klub piłkarski z siedzibą w Mińsku.
Historia.
Chronologia nazw:
Data założenia klubu jest nieznana. Uczestniczył w Mistrzostwach Białorusi. Prezentował Republikańską Szkołę Olimpijskich Rezerw (RWAR) (biał. Рэспубліканская вучэльня алімпійскага рэзерву (РВАР)).

</doc>
<doc id="1618775" url="https://pl.wikipedia.org/wiki?curid=1618775" title="Grand Prix San Marino 1995">
Grand Prix San Marino 1995

Grand Prix San Marino 1995 (oryg. Gran Premio di San Marino) – trzecia runda Mistrzostw Świata Formuły 1 w sezonie 1995, która odbyła się 28 - 30 kwietnia 1995, po raz 15. na torze Imola.
15. Grand Prix San Marino, 15. zaliczane do Mistrzostw Świata Formuły 1.

</doc>
<doc id="1618777" url="https://pl.wikipedia.org/wiki?curid=1618777" title="Millefleur">
Millefleur

Millefleur, mille-fleurs (z franc. "tysiąc kwiatów") – wzór złożony z licznych, drobnych kwiatów, zwłaszcza na tkaninach. Nazwą tą określa się także rodzaj tapiserii, wytwarzanych w Europie w XIV i XV wieku, na których główna scena figuralna (zwłaszcza o charakterze dworskim) została przedstawiona na takim właśnie tle roślinnym. Między kwiatami znajdują się często niewielkie zwierzęta, np. ptaki. Przykładem tapiserii tego typu jest "Dama z jednorożcem". 

</doc>
<doc id="1618779" url="https://pl.wikipedia.org/wiki?curid=1618779" title="Szkoła Gwiazd">
Szkoła Gwiazd

Szkoła Gwiazd (ang. "Fame School") – cykl krótkich powieści dla młodzieży autorstwa Cindy Jefferies. Opowiada o nastolatkach pragnących zdobyć sławę za pomocą swych zdolności wokalnych i muzycznych. W tym celu przybywają oni do Rockley Park, szkoły która pomoże im w rozwijaniu talentu. Bohaterowie zmagają się z typowymi dla ich wieku sprawami: tolerancją, pierwszą miłością, złymi ocenami. Ich głównym celem jest ukończenie roku z jak najlepszymi wynikami i zostanie gwiazdą.
Jej bohaterami są: Chloe, Pop i Lolly (Poppy i Polly), Tara, Danny i Jalis (Marcjalis).
W Polsce seria ukazuje się nakładem wydawnictwa Akapit Press. Kolejne tomy są wydawane mniej więcej co pół roku.

</doc>
<doc id="1618780" url="https://pl.wikipedia.org/wiki?curid=1618780" title="Millefleurs">
Millefleurs



</doc>
<doc id="1618781" url="https://pl.wikipedia.org/wiki?curid=1618781" title="Mille-fleur">
Mille-fleur



</doc>
<doc id="1618782" url="https://pl.wikipedia.org/wiki?curid=1618782" title="Mistrzostwa Świata w Lekkoatletyce 1991 – rzut oszczepem mężczyzn">
Mistrzostwa Świata w Lekkoatletyce 1991 – rzut oszczepem mężczyzn

Rzut oszczepem mężczyzn – jedna z konkurencji rozegranych podczas mistrzostw świata w roku 1991 na Narodowym Stadionie Olimpijskim w Tokio.
Eliminacje rzutu oszczepem rozegrano w niedzielę 25 sierpnia. Finał odbył się dzień później – 26 sierpnia. Złoty medal zdobył reprezentant Finlandii Kimmo Kinnunen ustanawiając jednocześnie nowy rekord mistrzostw świata. W konkursie nie brał udziału żaden reprezentant Polski.
Rekordy.
Tabela przedstawia najlepsze wyniki, które uzyskali zawodnicy na świecie, w Europie i Polsce oraz na dotychczasowych mistrzostwach świata.
Eliminacje.
Do zawodów przystąpiło 41 oszczepników reprezentujących 25 krajów. Sportowcy w rundzie eliminacyjnej zostali podzieleni na 2 grupy.

</doc>
<doc id="1618783" url="https://pl.wikipedia.org/wiki?curid=1618783" title="Antralina">
Antralina



</doc>
<doc id="1618786" url="https://pl.wikipedia.org/wiki?curid=1618786" title="Wybory do Parlamentu Europejskiego w Polsce">
Wybory do Parlamentu Europejskiego w Polsce

Wybory do Parlamentu Europejskiego w Polsce – wybory do Parlamentu Europejskiego przeprowadzane na terytorium Polski. Ich główne zasady oraz pozycja prawnoustrojowa Parlamentu Europejskiego określone są w "Traktacie ustanawiającym Wspólnotę Europejską", zaś szczegóły regulowane są na poziomie państw członkowskich. W Polsce regulacje prawne dotyczące wyłaniania składu Parlamentu Europejskiego zawarte są w "Kodeksie wyborczym".
Regulacje wspólnotowe.
Podstawowe zasady wyborów określone są w art. 190 "Traktatu ustanawiającego Wspólnotę Europejską". Ustanawia on dwie naczelne zasady – bezpośredniość i powszechność. Przewiduje również możliwość uchwalenia jednolitej ordynacji wyborczej w całej Unii. Ważnymi aktami prawnymi regulującymi procedurę wyborczą są także dyrektywa 93/109/WE oraz "Akt dotyczący wyborów przedstawicieli do Parlamentu Europejskiego w powszechnych wyborach bezpośrednich". Wysokość maksymalnej granicy progu wyborczego ustalono na poziomie 5%. Prawo wyborcze przysługuje wszystkim obywatelom Unii – czynne od 18. roku życia, bierne – w zależności od państw. We wszystkich krajach członkowskich przyjęto także zasady równości oraz proporcjonalności. Liczba eurodeputowanych wybieranych z poszczególnych państw ustalona jest w "traktacie nicejskim" oraz traktatach akcesyjnych do Unii Europejskiej z 2003 i 2005 roku. Na kadencję 2004-2009 w Polsce wybrano 54 deputowanych, zaś od wyborów w czerwcu 2009 było to 50 parlamentarzystów, następnie w 2014 r. było to 51 eurodeputowanych, a w 2019 r. 51+1, w związku z Brexitem. Również termin wyborów określony jest przez przepisy prawa Unii Europejskiej, natomiast samo głosowanie zarządza Prezydent.
Ordynacja w Polsce.
Wybory do Parlamentu Europejskiego są jedynymi wyborami powszechnymi nieuregulowanymi w Konstytucji, a jedynie poprzez ustawę. Przyjęła ona cztery naczelne zasady:
Przepisy ustawy rozstrzygają także kwestię niepołączalności funkcji parlamentarzysty w Polsce z funkcją posła do Parlamentu Europejskiego – wybór posła lub senatora na eurodeputowanego skutkuje automatyczną utratą mandatu w Sejmie lub Senacie.
Prawa wyborcze.
Prawa wyborcze przysługują wszystkim obywatelom polskim, a także obywatelom innych państw członkowskich stale zamieszkujących w Polsce, ujętym w stałym rejestrze wyborców (zasada domicylu). Zasada ta została potwierdzona w wyroku Trybunału Konstytucyjnego z 31 maja 2004. Prawo wybierania przysługuje osobom, które ukończyły 18. rok życia oraz nie zostały wyrokiem sądu pozbawione praw publicznych, praw wyborczych ani ubezwłasnowolnione. Prawo wybieralności przysługuje osobom, które nie były karane za przestępstwo popełnione umyślnie, ścigane z oskarżenia publicznego i od co najmniej 5 lat stale zamieszkują w Polsce lub na terytorium innego państwa Unii Europejskiej. Dolna granica (cenzus) wieku wynosi 21 lat.
Zgłaszanie kandydatów i kampania wyborcza.
Prawo zgłaszania kandydatów przysługuje wyborcom oraz partiom politycznym, którym dodatkowo przyznano prawo tworzenia koalicji wyborczych. Czynności wyborcze oraz kampania prowadzone są przez komitety wyborcze. Utworzenie komitetu obarczone jest wymogiem zebrania 1000 podpisów poparcia dla tej inicjatywy. Liczba kandydatów zgłaszanych na listach okręgowych przez komitety musi zawierać się w przedziale pomiędzy pięcioma a dziesięcioma osobami. Kandydować wolno wyłącznie w jednym okręgu i tylko z jednej listy. Rejestracja listy wymaga zebrania 10 000 podpisów poparcia. Kampania rozpoczyna się wraz z ogłoszeniem postanowienia o zarządzeniu wyborów i kończy 24 godziny przed dniem ich rozpoczęcia (tzw. "cisza wyborcza"). Prowadzi się ją na zasadach określonych w "Ordynacji wyborczej do Sejmu i do Senatu". Jej finansowanie jest jawne.
Podział mandatów.
Ustalaniem wyników wyborów zajmuje się Państwowa Komisja Wyborcza. W podziale mandatów uczestniczą komitety wyborcze, które w skali kraju uzyskały minimum 5% ważnych głosów. Liczba mandatów przysługująca poszczególnym komitetom w skali kraju ustalana jest według metody D’Hondta (art. 356 "Kodeksu wyborczego"). Następnie mandaty przypadające danemu komitetowi są dzielone pomiędzy jego listy okręgowe z zastosowaniem metody Hare’a-Niemeyera (art. 358 "Kodeksu wyborczego"). Państwowa Komisja Wyborcza sporządza protokół oraz ogłasza wyniki wyborów w Dzienniku Ustaw Rzeczypospolitej Polskiej w formie obwieszczenia. Wszelkie protesty wyborcze rozpatrywane są przez Sąd Najwyższy. Brak przydziału określonej liczby mandatów poszczególnym okręgom umożliwia sytuację, w której ze względu na niską frekwencję w danym okręgu oraz odpowiedni rozkład głosów na poszczególne listy wyborcze, w danym okręgu nie zostanie wybrany żaden deputowany.
Okręgi wyborcze.
Ordynacja dzieli kraj na trzynaście wielomandatowych okręgów wyborczych. Zasada ta jest krytykowana ze względu na to, że europosłowie mają reprezentować w PE cały kraj, nie poszczególne okręgi, co prowadzi do rozlicznych patologii podczas kampanii wyborczej. Okręgi wyborcze w Polsce:
Wyniki wyborów.
Od czasu przystąpienia Polski do Unii Europejskiej wybory odbyły się czterokrotnie – 13 czerwca 2004, 7 czerwca 2009, 25 maja 2014 oraz 26 maja 2019.

</doc>
<doc id="1618787" url="https://pl.wikipedia.org/wiki?curid=1618787" title="Cisza (album Sumptuastic)">
Cisza (album Sumptuastic)

Cisza – drugi album zespołu Sumptuastic. Wydany został 20 czerwca 2005r. nakładem wytwórni Hit’n’Hot Music.

</doc>
<doc id="1618790" url="https://pl.wikipedia.org/wiki?curid=1618790" title="Grand Prix Portugalii 1995">
Grand Prix Portugalii 1995

Grand Prix Portugalii 1995 (oryg. Grande Premio de Portugal) – 13. runda Mistrzostw Świata Formuły 1 w sezonie 1995, która odbyła się 22 - 24 września 1995, po raz 12. na torze Autódromo do Estoril.
24. Grand Prix Portugalii, 15. zaliczane do Mistrzostw Świata Formuły 1.

</doc>
<doc id="1618792" url="https://pl.wikipedia.org/wiki?curid=1618792" title="Aquacare Halen">
Aquacare Halen

Aquacare Halen – belgijski, męski klub siatkarski z siedzibą w Halen. Wszystkie mecze rozgrywa w hali "Sporthal De Koekoek" w Halen. Klub występuje w rozgrywkach Volleyliga.

</doc>
<doc id="1618793" url="https://pl.wikipedia.org/wiki?curid=1618793" title="Union (album)">
Union (album)



</doc>
<doc id="1618795" url="https://pl.wikipedia.org/wiki?curid=1618795" title="Mauser (ujednoznacznienie)">
Mauser (ujednoznacznienie)



</doc>
<doc id="1618797" url="https://pl.wikipedia.org/wiki?curid=1618797" title="Jazgarzew (gmina)">
Jazgarzew (gmina)

Jazgarzew – dawna gmina wiejska istniejąca do 1954 roku w woj. warszawskim. Siedzibą władz gminy był Jazgarzew.
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Jazgarzew należała do powiatu grójeckiego w woj. warszawskim. Po wojnie gmina zachowała przynależność administracyjną.
1 lipca 1952 roku gminę Jazgarzew przyłączono do nowo utworzonego powiatu piaseczyńskiego; równocześnie do gminy Jazgarzew przyłączono część obszaru zniesionej gminy Nowo-Iwiczna, natomiast część obszaru gminy Jazgarzew przyłączono do Piaseczna i do nowo utworzonej gminy Głosków. Według stanu z 1 lipca 1952 roku gmina składała z 15 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a z jej dawnego obszaro powstały głównie dwie nowe gminy – Piaseczno i Lesznowola.

</doc>
<doc id="1618798" url="https://pl.wikipedia.org/wiki?curid=1618798" title="Miejski Zakład Komunikacji Sp. z o.o. w Bełchatowie">
Miejski Zakład Komunikacji Sp. z o.o. w Bełchatowie



</doc>
<doc id="1618799" url="https://pl.wikipedia.org/wiki?curid=1618799" title="Le Télégramme">
Le Télégramme

Le Télégramme – francuski dziennik wydawany w Bretanii.
Charakterystyka.
Dziennik został założony w 1944 roku, zastępując wydawane od 1866 roku czasopismo "La Dépêche". Siedziba dziennika znajduje się w mieście Morlaix. Oprócz tego dziennik posiada 13 redakcji lokalnych w trzech departamentach. Redaktorem naczelnym gazety jest Hubert Coudurier, natomiast właścicielem grupa medialna "Société". Z dziennym nakładem wynoszącym ponad 205 000 egzemplarzy "Le Télégramme" jest jedną z najbardziej poczytnych gazet w regionie.

</doc>
<doc id="1618802" url="https://pl.wikipedia.org/wiki?curid=1618802" title="Testy skórne">
Testy skórne

Testy skórne – podstawowy rodzaj badania stosowany w diagnostyce alergii. Testy skórne są badaniami "in vivo" czyli na osobie badanej w kierunku alergii, w odróżnieniu od innych badań przeprowadzonych w laboratorium ("in vitro") na materiale pobranym od osoby badanej.
Testy skórne należą do podstawowych metod diagnostycznych alergii. Pozwalają na potwierdzenie wystąpienia IgE-zależnej reakcji alergicznej w obrębie skóry. Podany alergen wiąże się ze swoistą immunoglobuliną E (w skrócie: IgE) na powierzchni mastocytów, co doprowadza do uwolnienia z nich histaminy, która powoduje w tym obrębie skóry powstanie zjawiska, polegającego na powstaniu bąbla i otaczającego go rumienia (zaczerwienienia skóry).
Do wykonania testów skórnych powinny być stosowane standaryzowane alergeny, a sam test powinien być wykonywany przez odpowiednio przeszkolony personel medyczny. Skóra w miejscach wykonywanych testów nie powinna być w jakikolwiek sposób zmieniona chorobowo. Preferowane lokalizacje wybierane do wykonywania testów to: dłoniowa (wewnętrzna) strona przedramion, lub alternatywnie górna powierzchnia pleców. 
Testy skórne dzielimy na: testy punktowe (PTS) i testy śródskórne (TŚ lub IDT) w alergii IgE-zależnej oraz naskórkowe testy płatkowe (NTP) w alergii kontaktowej.
Testy punktowe.
Technika wykonania testu punktowego polega na umieszczeniu roztworu zawierającego alergen na skórze i następnie nakłuciu skóry w obrębie kropli roztworu. Liczba badanych alergenów zależy od podejrzewanej etiologii, ponadto zawsze należy wykonać kontrolę dodatnią z roztworem histaminy oraz ujemną z roztworem soli fizjologicznej.
Testy śródskórne.
Zastosowanie testów śródskórnych to badanie alergii na jad owadów i na leki, a rzadziej do weryfikacji ujemnych wyników testów punktowych. Metoda o dużej czułości wykorzystywana do diagnostyki reakcji alergicznej typu natychmiastowego oraz typu reakcji opóźnionej. Wykonanie testu polega na wstrzyknięciu za pomocą strzykawki tuberkulinowej w warstwę powierzchowną skóry alergenu w objętości 0,01–0,02 ml, uzyskując tym samym bąbel o średnicy 2–3 mm. Zasadą jest, iż w przypadku ujemnych testów punktowych, alergen podaje się śródskórnie w stężeniu 100 do 1000-krotnie mniejszym niż był użyty w teście punktowym.
W porównaniu do testów punktowych testy śródskórne są bardziej czułe i powtarzalne, ale mniej swoiste.
Interpretacja wyników testów skórnych.
Interpretacji wyników w obu przypadkach dokonuje się w identyczny sposób. Po upływie 15–20 minut od założenia testu, mierzy się linijką z podziałką milimetrową średnicę bąbla i towarzyszącego nacieku. Jako wynik podaje się dwie wartości, gdzie pierwsza liczba mówi o średnicy bąbla, a druga o średnicy nacieku (np. 4/9). Innym, niezalecanym sposobem interpretacji testu jest tak zwana metoda półilościowa, gdzie wynik przedstawia się w postaci plusów (+). Możliwe warianty ocen przedstawiają się następująco:
Testy punktowe dają wynik dodatni u 15–35% zdrowej populacji, dlatego ich dodatni wynik nie oznacza, że źródłem powstania bąbla i nacieku jest reakcja alergiczna IgE-zależna. W związku z tym wynik dodani nie może być podstawą rozpoznania klinicznie istotnej reakcji i zawsze powinien być rozpatrywany łącznie w połączeniu z innymi danymi klinicznymi.
W niektórych przypadkach kiedy nie udaje się stwierdzić związku przyczynowo-skutkowego między objawami klinicznymi a wynikami testów skórnych można posłużyć się badaniami poziomu swoistych przeciwciał klasy IgE w surowicy (ewentualnie test swoistej prowokacji narządowej). 
Przyczynami wystąpienia wyniku fałszywie dodatniego mogą być:
Wynik fałszywie ujemny może wystąpić z powodu:
Wskazania do wykonania testów.
Podstawowym testem jest test punktowy, który jest wykonywany celem potwierdzenia, że dany alergen wywołuje u danego chorego reakcję alergiczną. Ma to znaczenie przy wykrywaniu pacjentów wymagających odczulania lub w przypadku niemożności przeprowadzenia testu i powinno stać się przyczynkiem do unikania zdiagnozowanego alergenu (np. alergeny pokarmowe). Testy śródskórne nie są przeprowadzane, jeśli wynik testu punktowego jest dodatni, służą więc do pogłębienia diagnostyki w przypadku testów punktowych ujemnych, zwłaszcza przy istotnym podejrzeniu, że dana substancja jest dla organizmu alergenem.
Działania niepożądane.
Testy skórne są bezpieczną procedurą diagnostyczną. Najczęstszym powikłaniem jest niegroźna miejscowa reakcja alergiczna. U 0,02–0,04% chorych może dojść do wystąpienia wstrząsu anafilaktycznego, dlatego testy skórne powinny być wykonywane przez lekarza, który ma dostęp do zestawu przeciwwstrząsowego.

</doc>
<doc id="1618803" url="https://pl.wikipedia.org/wiki?curid=1618803" title="Alfredo Garasini">
Alfredo Garasini

Alfredo Garasini (niekiedy Garassini, Garasino lub Garassino) (ur. 1 czerwca 1897 w Buenos Aires, zm. 29 stycznia 1950 w Sante Fe) – argentyński piłkarz noszący przydomek "Calumín", napastnik. Później trener.
Urodzony w Buenos Aires Garasini karierę piłkarską rozpoczął w 1916 roku w klubie Boca Juniors. Jako gracz klubu Boca Juniors wziął udział w turnieju Copa América 1924, gdzie Argentyna została wicemistrzem Ameryki Południowej. Garasini zagrał tylko w jednym meczu – z Chile.
Wciąż jako piłkarz klubu Boca Junors wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Garasini zagrał tylko w pierwszym meczu z Brazylią, w którym zdobył jedną bramkę.
Razem z klubem Boca Juniors 6 razy zdobył mistrzostwo Argentyny – w 1919, 1920, 1923, 1924, 1925 i 1926. Garasini zdobył także kilka innych trofeów klubowych – Copa Carlos Ibagurren w 1919, Copa Competencia w 1919 i 1920, Cup Tie Competition w 1919 i Copa Estímulo w 1926.
W Boca Juniors Garasini grał do końca swej kariery w 1928 roku. Jedynie w 1920 roku na krótko zawitał do drużyny River Plate.
W latach 1924-1925 Garasini rozegrał w reprezentacji Argentyny 2 mecze i zdobył 1 bramkę.
Po zakończeniu kariery piłkarskiej został trenerem. Pracując w Boca Jumiors dwukrotnie poprowadził ten klub do mistrzostwa Argentyny – w 1943 i 1944.

</doc>
<doc id="1618810" url="https://pl.wikipedia.org/wiki?curid=1618810" title="Marek Kaleta">
Marek Kaleta

Marek Kaleta (ur. 17 grudnia 1961) – estoński lekkoatleta, specjalizujący się w rzucie oszczepem, który w pierwszych latach kariery startował w barwach Związku Radzieckiego.
W 1987 zdobył złoty medal uniwersjady w Zagrzebiu. Dwukrotny uczestnik mistrzostw świata: Rzym 1987 oraz Stuttgart 1993 (w obu przypadkach odpadł w eliminacjach). Także dwukrotnie - nie odnosząc sukcesów - brał udział w mistrzostwach Europy (Stuttgart 1986 i Split 1990). Mistrz Estonii w 1992 i 1995. Rekord życiowy: 76,10 (29 sierpnia 1987, Rzym).

</doc>
<doc id="1618822" url="https://pl.wikipedia.org/wiki?curid=1618822" title="ZLiN Homel">
ZLiN Homel

ZLiN Homel (biał. ФК ЗЛіН Гомель) – białoruski klub piłkarski z siedzibą w Homlu.
Historia.
Chronologia nazw:
Klub piłkarski został założony w 1989 roku. Reprezentował Zakład Licia i Normali w Homlu (biał. ЗЛіН - Гомельскi завод лiцця i нармаляў). Na początku 2006 odbyła się fuzja z klubem Sławija Mozyrz i został utworzony klub FK Mozyrz-ZLiN, który kontynuował tradycję Sławii Mozyrz. Klub ZLiN Homel przestał istnieć.

</doc>
<doc id="1618824" url="https://pl.wikipedia.org/wiki?curid=1618824" title="FK Mozyrz-ZLiN">
FK Mozyrz-ZLiN



</doc>
<doc id="1618826" url="https://pl.wikipedia.org/wiki?curid=1618826" title="Ana-Maria Botsari">
Ana-Maria Botsari

Ana-Maria Botsari, gr. Αννα-Μαρία Μπότσαρη (ur. 5 października 1972) – grecka szachistka i trenerka szachowa, arcymistrzyni od 1993 roku. W latach 1995–1999 występowała pod nazwiskiem Botsari-Miladinović (była wówczas żoną Igora Miladinovicia).
Kariera szachowa.
Do ścisłej czołówki greckich szachistek należy od połowy lat 80. XX wieku. W 1985 i 1986 r. zdobyła złote medale mistrzostw kraju juniorek do 20 lat. Była również dwukrotną medalistką mistrzostw świata juniorek: brązową (Timișoara 1988, do 16 lat) oraz srebrną (Mamaia 1991, do 20 lat). Wielokrotnie startowała w finałach indywidualnych mistrzostw Grecji, ośmiokrotnie (1986, 1988, 1997, 2001, 2002, 2006, 2008, 2010) zdobywając złote medale. Pomiędzy 1986 a 2008 r. uczestniczyła we wszystkich w tym okresie 12 szachowych olimpiadach (w tym pięciokrotnie na I szachownicy), natomiast w latach 1992–2007 siedmiokrotnie (4 razy na I szachownicy) na drużynowych mistrzostwach Europy, w 1992 r. w Debreczynie zdobywając złoty medal za indywidualny wynik na II szachownicy.
Największe sukcesy na arenie międzynarodowej odniosła w turniejach strefowych (eliminacjach mistrzostw świata), w turnieju tego cyklu zwyciężając w 1993 r. w Nea Makri oraz dzieląc I miejsce w 1990 r. w Puli (wspólnie z Vesną Misanović, Suzaną Maksimović i Mariną Makropulu). Trzykrotnie (1990, 1991, 1993) startowała w turniejach międzystrefowych, najlepszy rezultat odnosząc w 1993 r. w Dżakarcie, gdzie w stawce 39 zawodniczek zajęła IX miejsce. W 2004 r. podzieliła III miejsce (za Moniką Soćko i Cristiną Foişor, wspólnie z Janą Krivec) w turnieju "Acropolis" w Atenach.
Najwyższy ranking w dotychczasowej karierze osiągnęła 1 października 2003 r., z wynikiem 2394 punktów dzieliła wówczas 58–59. miejsce na światowej liście FIDE (wspólnie z Jeleną Sediną), jednocześnie zajmując 1. miejsce wśród greckich szachistek.

</doc>
<doc id="1618829" url="https://pl.wikipedia.org/wiki?curid=1618829" title="Jan Byk">
Jan Byk

Zobacz też:

</doc>
<doc id="1618830" url="https://pl.wikipedia.org/wiki?curid=1618830" title="Alfredo Garassini">
Alfredo Garassini



</doc>
<doc id="1618831" url="https://pl.wikipedia.org/wiki?curid=1618831" title="Komisja Działalności Podwodnej Polskiego Towarzystwa Turystyczno-Krajoznawczego">
Komisja Działalności Podwodnej Polskiego Towarzystwa Turystyczno-Krajoznawczego

Komisja Działalności Podwodnej – statutowy organ PTTK zajmujący się nurkowaniem rekreacyjnym. KDP koordynuje działalność turystyczną i szkoleniową zrzeszonych klubów nurkowych, opracowuje programy szkolenia oraz nadzoruje stosowanie zasad bezpieczeństwa. Jako federacja narodowa jest członkiem CMAS i dzięki temu płetwonurkowie szkoleni w ramach KDP otrzymują międzynarodowe certyfikaty CMAS.
Komisja została utworzona w 1956 jako Komisja Turystyki Podwodnej PTTK, a zmiana nazwy na obecną nastąpiła w 1972. Pierwszym przewodniczącym został Antoni Beill. W 1957 roku w oparciu o bazę nurkową Marynarki Wojennej KDP zorganizowała pierwszy Ogólnopolski Kurs Instruktorów Nurkowania Swobodnego.
Do zakresu działania Komisji należą zagadnienia związane z realizacją celów i zadań PTTK w dziedzinie działalności podwodnej, a w szczególności fachowe doradztwo dla Zarządu Głównego PTTK, kształtowanie polityki w tej dziedzinie i koordynacja działalności klubów płetwonurków w Oddziałach PTTK. Statutowe zadania wypełniane są przez KDP poprzez nadzór nad przestrzeganiem zasad bezpieczeństwa, koordynację podwodnej działalności turystycznej i szkoleniowej w klubach i centrach nurkowych zarejestrowanych i afiliowanych w KDP PTTK, opracowywanie i unifikacja programów szkolenia, organizacja centralnych szkoleń instruktorskich, nadawanie uprawnień, certyfikatów międzynarodowych, propagowanie działalności podwodnej.
KDP/CMAS zrzesza ponad 230 klubów płetwonurkowych, ponad 370 instruktorów i ponad 100 certyfikowanych lekarzy klubowych KDP. Do tej pory KDP/CMAS wyszkolił ponad dwadzieścia tysięcy płetwonurków.
Historia.
W roku 1959 Józef Wierzbicki uczestniczył w założycielskim kongresie CMAS. Od tej pory Komisja jest członkiem CMAS, a absolwenci kursów szkoleniowych otrzymują Międzynarodowe Certyfikaty Wyszkolenia KDP/CMAS, certyfikaty uznawane na całym świecie.
Stopnie Nurkowe i Instruktorskie KDP/CMAS.
Specjalizacje i kursy.
Po stopniu P1:
Po stopniu P2:
Po stopniu P3:
Po stopniu M1:
Po stopniu M2:

</doc>
<doc id="1618832" url="https://pl.wikipedia.org/wiki?curid=1618832" title="Alfredo Garasino">
Alfredo Garasino



</doc>
<doc id="1618834" url="https://pl.wikipedia.org/wiki?curid=1618834" title="Alfredo Garassino">
Alfredo Garassino



</doc>
<doc id="1618835" url="https://pl.wikipedia.org/wiki?curid=1618835" title="Transmasz Mohylew">
Transmasz Mohylew

Transmasz Mohylew (biał. ФК «Трансмаш» Магілёў) – białoruski klub piłkarski z siedzibą w Mohylewiu.
Historia.
Chronologia nazw:
Został założony w 1988 roku. W 1994 roku zmienił nazwę na Transmasz Mohylew - czyli nazwę zakładu, który reprezentował. W 1998 połączył się z innym klubem z Mohylewa, Dniaprem.

</doc>
<doc id="1618839" url="https://pl.wikipedia.org/wiki?curid=1618839" title="1984 (For the Love of Big Brother)">
1984 (For the Love of Big Brother)

1984 (For the Love of Big Brother) – album brytyjskiego duetu Eurythmics, wydany w 1984 roku.
Ogólne informacje.
Album ten jest ścieżką dźwiękową do filmu "1984", opartego na powieści George’a Orwella pod tym samym tytułem. Zawiera w dużej części utwory instrumentalne lub kompozycje podkreślone jedynie wokalizą Annie Lennox. Dave Stewart określił muzykę z albumu jako połączenie brzmienia Kraftwerk, afrykańskich plemion i Booker T. and the M.G.’s. Przy nagrywaniu tej płyty pracowali tylko Annie i David, nie towarzyszyli im żadni inni muzycy. Całość ma bardzo ponury, mroczny wydźwięk.
Do stworzenia soundtracku zespół skłoniła wytwórnia Virgin Records, bez zgody twórcy filmu, Michaela Radforda. Reżyserowi nie spodobał się materiał nagrany przez Eurythmics i odrzucił część utworów zespołu. Później publicznie skrytykował pomysł nagrania ścieżki dźwiękowej przez Eurythmics bez jego wiedzy. Zespół z kolei opublikował oficjalne oświadczenie, w którym zadeklarował, iż nie zgodziłby się na nagranie muzyki do filmu, gdyby wiedział, że nie ma na to zgody reżysera.
Płyta "1984" nie spotkała się z dobrym przyjęciem zarówno przez publiczność, jak i krytyków. Z albumu pochodzą dwa single: taneczne „Sexcrime (Nineteen Eighty-Four)” i ballada „Julia”. Pierwszy z nich, mimo porażki płyty, stał się dużym hitem i dotarł w Wielkiej Brytanii do pierwszej dziesiątki.

</doc>
<doc id="1618841" url="https://pl.wikipedia.org/wiki?curid=1618841" title="KDP PTTK">
KDP PTTK



</doc>
<doc id="1618842" url="https://pl.wikipedia.org/wiki?curid=1618842" title="Podofil">
Podofil



</doc>
<doc id="1618845" url="https://pl.wikipedia.org/wiki?curid=1618845" title="News of the World Tour">
News of the World Tour

News of the World Tour – trasa koncertowa brytyjskiej grupy rockowej Queen promująca album "News of the World". Zespół koncertował w Ameryce Północnej (Stany Zjednoczone i Kanada) oraz w Europie.
W programie trasy po raz pierwszy pojawił się utwór „Love of My Life”, mimo że pochodzi on z albumu wydanego dwa lata wcześniej ("A Night at the Opera"). Po raz pierwszy wykonano również „I’m in Love with My Car” z tego samego albumu (z Rogerem Taylorem w roli głównego wokalisty).
Programy koncertów.
Pierwszy etap – Ameryka Północna.
Pozostałe utwory (rzadziej grane):
Drugi etap – Europa.
Pozostałe utwory (rzadziej grane):

</doc>
<doc id="1618846" url="https://pl.wikipedia.org/wiki?curid=1618846" title="Feliks Iwicki">
Feliks Iwicki

Feliks Iwicki, właśc. Feliks Paprzyca-Iwicki (ur. 22 sierpnia 1900 w Brzozówce, zm. 24 stycznia 1984 w Kazimierzy Wielkiej) – lekarz, żołnierz, sportowiec, społecznik.
Życiorys.
Syn Bolesława Iwickiego i Barbary z Bogatków. Absolwent Gimnazjum im. św. Stanisława Kostki w Warszawie (margrabiego Wielopolskiego). Jako uczeń brał udział w rozbrajaniu Niemców w Warszawie. Uczestnik wojny polsko-bolszewickiej. Absolwent wydziału Medycznego Uniwersytetu Warszawskiego w 1926. Doktor medycyny. Współzałożyciel klubu sportowego Skra Warszawa.
Po asystenturze w Warszawie i uzyskaniu specjalizacji internistycznej lekarz w Łodzi. Zmobilizowany w sierpniu 1939 jako lekarz wojskowy skierowany na front wschodni. W stopniu podporucznika rezerwy dostał się do niewoli radzieckiej, z której uciekł. Wypędzony przez Niemców z Łodzi 13 grudnia 1939, zamieszkał w Międzygórzu powiat Staszów. Lekarz AK. Aresztowany przez NKWD w Sandomierzu w 1945 zwolniony za interwencją sowieckiego skoczka spadochronowego, któremu uratował życie. Po wojnie lekarz w Sieradzu, Końskich, Radomsku, Skierniewicach i w Warszawie.
Jego żoną była Sylwia ze Śniadowskich. Pozostawił dwoje dzieci.

</doc>
<doc id="1618847" url="https://pl.wikipedia.org/wiki?curid=1618847" title="Frank L. Shaw">
Frank L. Shaw

Frank L. Shaw (ur. 1 lutego 1877, zm. 24 stycznia 1958) – amerykański polityk, burmistrz Los Angeles. Przed objęciem urzędu był członkiem Rady Miasta, oraz Rady Nadzorczej Hrabstwa Los Angeles (Los Angeles County Board of Supervisors). Na urząd burmistrza obierany był dwukrotnie.
W 1938 roku, w atmosferze skandalu, został jako pierwszy burmistrz w Stanach Zjednoczonych odwołany z urzędu. Jego administracja powszechnie uchodzi za najbardziej skorumpowaną w historii miasta, chociaż nigdy nie postawiono mu zarzutów ani nie oskarżono o popełnienie przestępstwa. Obwiniany był także za nieudolność podczas katastrofalnej powodzi w 1938 roku spowodowanej wylewem rzeki Los Angeles.
Do atmosfery panującej w ówczesnym Los Angeles nawiązywali w swoich powieściach m.in. Raymond Chandler i James Ellroy.

</doc>
<doc id="1618850" url="https://pl.wikipedia.org/wiki?curid=1618850" title="FK Witebsk-2">
FK Witebsk-2

FK Witebsk-2 (biał. ФК «Віцебск-2») – białoruski klub piłkarski z siedzibą w Witebsku.
Historia.
Chronologia nazw:
Jest drugą drużyną klubu FK Witebsk. Od 1946 uczestniczyła w Mistrzostwach ZSRR jako drużyna rezerwowa KIM-d Witebsk (litera "d" oznacza dubl - rezerwa). W 1992 startowała w pierwszych Mistrzostwach Białorusi jako KIM-2 Witebsk. Latem 1994 na bazie drużyny założony klub Kimowec Witebsk, który istniał do 1996, kiedy to odbyła się fuzja pierwszej drużyny Dźwina Witebsk z klubem Lakamatyu Witebsk. Został utworzony nowy klub z nazwą Lakamatyu-96 Witebsk. Klub Kimowec Witebsk zaprzestał występować. Obecnie jest drugą drużyną FK Witebsk.

</doc>
<doc id="1618855" url="https://pl.wikipedia.org/wiki?curid=1618855" title="Dsch">
Dsch

Dsch – tetragraf występujący w języku niemieckim i odpowiadający polskiemu dż. Używany w niektórych wyrazach obcego pochodzenia. Np. "Dschungel – dżungla", "Dschibuti - Dżibuti" lub "Dschingis Khan - Czyngis-chan".

</doc>
<doc id="1618856" url="https://pl.wikipedia.org/wiki?curid=1618856" title="Chwala Pińsk">
Chwala Pińsk

Chwala Pińsk (biał. ФК «Хваля» Пінск) – białoruski klub piłkarski z siedzibą w miejscowości Pińsk, w obwodzie brzeskim.
Historia.
Chronologia nazw:
Klub piłkarski Kamunalnik został założony w Pińsku w 1989 roku. Chociaż historia klubu sięga 1940, kiedy to w mieście został organizowany klub Dynama Pińsk. W 1961 powstał protoplasta klubu Chwala Pińsk. Potem miasto w mistrzostwach Białoruskiej SRR reprezentowały zespoły o nazwie Kołas, Prypiać, Palessie, i Maszynabudaunik.
Po uzyskaniu niepodległości przez Białoruś i organizowaniu własnych mistrzostw klub w 1992 startował w rozgrywkach Drugiej ligi mistrzostw Białorusi, gdzie zajął 3.miejsce. Od 1997 występował pod nazwą FK Pińsk-900. W 2006 przyjął obecną nazwę Chwala Pińsk.

</doc>
<doc id="1618857" url="https://pl.wikipedia.org/wiki?curid=1618857" title="Kamunalnik Pińsk">
Kamunalnik Pińsk



</doc>
<doc id="1618858" url="https://pl.wikipedia.org/wiki?curid=1618858" title="FK Pińsk-900">
FK Pińsk-900



</doc>
<doc id="1618859" url="https://pl.wikipedia.org/wiki?curid=1618859" title="Maya Arulpragasam">
Maya Arulpragasam



</doc>
<doc id="1618860" url="https://pl.wikipedia.org/wiki?curid=1618860" title="Grań Tatr">
Grań Tatr



</doc>
<doc id="1618862" url="https://pl.wikipedia.org/wiki?curid=1618862" title="Spartak Szkłów">
Spartak Szkłów

Spartak Szkłów (biał. ФК «Спартак» Шклоў) – białoruski klub piłkarski z siedzibą w Szkłowie w obwodzie mohylewskim, założony w 2001.

</doc>
<doc id="1618867" url="https://pl.wikipedia.org/wiki?curid=1618867" title="Koreatown (Los Angeles)">
Koreatown (Los Angeles)

Koreatown – dzielnica w zachodniej części Los Angeles w Kalifornii w USA. Zamieszkana jest przez ok. 340 000 osób. Centrum kulturalno-społeczne ludności pochodzenia koreańskiego w południowej Kalifornii. Znaczący jej napływ datuje się od lat 70. XX wieku, podówczas oceniało się, że mieszkało tam ok. 70 000 Koreańczyków. Dzielnica ucierpiała znacząco podczas zamieszek w Los Angeles w 1992 roku. Od tego czasu notuje się spadek ludności pochodzenia koreańskiego, obecnie oceniany na ok. 18% mieszkańców. Nastąpił napływ ludności pochodzenia latynoskiego.

</doc>
<doc id="1618869" url="https://pl.wikipedia.org/wiki?curid=1618869" title="Järnskogen">
Järnskogen

Järnskogen (Järnveden) - "żelazny las" - w mitologii nordyckiej mroczny i straszny las w Jotunheim, zamieszkany przez wilki (vargr) i olbrzymki (tu nazywane järnvidjor). Tutaj między innymi przebywają Hati i Angerboda.

</doc>
<doc id="1618870" url="https://pl.wikipedia.org/wiki?curid=1618870" title="A Day at the Races Tour">
A Day at the Races Tour

A Day at the Races Tour – trasa koncertowa brytyjskiej grupy rockowej Queen promująca album "A Day at the Races". Zespół koncertował w Ameryce Północnej (Stany Zjednoczone i Kanada) oraz w Europie.
Podczas tej trasy Queen po raz pierwszy wykonał w całości „Brighton Rock” oraz „Bohemian Rhapsody”.
Przez większą część północnoamerykańskiego etapu trasy supportem zespołu była irlandzka grupa Thin Lizzy.

</doc>
<doc id="1618871" url="https://pl.wikipedia.org/wiki?curid=1618871" title="Arthur Jonath">
Arthur Jonath

Arthur Jonath (ur. 9 września 1909 w Bentrop, zm. 11 kwietnia 1963 w Neu-Isenburg) – niemiecki lekkoatleta, brązowy medalista igrzysk olimpijskich z 1932 w Los Angeles w biegu na 100 metrów i srebrny medalista w sztafecie 4 × 100 metrów.

</doc>
<doc id="1618875" url="https://pl.wikipedia.org/wiki?curid=1618875" title="Krzysztof Zajc">
Krzysztof Zajc

Krzysztof Zajc – polski koszykarz, obrońca.
Przez ponad dwadzieścia lat zawodnik ten związany był z leszczyńską Polonią. Grał w niej na pozycji rozgrywającego. Jego atutami były: rzut za trzy punkty, drybling oraz przegląd pola. Kapitan drużyny, która w 2002 roku wywalczyła awans do drugiej ligi.
W sezonie 2010 był drugim trenerem zespołu Super-Pol Tęcza Leszno oraz pierwszym trenerem zespołu juniorek.
Od początków kariery trenerskiej w klubie MKS Tęcza Leszno prowadzi zespoły młodzieżowe. W roku 2017 zdobył ze swoimi podopiecznymi złoty medal Mistrzostw Polski U14 kobiet oraz miejsca 4 (dwukrotnie, rocznik 2002, kat. U14 i U16), 5 (rocznik 1999, kat. U16), 6 i 7 (rocznik 2001, kat. U16 i U14) w finałach rozgrywek krajowych.

</doc>
<doc id="1618880" url="https://pl.wikipedia.org/wiki?curid=1618880" title="Kąty (gmina w województwie warszawskim)">
Kąty (gmina w województwie warszawskim)

Kąty (od 1973 "Góra Kalwaria") – dawna gmina wiejska istniejąca do 1954 roku w woj. warszawskim. Początkowo siedzibą władz gminy były Kąty, a po wojnie Baniocha.
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Kąty należała do powiatu grójeckiego w woj. warszawskim. Po wojnie gmina zachowała przynależność administracyjną. 29 listopada 1948 roku część obszaru gminy Kąty przyłączono do Góry Kalwarii.
1 lipca 1952 roku gminę Kąty przyłączono do nowo utworzonego powiatu piaseczyńskiego; równocześnie część obszaru gminy Kąty przyłączono do nowo utworzonej gminy Sobików. Według stanu z 1 lipca 1952 roku gmina składała z 15 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik gminę Góra Kalwaria.

</doc>
<doc id="1618882" url="https://pl.wikipedia.org/wiki?curid=1618882" title="ADS 95 Ranger">
ADS 95 Ranger

ADS 95 RANGER – taktyczny, bezzałogowy aparat latający (UAV – Unmanned Aerial Vehicle) opracowany przez izraelską firmę IAI Malat UAV Division będącą oddziałem firmy Israel Aerospace Industries oraz szwajcarską Oerlikon Contraves AG i RUAG Aerospace (Swiss Aircraft and System Enterprises).
Geneza.
"Ranger" powstał na zamówienie sił zbrojnych Szwajcarii na taktyczny, rozpoznawczy aparat bezzałogowy, dostosowany do operowania w trudnych warunkach terenowych i atmosferycznych tego kraju. Opracowania aparatu podjęła się mająca doświadczenie w tego typu konstrukcjach firma Israel Aerospace Industries przy współudziale szwajcarskich kooperantów. Przy projektowaniu "Rangera" wykorzystano doświadczenia zebrane przy opracowywaniu innego bezzałogowego aparatu IAI Scout. Oblot aparatu miał miejsce w 1988 roku. ADS 95 został przyjęty na uzbrojenie Szwajcarii w 1995 roku pod oznaczeniem ADS 90 (Aufklarungs Drohnen System).
Konstrukcja.
"Ranger" jest dolnopłatem z silnikiem umieszczonym w tyle kadłuba. Silnik napędza dwułopatowe śmigło pchające o stałym skoku. Aparat startuje z hydraulicznej katapulty. ADS 95 zaopatrzony jest w płozy wykorzystywane podczas lądowania na śniegu, trawie czy lodzie. W przypadku braku miejsca do lądowania z wykorzystaniem podwozia, aparat ląduje na spadochronie. Na swoim pokładzie "Ranger" przenosi głowicę obserwacyjną firmy IAI Tamam z kamerą telewizyjną do obserwacji dziennej oraz kamerą termowizyjną do obserwacji nocnej. ADS 95 może również przenosić dalmierz laserowy. Aparat sterowany jest z naziemnego stanowiska kontroli lotu.
Służba.
Poza siłami zbrojnymi Szwajcarii "Ranger" używany jest również przez armię fińską, gdzie wykorzystywany jest do współpracy z jednostkami artylerii. Dzięki dopuszczeniu "Rangera" do użytkowania w cywilnej przestrzeni powietrznej wykorzystywany jest on również przez szwajcarską policję i służby graniczne. W Szwajcarskich Siłach Powietrznych zostaną zastąpione przez aparaty Elbit Hermes 900.

</doc>
<doc id="1618886" url="https://pl.wikipedia.org/wiki?curid=1618886" title="Juan Irurieta">
Juan Irurieta

Juan Carlos Irurieta - argentyński piłkarz napastnik.
Jako gracz klubu Argentino de Quilmes Buenos Aires wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Irurieta zagrał w dwóch meczach z Paragwajem - w drugim z nich zdobył bramkę. Łącznie w narodowych barwach rozegrał 6 spotkań i zdobył 2 bramki.

</doc>
<doc id="1618887" url="https://pl.wikipedia.org/wiki?curid=1618887" title="Juan Carlos Irurieta">
Juan Carlos Irurieta



</doc>
<doc id="1618889" url="https://pl.wikipedia.org/wiki?curid=1618889" title="Nebbiolo">
Nebbiolo

Nebbiolo – odmiana uprawna winorośli właściwej ("Vitis vinifera") o ciemnej skórce, pochodząca z północnych Włoch, uprawiana obecnie przede wszystkim w Piemoncie.
Pochodzenie i geneza nazwy.
Współczesna ampelografia uważa, że szczep 'Nebbiolo' został wyhodowany na terenie Piemontu, choć badania DNA mogą wskazywać również na Lombardię jako miejsce pochodzenia kultywaru. Nazwa pochodzi od piemonckiego "nebbia" (mgła). Podczas następujących w październiku zbiorów winnice Piemontu (zwłaszcza w rejonie Langhe) często okryte są gęstą mgłą. Alternatywna wersja etymologii wywodzi nazwę szczepu od zniekształconego włoskiego "nobile" (szlachetny). Wspomniane badania DNA wskazały na bliskie pokrewieństwo genetyczne pomiędzy 'Nebbiolo' a białym szczepem viognier. 'Nebbiolo' było także odmianą rodzicielską dla szeregu włoskich szczepów czerwonych: freisa, bubbierasco, nebbiolo rosé, vespolina, negrera i rossola nera.
Historia.
Pliniusz Starszy w "Historii naturalnej" wspomina o znakomitej jakości winach z Pollenzo. Jakkolwiek autor nie identyfikuje szczepu, to jednak charakterystyka win zbliżona jest do późniejszych opisów win produkowanych ze szczepu nebbiolo. Także i samo Pollenzo leży w pobliżu obecnego obszaru uprawy tego kultywaru.
Pierwsza wzmianka, która wymienia szczep rosnący w pobliżu Rivoli z nazwy (jako "nibiol") pochodzi z 1266 (wielokrotnie podawany 1268 został obalony). Inne wczesne wersje zapisu nazwy to "nubiola" względnie "nebiolo". Szczep ten wspomina (i chwali) włoski prawnik Pietro Crescenzi, autor pracy "Ruralia Commoda" z 1305 roku. Piętnastowieczne statuty piemonckie przewidywały srogie kary za karczowanie krzewów tego szczepu.
Wina produkowane z tego szczepu pozostawały stosunkowo nieznane aż do końca XVIII wieku, kiedy to angielscy kupcy zainteresowali się potencjalnymi alternatywami dla trudnych do pozyskania z uwagi na ówczesne konflikty angielsko-francuskie winami z Bordeaux. Kłopoty z transportem i szybkie wpadnięcie Piemontu w orbitę francuskich wpływów spowodowało, że wyścig o miejsce na angielskich stołach wygrały łatwiej dostępne sherry i porto.
Uprawa 'Nebbiolo' załamała się w drugiej połowie XIX wieku pod wpływem inwazji filoksery. Po opanowaniu epidemii (poprzez wprowadzenie szczepienia na odpornych podkładkach) zastępowano nebbiolo innymi szczepami, głównie barbera.
Charakterystyka win.
Szczep znajduje zastosowanie w produkcji bardzo aromatycznych win czerwonych o jasnej barwie i wysokiej zawartości tanin. Wina zazwyczaj wymagają długiego okresu dojrzewania, niezbędnego dla złagodzenia smaku.
Klony i synonimy.
Podobnie jak pinot noir, 'Nebbiolo' jest szczepem mało stabilnym genetycznie i podatnym na mutacje. Znane jest około 40 klonów 'Nebbiolo', z czego najbardziej popularne są trzy – Lampia, Michet i Bolla. Najpopularniejszym klonem jest Lampia. Michet jest efektem porażenia krzewów nebbiolo wirusem ma ograniczone plony i wzrost. Bolla cieszył się kiedyś dużą popularnością, ale jest coraz rzadziej spotykany. Nebbiolo rosé okazał się odrębny genetycznie i jest traktowany jako osobny szczep.
W północnej Lombardii 'Nebbiolo' znane jest pod nazwą chiavennasca, od miasta Chiavenna, w Dolinie Aosty zaś jako picotendro lub picoutener. W niektórych rejonach Piemontu używana jest nazwa spanna.
Warunki uprawy.
'Nebbiolo' jest szczepem o długim okresie wegetacji - jako jeden z pierwszych kultywarów rozwija pąki, a dojrzewa po połowie października, jako jeden z ostatnich. Z tego względu bywa sadzony na najkorzystniejszych klimatycznie częściach winnic, na stanowiskach osłoniętych od wiatru a jednocześnie silnie nasłonecznionych. Szczep, zwłaszcza w warunkach deszczowego końca maja i czerwca ma tendencje do tworzenia luźnych gron, o nierównomiernej wielkości owocach (fr. "millerandage"). 'Nebbiolo' bardzo źle znosi również deszczową jesień. Najlepiej udaje się w lata ciepłe i suche, kiedy rośliny mogą wytworzyć dostateczną ilość cukrów w gronach dla zbalansowania wysokiej kwasowości i wysokiego stężenia tanin.
Nebbiolo rośnie najlepiej na podglebiu wapienno marglowym, choć udaje się również na glebach piaszczystych, porfirowych, granitowych i łupkowych.
Rejony uprawy.
Piemont.
W swojej ojczyźnie szczep wchodzi w skład win produkowanych we wielu apelacjach DOC i DOCG. Najbardziej znane z nich to Barolo, Barbaresco, Gattinara, Carema, Ghemme i Roero. Obecnie szczep uprawia się na około 3% powierzchni winnic Piemontu, czyli około 5000 ha.
Inne regiony Włoch.
Niewielkie ilości 'Nebbiolo' uprawia się w Lombardii (apelacja DOC Valtellina wymaga min. 90% nebbiolo dla win czerwonych) i Dolinie Aosty (apelacja DOC Carema).
Austria.
W rejonie Mittelburgenland istniały na przełomie XX i XXI wieku eksperymentalne nasadzenia nebbiolo.
Nowy Świat.
Szczep trafił do Stanów Zjednoczonych wraz z włoskimi imigrantami w XIX wieku, lecz został wyparty przez merlota i cabernet sauvignon. Obecnie uprawiany jest na niedużą skalę w stanie Waszyngton i Dolinie Kalifornijskiej (61 ha), a także w kilku innych stanach. Trwają próby znalezienia odpowiednich siedlisk dla nebbiolo w Australii (nasadzenia od lat 80. XX wieku, pierwsze wina w 1990). W 2008 w Australii było 106 ha obsadzonych nebbiolo.

</doc>
<doc id="1618892" url="https://pl.wikipedia.org/wiki?curid=1618892" title="Kia Picanto Cup">
Kia Picanto Cup



</doc>
<doc id="1618903" url="https://pl.wikipedia.org/wiki?curid=1618903" title="Koreatown">
Koreatown

Koreatown (kor. 코리아타운) – angielska nazwa dzielnic zamieszkanych przez Koreańczyków.

</doc>
<doc id="1618906" url="https://pl.wikipedia.org/wiki?curid=1618906" title="Ostatni rozdział, czyli Paragraf 22 bis">
Ostatni rozdział, czyli Paragraf 22 bis

Ostatni rozdział, czyli Paragraf 22 bis (oryg. "Closing Time") – powieść amerykańskiego pisarza Josepha Hellera będąca kontynuacją jego wcześniejszej książki "Paragraf 22". Akcja powieści toczy się w Nowym Jorku w latach 90. XX wieku i pojawiają się z niej postaci z wcześniejszej powieści, włączając w to Yossariana, Milo Minderbindera czy kapelana Tappmana.
Powieść składa się z dwóch, przeplatających się, wątków głównych. Jeden z nich to wątek Yossariana w swoich latach starości. "Ostatni rozdział" jest przy tym niekonsekwentny czasowo: Yossarian w "Paragrafie 22" miał 28 lat, a jego akcja miała miejsce w 1944 roku, co w "Ostatnim rozdziale" jest przywołane jako „50 lat wcześniej”, jednak Yossarian w tej powieści ma tylko 68 lat. Drugi wątek opowiada o Sammym Singerze i Lwie Rabinowitzu, dwóch mężczyznach z Coney Island, którzy także walczyli podczas II wojny światowej. Sammy Singer pojawił się epizodycznie w "Paragrafie 22", jako lecący razem z Yossarianem strzelec ogonowy, który na przemian mdlał i budził się na widok Yossariana, próbującego zająć się ranami Snowdena.
W powieści Lew Rabinowitz wspomina także mężczyznę o nazwisku Vonnegut, którego poznał w Dreźnie. Jest to nawiązanie do doświadczeń Kurta Vonneguta z bombardowania Drezna, opisanego przez niego w powieści "Rzeźnia numer pięć".

</doc>
<doc id="1618907" url="https://pl.wikipedia.org/wiki?curid=1618907" title="Liceum im. Stanisława Konarskiego w Oświęcimiu">
Liceum im. Stanisława Konarskiego w Oświęcimiu



</doc>
<doc id="1618908" url="https://pl.wikipedia.org/wiki?curid=1618908" title="Taizhou">
Taizhou



</doc>
<doc id="1618912" url="https://pl.wikipedia.org/wiki?curid=1618912" title="HDSL">
HDSL



</doc>
<doc id="1618914" url="https://pl.wikipedia.org/wiki?curid=1618914" title="Kobong Hyǒnuk">
Kobong Hyǒnuk



</doc>
<doc id="1618915" url="https://pl.wikipedia.org/wiki?curid=1618915" title="Erich Hahn">
Erich Hahn

Erich Hahn (ur. 18 października 1891 w Lipsku, zm. 4 września 1917 w Beine) – as lotnictwa niemieckiego Luftstreitkräfte z 6 potwierdzonymi zwycięstwami w I wojnie światowej.
Życiorys.
Służył w 2 Saksońskim Pułku Piechoty. Naukę pilotażu rozpoczął w 1913 roku w szkole Fokkera. W momencie wybuchu wojny służył jako pilot w FA64, wkrótce został przeniesiony do FA23, a na początku 1915 roku w "Flieger-Abteilung (Artillerie) 221". Na początku 1916 roku został przydzielony do KEK Bantheville, a w momencie utworzenia Jagdstaffel 1 22 sierpnia 1916 roku do eskadry. Po przeniesieniu pierwszego dowódcy "Jasta 1" Martina Zandera na stanowisko dowódcy "Jagdstaffelschule I", Erich Hahn został mianowany jej dowódcą 10 listopada 1916 roku. W tym samym dniu odniósł swoje pierwsze zwycięstwo powietrzne. 29 listopada został przeniesiony do Jagdstaffel 19 na stanowisko dowódcy. 1 maja 1917 roku został odznaczony Orderem Rodu Hohenzollernów.
Erich Hahn odniósł łącznie 5 zwycięstw powietrznych. 26 kwietnia 1917 roku zestrzelił francuskiego asa René Doumer. W pół roku później 4 września 1917 roku sam padł ofiarą jednego z największych asów francuskich, kapitana Georges Felixa Madona.

</doc>
<doc id="1618916" url="https://pl.wikipedia.org/wiki?curid=1618916" title="Eddie Blazonczyk">
Eddie Blazonczyk

Eddie Blazonczyk (ur. 12 lipca 1941 w Chicago, zm. 21 maja 2012 tamże) – amerykański muzyk polskiego pochodzenia, znany w Stanach Zjednoczonych wykonawca polki i lider zespołu The Versatones.
Urodził się w Chicago w rodzinie polskich górali. Jego rodzice występowali w zespole folklorystycznym Górale, gdzie Eddie zdobywał pierwsze muzyczne doświadczenia. Nim zaczął zajmować się polką i przed założeniem w Chicago studia „Bel-Aire Records” w roku 1963, Eddie Blazonczyk nagrywał utwory rockowe pod pseudonimem „Eddy Bell” w studiach Mercury Records i mniej znanym Lucky Four Records, obydwu zlokalizowanych w Chicago. Pierwsze nagrania należy zaliczyć do gatunku rockabilly, lub utworów komicznych. Płyta "The Great Great Pumpkin", wydana jako „Lucky Four #1012”, to przypuszczalnie najbardziej znane jego nagranie. Często można je usłyszeć w radiu w okresie Halloween i jest poszukiwane przez kolekcjonerów ebonitowych płyt gramofonowych.
Album zespołu, zatytułowany "Another Polka Celebration" zdobył w roku 1986 nagrodę Grammy w kategorii „utwory etniczne”. Został także nagrodzony „National Endowment for the Arts”, wyróżnieniem dziedzictwa za rok 1998.
Eddie Blazonczyk i jego zespół często występowali na festiwalach Taste of Polonia w Chicago.

</doc>
<doc id="1618917" url="https://pl.wikipedia.org/wiki?curid=1618917" title="Cerkiew Zaśnięcia Najświętszej Maryi Panny w Bliziance">
Cerkiew Zaśnięcia Najświętszej Maryi Panny w Bliziance

Cerkiew Zaśnięcia Najświętszej Maryi Panny w Bliziance – drewniana dawna parafialna cerkiew greckokatolicka, znajdująca się w Bliziance.
Historia.
Cerkiew została zbudowana w 1865, w miejscu starszej drewnianej cerkwi z 1630. Przebudowana znacznie w latach 1927-1932, po pożarze z 1925, który strawił część konstrukcji. Parafia należała do greckokatolickiego dekanatu dukielskiego, a po 1842 do dekanatu krośnieńskiego. W latach 1896-1926 administratorem parafii był ks. Jarosław Mironowicz, a w latach 1936-1944 - ks. Eugeniusz Uscki. 
Na południowy wschód od cerkwi powstał cmentarz. W drugiej połowie XIX wieku wybudowano na nim dzwonnicę z kamienia łamanego z blaszanym daszkiem, jednak nie zachowała się ona do czasów współczesnych.
W okresie dwudziestolecia międzywojennego majątek cerkiewny liczył 15,56 hektarów pól, 1,13 hektara łąk, 1,73 hektara pastwiska i 0,16 hektara lasów, rozmieszczony on był w Bliziance oraz w sąsiedniej Gwoździance.
Od 1947 do czasu wzniesienia we wsi nowego kościoła w 1984, użytkowana przez parafię Podwyższenia Krzyża Świętego w Bliziance.
Architektura i wyposażenie.
Cerkiew w Bliziance jest świątynią orientowaną, o konstrukcji zrębowej, jednoprzestrzenną, w całości pokrytą gontem. Nad świątynią wznosi się jednokalenicowy dach z wieżyczką.
Ściany świątyni we wnętrzu ozdabia polichromia figuralna wykonana w 1960. Z historycznego wyposażenia zachowały się organy, konfesjonały, ławki, oraz ikona Trójcy Świętej.
Zasięg parafii.
W 1926 roku do parafii grekokatolickiej należały miejscowości: Baryczka, Blizianka, Gwoździanka, Gwoźnica Górna, Jawornik, Lecka, Małówka, Niebylec, Połomia, Sołonka, Żarnowa. W Gwoździance znajdowała się filialna Cerkiew Świętych Kosmy i Damiana w Gwoździance.

</doc>
<doc id="1618920" url="https://pl.wikipedia.org/wiki?curid=1618920" title="Cerkiew Podniesienia Krzyża Świętego w Dubiecku">
Cerkiew Podniesienia Krzyża Świętego w Dubiecku

Cerkiew Podniesienia Krzyża Świętego w Dubiecku – murowana parafialna cerkiew greckokatolicka, znajdująca się w Dubiecku.
Cerkiew została zbudowana w 1927, na miejscu wcześniejszej, drewnianej cerkwi z 1774, odnowionej w 1879. Po wojnie była wykorzystywana jako magazyn. W latach 90. XX wieku została odzyskana przez Cerkiew Greckokatolicką i została użyczona na Kresowy Dom Sztuki na organizowanie galerii i wystaw. 
Staraniem Towarzystwa Przyjaciół Ziemi Dubieckiej wykonano prace zmierzające do zachowania substancji budynku i jej częściowej renowacji. Zgodnie  z zamysłem stowarzyszenia, obiekt ten z poszanowaniem jego sakralnego charakteru, funkcjonuje od 12 września 2004 r. jako Kresowy Dom Sztuki. 
Otwarcie Kresowego Domu Sztuki zainaugurowała wystawa pt.: „Dubiecko – spotkanie trzech kultur i religii”. Od tamtej pory galeria służy jako miejsce spotkań przeszłości z teraźniejszością i przestrzeń wydarzeń kulturalnych.
Parafia należała do greckokatolickiego dekanatu birczańskiego, po I wojnie światowej do dekanatu pruchnickiego. W 1863 została podzielona na dwie niezależne parafie – w Dubiecku i Ruskim Siole.

</doc>
<doc id="1618921" url="https://pl.wikipedia.org/wiki?curid=1618921" title="DSL">
DSL



</doc>
<doc id="1618929" url="https://pl.wikipedia.org/wiki?curid=1618929" title="Cerkiew Narodzenia Najświętszej Maryi Panny w Krzywczy">
Cerkiew Narodzenia Najświętszej Maryi Panny w Krzywczy

Cerkiew Narodzenia Najświętszej Maryi Panny w Krzywczy – murowana parafialna cerkiew greckokatolicka, znajdująca się w Krzywczy.
Historia.
Zbudowana na miejscu starszej, drewnianej cerkwi z 1841, która spłonęła w roku 1906. Cerkiew została oddana do użytku w 1911. Po wojnie użytkowana jako magazyn, obecnie opuszczona.
Parafia należała do greckokatolickiego dekanatu pruchnickiego. Należały do niej również filialne cerkwie w Reczpolu, Średniej i Woli Krzywieckiej.

</doc>
<doc id="1618931" url="https://pl.wikipedia.org/wiki?curid=1618931" title="Big Bear City">
Big Bear City

Big Bear City (Kalifornia) – jednostka osadnicza w stanie Kalifornia, w hrabstwie San Bernardino. Liczba mieszkańców 12 303 (2010). Według spisu z roku 2000 Big Bear City liczyło sobie 5 779 mieszkańców.
Osada położona jest na wysokości 2.063 m n.p.m. Ze względu na wysokość jest popularnym miejscem obozów treningowych sztuk i sportów walki.

</doc>
<doc id="1618932" url="https://pl.wikipedia.org/wiki?curid=1618932" title="Mountain View Acres">
Mountain View Acres

Mountain View Acres – jednostka osadnicza w Stanach Zjednoczonych, w stanie Kalifornia, w hrabstwie San Bernardino.

</doc>
<doc id="1618934" url="https://pl.wikipedia.org/wiki?curid=1618934" title="Zwierzyń (województwo zachodniopomorskie)">
Zwierzyń (województwo zachodniopomorskie)



</doc>
<doc id="1618936" url="https://pl.wikipedia.org/wiki?curid=1618936" title="Running Springs">
Running Springs

Running Springs – jednostka osadnicza w stanie Kalifornia, w hrabstwie San Bernardino. Liczba mieszkańców 4 862 (2010).
Osada położona jest w górach San Bernardino na wysokości 1 862 m n.p.m. w San Bernardino National Forest. Podmiejska sypialnia miasta San Bernardino.

</doc>
<doc id="1618938" url="https://pl.wikipedia.org/wiki?curid=1618938" title="Ulot">
Ulot



</doc>
<doc id="1618941" url="https://pl.wikipedia.org/wiki?curid=1618941" title="Adelanto">
Adelanto

Adelanto - miasto w Stanach Zjednoczonych, w stanie Kalifornia, w hrabstwie San Bernardino. Liczba mieszkańców 18130 (2000). W 2008 roku szacuje się, że Adelanto zamieszkuje 27500 osób. Prawa miejskie od 1970 roku.
Miasto położone jest na pustyni Mojave. Na zachód od niego znajduje się wyschnięte jezioro El Mirage. Nazwa miasta, Adelanto, po hiszpańsku oznacza tyle co "postęp", "krok do przodu".

</doc>
<doc id="1618945" url="https://pl.wikipedia.org/wiki?curid=1618945" title="Brzostno">
Brzostno

Brzostno (niem. "Büchenwerder") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 3 mieszkańców. Kolonia wchodzi w skład sołectwa Suliszewo. Jedna z najmniejszych miejscowości gminy.
Geografia.
Kolonia leży ok. 3 km na południowy wschód od Suliszewa, w pobliżu byłej linii kolejowej nr 410.

</doc>
<doc id="1618947" url="https://pl.wikipedia.org/wiki?curid=1618947" title="Tu n’es plus là">
Tu n’es plus là

Tu n’es plus là – kompozycja napisana przez François Welgryn, Amel Bent oraz Jérôme Sebag na drugi studyjny album, francuskiej wokalistki Amel Bent, "À 20 ans " (2007). Utwór został wydany jako trzeci singel promujący album w 2008 roku.
Kompozycja zajęła 40. pozycję notowania Ultratop Wallonia w Belgii oraz wspięła się na pozycję 8. na notowaniu digital download Francji.
Teledysk.
Teledysk do utworu został wydany w 2008 roku, dzięki współpracy Bent z wytwórnią "Jive Epic". Reżyserem clipu jest Karmin Ouaret. Oficjalny treser ujrzał światło dzienne w styczniu 2008 roku. Video powstało ze specjalnym udziałem francuskiego aktora Malika Zidi.
Wideo zaczyna się sceną w której para (Malik Zidi oraz Amel Bent) wychodzą razem ze szpitala. Następnie akcja cofa się o jeden dzień. Ukazany jest ostatni dzień z życia pary; sprzeczki, awantury, nieudane zaręczany. Gdy leżąca w szpitalu Amel umiera, jej ukochany czując to, przybywa szybko do szpitala. Niestety jest już za późno i lekarz ostatecznie stwierdził zgon dziewczyny. Cala fabuła zostaje zamknięta tą samą sceną, która została otwarta (Malik wychodzi ze szpitala, ale tym razem już bez Amel).

</doc>
<doc id="1618948" url="https://pl.wikipedia.org/wiki?curid=1618948" title="Czyżewka">
Czyżewka

Czyżewka (niem. "Schrödershof") – osada leśna w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. Osada wchodzi w skład sołectwa Suliszewo.
Geografia.
Osada leży ok. 3 km na wschód od Suliszewa.

</doc>
<doc id="1618951" url="https://pl.wikipedia.org/wiki?curid=1618951" title="Abierto Mexicano TELCEL 2009 (kobiety)">
Abierto Mexicano TELCEL 2009 (kobiety)

Tenisowy turniej WTA Abierto Mexicano Telcel 2009 odbył się w dniach 23 lutego - 1 marca w meksykańskim Acapulco na kortach ziemnych. Pula nagród wyniosła 180 000 dolarów amerykańskich.

</doc>
<doc id="1618952" url="https://pl.wikipedia.org/wiki?curid=1618952" title="Kleszczewo (powiat choszczeński)">
Kleszczewo (powiat choszczeński)

Kleszczewo – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. Kolonia wchodzi w skład sołectwa Stary Klukom.
Geografia.
Kolonia leży ok. 1 km na wschód od miejscowości Stary Klukom, nad jeziorem Raduń, przy linii kolejowej nr 351.

</doc>
<doc id="1618954" url="https://pl.wikipedia.org/wiki?curid=1618954" title="Désolée">
Désolée

Désolée to czwarty singel promujący drugi studyjny album francuskiej wokalistki Amel Bent – À 20 ans. Autorami tekstu są: Gordon Chambers, Negin, Jonas Jeberg oraz Amel Bent.

</doc>
<doc id="1618956" url="https://pl.wikipedia.org/wiki?curid=1618956" title="Przywodzie (część Choszczna)">
Przywodzie (część Choszczna)

Przywodzie – dawna kolonia, obecnie w granicach miasta Choszczno w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość należała administracyjnie do województwa gorzowskiego.
Zobacz też: Przywodzie

</doc>
<doc id="1618957" url="https://pl.wikipedia.org/wiki?curid=1618957" title="Szczepanka">
Szczepanka

Szczepanka (niem. "Ferdinandshof") – kolonia w Polsce położona w województwie zachodniopomorskim, w powiecie choszczeńskim, w gminie Choszczno.
W latach 1975–1998 miejscowość administracyjnie należała do województwa gorzowskiego. Kolonia wchodzi w skład sołectwa Koplin.
Kolonia leży ok. 2 km na wschód od Koplina, przy linii kolejowej nr 351.

</doc>
<doc id="1618958" url="https://pl.wikipedia.org/wiki?curid=1618958" title="Rudnisko">
Rudnisko

Rudnisko – nieistniejąca osada w Polsce, położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość należała administracyjnie do województwa gorzowskiego.

</doc>
<doc id="1618960" url="https://pl.wikipedia.org/wiki?curid=1618960" title="Fasola adzuki">
Fasola adzuki

Fasola adzuki, fasola japońska adzuki ("Vigna angularis"), zapożyczenie językowe z języka japońskiego: 小豆 (アズキ "azuki", rzadziej アヅキ, "adzuki") – gatunek rośliny jednorocznej z rodziny bobowatych. Dawniej zaliczany był do rodzaju fasola ("Phaseolus"). Strąki i nasiona są jadalne. Gatunek uprawiany w krajach Dalekiego Wschodu: Japonii, Chinach, Korei. Aklimatyzowana i wprowadzona do uprawy w USA.
Zastosowanie.
Roślina szeroko uprawiana w krajach azjatyckich dla jadalnych nasion i kiełków. Zawiera ok. 25% białka i wszystkie aminokwasy (w tym duże ilości lizyny). Nasiona są wyjątkowo bogate w żelazo, wapń, kobalt. Fasola składa się na dietę genmai-saishoku.
Małe czerwone fasolki pochodzą z kuchni wschodniej, znane są przede wszystkim z kuchni japońskiej. W kuchni Zachodu w ciągu ostatnich dekad rozpowszechniły się przede wszystkim wśród wegetarian, jako zastępnik mięsa. W kuchniach Wschodu są natomiast często składnikiem słodyczy: głównie oblewane słodkim syropem (przypominają wtedy drażetki) lub też przetwarzane na słodką pastę.

</doc>
<doc id="1618961" url="https://pl.wikipedia.org/wiki?curid=1618961" title="Zwierzynek (powiat choszczeński)">
Zwierzynek (powiat choszczeński)

Zwierzynek (niem. "Neumühle") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. Kolonia wchodzi w skład sołectwa Zwierzyn. Najbardziej na południe położona miejscowość gminy.
Geografia.
Kolonia leży ok. 1 km na południe od Zwierzyna, nad rzeką Małą Iną.

</doc>
<doc id="1618962" url="https://pl.wikipedia.org/wiki?curid=1618962" title="Phaseolus angularis">
Phaseolus angularis



</doc>
<doc id="1618966" url="https://pl.wikipedia.org/wiki?curid=1618966" title="Challenge Ameryk do Mistrzostw Świata Mężczyzn w Curlingu 2009">
Challenge Ameryk do Mistrzostw Świata Mężczyzn w Curlingu 2009

Challenge Ameryk do Mistrzostw Świata Mężczyzn w Curlingu 2009 - pierwszy challenge między męskimi reprezentacjami USA i Brazylii w curlingu. Turniej rozegrano w dniach 30 stycznia-1 lutego 2009 w Bismarck na lodowisku Bismarck Capital Curling Club.
Turniej rozgrywano do trzech wygranych meczów. Wygrana drużyna została drugą zakwalifikowaną z ramienia Ameryki do Mistrzostw Świata Mężczyzn w Curlingu 2009. Kanada do mistrzostw zakwalifikowała się automatycznie jako gospodarz i jednoczesny obrońca tytułu mistrzowskiego.
Przed 2009 Kanada i USA miały automatycznie zapewniony występ w mistrzostwach świata, ponieważ w Ameryce nie było innych krajów, które wystawiałyby drużyny curlingowe. Brazylia jest członkiem Światowej Federacji Curlingu od 1998. W 2008 stwierdziła, że jej męska drużyna reprezentuje tak wysoki poziom, że może się zmierzyć z USA.
Stany Zjednoczone reprezentowała drużyna Todda Birra, która na 31 grudnia 2008 była najwyżej sklasyfikowana w U.S. Order of Merit. 
Brazylia wystawiła swoją narodową drużynę, trenuje ona w Lennoxville w Quebecu na lodowisku Lennoxville Curling Club. Wszyscy zawodnicy są studentami University of Sherbrooke.

</doc>
<doc id="1618970" url="https://pl.wikipedia.org/wiki?curid=1618970" title="Skrzypiec (województwo zachodniopomorskie)">
Skrzypiec (województwo zachodniopomorskie)

Skrzypiec (daw. "Kwiatowo", ) – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Choszczno.
W latach 1975–1998 miejscowość położona była w województwie gorzowskim.

</doc>
<doc id="1618973" url="https://pl.wikipedia.org/wiki?curid=1618973" title="Fasola mungo">
Fasola mungo

Fasola mungo ("Vigna mungo") – gatunek rośliny z rodziny bobowatych. Dawniej zaliczany był do rodzaju fasola ("Phaseolus"). Pochodzi z Indii, uprawiana jest na terenach tropikalnych i subtropikalnych. W Europie wprowadzona na południu.
Zastosowanie.
Roślina jadalna, w krajach tropikalnych w powszechnym użyciu, przerabiana również na mąkę.

</doc>
<doc id="1618974" url="https://pl.wikipedia.org/wiki?curid=1618974" title="Phaseolus mungo">
Phaseolus mungo



</doc>
<doc id="1618975" url="https://pl.wikipedia.org/wiki?curid=1618975" title="Konkurs na Gdański Produkt Turystyczny">
Konkurs na Gdański Produkt Turystyczny



</doc>
<doc id="1618987" url="https://pl.wikipedia.org/wiki?curid=1618987" title="Hildegunn Mikkelsplass">
Hildegunn Mikkelsplass

Hildegunn Mikkelsplass z d. Fossen (ur. 16 kwietnia 1969 w Sigdal) – norweska biathlonistka, czterokrotna medalistka mistrzostw świata.
Kariera.
W Pucharze Świata zadebiutowała 26 stycznia 1989 roku w Ruhpolding, zajmując 14. miejsce w biegu indywidualnym. Tym samym już w debiucie zdobyła pierwsze punkty. Na podium zawodów pucharowych pierwszy raz stanęła 2 lutego 1991 roku w Oberhofie, kończąc rywalizację w sprincie na trzeciej pozycji. Wyprzedziły ją tylko rodaczka Elin Kristiansen i Yvonne Visser z Kanady. W kolejnych startach jeszcze pięć razy stawała na podium, odnosząc przy tym dwa zwycięstwa: 10 marca 1992 roku w Fagernes i 10 grudnia 1994 roku w Bad Gastein wygrywała sprinty. Najlepsze wyniki osiągnęła w sezonie 1993/1994, kiedy zajęła dziewiąte miejsce w klasyfikacji generalnej.
Podczas mistrzostw świata w Lahti w 1991 roku razem z Synnøve Thoresen, Signe Trosten i Unni Kristiansen zdobyła brązowy medal w biegu drużynowym. Na rozgrywanych trzy lata później mistrzostwach świata w Canmore wspólnie z Ann-Elen Skjelbreid, Åse Idland i Annette Sikveland w tej samej konkurencji była druga. Kolejny medal zdobyła podczas mistrzostw świata w Anterselvie w 1995 roku, gdzie Norweżki w składzie: Ann-Elen Skjelbreid, Hildegunn Mikkelsplass, Annette Sikveland i Gunn Margit Andreassen zajęły trzecie miejsce w sztafecie. Ponadto wspólnie z Ann-Elen Skjelbreid, Annette Sikveland i Liv Grete Skjelbreid była druga w biegu drużynowym na mistrzostwach świata w Pokljuce/Hochfilzen w 1998 roku. Była też między innymi szósta w sprincie na rozgrywanych w 1996 roku mistrzostwach świata w Ruhpolding.
W 1992 roku wystartowała na igrzyskach olimpijskich w Albertville, w swoim jedynym występie zajmując siódme miejsce w sztafecie. Brała też udział w igrzyskach w Lillehammer dwa lata później, gdzie zajęła 21. miejsce w biegu indywidualnym, 47. w sprincie oraz czwarte w sztafecie.
Jej mężem jest Eilif Mikkelsplass, brat Påla Gunnara Mikkelsplassa, a jej szwagierką jest Marit Wold.

</doc>
<doc id="1618988" url="https://pl.wikipedia.org/wiki?curid=1618988" title="Iluzyt">
Iluzyt

Iluzyt – zbiór opowiadań fantastyczno-naukowych autorstwa Janusza A. Zajdla, wydany przez wydawnictwo Nasza Księgarnia w 1976 roku.

</doc>
<doc id="1618989" url="https://pl.wikipedia.org/wiki?curid=1618989" title="Marina Makropulu">
Marina Makropulu

Marina Makropulu, gr. Μαρίνα Μακροπούλου (z domu Pogorevici, ur. 3 grudnia 1960 w Ploeszti) – grecka szachistka i trener szachowy ("FIDE Trainer" od 2011) pochodzenia rumuńskiego, arcymistrzyni od 1982 roku.
Kariera szachowa.
W pierwszej połowie lat 80. XX wieku należała do ścisłej czołówki rumuńskich szachistek, trzykrotnie zdobywając medale indywidualnych mistrzostw Rumunii (złoty – 1984 oraz dwa brązowe – 1980, 1983). W 1981 r, odniosła duży sukces, zwyciężając w rozegranym w Bydgoszczy turnieju strefowym i zdobywając awans do turnieju międzystrefowego w Bad Kissingen (1982), w którym zajęła VII miejsce. Również w 1982 r. jedyny raz w karierze wystąpiła w reprezentacji Rumunii na szachowej olimpiadzie w Lucernie, zdobywając dwa medale (srebrny wraz z drużyną oraz brązowy za indywidualny wynik na II szachownicy).
Od 1987 r. na arenie międzynarodowej reprezentuje Grecję. Pomiędzy 1988 a 2008 r. uczestniczyła we wszystkich w tym okresie rozegranych 11 szachowych olimpiadach (w tym dwukrotnie na I szachownicy), była również siedmiokrotną (w latach 1992–2007) reprezentantką kraju na drużynowych mistrzostwach Europy. Wielokrotnie startowała w finałach indywidualnych mistrzostw Grecji, ośmiokrotnie (1990, 1994, 1996, 1998, 1999, 2004, 2007, 2011) zdobywając złote medale.
W 1990 r. podzieliła I m. (wspólnie z Vesną Misanović, Suzaną Maksimović i Aną-Marią Botsari; w dogrywce samodzielnie zwyciężyła), zdobywając awans do rozegranego w tym samym roku w Kuala Lumpur turnieju międzystrefowego, w którym podzieliła XIII miejsce. Do jej innych sukcesów międzynarodowych należą m.in. czterokrotne zwycięstwa w turniejach "Acropolis" w Atenach (1982, 1987, 1988, 1991) oraz dz. I m. w kołowym turnieju w Guingamp (2005).
Najwyższy ranking w karierze osiągnęła 1 stycznia 1994 r., z wynikiem 2330 punktów zajmowała wówczas 1. miejsce wśród greckich szachistek.
Życie prywatne.
Matką Mariny Makropulu była rumuńska arcymistrzyni, Maria Albuleţ.

</doc>
<doc id="1618992" url="https://pl.wikipedia.org/wiki?curid=1618992" title="PPH">
PPH



</doc>
<doc id="1618993" url="https://pl.wikipedia.org/wiki?curid=1618993" title="Pesudotsuga douglasii">
Pesudotsuga douglasii



</doc>
<doc id="1618994" url="https://pl.wikipedia.org/wiki?curid=1618994" title="FSRU Golar Spirit">
FSRU Golar Spirit

FSRU Golar Spirit – pływający magazyn kriogeniczny, który został wyposażony w pokładowe urządzenia do regazyfikacji skroplonego gazu ziemnego (LNG). Jest to pierwsza jednostka tego typu na świecie, która została przekształcona ze standardowego gazowca. W dniach od 18 do 26 stycznia 2009 roku, przeprowadzono udane próby zasilania brazylijskiej elektrowni gazem ziemnym pochodzącym z "Golar Spirit".
Historia.
Golar Spirit został zbudowany w 1981 roku przez stocznię Kawasaki Shipbuilding Corporation (na zamówienie Golar Gas Cryogenics Inc.) jako standardowy gazowiec. W 1986 roku, statek został wyczarterowany na 20 lat przez indonezyjskie przedsiębiorstwo naftowo-gazowe Pertamina i służył do przewożenia LNG z Indonezji do Japonii.
W kwietniu 2007 roku podpisano porozumienie, na mocy którego Golar Spirit został wydzierżawiony na dziesięć lat przez brazyliską firmę Petrobras jako pływający terminal LNG. 1 października 2007 roku Golar Spirit został przekazany do stoczni Keppel Shipyard (Singapur), która rozpoczęła jego przeróbkę na pierwszą jednostkę FSRU. 11 czerwca 2008 roku jednostka opuściła stocznię i skierowała się do portu w Trynidadzie i Tobago, gdzie na pokład został przyjęty pierwszy ładunek skroplonego gazu ziemnego (zakupiony przez Petrobras od BG Group).

</doc>
<doc id="1618995" url="https://pl.wikipedia.org/wiki?curid=1618995" title="Mariana Torres">
Mariana Torres

Marianna Paulina Torres González (ur. 5 grudnia 1985 w León) – meksykańska aktorka znana z licznych ról w telenowelach.
Zaczynała w jej ojczystym Meksyku pracując w TV Azteca produkującym seriale telewizyjne. Uzyskała tam pierwszą wiodącą rolę w telenoweli Belinda w 2004.
Największa popularność przyniosło jej uczestnictwo w telenowelach w Miami na Florydzie. W 2007 w wyprodukowanej przez Telemundo "Pecados ajenos" zagrała jedną z ważniejszych ról u boku takich aktorów jak Lorena Rojas, Mauricio Islas, Sonya Smith i Catherine Siachoque.

</doc>
<doc id="1619002" url="https://pl.wikipedia.org/wiki?curid=1619002" title="Kotzk">
Kotzk



</doc>
<doc id="1619003" url="https://pl.wikipedia.org/wiki?curid=1619003" title="Maria Kuwatsu">
Maria Kuwatsu

Maria Kuwatsu, gr. Μαρία Κουβάτσου (ur. 2 listopada 1979 w Atenach) – grecka szachistka, arcymistrzyni od 2000 roku.
Kariera szachowa.
Wielokrotnie zdobywała medale mistrzostw Grecji juniorek w różnych kategoriach wiekowych (m.in. złote w latach 1992 i 1994 – do 16 lat – oraz 1995, 1996 i 1999 – do 20 lat). W latach 1993–1999 reprezentowała swój kraj na mistrzostwach świata i Europy juniorek w różnych kategoriach wiekowych, największy sukces odnosząc w 1999 r. w Erywaniu, gdzie zdobyła tytuł mistrzyni świata do 20 lat. W 1998 r. zdobyła srebrny, a w 2000 r. – złoty medal indywidualnych mistrzostw Grecji. W grudniu 2001 r. uczestniczyła w rozegranym w Moskwie pucharowym turnieju o mistrzostwo świata, w I rundzie przegrywając z Nataša Bojković. W 2002 r. w kolejnym finale mistrzostw kraju zajęła II miejsce (za Aną-Marią Botsari).
Pomiędzy 1998 a 2002 r, trzykrotnie brała udział w szachowych olimpiadach, natomiast w 2001 r. – na drużynowych mistrzostwach Europy.
Najwyższy ranking w dotychczasowej karierze osiągnęła 1 lipca 2003 r., z wynikiem 2235 punktów zajmowała wówczas czwarte miejsce wśród greckich szachistek.

</doc>
<doc id="1619004" url="https://pl.wikipedia.org/wiki?curid=1619004" title="Psjaks">
Psjaks

Psjaks (Psiaks, Psiax), zwany dawniej Malarzem Menona (II poł. VI wieku p.n.e.) - grecki malarz wazowy, działający w Atenach w l. ok. 525-510 p.n.e.
Reprezentant tzw. stylu czerwonofigurowego surowego, tworzył także w stylu czarnofigurowym i w innych, wówczas znanych technikach. Najprawdopodobniej był uczniem Amazisa. Sygnatury Psjaksa znajdują się na kilkunastu zachowanych wazach, głównie pochodzących z pracowni garncarza Hilinosa. Dwie z ozdobionych przez niego waz wyszły spod ręki garncarza Andokidesa, w którego warsztacie, jak się uważa, narodził się styl czerwonofigurowy. 
Psjaks był pierwszym malarzem wazowym przedstawiającym ciało ludzkie w złożonych pozycjach. Ten styl przedstawiania postaci przejęli od niego twórcy z wczesnego okresu rozwoju stylu czerwonofigurowego, w tym najwybitniejszy z nich Eufronios, który był najprawdopodobniej uczniem Psjaksa. Wykonane przez Psjaksa malowidła cechuje też pewna swoboda, widoczna zwłaszcza w kreśleniu draperii szat.
Linki zewnętrzne.
Inne dzieła Psjaksa:

</doc>
<doc id="1619005" url="https://pl.wikipedia.org/wiki?curid=1619005" title="Pteridium aquilinum">
Pteridium aquilinum



</doc>
<doc id="1619013" url="https://pl.wikipedia.org/wiki?curid=1619013" title="Pulicaria vulgaris">
Pulicaria vulgaris



</doc>
<doc id="1619014" url="https://pl.wikipedia.org/wiki?curid=1619014" title="Obiektyw 50 mm">
Obiektyw 50 mm



</doc>
<doc id="1619016" url="https://pl.wikipedia.org/wiki?curid=1619016" title="Konkurs na gdański produkt turystyczny">
Konkurs na gdański produkt turystyczny



</doc>
<doc id="1619018" url="https://pl.wikipedia.org/wiki?curid=1619018" title="Iryna Merkuszyna">
Iryna Merkuszyna

Iryna Wołodymiriwna Merkuszyna z d. Korczahina (ukr. Ірина Володимирівна Меркушина, ur. 8 marca 1968 r. w Kujbyszewie) – ukraińska biathlonistka, srebrna medalistka mistrzostw świata.
Kariera.
W Pucharze Świata zadebiutowała 6 marca 1993 roku w Lillehammer, zajmując 44. miejsce w sprincie. Pierwsze punkty zdobyła pięć dni później w Östersund, gdzie była siódma w biegu indywidualnym. Nigdy nie stanęła na podium indywidualnych zawodów pucharowych, jednak czterokrotnie dokonała tego w zawodach drużynowych. Najlepsze wyniki osiągnęła w sezonie 1992/1993, kiedy zajęła 34. miejsce w klasyfikacji generalnej.
Podczas mistrzostw świata w Chanty-Mansyjsku w 2003 roku wspólnie z Oksaną Chwostenko, Ołeną Petrową i Oksaną Jakowlewą wywalczyła srebrny medal w sztafecie. Była też między innymi szósta w sztafecie i dwunasta w biegu indywidualnym na mistrzostwach świata w Borowcu w 1993 roku. Ponadto zdobywała brązowe medale w sztafecie na mistrzostwach Europy w Haute Maurienne w 2001 roku i rozgrywanych rok później mistrzostwach Europy w Kontiolahti. Brała też udział w igrzyskach olimpijskich w Nagano w 1998 roku, gdzie w swoim jedynym starcie zajęła 49. miejsce w sprincie.
Osiągnięcia.
Puchar Świata.
Miejsca na podium chronologicznie.
Merkuszyna nigdy nie stanęła na podium indywidualnych zawodów PŚ.

</doc>
<doc id="1619020" url="https://pl.wikipedia.org/wiki?curid=1619020" title="WSPiA">
WSPiA



</doc>
<doc id="1619022" url="https://pl.wikipedia.org/wiki?curid=1619022" title="A Night at the Opera Tour">
A Night at the Opera Tour

A Night at the Opera Tour – trasa koncertowa brytyjskiej grupy rockowej Queen promująca album "A Night at the Opera". Trwała od 21 listopada 1975 do 18 września 1976 i objęła Europę, Amerykę Północną (Stany Zjednoczone), Japonię i Australię.

</doc>
<doc id="1619024" url="https://pl.wikipedia.org/wiki?curid=1619024" title="Immanuel Waltfried">
Immanuel Waltfried

Immanuel Waltfried (ur. 1802, zm. 23 lutego 1865 w Warszawie) – rabin, w latach 1850-1865 cadyk chasydzkiej dynastii Przedbórz.
Był synem Izajasza z Przedborza, założyciela dynastii. Uczeń Isachara Dow Bera z Radoszyc. Ożeniony z wnuczką Jakuba Izaaka Horowica, zwanego Widzącym z Lublina. Od 1850 roku pełnił funkcję cadyka w Przedborzu. Zasłynął jako cudotwórca.
Zmarł w Warszawie. Jest pochowany w ohelu na cmentarzu żydowskim przy ulicy Okopowej (kwatera 13, rząd 18).

</doc>
<doc id="1619025" url="https://pl.wikipedia.org/wiki?curid=1619025" title="Emanuel Waltfried">
Emanuel Waltfried



</doc>
<doc id="1619028" url="https://pl.wikipedia.org/wiki?curid=1619028" title="Hilde Gjermundshaug Pedersen">
Hilde Gjermundshaug Pedersen

Hilde Gjermundshaug Pedersen (ur. 8 listopada 1964 w Hamar) – norweska biegaczka narciarska uprawiająca także narciarski bieg na orientację. Dwukrotna medalista olimpijska i sześciokrotna medalistka mistrzostw świata w biegach oraz pięciokrotna medalistka mistrzostw świata w narciarskim biegu na orientację.
Kariera.
W Pucharze Świata w biegach narciarskich zadebiutowała w sezonie 1983/1984 zajmując ostatecznie 45. miejsce w klasyfikacji generalnej. W latach 1985‑1997 zarzuciła biegi narciarskie i zdecydowała się skupić na narciarskim biegu na orientację. Okazało się to słuszną decyzją bowiem w 1992 r., w swoim debiucie na mistrzostwach świata w narciarskim biegu na orientację zdobyła brązowy medal w sztafecie podczas mistrzostw w Pontarlier. W 1993 r. pierwszy raz wystartowała w Pucharze Świata w narciarskim biegu na orientację i od razu zajęła trzecie miejsce w klasyfikacji końcowej. Na mistrzostwach świata w narciarskim biegu na orientację w Val di Non w 1994 r. zdobyła srebrne medale w biegu na krótkim dystansie oraz w sztafecie. W 1995 r. zajęła trzecie miejsce w klasyfikacji końcowej PŚ w narciarskim biegu na orientację. Na mistrzostwach świata w Lillehammer zdobyła srebrny medal na długim dystansie, a w 1997 r. triumfowała w Pucharze Świata. Jej ostatnim sukcesem w narciarskim biegu na orientację jest brązowy medal w sztafecie zdobyty na mistrzostwach świata w Windischgarsten.
W 1997 r. powróciła do biegów narciarskich. Początkowo startowała głównie w zawodach FIS Race i w 
Pucharze Kontynentalnym. Na stałe do PŚ w biegach powróciła w sezonie 1999/2000 zajmując 16. miejsce w klasyfikacji generalnej. W 2001 r. na mistrzostwach świata w Lahti zdobyła wraz z Anitą Moen, Bente Skari i Elin Nilsen srebrny medal w sztafecie 4x5 km. Norweżki w składzie Pedersen, Moen, Skari oraz Marit Bjørgen powtórzyły wynik z Lahti podczas igrzysk olimpijskich w Salt Lake City. Igrzyska te były debiutem dla Pedersen chociaż miała już wtedy 37 lat. Na mistrzostwach świata w Val di Fiemme Hilde zdobyła aż trzy medale: razem z Bjørgen, Moen i Vibeke Skofterud srebrny w sztafecie 4x5 km oraz brązowe w biegu na 10 km techniką klasyczną oraz w sprincie stylem dowolnym. Ostatnimi i zarazem najbardziej udanymi mistrzostwami świata w jej karierze były mistrzostwa w Oberstdorfie rozgrywane w 2005 r. Razem z Marit Bjørgen zdobyła złoty medal w sprincie drużynowym techniką dowolną oraz złoty medal w sztafecie 4x5 km. Norweżki biegły w składzie Pedersen, Bjørgen, Skofterud i Kristin Størmer Steira. Na igrzyskach olimpijskich w Turynie zdobyła brązowy medal w biegu na 10 km stylem klasycznym.
Najlepsze wyniki w Pucharze Świata w biegach osiągnęła w sezonie 2003/2004, kiedy to zajęła 4. miejsce w klasyfikacji generalnej oraz w klasyfikacji biegów dystansowych. Ponadto Pedersen jest najstarszą kobietą, która wygrała zawody Pucharu Świata w biegach narciarskich. Dokonała tego w wieku 41 lat 7 stycznia 2006 roku wygrywając w biegu na 10 km techniką klasyczną w estońskim Otepää.
Hilde jest również laureatką Egebergs Ærespris – nagrody dla norweskich sportowców, którzy wyróżniali się w więcej niż jednym sporcie. Gjermundshaug Pedersen nagrodę tę otrzymała za osiągnięcia w biegach narciarskich oraz narciarskim biegu na orientację.
W styczniu 2008 wygrała siódmy raz złoto na Mistrzostwach Norwegii w biegu na 10 km. W sezonie 2008/2009 nie startowała już w Pucharze Świata, jednak z sukcesami rywalizowała w FIS Marathon Cup – cyklu narciarskich maratonów, gdzie regularnie zajmowała czołowe lokaty.
Jej córki bliźniaczki Eli i Ida, urodzone 6 kwietnia 1988 r. również uprawiają biegi narciarskie.

</doc>
<doc id="1619029" url="https://pl.wikipedia.org/wiki?curid=1619029" title="Rezerwat przyrody Jezioro Piaseczno">
Rezerwat przyrody Jezioro Piaseczno

Rezerwat przyrody Jezioro Piaseczno – krajobrazowy rezerwat przyrody położony w województwie kujawsko-pomorskim, w granicach Wdeckiego Parku Krajobrazowego. Zajmuje powierzchnię 158,99 ha (akt powołujący podawał 159,78 ha).
Obszar rezerwatu podlega ochronie czynnej.
Lokalizacja.
Rezerwat jest położony jest między miejscowościami Stara Rzeka, Łążek i Zazdrość, w gminie Osie. Obszarem leśnym o powierzchni 118,94 ha (ok. 75% powierzchni całego rezerwatu) zarządza Nadleśnictwo Trzebciny, w tym leśnictwo Wygoda (obręb Szarłata) – 68,45 ha oraz leśnictwo Zazdrość (obręb Sarnia Góra) – 50,49 ha.
Historia.
Rezerwat został utworzony na mocy "Rozporządzenia Nr 279/01 Wojewody Kujawsko-Pomorskiego" z dnia 2 października 2001 r.
Charakterystyka.
Rezerwat został utworzony w celu ochrony walorów naukowych, przyrodniczych i krajobrazowych ekosystemu jeziora Piaseczno, które jako jedno z trzech jezior w województwie kujawsko-pomorskim posiada wody zaliczane do I klasy czystości. Wody jeziora o powierzchni 40,84 ha znajdują się pod zarządem Wdeckiego Parku Krajobrazowego.
Otoczone borami jezioro jest skutecznie izolowane od wszelkich źródeł zanieczyszczeń pochodzenia antropogenicznego. W efekcie jego wody są wyjątkowo przezroczyste, a nie jest to jezioro lobeliowe. Rezerwat jest obiektem tym bardziej cennym, że na jego terenie znalazły się różne zbiorowiska roślinne – szuwarowe, torfowiskowe i leśne – bezpośrednio związane z wodami jeziora, w skład których wchodzą gatunki roślin chronionych, rzadkich i ustępujących.
Flora.
Otaczający jezioro drzewostan tworzy głównie sosna pospolita oraz nielicznie występująca brzoza brodawkowata i jarząb pospolity. Fragmenty rezerwatu pokryte są takimi typami siedliskowymi lasu, jak bór bagienny, brzezina bagienna czy łęg olszowo-jesionowy. Warstwę podszytową i podrostową stanowi między innymi jałowiec pospolity, kruszyna oraz wawrzynek wilczełyko. Runo leśne tworzą takie rośliny jak borówka brusznica, borówka czarna, śmiałek pogięty, trzcinnik i kostrzewa owcza.
Spośród zbiorowisk roślinnych na uwagę zasługują m.in.: szuwar kłociowy, zespół lilii wodnych oraz mszar z przygiełką białą.
Gatunki chronione.
Na terenie rezerwatu występują również niektóre gatunki roślin chronionych:
Gatunki rzadkie.
Można spotkać również gatunki rzadkie, takie jak:
Turystyka.
Przez teren rezerwatu przebiega szlak udostępniony w celach edukacyjnych i turystycznych. Do rezerwatu prowadzą dwa szlaki turystyczne:

</doc>
<doc id="1619030" url="https://pl.wikipedia.org/wiki?curid=1619030" title="Powszechne Towarzystwo Emerytalne Warta">
Powszechne Towarzystwo Emerytalne Warta

Powszechne Towarzystwo Emerytalne WARTA S.A. – powszechne towarzystwo emerytalne z siedzibą w Warszawie, działające w latach 1998–2015, do 2008 roku działające pod nazwą PTE „DOM” S.A. W latach 1998–2014 zarządzało Otwartym Funduszem Emerytalnym Warta, do 2008 roku działającego pod nazwą OFE „DOM”.
Opis.
PTE „DOM” S.A. zostało założone przez TUiR Warta S.A. i Citibank (Poland) S.A. i rozpoczęło swoją działalność na podstawie zezwolenia Komisji Nadzoru nad Funduszami Emerytalnymi (obecnie Komisja Nadzoru Finansowego) z dnia 20 listopada 1998 roku. W roku 2000 Citibank (POLAND) S.A. sprzedał wszystkie posiadane przez siebie akcje PTE „DOM” S.A., spółce Kulczyk Holding S.A. z uwagi na ograniczenia prawne dotyczące możliwości posiadania akcji wyłącznie w jednym PTE. W wyniku transakcji nabycia akcji Kulczyk Holding S.A. przez TUiR Warta S.A. 7 grudnia 2004 roku, Warta stała się jedynym akcjonariuszem PTE Warta S.A.
W 2005 roku grupa KBC będąca właścicielem TUiR Warta S.A. podpisała umowę warunkową z Winthertur PTE S.A. (od 2006 r. pod nazwą PTE AXA S.A.) dotyczącą przejęcia zarządzania OFE „DOM”. Transakcja ta nie doszła jednak do skutku z uwagi na brak zgody KNUiFE na tę transakcję, a umowa warunkowa wygasła w 2007 r.
W 2008 roku zmianie uległa nazwa PTE i zarządzanego przez nie OFE na, odpowiednio, PTE Warta S.A. i OFE Warta, a identyfikacja wizualna została ujednolicona z pozostałymi podmiotami z grupy KBC w Polsce.
W 2012 roku grupa KBC sprzedała większość swoich aktywów ubezpieczeniowych w Polsce, w tym TUiR Warta S.A. Transakcja ta nie obejmowała jednak PTE, wskutek czego 100% akcji towarzystwa emerytalnego zostało przejęte od Warty przez belgijską grupę kapitałową.
W 2013 roku ogłoszono podpisanie umowy warunkowej przejęcia OFE Warta przez PTE Allianz S.A., a transakcja doszła do skutku rok później w wyniku uzyskania zgody KNF.
W 2015 roku zakończyła się likwidacja PTE Warta S.A.

</doc>
<doc id="1619031" url="https://pl.wikipedia.org/wiki?curid=1619031" title="Wzorzec metody fabrykującej">
Wzorzec metody fabrykującej



</doc>
<doc id="1619034" url="https://pl.wikipedia.org/wiki?curid=1619034" title="Wzorzec budowniczego">
Wzorzec budowniczego



</doc>
<doc id="1619037" url="https://pl.wikipedia.org/wiki?curid=1619037" title="Wzorzec leniwej inicjalizacji">
Wzorzec leniwej inicjalizacji



</doc>
<doc id="1619038" url="https://pl.wikipedia.org/wiki?curid=1619038" title="Wzorzec puli obiektów">
Wzorzec puli obiektów



</doc>
<doc id="1619039" url="https://pl.wikipedia.org/wiki?curid=1619039" title="Wzorzec prototypu">
Wzorzec prototypu



</doc>
<doc id="1619040" url="https://pl.wikipedia.org/wiki?curid=1619040" title="Wzorzec singletonu">
Wzorzec singletonu



</doc>
<doc id="1619044" url="https://pl.wikipedia.org/wiki?curid=1619044" title="Żegnaj mi, Rosjo nieumyta">
Żegnaj mi, Rosjo nieumyta

Żegnaj mi, Rosjo nieumyta (ros. "Прощай, немытая Россия") – wiersz rosyjskiego pisarza i poety Michaiła Lermontowa.
Historia powstania.
Poeta w 1840 za pojedynek z synem francuskiego ambasadora został przez sąd wojenny ponownie skazany na zesłanie na Kaukaz (pierwszy raz był na zsyłce w roku 1837 za napisanie wiersza "Śmierć poety", w którym oskarżał koła polityczne Rosji o śmierć Puszkina), gdzie Rosja toczyła wojnę z buntującą się lokalną ludnością. Wiersz został napisany prawdopodobnie w połowie kwietnia 1841, kiedy poecie dano 48 godzin na opuszczenie Petersburga. Inna wersja głosi, że powstał on na początku maja 1840 w czasie odjazdu Lermontowa na zesłanie na Kaukaz.
Wiersz ten w swojej wymowie jest bardzo agresywny i szokujący, zwłaszcza dla rosyjskiego odbiorcy.
Wiersz odzwierciedla z największą ostrością polityczne poglądy Lermontowa w stosunku do reżimu autokratycznego carskiej Rosji.
Słowa wiersza.
Nie zachował się rękopis. Znanych jest kilka wersji tego wiersza. Najbardziej prawdopodobna pierwotna wersja:
&lt;poem&gt;
Прощай, немытая Россия,
Страна рабов, страна господ,
И вы, мундиры голубые,
И ты, им преданный народ.
Быть может, за стеной Кавказа
Сокроюсь от твоих пашей,
От их всевидящего глаза,
От их всеслышащих ушей.
&lt;/poem&gt;
W polskim tłumaczeniu.
&lt;poem&gt;To żegnaj ma nieczysta Rosjo,
Kraju wielmożów, kraju sług,
Ci, co błękitny mundur noszą,
I ty, ich zaprzedany lud.
Być może za Kaukazu stokiem
Przed paszą twym ukryję się,
Przed twoim wszechwidzącym okiem
I wszechsłyszącym uchem też.
&lt;/poem&gt;
lub
&lt;poem&gt;
Żegnaj mi, Rosjo nieumyta,
Ojczyzno rabów, kraju panów,
I wy, mundury szarosine,
I ty, narodzie im sprzedany.
Może Kaukazu stromość stoku
Ochroni mnie od twoich paszów,
Od ich wszechwidzącego wzroku
Od ich co wszystko słyszą uszów.
&lt;/poem&gt;(przeł. AdC)
Nawiązania.
W powieści "Kompleks polski" Tadeusza Konwickiego w jednej z retrospekcji Romuald Traugutt słyszy przez ścianę pieśń śpiewaną przez rosyjskich oficerów.

</doc>
<doc id="1619045" url="https://pl.wikipedia.org/wiki?curid=1619045" title="Jicchak Zelig Morgenstern">
Jicchak Zelig Morgenstern

Jicchak Zelig Morgenstern (hebr. יצחק זעליג מארגנשטערן; ur. 1866 w Kocku, zm. 16 października 1939 w Otwocku) – rabin chasydzki, w latach 1905–1939 cadyk z Sokołowa Podlaskiego.
Był synem Chaima Israela z Pilawy, prawnukiem Kocker Rebe (pierwszego cadyka Kotzka) i bratem cadyka Mosze Mordechaja. W 1899 został rabinem w Sokołowie Podlaskim, a w 1905 cadykiem. Założył tam wielką i znaną jesziwę. Pod koniec życia przeprowadził się do Otwocka, gdzie zmarł. 
Jest pochowany w ohelu na cmentarzu żydowskim przy ulicy Okopowej w Warszawie (kwatera 73). Jego grób nie jest obiektem licznych pielgrzymek chasydów.

</doc>
<doc id="1619046" url="https://pl.wikipedia.org/wiki?curid=1619046" title="Izaak Zelig Morgenstern">
Izaak Zelig Morgenstern



</doc>
<doc id="1619048" url="https://pl.wikipedia.org/wiki?curid=1619048" title="Dokąd jedzie ten tramwaj?">
Dokąd jedzie ten tramwaj?

Dokąd jedzie ten tramwaj? – zbiór uprzednio publikowanych opowiadań fantastyczno-naukowych autorstwa Janusza A. Zajdla, wydany przez wydawnictwo Książka i Wiedza w 1988 r. w serii „Biblioteka Fantastyki”.

</doc>
<doc id="1619049" url="https://pl.wikipedia.org/wiki?curid=1619049" title="Puchar Świata w biathlonie 1996/1997">
Puchar Świata w biathlonie 1996/1997

Puchar Świata w biathlonie 1996/1997 to 20. sezon w historii tej dyscypliny sportu. Pierwsze zawody odbyły się 30 listopada 1996 r. w norweskim Lillehammer, zaś sezon zakończył się 16 marca 1997 w rosyjskim Nowosybirsku. Najważniejszą imprezą sezonu były mistrzostwa świata w Osrblie.
Klasyfikację generalna pań po raz pierwszy w karierze wygrała Szwedka Magdalena Forsberg, która zgromadziła 319 punktów. Druga w klasyfikacji była Niemka Uschi Disl, która zdobyła 318 punktów, a trzecia jej rodaczka Simone Greiner-Petter-Memm 283. Forsberg triumfowała również w klasyfikacji biegu pościgowego. W sprincie i w biegu indywidualnym najlepsza była Disl. W sztafecie wygrały Rosjanki.
Wśród panów pierwszy triumf odniósł Niemiec Sven Fischer. Niemiec zgromadził 312 punktów i wyprzedził drugiego w klasyfikacji Norwega Ole Einara Bjørndalena o 9 punktów, oraz o 47 Rosjanina Wiktora Majgurowa. Bjørndalen wygrał również klasyfikację sprintu. W biegu indywidualnym najlepszy okazał się jego Niemiec Ricco Groß, a w biegu pościgowym zwyciężył Majgurow. W sztafecie zwyciężyli Niemcy.
Wyniki Polaków.
Indywidualnie.
"(do uzupełnienia)"
Drużynowo.
"(do uzupełnienia)"

</doc>
<doc id="1619053" url="https://pl.wikipedia.org/wiki?curid=1619053" title="Jingpo">
Jingpo

Jingpo, Jingpho, Kaczin, Kaczinowie (; endonimy: Jingpo, Jinghpaw, Tsaiva, Lechi) – grupa etniczna zamieszkująca stan Kaczin w północnej Mjanmie oraz przygraniczne tereny ChRL i Indii. Termin „Kachin” jest raczej określeniem kulturowym niż etniczno-językowym.
Posługują się 9 językami należącymi do grupy tybeto-birmańskiej. Jednym z nich jest język jingpo. 
Religia.
Większość Jingpo wyznaje obecnie chrześcijaństwo, pozostali buddyzm lub animizm.

</doc>
<doc id="1619057" url="https://pl.wikipedia.org/wiki?curid=1619057" title="Wyższe racje">
Wyższe racje

Wyższe racje – zbiór opowiadań fantastyczno-naukowych autorstwa Janusza A. Zajdla w wyborze Marka Oramusa, wydany przez Wydawnictwo Poznańskie w 1988 roku w serii „SF”.

</doc>
<doc id="1619060" url="https://pl.wikipedia.org/wiki?curid=1619060" title="Ángel Médici">
Ángel Médici

Ángel Segundo Médici (20 grudnia 1897 – 9 sierpnia 1971) - argentyński piłkarz, obrońca, pomocnik. Później trener.
Życiorys.
Urodzony w Buenos Aires Médici rozpoczął karierę piłkarską w klubie San Telmo Buenos Aires, skąd później przeniósł się do klubu Atlanta Buenos Aires, w którym występował do 1921 roku. W 1922 roku został graczem drużyny Boca Juniors.
Jako gracz klubu Boca Juniors wziął udział w turnieju Copa América 1922, gdzie Argentyna zajęła dopiero czwarte miejsce. Médici zagrał w dwóch meczach - z Brazylią i Paragwajem.
Rok później wziął udział w turnieju Copa América 1923, gdzie Argentyna została wicemistrzem Ameryki Południowej. Médici zagrał we wszystkich trzech meczach - z Paragwajem, Brazylią i Urugwajem.
Po raz trzeci w mistrzostwach kontynentalnych wziął udział podczas turnieju Copa América 1924, gdzie Médici wraz z drużyną Argentyny po raz drugi został wicemistrzem Ameryki Południowej. Zagrał we wszystkich trzech spotkaniach - z Paragwajem, Chile i Urugwajem.
W następnym roku wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Médici zagrał we wszystkich czterech meczach - w dwóch z Paragwajem i w dwóch z Brazylią.
Wciąż jako piłkarz klubu Boca Juniors wziął udział w turnieju Copa América 1926, gdzie Argentyna została wicemistrzem Ameryki Południowej. Médici zagrał we wszystkich czterech meczach - z Boliwią, Paragwajem, Urugwajem i Chile.
Médici wziął udział w Igrzyskach Olimpijskich w 1928 roku, gdzie Argentyna zdobyła srebrny medal. Zagrał we wszystkich pięciu meczach - z USA, Belgią, Egiptem i w dwóch finałowych spotkaniach z Urugwajem.
Razem z klubem Boca Juniors czterokrotnie został mistrzem Argentyny - w 1923, 1924, 1926 i 1930.
Łącznie w latach 1922-1928 Médici rozegrał w reprezentacji Argentyny 34 mecze, w których nie zdobył żadnej bramki.
Po zakończeniu kariery piłkarskiej pracował jako trener w klubie Barracas Central.

</doc>
<doc id="1619062" url="https://pl.wikipedia.org/wiki?curid=1619062" title="Egebergs Ærespris">
Egebergs Ærespris

Egebergs Ærespris ("Honorowa Nagroda Egebergsa") – nagroda przyznawana norweskim sportowcom, którzy wyróżniają się w więcej niż jednej uprawianej przez siebie konkurencji.

</doc>
<doc id="1619063" url="https://pl.wikipedia.org/wiki?curid=1619063" title="Angel Medici">
Angel Medici



</doc>
<doc id="1619064" url="https://pl.wikipedia.org/wiki?curid=1619064" title="Bovicola bovis">
Bovicola bovis

Bovicola bovis – pasożyt należący obecnie do Phthiraptera, według dawnej systematyki należał do wszołów. Jest pasożytem bydła.
Samiec długości 1,2 mm, samica 1,4 mm. Spłaszczony grzbietowo-brzusznie. Posiadają 3 pary odnóży, które są zakończone pazurkami. Bytują u nasady ogona, na grzbiecie, łopatkach we włosach. Przy masowym opadnięciu może rozprzestrzenić się na całe ciało. Kosmopolityczny.

</doc>
<doc id="1619067" url="https://pl.wikipedia.org/wiki?curid=1619067" title="Ángel Segundo Médici">
Ángel Segundo Médici



</doc>
<doc id="1619068" url="https://pl.wikipedia.org/wiki?curid=1619068" title="Angel Segundo Medici">
Angel Segundo Medici



</doc>
<doc id="1619070" url="https://pl.wikipedia.org/wiki?curid=1619070" title="Segundo Médici">
Segundo Médici



</doc>
<doc id="1619071" url="https://pl.wikipedia.org/wiki?curid=1619071" title="Prawo do powrotu">
Prawo do powrotu

Prawo do powrotu (Nasza Księgarnia, 1975) – powieść fantastyczno-naukowa autorstwa Janusza A. Zajdla.
Wczesna powieść późniejszego współtwórcy polskiej fantastyki socjologicznej. Kryminał science-fiction, adresowany raczej do młodego czytelnika. W treść utworu wplecione są trzy opowiadania.
Autorzy "Nowego słownika literatury dla dzieci i młodzieży" oceniają, że autor „zadaje wiele pytań o rolę istot rozumnych, o rolę wiedzy i techniki”.
Książka była tłumaczona na czeski ("Právo na návrat" Praha: Svoboda, 1981) i niemiecki ("Unterwegs zum Kalten Stern: Wissenschaftlich-phantastische Erzählung" Berlin: Verlag Neues Leben, 1979).

</doc>
<doc id="1619073" url="https://pl.wikipedia.org/wiki?curid=1619073" title="Segundo Medici">
Segundo Medici



</doc>
<doc id="1619074" url="https://pl.wikipedia.org/wiki?curid=1619074" title="Prostynia (powiat choszczeński)">
Prostynia (powiat choszczeński)

Prostynia – osada w Polsce położona w województwie zachodniopomorskim, w powiecie choszczeńskim, w gminie Drawno. W latach 1975–1998 miejscowość administracyjnie należała do województwa gorzowskiego. W roku 2007 stacja liczyła 19 mieszkańców. Stacja wchodzi w skład sołectwa Żółwino. Najbardziej na północ położona miejscowość gminy.

</doc>
<doc id="1619075" url="https://pl.wikipedia.org/wiki?curid=1619075" title="Język jingpo">
Język jingpo

Język jingpo (inne nazwy: jinghpaw, chingp’o, kachin, marip) – język z podgrupy jinghpo-bodo-konyak (kaczińskiej) języków tybeto-birmańskich, używany przez ok. 940 tys. osób z grupy etnicznej Jingpo, głównie w stanie Kaczin w Mjanmie, poza tym w prowincji Junnan w ChRL oraz w stanie Asam w Indiach. Dialekt singpho, używany w Asamie, wykazuje podobieństwo leksykalne 50% do jingpo (zawiera sporo leksyki tajskiej).

</doc>
<doc id="1619078" url="https://pl.wikipedia.org/wiki?curid=1619078" title="Trond Einar Elden">
Trond Einar Elden

Trond Einar Elden (ur. 2 lutego 1970 w Namdalseid) – norweski kombinator norweski i biegacz narciarski, srebrny medalista olimpijski, czterokrotny medalista mistrzostw świata oraz pięciokrotny złoty medalista mistrzostw świata juniorów.
Kariera.
W Pucharze Świata w kombinacji norweskiej Trond Einar Elden zadebiutował 6 marca 1987 roku w Falun, zajmując 28. miejsce w zawodach metodą Gundersena. W sezonie 1986/1987 pojawił się jeszcze raz - 19 marca w Oslo, gdzie był dziewiętnasty. Wobec braku zdobytych punktów (do sezonu 2001/2002 obowiązywała inna punktacja Pucharu Świata) nie został uwzględniony w klasyfikacji generalnej. Pierwsze pucharowe punkty wywalczył 12 marca 1988 roku w Falun, gdzie był jedenasty w Gundersenie. Były to jedyne punkty wywalczone przez Eldena w sezonie 1987/1988, który ukończył na 29. pozycji. W 1988 roku osiągnął swój pierwszy sukces, zdobywając złoty medal w konkursie drużynowym podczas mistrzostw świata juniorów w Saalfelden.
Przełom w karierze Norwega nastąpił w sezonie 1988/1989. W Pucharze Świata już w pierwszym swoim starcie - 7 stycznia 1989 roku w Schonach po raz pierwszy stanął na podium, zajmując trzecie miejsce. W pozostałej części sezonu pojawił się trzykrotnie zajmując czwarte miejsce w Reit im Winkl, a 3 marca w Oslo odniósł swoje pierwsze pucharowe zwycięstwo. Zwyciężył także osiem dni później w Falun. W klasyfikacji generalnej pozwoliło mu to na zajęcie szóstego miejsca. W lutym 1989 roku brał udział w mistrzostwach świata w Lahti, gdzie zdobył złote medale zarówno indywidualnie jak i drużynowo. W zawodach indywidualnych wygrał konkurs skoków i prowadzenia nie oddał na trasie biegu. Na mecie stawił się pierwszy, o ponad dwie i pół minuty przez reprezentantem ZSRR Andriejem Dundukowem i ponad trzy minuty przed swoim rodakiem Trondem-Arne Bredesenem. Został tym samym najmłodszym w historii mistrzem świata w kombinacji norweskiej. W zawodach drużynowych wspólnie ze swoim bratem Bårdem Jørgenem Eldenem i Trondem-Arne Bredesenem po skokach zajmował czwarte miejsce. Norwegowie przed biegiem tracili do prowadzących Austriaków ponad trzy minuty, jednak na trasie zdołali wyprzedzić wszystkie sztafety, które mieli przed sobą i sięgnęli po złoty medal. Na mecie o ponad półtorej minuty wyprzedzili Szwajcarów i reprezentantów NRD. Ponadto w marcu 1989 roku Elden zdobył złote medale indywidualnie i drużynowo na mistrzostwach świata juniorów w Vang.
Norweg wystartował we wszystkich konkursach Pucharu Świata w sezonie 1989/1990, przy czym tylko raz nie zdobył punktów. Siedmiokrotnie plasował się czołowej dziesiątce zawodów, na podium stając dwa razy: 6 stycznia w Reit im Winkl i 16 marca 1990 roku w Oslo, w obu przypadkach zajmując trzecie miejsce. Końcem marca 1990 roku wystąpił na mistrzostwach świata juniorów w Štrbskim Plesie ponownie zdobywając dwa złote medale. Były to ostatnie występy Tronda w tej kategorii wiekowej. Najlepsze wyniki w Pucharze Świata osiągnął w sezonie 1990/1991. Sześciokrotnie znajdował się w pierwszej dziesiątce, w tym: 15 grudnia 1990 roku w Trondheim był drugi, 2 marca w Lahti, 8 marca w Falun oraz 15 marca w Oslo zwyciężał, a 23 marca 1991 roku w Sankt Moritz był trzeci. Zwycięstwo w Oslo było jego ostatnim pucharowym triumfem. W klasyfikacji generalnej zajął ostatecznie trzecie miejsce, za swym rodakiem Fredem Børre Lundbergiem i Austriakiem Klausem Sulzenbacherem. W lutym 1991 roku wystąpił na mistrzostwach świata w Val di Fiemme, jednak medalu nie zdobył. Indywidualnie zajął dopiero 21. miejsce, a wraz z kolegami z drużyny uplasował się na piątej pozycji w rywalizacji sztafet.
Najważniejszym punktem sezonu 1991/1992 były igrzyska olimpijskie w Albertville w 1992 roku. W konkursie drużynowym Norwegowie w składzie Knut Tore Apeland, Fred Børre Lundberg i Trond Einar Elden po skokach zajmowali dopiero szóste miejsce, co przełożyło się na stratę ponad 6 minut do prowadzących Japończyków. Na trasie biegu Norwegowie byli jednak najlepsi, dzięki czemu awansowali aż na drugie miejsce, na mecie tracąc do reprezentantów Japonii niecałe półtorej minuty. W konkursie indywidualnym Elden zajął dopiero 35. miejsce w skokach i do biegu przystąpił ze startą ponad 4 minut. W biegu spisał się dobrze i zdołał awansować na dziewiąte miejsce. W zawodach pucharowych czterokrotnie plasował się w czołowej dziesiątce, jednak na podium wskoczył tylko raz - 10 marca 1992 roku w Trondheim był drugi. W klasyfikacji generalnej był tym razem piąty.
Kolejne dwa medale wywalczył podczas mistrzostwa świata w Falun w 1993 roku. W konkursie indywidualnym awansował z piętnastego miejsca po skokach na trzecie na mecie biegu, zdobywając tym samym brązowy medal. Wyprzedzili go tylko Japończyk Kenji Ogiwara i Knut Tore Apeland. W zawodach drużynowych razem z Lunbergiem i Apelandem zdobył srebrny medal. Po skokach Norwegowie zajmowali trzecie miejsce za Japonią i Niemcami, w biegu wyprzedzili jednak tych drugich i ze startą ponad trzech i pół minuty zdobyli srebro. W zawodach pucharowych sezonu 1992/1993 ani razu nie stanął na podium. Najlepszy wynik uzyskał 20 marca 1993 roku w Štrbskim Plesie, gdzie był czwarty. Mimo to w klasyfikacji generalnej zajął piątą pozycję.
Na igrzyskach olimpijskich w Lillehammer w 1994 roku Trond Einar wystąpił tylko w zawodach indywidualnych. Konkurs skoków ukończył na piętnastej pozycji, a na strasie biegu przesunął się na ósme miejsce. Mimo to jego strata do Lundberga, który zwyciężył wyniosła na mecie ponad cztery minuty. Punktował we wszystkich zawodach Pucharu Świata w sezonie 1993/1994. Na podium stanął dwukrotnie: 11 grudnia 1993 roku w Sankt Moritz oraz 19 marca 1994 roku w Thunder Bay, zajmując trzecie miejsce. W klasyfikacji generalnej był szósty, tuż przed swoim bratem. Podobnie wypadł w sezonie 1994/1995, który ukończył na siódmym miejscu. Tym razem tylko raz stanął na podium - 18 lutego 1995 roku w Bad Goisern był trzeci. mistrzostwa świata w Thunder Bay w 1995 oku nie przyniosły mu medalu. Wystąpił tylko w zawodach indywidualnych, które ukończył na dziewiątej pozycji.
Sezon 1995/1996 był najsłabszym w karierze Eldena od siedmiu lat. Tylko dwukrotnie znalazł się w czołowej dziesiątce zawodów pucharowych, najlepszy wynik osiągając 4 lutego 1996 roku w Seefeld, gdzie był szósty. W klasyfikacji generalnej zajął ostatecznie czternaste miejsce. Norweg zdołał się poprawić w sezonie 1996/1997, który ukończył na ósmej pozycji. Na podium znalazł się dwukrotnie: 11 grudnia 1996 roku w Steamboat Springs i 14 marca 1997 roku w Oslo, kiedy zajmował trzecie miejsce. Podium wywalczone w stolicy Norwegii było ostatnim w jego karierze. W zawodach pucharowych startował do zakończenia sezonu 1999/2000, ale uzyskiwał słabsze wyniki. W tym czasie pojawił się tylko na jednej dużej imprezie - mistrzostwach świata w Ramsau w 1999 roku, gdzie w sprincie był dziesiąty, a wraz z Lundbergiem, Bjarte Engenem Vikiem i Kennethem Braatenem zdobył srebrny medal. W walce o złoto lepsi okazali się Finowie, którzy zwyciężyli z przewagą ponad minuty. Ostatni oficjalny występ w zawodach kombinacji norweskiej zanotował 17 marca 2000 roku w Sankt Moritz, gdzie zajął 15. miejsce w Gundersenie.
Po zakończeniu sezonu 1999/2000 zdecydował się kontynuować karierę sportową w biegach narciarskich. W Pucharze Świata w biegach narciarskich zadebiutował 17 grudnia 2000 roku w Brusson, gdzie zajął szóste miejsce w sprincie techniką dowolną. Tym samym już w swoim debiucie wywalczył pierwsze pucharowe punkty. W sezonie 2000/2001 pojawił się jeszcze kilkakrotnie, startując głównie w sprintach. Najlepszy wynik osiągnął 4 lutego 2001 roku w Novym Měscie, gdzie był drugi w sprincie stylem dowolnym, ustępując tylko swemu rodakowi Mortenowi Brørsowi. Było to jedyne podium Eldena w tym sezonie. Został tym samym pierwszym zawodnikiem, który stanął na podium PŚ zarówno w kombinacji jak i w biegach narciarskich. W klasyfikacji generalnej zajął ostatecznie 27. miejsce, a w klasyfikacji sprinterskiej był piąty.
Na podium zawodów PŚ w biegach stanął także w sezonie 2001/2002. Miało to miejsce 29 grudnia 2001 roku w Salzburgu, gdzie zajął drugie miejsce w sprincie techniką klasyczną. Blisko podium był dwa dni wcześniej w Garmisch-Partenkirchen, gdzie w sprincie stylem dowolnym był czwarty. W klasyfikacji generalnej zajął tym razem 34. miejsce, a w klasyfikacji sprinterskiej był jedenasty. Podium w Salzburgu było jednak ostatnim w jego karierze. Dobre występy w sprintach pozwoliły mu na wystąpienie na igrzyskach olimpijskich w Salt Lake City w 2002 roku. Wystąpił tam tylko w sprincie techniką dowolną, który ukończył na piętnastej pozycji. W tej samej konkurencji wystąpił także rok później, podczas mistrzostw świata w Val di Fiemme zajmując 24. miejsce. W zawodach pucharowych startował do zakończenia sezonu 2003/2004, ale uzyskiwał coraz słabsze wyniki. Ostatni raz pojawił się na Mistrzostwach Norwegii w 2005 roku, gdzie w biegu na 15 km stylem dowolnym był trzydziesty. W 2005 roku zakończył karierę.
W 1991 roku został nagrodzony medalem Holmenkollen wraz z norweskim biegaczem Vegardem Ulvangiem oraz dwoma skoczkami narciarskimi: Ernstem Vettorim z Austrii oraz Jensem Weißflogiem z Niemiec. W 2004 roku został laureatem nagrody Egebergs Ærespris. Po zakończeniu kariery sportowej trenował między innymi reprezentację USA w narciarstwie klasycznym.

</doc>
<doc id="1619083" url="https://pl.wikipedia.org/wiki?curid=1619083" title="Sea Eagle">
Sea Eagle

Sea Eagle – brytyjski, przeciwokrętowy pocisk odrzutowy, powietrze-woda.
Geneza.
Historia pocisku rozpoczyna się w 1973 roku kiedy to ministerstwo obrony Wielkiej Brytanii ogłosiło zapotrzebowanie na nowy przeciwokrętowy pocisk rakietowy o dużym zasięgu mogący w przyszłości zastąpić rakiety naprowadzana radiokomendowo, z telewizyjną głowicą AJ 168 Martel. Na zapotrzebowanie odpowiedziała firma British Aerospace, która w 1979 roku wybudowała prototyp pocisku oznaczony jako P3T. Testowanie nowej rakiety ukończono w 1982 roku a do produkcji seryjnej już pod nazwą "Sea Eagle" weszła w 1984 roku.
Konstrukcja.
Aby sprostać wymaganiom dotyczącym zasięgu rakiety, zdecydowano się na użycie silnika turboodrzutowego o masie około 50 kg. Chwyt powietrza dla silnika umieszczony został pod dolnymi statecznikami pocisku. Naprowadzanie rakiety jest typu "wystrzel i zapomnij". System naprowadzający składa się z bezwładnościowego układu nawigacyjnego kierującego pociskiem przez większą część lotu, radiowysokościomierza i centymetrowego radaru o zasięgu 30 km firmy GEC Marconi naprowadzającego pocisk na cel w ostatniej fazie lotu. Radiolokator przechodzi na automatyczne śledzenie celu w odległości ok. 18 km. Pocisk leci na wysokości 10 - 20 metrów nad wodą.
Użytkownicy.
W Wielkiej Brytanii nosicielami pocisków były samoloty Blackburn Buccaneer (4 pociski maksymalnie), Panavia Tornado GR. 1B (4 pociski maksymalnie) oraz Sea Harrier FRS.1/FA.2 mogący przenosić dwie rakiety "Sea Eagle". Rakiety zostały również zakupione przez Chile, gdzie do przenoszenia pocisków wykorzystywane są samoloty A-36M Halcon (bojowa odmiana hiszpańskich CASA C-101) oraz Arabia Saudyjska, która uzbroiła swoje Tornado IDS w "Sea Eagle". Rakiety zakupiły również Indie, przy czym ich nosicielami obok samolotów są również śmigłowce Sea King Mk.42B.

</doc>
<doc id="1619087" url="https://pl.wikipedia.org/wiki?curid=1619087" title="Edward Krzemień">
Edward Krzemień

Edward Krzemień (ur. 22 sierpnia 1946) – polski dziennikarz.
Absolwent elektroniki na Politechnice Warszawskiej. Pracował jako projektant układów scalonych. W latach 80. związany z solidarnościową opozycją, był członkiem zespołu drukującego "Tygodnika Mazowsze".
Od powstania w 1989 roku "Gazety Wyborczej" był w niej zatrudniony. Najpierw jako dziennikarz polityczny, później redaktor, zastępca szefa działu krajowego, zastępca szefa działu opinie, a od lutego 2009 był redaktorem naczelnym serwisu internetowego Wyborcza.pl. Od czerwca 2016 roku jest redaktorem serwisu OKO.press. 
5 czerwca 2014 "za wybitne zasługi w budowaniu niezależnej prasy w Polsce, za pielęgnowanie wartości, jakie legły u podstaw polskich przemian demokratycznych, za wkład w rozwój nowoczesnej publicystyki i przestrzeganie wysokich standardów w pracy dziennikarskiej, redakcyjnej i menadżerskiej" został odznaczony Krzyżem Oficerskim Orderu Odrodzenia Polski.
Życie prywatne.
Jest synem Ignacego Krzemienia. Jego żoną jest Bogna Świątkowska – dziennikarka i promotorka kultury. Mają dwóch synów: Ignacego (ur. 1998) i Konstantego (ur. 2001).

</doc>
<doc id="1619094" url="https://pl.wikipedia.org/wiki?curid=1619094" title="Ryszard Ziarkiewicz">
Ryszard Ziarkiewicz

Ryszard Ziarkiewicz (ur. 1954 w Gdańsku) – polski historyk sztuki, krytyk, autor wystaw sztuki współczesnej i tekstów krytycznych, muzealnik. W latach 1992–1994 dyrektor Państwowej Galerii Sztuki w Sopocie, w latach 2008–2019 dyrektor Galerii Scena w Koszalinie.
Życiorys.
W latach 1989–1991 pracował przy powołaniu i realizacji Kolekcji Sztuki Współczesnej w Centrum Sztuki Współczesnej Zamek Ujazdowski w Warszawie, od 1992 do 1994 roku dyrektor Centralnego Biura Wystaw Artystycznych w Sopocie. 
Od 1993 roku redaktor naczelny, a w latach 1994 do 2006 – również wydawca – kwartalnika Magazyn Sztuki. Od 2007 roku kierownik Działu Sztuki Współczesnej Muzeum w Koszalinie. Od 2009 roku prowadzi samodzielnie Galerię Scena w Koszalinie. Autor projektu bilbordów z cyklu "Kocham Koszalin", pomysłodawca i redaktor monografii "Awangarda w plenerze: Osieki i Łazy 1963–1981. Kolekcja polskiej sztuki awangardowej 2. połowy XX wieku" w Muzeum w Koszalinie (2008). Inicjator i kurator cyklu wystaw zatytułowanych "Niepoprawna sztuka peryferii", które pokazywane są w różnych ośrodkach kultury w Polsce. Ich założeniem jest prezentowanie artystów związanych z Koszalinem i innymi mniejszymi miastami by zwrócić uwagę na wysoką jakość tej sztuki często pomijanej w głównym obiegu.
Do najciekawszych dokonań wystawienniczych zrealizowanych przez Ziarkiewicza należą:
Ziarkiewicz jest twórcą ogólnopolskiego kwartalnika Magazyn Sztuki, który ukazywał się w latach 1993-2006 w formie drukowanej i internetowej (łącznie ukazały się 34 numery kwartalnika). Od nr 20 były projektowane przez Grzegorza Laszuka. Od numeru 4/94 Magazyn był publikowany prywatnie przez Ziarkiewicza. Od 2010 roku jest redaktorem naczelnym nowej odsłony Magazynu Sztuki wydawanego pod egidą Akademii Sztuki w Szczecinie.
Ziarkiewicz jest autorem kilkudziesięciu tekstów krytycznych i recenzji publikowanych przede wszystkim na łamach sieciowego wydania Magazynu Sztuki.
Nagrody.
Laureat nagrody Jerzego Stajudy (1995).

</doc>
<doc id="1619095" url="https://pl.wikipedia.org/wiki?curid=1619095" title="Parliament House">
Parliament House

Parliament House – siedziba parlamentu Australii. Położony w Canberze. Otwarty 9 maja 1988 przez królową Elżbietę II. Koszt budowy wyniósł ponad 1,1 miliarda AUD. W czasie budowy był to najdroższy budynek na półkuli południowej. Wcześniej parlament Australii miał swoją siedzibie w Old Parliament House, zwany także Provisional Parliament House.

</doc>
<doc id="1619096" url="https://pl.wikipedia.org/wiki?curid=1619096" title="Claude Akins">
Claude Akins

Claude Marion Akins (ur. 25 maja 1926 w Nelson, zm. 27 stycznia 1994 w Altadenie) – amerykański aktor filmowy. Absolwent Northwestern University (1949).
Życie prywatne.
W 1952 roku poślubił Therese „Pie” Fairfield, z którą miał syna Claude’a Mariona Akinsa Juniora i dwie córki – Michele i Wendy. Małżeństwo przerwała śmierć aktora; zmarł na raka w wieku 67 lat.

</doc>
<doc id="1619097" url="https://pl.wikipedia.org/wiki?curid=1619097" title="Azarow">
Azarow



</doc>
<doc id="1619098" url="https://pl.wikipedia.org/wiki?curid=1619098" title="Norton Juster">
Norton Juster

Norton Juster (ur. 2 czerwca 1929 w Nowym Jorku, USA, zm. 8 marca 2021 w Amherst) – amerykański architekt i pisarz. Popularność przyniosły mu powieści dla dzieci i młodzieży, takie jak "The Phantom Tollbooth" i "The Dot and the Line".
Życiorys.
Norton Juster urodził się 2 czerwca 1929 w Nowym Jorku. Jego ojciec, Samuel Juster był Żydem urodzony w Rumunii i uzyskał uprawnienia architekta dzięki kursom korespondencyjnym. Matka, Minnie Silberman, urodzona w Stanach Zjednoczonych, pochodziła z polsko-żydowskiej rodziny. Od dzieciństwa chciał pójść w ślady ojca i zostać architektem. Studiował architekturę na University of Pennsylvania, następnie spędził rok w Liverpoolu, gdzie wykonywał pracę zaliczeniową. W latach 1954-1957 służył w United States Navy.
Juster zaczął pisać książkę "The Phantom Tollbooth" po wyjściu z wojska. Jules Feiffer, sąsiad autora, wykonał ilustracje. Choć czerpał przyjemność z pisania, nie porzucił zawodu architekta i to na nim się skupiał. Był także nauczycielem – od roku 1970 do czasu przejścia na emeryturę w 1992 wykładał architekturę i planowanie przestrzenne w Hampshire College. 
Mieszkał w Amherst w stanie Massachusetts wraz ze swoją żoną Jeanne aż do jej śmierci w 2018 roku. Jego ostatnia książka, "The Hello, Goodbye Window", została wydana 15 maja 2005 roku, a rok później zdobyła Caldecott Medal za ilustracje Chrisa Rashki.
Adaptacje.
Adaptacja filmowa książki "The Phantom Tollbooth" powstała w 1970 r. Norton Juster i Sheldon Harnick wystawili także oparty na niej musical. Muzykę skomponował Arnold Black, a słowa wcześniej wspomniany Sheldon Harnick.
"The Dot and the Line" została zaadaptowana na scenariusz do filmu animowanego przez animatora Chucka Jonesa.
Linki zewnętrzne.
 

</doc>
<doc id="1619099" url="https://pl.wikipedia.org/wiki?curid=1619099" title="Funkcja świecenia">
Funkcja świecenia

Funkcja świecenia lub funkcja jasności () – zależność opisująca liczbę obiektów o danej jasności absolutnej. Funkcja świecenia najczęściej odnosi się do gwiazd lub galaktyk.
W przypadku galaktyk zazwyczaj stosuje się różniczkową funkcję świecenia Φ("L"), określającą liczbę galaktyk o jasnościach absolutnych zawartych między "L" a "L"+"dL". Najpowszechniej używa się zależności podanej przez Schechtera w 1976 roku:
gdzie Φ*, "L"* i "α" są parametrami określanymi poprzez dopasowanie do danych obserwacyjnych.
W sytuacji, gdy jasność wyrażamy w magnitudo, powyższa funkcja Schechtera przyjmuje bardziej skomplikowaną postać:
gdzie "M"* jest jasnością absolutną (w magnitudo) odpowiadającą jasności "L"*.
Znajomość uniwersalnej funkcji świecenia dla galaktyk pozwala na wyliczenie tzw. "gęstości światła" we Wszechświecie:
co dla funkcji Schechtera przyjmuje postać
gdzie Γ jest funkcją gamma.

</doc>
<doc id="1619100" url="https://pl.wikipedia.org/wiki?curid=1619100" title="Artur Gortych">
Artur Gortych

Artur Bronisław Gortych (ur. 16 stycznia 1968) – polski architekt. Założyciel i prezes działającej od 1995 roku agencji reklamowej Artegence (wcześniej funkcjonującej pod nazwą 3dart.com) oraz pomysłodawca i założyciel Filmweb.pl.
W 2001 roku inicjator i współzałożyciel grupy Omnigence, czyli grupy przedsiębiorstw działających w obszarze nowej gospodarki, mediów i marketingu mobilnego. W skład grupy wchodzi największy polski portal filmowy Filmweb.pl.
W sierpniu 1999 został przewodniczącym Forum Polskiego Internetu Komercyjnego, które z czasem przekształciło się w polski oddział Interactive Advertising Bureau – stowarzyszenie skupiające branżę internetową. Jako prezes kierował IAB do 2003 roku.
W listopadzie 2008 nagrodzony nagrodą MIXX Awards przez Interactive Advertising Bureau za życiowe dokonania.

</doc>
<doc id="1619102" url="https://pl.wikipedia.org/wiki?curid=1619102" title="Andrzejowski II">
Andrzejowski II

Andrzejowski – polski herb szlachecki nadany w Galicji, odmiana herbu Nałęcz.
Opis herbu.
Opis zgodnie z klasycznymi regułami blazonowania:
"W polu czerwonym pomłość srebrna zwinięta w koło, z zawiązanymi w węzeł końcami. Klejnot: Trzy pióra strusie przeszyte strzałą złotą o opierzeniu czerwonym. Labry: Czerwone, podbite srebrem."
Najwcześniejsze wzmianki.
Nadany w Galicji w 1782 roku.
Herbowni.
Jedna rodzina herbownych (herb własny):
Andrzejowski.

</doc>
<doc id="1619104" url="https://pl.wikipedia.org/wiki?curid=1619104" title="Aktidon">
Aktidon



</doc>
<doc id="1619106" url="https://pl.wikipedia.org/wiki?curid=1619106" title="Obserwatorium Mount Stromlo">
Obserwatorium Mount Stromlo

Obserwatorium Mount Stromlo (Mount Stromlo Observatory, skrót MSO) – australijskie obserwatorium astronomiczne położone na wysokości 770 m n.p.m. na wzgórzu Mount Stromlo (na zachód od Canberry), należące do Australian National University (ANU). Założone w 1924, początkowo służyło do obserwacji Słońca. 
18 stycznia 2003 obserwatorium zostało zniszczone podczas pożaru buszu, a następnie częściowo odbudowane.

</doc>
<doc id="1619111" url="https://pl.wikipedia.org/wiki?curid=1619111" title="Ratatam">
Ratatam

Ratatam – polski zespół muzyczny działający od jesieni 2001 roku.
Zespół.
W Ratatam grają:
Działalność koncertowa.
Zespół prowadzi niezwykle ożywioną działalność koncertową. 
Kilkaset koncertów jakie zagrał w ciągu swojej działalności, to nie tylko koncerty klubowe 
(m.in. Ogólnopolska trasa klubowa "WOODSTOCK PARTY"), ale przede wszystkim wielkie festiwale 
i koncerty plenerowe - koncert PREMIER na 44 KRAJOWYM FESTIWALU POLSKIEJ PIOSENKI OPOLE 2007, 
PRZYSTANEK WOODSTOCK na którym są gośćmi od 2003 roku, FESTIWAL KULTURY POLSKIEJ W OSLO, 
YACH FILM FESTIWAL GDAŃSK 2005, EUROFOLK, SABALOWE BAJANIA 2005, CARPATHIA FESTIWAL, CHMIELAKI 
czy FINAŁY WOŚP W STUDIO TVP2 oraz POD PAŁACEM KULTURY I NAUKI W WARSZAWIE oraz innych miastach. 
Zespół jest laureatem ogólnopolskiego festiwalu PRZEBOJEM NA ANTENĘ 2005, 
na którym piosenką "Ratatam" zajął 3 miejsce.

</doc>
<doc id="1619114" url="https://pl.wikipedia.org/wiki?curid=1619114" title="Jasień (dopływ Odry)">
Jasień (dopływ Odry)

Jasień (niem. ) – struga, lewy dopływ Odry o długości 6,5 km. Wypływa ze Wzgórz Dalkowskich na południowym stoku bezimiennej góry o wysokości 205 m n.p.m., będącej najwyższym wzniesieniem tej części Wzgórz Dalkowskich. Płynie dalej na zachód w kierunku Naroczyc, a następnie na południowy wschód w kierunku Ciechłowic, gdzie uchodzi do Odry. 

</doc>
<doc id="1619115" url="https://pl.wikipedia.org/wiki?curid=1619115" title="Maria Kouvatsou">
Maria Kouvatsou



</doc>
<doc id="1619116" url="https://pl.wikipedia.org/wiki?curid=1619116" title="Maiestas Carolina">
Maiestas Carolina

Maiestas Carolina - projekt czeskiego prawa ziemskiego przygotowany w latach 1349-1353 z inicjatywy Karola IV Luksemburskiego. Wprowadzał zasadę, wedle której sądy stosowałyby jedynie prawo zawarte w tym zbiorze. Z powodu braku akceptacji stanów projekt ten upadł.

</doc>
<doc id="1619117" url="https://pl.wikipedia.org/wiki?curid=1619117" title="Marina Makropoulou">
Marina Makropoulou



</doc>
<doc id="1619123" url="https://pl.wikipedia.org/wiki?curid=1619123" title="Cotter (rzeka)">
Cotter (rzeka)

Cotter (ang. "Cotter River") – rzeka w Australii, przepływająca przez Australijskie Terytorium Stołeczne. Nazwa nadana na cześć Garreta Cottera. Na rzece położone są trzy zapory wodne:

</doc>
<doc id="1619125" url="https://pl.wikipedia.org/wiki?curid=1619125" title="Pasza Christowa">
Pasza Christowa

Pasza Christowa, bułg. Паша Христова, Парашкева Христова Стефанова (ur. 16 lipca 1946 roku w Sofii, zm. 21 grudnia 1971 roku w Sofii) – bułgarska piosenkarka.
W Polsce znana z występu podczas Festiwalu w Sopocie, gdzie otrzymała pierwszą nagrodę za wykonanie piosenki "Този дивен свят" ("Dziwny jest ten świat") Czesława Niemena. Zginęła w katastrofie samolotu Ił-18 nr rej. LZ-BES, Bułgarskich Linii Lotniczych "Balkan" wraz z wieloma bułgarskimi muzykami w drodze do Algieru, na obchody dni kultury bułgarskiej. Przyczyną katastrofy samolotu było nieprawidłowe podłączenie (zamiana) przewodów siłowników sterujących lotkami na skrzydłach, wskutek czego rozpoczynający manewr wznoszenia samolot - nagle spadł na ziemię, przełamując się w pół. Przednia część kadłuba stanęła w płomieniach, zginęli wszyscy pasażerowie, piloci i obsługa samolotu znajdujący się w tej części (łącznie 28 osób), w tym brzemienna (miała urodzić drugie dziecko) Pasza Christowa z partnerem Nikołajem Arabadżiewem. Znajdujący się tylnej części Iła pasażerowie i członkowie załogi prawie wszyscy przeżyli. Odnieśli złamania kończyn, poparzenia i inne niezagrażające bezpośrednio życiu obrażenia. Po katastrofie okazało się, że piosenkarka przeżyłaby, gdyby nie zamieniła się na miejsca z piosenkarką i autorką Marią Neikową, co uczyniła, by móc siedzieć w trakcie podróży z Arabadżiewem.

</doc>
<doc id="1619129" url="https://pl.wikipedia.org/wiki?curid=1619129" title="Bovicola ovis">
Bovicola ovis

Bovicola ovis – pasożyt należący obecnie do Phthiraptera, według dawnej systematyki należał do wszołów. Jest pasożytem owiec.
Samiec długości 1,4 mm, samica 1,6 mm. Spłaszczony grzbietowo-brzusznie. Posiadają 3 pary odnóży, które są zakończone pazurkami. Bytują na szyi, na grzbiecie oraz na udach we włosach. Przy masowym opadnięciu mogą rozprzestrzenić się na całe ciało. Występuje w Europie, Afryce i Ameryce.

</doc>
<doc id="1619130" url="https://pl.wikipedia.org/wiki?curid=1619130" title="Wilhelm Cymera">
Wilhelm Cymera

Wilhelm Cymera (ur. 5 października 1885, zm. 9 maja 1917) – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej.
Urodzony w Westfalii Wilhelm Cymera służył w Kampfgeschwader 1 jako Vizefeldwebel. 22 sierpnia 1916 roku pilotując dwumiejscowy samolot Roland D.II został zestrzelony przez angielskiego asa Alberta Balla z 11 eskadry Royal Flying Corps. Cymera przeżył i po przejściu szkolenia na samolotach jednomiejscowych został przydzielony do Jagdstaffel 1. Na początku 1917 roku uzyskał stopień podoficerski. Po odniesieniu 5 potwierdzonych zwycięstw został zestrzelony 9 maja 1917 roku w okolicach Chamouille, we Francji.
Wilhelm Cymera odniósł łącznie 5 zwycięstw powietrznych. 27 grudnia 1916 roku zestrzelił angielskiego asa Johna Bowleya Questeda, który przeżył.

</doc>
<doc id="1619132" url="https://pl.wikipedia.org/wiki?curid=1619132" title="Paolo Alatri">
Paolo Alatri

Paolo Alatri (ur. w 1918 r.; zm. 30 października 1995) – włoski historyk, marksista.
Zajmował się najnowszą historią Włoch, napisał kilka prac z zakresu ideologii faszyzmu i jego rozwoju.

</doc>
<doc id="1619134" url="https://pl.wikipedia.org/wiki?curid=1619134" title="Sytuacja prawna i społeczna osób LGBT w Holandii i na terytoriach zależnych">
Sytuacja prawna i społeczna osób LGBT w Holandii i na terytoriach zależnych



</doc>
<doc id="1619137" url="https://pl.wikipedia.org/wiki?curid=1619137" title="Blob, zabójca z kosmosu">
Blob, zabójca z kosmosu

Blob, zabójca z kosmosu (ang. "The Blob") – amerykański horror fantastycznonaukowy z 1958 roku w reżyserii Irvina S. Yeawortha Jr.
Film nie odniósł wielkiego sukcesu, do momentu, w którym grający główną rolę Steve McQueen nie został gwiazdą serialu "". Za jego sprawą "The Blob" powrócił do kin samochodowych w całej Ameryce, a sam tytuł szybko stał się synonimem kiczu, za sprawą bardzo amatorskich efektów specjalnych.
Opis fabuły.
Nastolatkowie Steve Andrews (Steve McQueen) i jego dziewczyna Jane Martin (Aneta Corsaut) spędzają czas na parkingu obserwując spadającą gwiazdę. Postanawiają pojechać i poszukać jej. Nieopodal starzec (Olin Howland) słyszy uderzenie meteoru koło jego domu i dźga go kijem. Skała pęka pokazując małą galaretowatą maź. Ożywa ona i wpełzając po patyku przysysa się do dłoni staruszka. Biegnąc w panice przed siebie natrafia on na nastolatków, którzy postanawiają zabrać go do pobliskiego lekarza.

</doc>
<doc id="1619139" url="https://pl.wikipedia.org/wiki?curid=1619139" title="Konigstuhl">
Konigstuhl



</doc>
<doc id="1619141" url="https://pl.wikipedia.org/wiki?curid=1619141" title="Henry Bracton">
Henry Bracton

Henry Bracton (ur. ok. 1210, zm. 1268) – angielski prawnik, cieszący się wielkim autorytetem w sądownictwie.
Jego dzieła stanowią źródło poznania prawa angielskiego. Najbardziej znanym jego dziełem jest "De legibus et consuetudinibus Angliae libri quinque" ("O prawach i zwyczajach Anglii ksiąg pięć") - prywatna kompilacja praw średniowiecznej Anglii, pisana w latach 1250 - 1256.

</doc>
<doc id="1619142" url="https://pl.wikipedia.org/wiki?curid=1619142" title="Tereza Stadler">
Tereza Stadler



</doc>
<doc id="1619144" url="https://pl.wikipedia.org/wiki?curid=1619144" title="Park Łazienkowski w Warszawie">
Park Łazienkowski w Warszawie



</doc>
<doc id="1619145" url="https://pl.wikipedia.org/wiki?curid=1619145" title="Cerkiew Zaśnięcia Bogurodzicy w Babicach">
Cerkiew Zaśnięcia Bogurodzicy w Babicach

Cerkiew Zaśnięcia Bogurodzicy w Babicach – drewniana filialna cerkiew greckokatolicka, znajdująca się w Babicach. Wpisana do rejestru zabytków pod numerem A-456 decyzją z dnia 4 marca 1970.
Historia.
Zbudowana na miejscu starszej, drewnianej cerkwi w roku 1839 lub 1840. Odnowiona w latach 1888-1890. Należała do greckokatolickiej parafii w Skopowie. Od roku 1947 opuszczona, popadła w ruinę.
Opis.
Babicka cerkiew jest świątynią orientowaną o budowie pozornie jednoprzestrzennej. Od wschodu zamknięta trójbocznie. Dach dwuspadowy, jednokalenicowy pokryty blachą. Nad częścią nawową wysoka wieżyczka. We wnętrzu płaski, obniżony po bokach i wsparty na słupach strop. Polichromia ornamentalna i architektoniczna w bardzo złym stanie. W zachodniej części wsparty na słupach chór muzyczny. Pomiędzy nawą a prezbiterium pozbawiony ikon ikonostas. Przy cerkwi dobrze zachowana wolnostojąca dzwonnica o konstrukcji słupowej.

</doc>
<doc id="1619150" url="https://pl.wikipedia.org/wiki?curid=1619150" title="KCKP">
KCKP



</doc>
<doc id="1619153" url="https://pl.wikipedia.org/wiki?curid=1619153" title="Kościół Matki Bożej Zbaraskiej w Prałkowcach">
Kościół Matki Bożej Zbaraskiej w Prałkowcach

Kościół Matki Bożej Zbaraskiej w Prałkowcach – murowana, parafialna świątynia, wcześniej cerkiew greckokatolicka, znajdująca się w Prałkowcach.
Świątynia została ufundowana w 1842 przez Eustachego Drużbackiego, w miejscu starszej, drewnianej cerkwi, która spłonęła w 1840. 
 została przejęta przez Kościół rzymskokatolicki. W latach 60. XX wieku została wyremontowana. Dobudowano też chór muzyczny, zakrystię i mieszkanie dla księdza. Współcześnie kościół należy do księży michalitów.
W ołtarzu głównym znajduje się obraz Matki Boskiej Częstochowskiej z XVI wieku namalowany na blasze miedzianej. Współcześnie został on osadzony na metalowej płycie z płaskorzeźbami polskich orłów. Obraz znajdował się pierwotnie w kościele bernardynów w Zbarażu. Według tradycji modlił się przed nim król Jan III Sobieski. Król Michał Korybut Wiśniowiecki ufundował dla niego srebrną sukienkę. Po II wojnie światowej bernardyni przewieźli obraz do Leżajska, a od 1972 znajduje się w Prałkowcach.
Drewniana dzwonnica została włączona do podkarpackiego Szlaku Architektury Drewnianej.

</doc>
<doc id="1619158" url="https://pl.wikipedia.org/wiki?curid=1619158" title="Grupa Wielkiej i Małej Zabawy">
Grupa Wielkiej i Małej Zabawy

Grupa Wielkiej i Małej Zabawy – grupa górska w Beskidzie Śląskim, na jego południowo-wschodnim skraju.
W jej skład wchodzą następujące szczyty: Zabawa (823 m n.p.m.), Mała Zabawa (798 m n.p.m.), Kiczorka (795 m n.p.m.), Popręcinka (786 m n.p.m.), Sobczakowa Grapa (766 m n.p.m.), Biernatka (762 m n.p.m.), Ziątkówka (731 m n.p.m.), Kiczora 712 m n.p.m.), Syberia (637 m n.p.m.), Sucha (629 m n.p.m.) oraz Pawlusów Groń (626 m n.p.m.). Jej południową i wschodnią granicę stanowi dolina Soły, na zachodzie opiera się o dolinę potoku Kanie, natomiast na północy ogranicza ją dolina potoku płynącego przez miejscowość Szare.
Administracyjnie leży na terenie gmin: Rajcza oraz Milówka.
Grupa jest słabo zagospodarowana pod względem turystycznym – brak jest szlaków pieszych oraz obiektów noclegowych, jednak prowadzą tędy liczne trasy rowerowe.

</doc>
<doc id="1619160" url="https://pl.wikipedia.org/wiki?curid=1619160" title="Yucca Valley">
Yucca Valley

Yucca Valley - miasto w Stanach Zjednoczonych położone w południowej części hrabstwa San Bernardino w Kalifornii. Liczba mieszkańców 16 865 (2000). Szacowana liczba mieszkańców w 2008 roku - 25 500.
Yucca Valley graniczy od zachodu z górami San Bernardino oraz od południa z Parkiem Narodowym Joshua Tree. Położona ok. 1000 m n.p.m. miejscowość charakteryzuje się łagodnym klimatem.

</doc>
<doc id="1619161" url="https://pl.wikipedia.org/wiki?curid=1619161" title="Paulina Buziak">
Paulina Buziak

Paulina Buziak-Śmiatacz (ur. 16 grudnia 1986) – polska lekkoatletka, chodziarka. 
Kariera.
Czterokrotna mistrzyni kraju w chodzie na 20 kilometrów (2012, 2016, 2017, 2018), halowa mistrzyni Polski w chodzie sportowym na 3000 metrów (2009, 2012, 2014, 2016), 10. zawodniczka Młodzieżowych Mistrzostw Europy (Chód na 20 km Debreczyn 2007). W 2012 startowała na igrzyskach olimpijskich w Londynie, na których zajęła 45. miejsce w chodzie na 20 kilometrów. W 2013 zajęła 29. miejsce na mistrzostwach świata. W 2016 ponownie startowała na igrzyskach olimpijskich, w Rio de Janeiro, zajęła 28. miejsce w chodzie na 20 kilometrów. Wychowanka i zawodniczka OTG Sokoła Mielec.
Rekordy życiowe.
W 2012 ustanowiła wynikiem 1:29:44 rekord Polski na tym dystansie.

</doc>
<doc id="1619162" url="https://pl.wikipedia.org/wiki?curid=1619162" title="Przemysł kemeryjski">
Przemysł kemeryjski

Przemysł kemeryjski - (również Kemerien) - określenie przemysłu górnopaleolitycznego z terenu południowej Anatolii.
Lokalna odmiana kultury oryniackiej, występują w niej liczne analogie do tzw. lewanto-oryniaku z terenu Syropalestyny.
Jego następczynią na tym terenie była epipaleolityczna kultura Belbaşi.

</doc>
<doc id="1619167" url="https://pl.wikipedia.org/wiki?curid=1619167" title="Patronasz">
Patronasz



</doc>
<doc id="1619169" url="https://pl.wikipedia.org/wiki?curid=1619169" title="Spawanie hybrydowe">
Spawanie hybrydowe

Spawanie hybrydowe jest kombinacją spawania laserowego i spawania łukowego z elektrodą topliwą.
Metoda ta łączy w sobie szybkość spawania laserowego z zaletami spawania w osłonie gazowej elektrodą topliwą. Stopiony materiał elektrody wypełnia połączenie. Istotną cechą tej metody jest uzyskiwanie spoin elastyczniejszych niż przy spawaniu laserowym przy zachowaniu dużej szybkości procesu.

</doc>
<doc id="1619171" url="https://pl.wikipedia.org/wiki?curid=1619171" title="Anastazy (arcybiskup Tirany i całej Albanii)">
Anastazy (arcybiskup Tirany i całej Albanii)

Anastazy, imię świeckie Anastasios Jannulatos (gr. Αναστάσιος Γιαννουλάτος; ur. 4 listopada 1929 w Pireusie) – prawosławny arcybiskup Tirany i całej Albanii, zwierzchnik Autokefalicznego Prawosławnego Kościoła Albanii.
Życiorys.
W 1951 ukończył studia teologiczne na Uniwersytecie Ateńskim. Był członkiem bractwa cerkiewnego ZOE, którego celem była odnowa wiary prawosławnej wśród Greków w latach po zakończeniu II wojny światowej. 1 sierpnia przyjął postrzyżyny mnisze w monasterze Petraki w Atenach, sześć dni później zaś otrzymał chirotonię diakońską.
Studia kontynuował na uniwersytetach niemieckich (Hamburg, Marburg), kształcąc się w zakresie afrykanistyki. W latach 1958–1961 pełnił funkcję sekretarza generalnego międzynarodowej organizacji młodzieży prawosławnej Syndesmos, w latach 1964–1978 był jej wiceprzewodniczącym. Wyświęcony na kapłana 24 maja 1964 wyjechał na misję do Ugandy, ale wkrótce zachorował na malarię, co zmusiło go do powrotu. W dzień chirotonii prezbiterskiej otrzymał równocześnie tytuł archimandryty.
W latach 70. zajął się pracą naukową. Obronił rozprawę habilitacyjną na Uniwersytecie w Kampali, zatytułowaną "Duch Mbandwa i struktura jego kultu: rozpatrzenie różnych aspektów afrykańskich kultów religijnych". Ponadto w 1972 został wyświęcony na biskupa Andrussy.
W związku z pogorszeniem się sytuacji Patriarchatu Aleksandryjskiego w Afryce wschodniej w latach 80. XX wieku patriarcha aleksandryjski Mikołaj VI poprosił biskupa Anastazego o objęcie zwierzchnictwa nad strukturami prawosławnymi w Kenii, z godnością egzarchy. Duchowny objął ten urząd. W czasie swojej pracy w Kenii przyczynił się do renowacji 25 cerkwi i otwarcia 67 nowych, powołania prowadzonych przez Cerkiew szpitali, przedszkoli i szkół, dokonania przekładu tekstów liturgicznych na siedem lokalnych języków.
W 1983 objął stanowisko dziekana wydziału teologicznego uniwersytetu w Atenach.
W 1991, kiedy w Albanii po 24 latach ateizacji zaczęły odradzać się instytucje religijne, okazało się, że okresu prześladowań nie przeżył żaden z albańskich duchownych, który mógł stanąć zgodnie z prawem kanonicznym na czele wspólnoty prawosławnej. W tej sytuacji Patriarcha Ekumeniczny Bartłomiej I skierował do Albanii Anastazego, nadając mu godność egzarchy, z misją odbudowy struktur kościelnych. W czerwcu 1992 Anastazy stanął na czele kościoła albańskiego, z tytułem arcybiskupa Tirany i całej Albanii. Jego intronizacja odbyła się 2 sierpnia w katedrze prawosławnej w Tiranie. Wybór Anastazego na zwierzchnika kościoła albańskiego spotkał się z protestami albańskich środowisk nacjonalistycznych, które nie mogły pogodzić się z tym, że godność ta trafiła w ręce Greka.
Należy do Komitetu Naczelnego Światowej Rady Kościołów. W 2008 został uhonorowany przez władze Ukrainy Orderem Jarosława Mądrego III kl.
W czerwcu 2016 r. uczestniczył w Soborze Wszechprawosławnym na Krecie.
6 października 2022 roku otrzymał tytuł doktora honoris causa Chrześcijańskiej Akademii Teologicznej w Warszawie. Jest honorowym obywatelem Tirany, Durrësu, Kalamaty, Larisy i Prewezy.

</doc>
<doc id="1619172" url="https://pl.wikipedia.org/wiki?curid=1619172" title="Zamach w Khan el-Khalili (2009)">
Zamach w Khan el-Khalili (2009)

Zamach bombowy w Khan el-Khalili w 2009 miał miejsce 22 lutego 2009 w Khan el-Khalili, suku we wschodniej części Kairu, w Egipcie. Wybuch bomby zabił jedną osobę, ranił 24 inne.
Szczegóły ataku.
Atak miał miejsce tuż po zmroku, z przodu zatłoczonej kawiarni, gdzie ludzie gromadzili się, by oglądać w telewizji mecz piłki nożnej. Pojawiły się sprzeczne doniesienia, według których bomba została wyrzucona z balkonu lub motocykla, jednak urzędnicy bezpieczeństwa poinformowali, że bomba wybuchła pod ławką w ogrodzie, na placu. Drugi ładunek nie eksplodował i został rozbrojony. 17-letnia francuska dziewczyna, która była na wycieczce turystycznej z grupą 54 nastolatków z Levallois-Perret pod Paryżem, została zabita. Siedemnaście osób z Francji, jedna z Niemiec i trzy z Arabii Saudyjskiej, jak również trzech Egipcjan zostało rannych. Pierwsze raporty sugerują, że ładunki wybuchowe były "prowizoryczne".

</doc>
<doc id="1619173" url="https://pl.wikipedia.org/wiki?curid=1619173" title="Dev Patel">
Dev Patel

Dev Patel (ur. 23 kwietnia 1990 w Londynie) – brytyjski aktor filmowy i telewizyjny.
Jako aktor jest znany z ról Anwara Kharrala w serialu dla młodzieży "Skins" i Jamala Malika w filmie "Slumdog. Milioner z ulicy". Za działalność aktorską zdobył liczne nagrody, wliczając w to Critics’ Choice Award. Został nominowany do nagrody BAFTA za najlepszego aktora w pierwszoplanowej roli.
Czynnie uprawia wschodnie sztuki walki, posiada czarny pas w taekwondo.
Życiorys.
Urodził się w Brencie w rodzinie hinduskich emigrantów wywodzących się z Gudźaratu, którzy urodzili się w Nairobi. Jego matka Anita Patel jest opiekunką, a ojciec Raj Patel pracuje jako informatyczny doradca. Uczył się w Longfield Primary School w Bronie, a później w Whitmore High School.
W 2000 zaczął trenować taekwondo w "Rayners Lane Academy". Rywalizował regularnie w zawodach krajowych i na turniejach międzynarodowych. W 2004 osiągnął swój największy sukces, zdobywając w Dublinie brązowy medal mistrzostw świata AIMAA w kategorii juniorów.
W 2006 rozpoczął karierę aktorską od udziału w przesłuchaniach telewizji E 4 do serialu dla nastolatków "Skins", w którym ostatecznie zagrał, wcielając się w Anwara Kharrala, muzułmanina o pakistańskich korzeniach. W sierpniu 2007 startował w castingu do roli Jamala Malika w filmie "Slumdog. Milioner z ulicy". Po zmaganiach dostał tę rolę. Za swoją grę aktorską uzyskał sporo nagród i wiele nominacji.

</doc>
<doc id="1619174" url="https://pl.wikipedia.org/wiki?curid=1619174" title="Bundesliga niemiecka w piłce nożnej (1994/1995)">
Bundesliga niemiecka w piłce nożnej (1994/1995)

Kadra Borussii Dortmund- mistrza Niemiec.
Wolfgang de Beer, Stefan Klos; Júlio César, Martin Kree, Marco Kurz, Günter Kutowski, Stefan Reuter, Bodo Schmidt, Ned Zelic; Marc Arnold, Thomas Franck, Steffen Freund, Andreas Möller, Knut Reinhardt, Lars Ricken, Matthias Sammer, René Tretschok, Michael Zorc; Stéphane Chapuisat, Flemming Povlsen, Karlheinz Riedle, Ibrahim Tanko.

</doc>
<doc id="1619176" url="https://pl.wikipedia.org/wiki?curid=1619176" title="Nirmala Moorthy">
Nirmala Moorthy

Nirmala Moorthy – dziennikarka i pisarka indyjska urodzona i wykształcona w Ćennaj, w Tamil Nadu (Indie), aktualnie mieszka w Kalifornii. Autorka artykułów literackich i humorystycznych wydawanych w angielskich dziennikach w USA, Indii, Singapurze, Japonii, Hongkongu itd. Pisze też opowiadania i powieści:

</doc>
<doc id="1619180" url="https://pl.wikipedia.org/wiki?curid=1619180" title="Bluewater (Kalifornia)">
Bluewater (Kalifornia)

Bluewater – census-designated place w stanie Kalifornia, w południowo-wschodnim krańcu hrabstwa San Bernardino.
Liczba mieszkańców 265 (2000). Poprzez rzekę Kolorado graniczy z miejscowością Parker w Arizonie. 

</doc>
<doc id="1619186" url="https://pl.wikipedia.org/wiki?curid=1619186" title="Cerkiew Podwyższenia Krzyża Świętego w Huwnikach">
Cerkiew Podwyższenia Krzyża Świętego w Huwnikach

Cerkiew Podwyższenia Krzyża Świętego w Huwnikach – murowana filialna cerkiew greckokatolicka, znajdująca się w Huwnikach.
Zbudowana w 1825, w stylu klasycyzującym, jednonawowa. Wybudowana jako rzymskokatolicka kaplica grobowa rodziny Tyszkowskich, których prochy spoczywają w katakumbach świątyni. Wewnątrz zachowana polichromia figuralno-geometryczna z 1913 wykonana przez Andrija Demkowycza.
Obok cerkwi znajduje się murowana dzwonnica zbudowana w 1825 na planie kwadratu z brogowym dachem krytym gontem.
Cerkiew należała do greckokatolickiej parafii w Makowej.

</doc>
<doc id="1619193" url="https://pl.wikipedia.org/wiki?curid=1619193" title="Turzyca mocna">
Turzyca mocna

Turzyca mocna ("Carex firma" Host.) – gatunek byliny z rodziny ciborowatych. Występuje w górach Europy, w Polsce tylko w Tatrach i jest tutaj dość pospolity.
Biologia i ekologia.
Bylina, hemikryptofit. Kwitnie od czerwca. Występuje głównie na wapiennym podłożu, na skałach i w murawach od regla dolnego po piętro alpejskie. Gatunek charakterystyczny dla Ass. "Caricetum firmae".

</doc>
<doc id="1619194" url="https://pl.wikipedia.org/wiki?curid=1619194" title="Sheer Heart Attack Tour">
Sheer Heart Attack Tour

Sheer Heart Attack Tour – trasa koncertowa brytyjskiej grupy rockowej Queen promująca album "Sheer Heart Attack". Trwała od 30 października 1974 do 1 maja 1975 i objęła Amerykę Północną (Stany Zjednoczone i Kanada), Europę i Japonię.
Programy koncertów.
Bisy:
Pozostałe utwory (grane nieregularnie w Europie):
Pozostałe utwory (grane nieregularnie w Japonii):

</doc>
<doc id="1619198" url="https://pl.wikipedia.org/wiki?curid=1619198" title="Carex firma">
Carex firma



</doc>
<doc id="1619202" url="https://pl.wikipedia.org/wiki?curid=1619202" title="BET 10">
BET 10



</doc>
<doc id="1619204" url="https://pl.wikipedia.org/wiki?curid=1619204" title="San Bernardino (góry)">
San Bernardino (góry)

Góry San Bernardino ("San Bernardino Mountains") – krótkie pasmo górskie na północny wschód od Los Angeles w stanie Kalifornia w USA. Pasmo rozciąga się na długości ok. 100 km (60 mil) na południowym krańcu pustyni Mojave. Od zachodniej strony Góry San Bernardino oddziela od Gór San Gabriel przełęcz Cajon, od strony wschodniej od pasma San Jacinto oddziela przełęcz Banning.
Najwyższy szczyt to San Gorgonio Mountain (3505 m n.p.m.).
W górach leżą popularne ośrodki wypoczynkowe południowej Kalifornii: Crestline, Lake Arrowhead, Running Springs i Big Bear Lake.

</doc>
<doc id="1619205" url="https://pl.wikipedia.org/wiki?curid=1619205" title="Z tej Ziemi">
Z tej Ziemi

Z tej Ziemi – książkowy kalendarz wydawany na Górnym Śląsku przez katolickie wydawnictwo Księgarnię św. Jacka z siedzibą w Katowicach.
Pierwszy raz opublikowany w 1984. Redaktorami kalendarza są Marcin Jakimowicz i ks. Krystian Kukowka.
Na stronach kalendarza publikowali swoje teksty:

</doc>
<doc id="1619207" url="https://pl.wikipedia.org/wiki?curid=1619207" title="Brian Irwin">
Brian Irwin

Brian Irwin (ur. 3 czerwca 1977) – brytyjski strongman pochodzący z Irlandii Północnej.
Wziął udział w Mistrzostwach Świata Strongman 2005, jednak nie zakwalifikował się do finału.

</doc>
<doc id="1619208" url="https://pl.wikipedia.org/wiki?curid=1619208" title="Cerkiew Soboru Najświętszej Maryi Panny w Kormanicach">
Cerkiew Soboru Najświętszej Maryi Panny w Kormanicach

Cerkiew Soboru Najświętszej Maryi Panny w Kormanicach – drewniana parafialna cerkiew greckokatolicka, znajdująca się w Kormanicach.
Historia.
Cerkiew została zbudowana (w miejscu starszej drewnianej cerkwi z 1777) w 1923. Autorem projektu architektonicznego był Stanisław Majerski. Parafia należała do greckokatolickiego dekanatu niżankowskiego. Do parafii należały również filialne cerkwie w Darowicach, Fredropolu, Kupiatyczach i Młodowicach.
Po wojnie użytkowana przez kościół rzymskokatolicki.

</doc>
<doc id="1619210" url="https://pl.wikipedia.org/wiki?curid=1619210" title="Kultura Belbaşi">
Kultura Belbaşi

Kultura Belbaşi - epipaleolityczna kultura anatolijska. Nazwa pochodzi od stanowiska eponimicznego w jaskini Belbaşi.
Jej przemysł kamienny wywodzi się z przemysłu kemeryjskiego. Licznie występują mikrolity, głównie ostrza, zbrojniki i skośne półtylczaki. Wyraźne jest podobieństwo do fazy Kebarien A, wyróżnianej w kulturze kebaryjskiej. Na tej podstawie została datowana na około 13 tys. lat p.n.e. Ówcześni mieszkańcy Pamfilii przede wszystkim polowali na tury, kozły i jelenie. Po tej kulturze następuje na tym terenie prawdopodobnie krótki okres opuszczenia, a następnie pojawia się kultura Beldibi.

</doc>
<doc id="1619211" url="https://pl.wikipedia.org/wiki?curid=1619211" title="Dezertyfikacja">
Dezertyfikacja



</doc>
<doc id="1619218" url="https://pl.wikipedia.org/wiki?curid=1619218" title="Marcel Maltritz">
Marcel Maltritz

Marcel Maltritz (ur. 2 października 1978 w Magdeburgu) - niemiecki piłkarz występujący na pozycji obrońcy lub pomocnika.
Kariera.
Maltritz karierę rozpoczynał w TuS Magdeburg-Neustadt. W wieku 8 lat przeszedł do 1. FC Magdeburg, w którego barwach grał początkowo jako junior, a później także jako senior. W 1998 roku trafił do pierwszoligowego VfL Wolfsburg. Ligowy debiut w barwach tego zespołu zanotował 27 lutego 1999 roku w bezbramkowo zremisowanym pojedynku z SC Freiburg. W debiutanckim sezonie 1998/1999 uplasował się z zespołem na szóstej pozycji w lidze i wywalczył kwalifikację do Pucharu UEFA. Zakończyli go jednak na trzeciej rundzie, po porażce w dwumeczu z Atlético Madryt. Łącznie w Wolfsburgu spędził trzy lata. W tym czasie zagrał tam 49 razy.
W 2001 roku przeniósł się do innego klubu ekstraklasy - Hamburgera SV. Pierwszy występ w lidze zaliczył tam 4 sierpnia 2001 w wygranym przez jego zespół 2-0 spotkaniu z VfB Stuttgart. 16 listopada 2002 strzelił pierwszego gola w pierwszoligowej karierze. Było to w pojedynku z 1. FC Nürnberg, zakończonym wynikiem 3-1 na korzyść drużyny Maltritza. W 2003 roku został z klubem triumfatorem Pucharu Ligi Niemieckiej. W tym samym roku zajął z Hamburgiem czwarte miejsce w Bundeslidze i wywalczył awans do Pucharu UEFA. Z tych rozgrywek odpadli jednak po pierwszej rundzie, przegrywając dwumecz z Dniprem Dniepropietrowsk. W barwach Hamburga rozegrał łącznie 63 spotkania i zdobył 2 bramki.
W 2004 roku przeszedł do VfL Bochum. W barwach tego zespołu zadebiutował 22 lipca 2004 w przegranym 0-3 meczu Pucharu Ligi Niemieckiej z VfB Stuttgart. Na koniec debiutanckiego sezonu 2004/2005 uplasował się z VfL Bochum na szesnastej pozycji w lidze i został zdegradowany z nim na zaplecze ekstraklasy. Jednak rok później powrócili do najwyższej klasy rozgrywkowej. W sezonie 2009/2010 jego zespół spadł z Bundesligi do 2. ligi po trzech latach pobytu w elicie. Tuż przed ostatnim meczem sezonu 2013/14 Marcel ogłosił zakończenie piłkarskiej kariery.

</doc>
<doc id="1619219" url="https://pl.wikipedia.org/wiki?curid=1619219" title="Bundesliga niemiecka w piłce nożnej (1993/1994)">
Bundesliga niemiecka w piłce nożnej (1993/1994)

Sezon 1993/1994 był 31 sezonem rozgrywek Bundesligi. Rozpoczął się 6 sierpnia 1993, a zakończył 7 maja 1994. Tytułu broniła drużyna Werderu Brema.
Kadra Bayernu Monachium.
Raimond Aumann, Uwe Gospodarek, Sven Scheuer; Roland Grahammer, Thomas Helmer, Jorginho, Oliver Kreuzer, Lothar Matthäus, Markus Münch, Olaf Thon; Dieter Frey, Dietmar Hamann, Christian Nerlinger, Mehmet Scholl, Markus Schupp, Michael Sternkopf, Marcel Witeczek, Christian Ziege; Bruno Labbadia, Mazinho, Adolfo Valencia, Alexander Zickler.

</doc>
<doc id="1619220" url="https://pl.wikipedia.org/wiki?curid=1619220" title="Śnieżyca mała">
Śnieżyca mała

Śnieżyca mała ("Anser rossii") – gatunek dużego, wędrownego ptaka z rodziny kaczkowatych (Anatidae), zamieszkujący Amerykę Północną. Nie jest zagrożony. Spotykany w hodowlach.
Systematyka.
Jest to gatunek monotypowy. Na wolności odnotowano hybrydyzację z berniklą białolicą ("Branta leucopsis") i śnieżycą dużą ("A. caerulescens"). Czasami takson ten bywał umieszczany w rodzaju "Chen".
Zasięg występowania.
W sezonie lęgowym występuje w północnej Kanadzie, rzadko pojawia się też na Alasce. Zimuje na południu USA i w północnym Meksyku.
Sporadycznie zalatuje do Europy. W Polsce do 2019 stwierdzona 6 razy (obserwowano 7 osobników), ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Ptak ten jest podobny do śnieżycy dużej odmiany białej, ale jest zdecydowanie mniejszy. Jest biało upierzony, jedynie końcówki skrzydeł są czarne. Dziób przysadzisty, różowy. Brak dymorfizmu płciowego w upierzeniu. Istnieją też ciemne odmiany barwne, jednak są one bardzo rzadko spotykane.
Długość ciała: 53–66 cm; rozpiętość skrzydeł 113–116 cm; masa ciała: samce 1224–1880 g, samice 1270–1660 g. Samce są przeciętnie nieco większe od samic.
Pożywienie.
Głównie materiał roślinny, w tym korzenie, liście, łodygi i zielone części roślin wodnych i turzyc, nasiona zbóż; rzadko owady.
Rozród.
Wyprowadza jeden lęg w sezonie. W zniesieniu 2–6 białych jaj, które ulegają poplamieniu w trakcie inkubacji. Okres inkubacji trwa 19–25 dni. Pisklęta opuszczają gniazdo w ciągu 24 godzin od wyklucia, potrafią pływać i same zdobywać pokarm.
Status i ochrona.
Międzynarodowa Unia Ochrony Przyrody (IUCN) uznaje śnieżycę małą za gatunek najmniejszej troski (LC – "Least Concern") nieprzerwanie od 1988 roku. W 2020 roku organizacja Partners in Flight szacowała liczebność populacji na około 2,1 miliona dorosłych osobników. Globalny trend liczebności populacji uznawany jest za wzrostowy. Gatunek ten jest ptakiem łownym, rocznie odstrzeliwanych jest około 50–100 tysięcy osobników.
W Polsce "Rozporządzenie Ministra Środowiska z dnia 16 grudnia 2016 w sprawie ochrony gatunkowej zwierząt" śnieżycy małej nie uwzględnia, choć jeszcze w poprzedniej wersji rozporządzenia z 2014 gatunek ten był wymieniany.

</doc>
<doc id="1619221" url="https://pl.wikipedia.org/wiki?curid=1619221" title="Jaskinia Belbaşı">
Jaskinia Belbaşı

Jaskinia Belbaşı – jaskinia w Anatolii w Pamfilii.
Archeologiczne stanowisko eponimiczne epipaleolitycznej kultury Belbaşi.

</doc>
<doc id="1619225" url="https://pl.wikipedia.org/wiki?curid=1619225" title="Powódź w Canberze (1971)">
Powódź w Canberze (1971)

Powódź w Canberze w 1971 – powódź błyskawiczna, która miała miejsce 26 stycznia 1971 w Woden Valley, Canberra. Podczas powodzi zginęło 7 osób, 15 zostało rannych a 500 osób zostało dotkniętych powodzią. Szkody zostały oszacowane na 9 milionów dolarów australijskich. Szacuje się, że w ciągu godziny spadło 95 mm deszczu. 
Australijski policjant Constable Jeff Brown, został odznaczony Queen's Gallantry Medal za działania ratownicze podczas trwania powodzi w sześć miesięcy po powodzi. Kolejnych czterech funkcjonariuszy otrzymało później oznaczenie Queen's Commendation for Brave Conduct również przyznane za działania ratownicze. 
Ministrem Spraw Wewnętrznych w trakcie katastrofy był Peter Nixon, który w lutym 1971 roku został zastąpiony przez Ralpha Hunta. Dochodzenie w sprawie ofiar rozpoczęło się w dniu 22 lutego 1971. Wyniki śledztwa koronera zostały ogłoszone w dniu 15 marca 1971. 

</doc>
<doc id="1619226" url="https://pl.wikipedia.org/wiki?curid=1619226" title="Półokres rozpadu">
Półokres rozpadu



</doc>
<doc id="1619233" url="https://pl.wikipedia.org/wiki?curid=1619233" title="Dolne (województwo zachodniopomorskie)">
Dolne (województwo zachodniopomorskie)

Dolne – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego.

</doc>
<doc id="1619234" url="https://pl.wikipedia.org/wiki?curid=1619234" title="Darvis Patton">
Darvis Patton

Darvis Patton (ur. 4 grudnia 1977 w Dallas, w stanie Teksas) – amerykański lekkoatleta, sprinter, srebrny medalista letnich igrzysk olimpijskich w Atenach, złoty medalista mistrzostw świata w Paryżu w sztafecie 4 x 100 metrów i srebrny medalista na dystansie 200 metrów. mistrzostw świata w Osace. W tym samym roku zdobył srebrny medal na igrzyskach panamerykańskich w Rio de Janeiro. Trzeci zawodnik Światowego Finału IAAF (bieg na 100 m, Saloniki 2009).

</doc>
<doc id="1619240" url="https://pl.wikipedia.org/wiki?curid=1619240" title="Indywidualny Puchar Polski na Żużlu 1986">
Indywidualny Puchar Polski na Żużlu 1986

Indywidualny Puchar Polski na Żużlu 1986 – zawody żużlowe.
Wojciech Żabiałowicz wygrał pierwszy historyczny turniej w Tarnowie. Kolejne miejsce zajęli Andrzej Huszcza i Janusz Stachyra.

</doc>
<doc id="1619241" url="https://pl.wikipedia.org/wiki?curid=1619241" title="Dubielewo (województwo zachodniopomorskie)">
Dubielewo (województwo zachodniopomorskie)

Dubielewo – była, niezamieszkana kolonia w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego.

</doc>
<doc id="1619247" url="https://pl.wikipedia.org/wiki?curid=1619247" title="Crestline (Kalifornia)">
Crestline (Kalifornia)

Crestline – census-designated place w stanie Kalifornia, w hrabstwie San Bernardino. Liczba mieszkańców 10 770 (2010).
CDP położone jest w górach San Bernardino na wysokości 1 406 m n.p.m. W granicach osady znajduje się sztuczne jezioro Gregory (Lake Gregory) wraz z parkiem - popularne miejsce rekreacji i wypoczynku.

</doc>
<doc id="1619249" url="https://pl.wikipedia.org/wiki?curid=1619249" title="Lord Hau-Hau">
Lord Hau-Hau

Lord Hau-Hau – przezwisko nadane kilku niemieckim prezenterom radiowym prowadzącym nadawaną z Hamburga, a przeznaczoną dla odbiorców na Wyspach Brytyjskich, popularną propagandową audycję "Germany Calling" podczas II wojny światowej.
Po raz pierwszy przezwisko ukazało się w brytyjskich mediach w połowie września 1939 roku i nawiązywało do imitującego brytyjskiego arystokratę sposobu mówienia, jakim posługiwał się spiker. Pierwszym Lordem Hau-Hau był prawdopodobnie Niemiec Wolf Mittler, który został zastąpiony jeszcze w 1939 roku przez pochodzącego ze Stanów Zjednoczonych Williama Joyce’a. Joyce wkrótce stał się najbardziej znanym niemieckim prezenterem radiowym na terenie Wielkiej Brytanii. W szczytowym okresie (pierwsza połowa 1940 roku) jego audycji słuchało regularnie 6 milionów osób. Ostatnia emisja programu nastąpiła 30 kwietnia 1945 roku. Wkrótce potem Joyce został ujęty przez Armię Brytyjską i stracony za zdradę stanu. Wśród innych prezenterów identyfikowanych z tym przezwiskiem wymieniani są również Eduard Dietze oraz Norman Baillie-Stewart.

</doc>
<doc id="1619251" url="https://pl.wikipedia.org/wiki?curid=1619251" title="Kępiniec">
Kępiniec

Kępiniec – niezamieszkana osada w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. Osada wchodzi w skład sołectwa Niesporowice. 
Geografia.
Osada leży ok. 3,8 km na południe od Niesporowic.

</doc>
<doc id="1619253" url="https://pl.wikipedia.org/wiki?curid=1619253" title="Swerdłowsk">
Swerdłowsk



</doc>
<doc id="1619254" url="https://pl.wikipedia.org/wiki?curid=1619254" title="Nadja Jnglin-Kamer">
Nadja Jnglin-Kamer

Nadja Jnglin-Kamer (ur. 23 lipca 1986 w Schwyz) – szwajcarska narciarka alpejska, specjalizująca się w konkurencjach szybkościowych.
Kariera.
Na arenie międzynarodowej Nadja Kamer po raz pierwszy pojawiła się 13 grudnia 2001 roku w Zermatt, gdzie w zawodach FIS Race w gigancie zajęła 62. miejsce. W 2004 roku wystartowała na mistrzostwach świata juniorów w Mariborze, gdzie była między innymi czwarta w zjeździe i piąta w supergigancie.
W zawodach Pucharu Świata zadebiutowała 7 stycznia 2005 roku w Santa Caterina, zajmując 36. miejsce w zjeździe. Pierwsze pucharowe punkty wywalczyła 20 stycznia 2008 roku w Cortina d’Ampezzo, gdzie zajęła 25. miejsce w supergigancie. Na podium zawodów tego cyklu po raz pierwszy stanęła 9 stycznia 2010 roku w Haus, kończąc bieg zjazdowy na drugiej pozycji. W zawodach tych rozdzieliła na podium Lindsey Vonn z USA oraz Francuzkę Ingrid Jacquemod. W kolejnych latach kilkukrotnie stawała na podium, jednak nigdy nie zwyciężyła. Najlepsze wyniki osiągała w sezonie 2009/2010, kiedy zajęła siedemnaste miejsce w klasyfikacji generalnej, a w klasyfikacji zjazdu była piąta.
W 2010 roku wystartowała na igrzyskach olimpijskich w Vancouver, gdzie jej najlepszym wynikiem było 19. miejsce w zjeździe. Rok później była trzynasta w supergigancie i czternasta w zjeździe podczas mistrzostw świata w Garmisch-Partenkirchen. Na mistrzostwach świata w Schladming w 2013 roku zajęła czwarte miejsce w zjeździe, przegrywając walkę o medal z Niemką Marią Höfl-Riesch o 0,04 sekundy. Brała także udział w rozgrywanych dwa lata później mistrzostwach świata w Vail/Beaver Creek, gdzie zjazd ukończyła na siódmej pozycji.

</doc>
<doc id="1619255" url="https://pl.wikipedia.org/wiki?curid=1619255" title="Szachtar Swierdłowsk">
Szachtar Swierdłowsk



</doc>
<doc id="1619256" url="https://pl.wikipedia.org/wiki?curid=1619256" title="Białorzytka pustynna">
Białorzytka pustynna

Białorzytka pustynna ("Oenanthe deserti") – gatunek małego ptaka z rodziny muchołówkowatych (Muscicapidae). Występuje w Afryce i Azji; wyjątkowo zalatuje do Polski. Nie jest zagrożony wyginięciem.
Podgatunki i zasięg występowania.
Międzynarodowy Komitet Ornitologiczny wyróżnia trzy podgatunki "O. deserti":
Granice zasięgów ptaków danego podgatunku nie są dokładnie określone, powyższe są jedynie przybliżone.
W Polsce obserwowano dwukrotnie młodociane samce w październiku 1997 (jednego na Mierzei Helskiej, jednego w Darłówku), następnie na Helu młodocianą samicę 13 października 2016 i w kolejnych dniach, a w grudniu 2019 samca w Białej Podlaskiej (pierwsze stwierdzenie w głębi kraju).
Morfologia.
Długość ciała wynosi 14–15 cm, masa ciała 15–34 g. Wielkością i sylwetką białorzytki pustynne przypominają białorzytki zwyczajne. Występuje dymorfizm płciowy w upierzeniu. U samca gardło i policzek czarne oraz czarny ogon i białe barkówki, które u stojącego ptaka oddzielają płowy wierzch ciała od czarnych skrzydeł. Kuper i pokrywy nadogonowe białe. U samicy brak czarnych elementów na głowie, ponadto jest mniej rozpoznawalna – cechą rozpoznawczą jest biały kuper i całkowicie czarny ogon.
Ekologia i zachowanie.
Białorzytki pustynne gniazdują na stepach, półpustyniach i obrzeżach pustyń z nielicznymi roślinami, nad brzegami rzek, w uedach, kamieniołomach i ruinach. Podczas zimowania przebywają na podobnych siedliskach, jak w trakcie lęgów. Żywią się głównie owadami, zjadają również niewielkie nasiona.
Okres lęgowy w Maroku trwa od lutego do czerwca, od środka marca do końca maja w Algierii i Tunezji, od maja do lipca w Egipcie. Gniazdo to raczej nieporęczna konstrukcja, utworzona z trawy i korzonków. Wyściółkę stanowią delikatniejsze trawy, wełna, włosie lub pióra. Umiejscowione jest w zagłębieniu przy drogach, na brzegu rzeki, ścianie skalnej, ścianie, na moście lub innej budowli, pod kamieniem, krzewem lub stertą kamieni, między wystającymi korzeniami lub w starej norze gryzonia. Zniesienie liczy od 3 do 6 jaj.
Status i ochrona.
IUCN uznaje białorzytkę pustynną za gatunek najmniejszej troski (LC, "Least Concern") nieprzerwanie od 1988 (stan w 2022). Liczebność światowej populacji nie została oszacowana. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny. Organizacja ta wymienia 13 ostoi ptaków IBA, w których stwierdzono te białorzytki.
Na terenie Polski gatunek ten jest objęty ścisłą ochroną gatunkową.

</doc>
<doc id="1619257" url="https://pl.wikipedia.org/wiki?curid=1619257" title="Maja. Historia pewnej Hinduski">
Maja. Historia pewnej Hinduski

Maja. Historia pewnej Hinduski – powieść indyjskiej pisarki Nirmali Moorthy wydana po angielsku ("Maya") w 1997 roku, w Polsce w 2002 roku w tłumaczeniu Moniki Nowakowskiej przez Wydawnictwo Akademickie DIALOG.
W książce tej na tle historii rodziny tamilskich braminów rozgrywa się dramat dorastających córek walczących z ojcem surowo trzymającym się zasad religii o uznanie dla swoich potrzeb i uczuć. W książce pokazano też z dużym realizmem:
Część pierwsza książki, "Unicestwienie" (z mottem z Bhagawadgity 7.15: "Tak omotani demonami, że zatraceni w bezrozumie przeobrażają się w demony") przedstawia relacje w rodzinie, w której despotyczny, ściśle przywiązany do religii hinduskiej ojciec decyduje o losach swoich trzech dorosłych córek i syna.
Część druga, "Wybawienie" (z mottem z Bhagawadgity 4.11 "Gdziekolwiek zdąża, idzie za mną, w którąkolwiek stronę ruszy, kroczy ku mnie") pokazuje historię najmłodszej córki Mai, która wyrwawszy się z ograniczających ją zasad rodziny przeżywa swoje zawody i fascynacje w relacjach z mężczyznami, budując w pracy swoją niezależność finansową i społeczną. Tytułowe wybawienie oznacza nie tylko uniezależnienie się od nacisku rodziców, ale i uwolnienie z wynikającej z żalu nienawiści i zbudowanie relacji rodzinnych na zasadach miłości, która pozwala na wolność.

</doc>
<doc id="1619258" url="https://pl.wikipedia.org/wiki?curid=1619258" title="Georg Meyer">
Georg Meyer

Georg Meyer (ur. 11 stycznia 1893, zm. 15 września 1926) – as lotnictwa niemieckiego Luftstreitkräfte z 24 potwierdzonymi zwycięstwami w I wojnie światowej. Należał do grona Balloon Buster.
Urodzony w Bremie Georg Meyer służył w 75 Pułku Piechoty od 1911 roku. 1 lutego 1916 roku został przeniesiony do lotnictwa. Początkowo latał na samolotach dwumiejscowych w FA69 na terenie Macedonii. 18 sierpnia został przeniesiony na front zachodni do FFA253. W jednostce odniósł swoje pierwsze zwycięstwo powietrzne 7 lutego 1917 roku wspólnie ze swoim obserwatorem ppor. Harmjanz. Po odbyciu dodatkowego szkolenia na samolotach myśliwskich w kwietniu 1917 został przydzielony do Jagdstaffel 22, gdzie odniósł kolejne dwa zwycięstwa (niepotwierdzone). 2 sierpnia 1917 roku razem z Josefem Jacobsem przeszedł do Jagdstaffel 7, gdzie do września 1917 roku odniósł jeszcze 3 potwierdzone zwycięstw powietrzne w tym pierwsze nad balonem obserwacyjnym.
25 marca 1918 roku został skierowany do Jagdstaffel 37. 14 kwietnia został mianowany jej dowódcą. Stanowisko to pełnił do zakończenia działań wojennych. Od momentu gdy jednostka została przezbrojona z Albatrosów na samoloty Fokker D.VII lista zwycięstw Georga Mayera zaczęła szybko rosnąć. Ostatnie potwierdzone zwycięstwo odniósł 4 listopada 1918 roku.
Zginął w wypadku motocyklowym w 1926 roku.
Był nominowany do najwyższego odznaczenie pruskiego Pour le Mérite. Jednak upadek Cesarstwa Niemieckiego uniemożliwił mu jego nadanie.

</doc>
<doc id="1619259" url="https://pl.wikipedia.org/wiki?curid=1619259" title="Rejon swierdłowski (obwód łuhański)">
Rejon swierdłowski (obwód łuhański)



</doc>
<doc id="1619260" url="https://pl.wikipedia.org/wiki?curid=1619260" title="Martín Sánchez">
Martín Sánchez

Martín Sánchez – argentyński piłkarz grający na pozycji napastnika. 
Jako gracz klubu CA Colón wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Sánchez zagrał w trzech meczach – w dwóch meczach z Paragwajem (w pierwszym zdobył bramkę) i w pierwszym meczu z Brazylią.

</doc>
<doc id="1619261" url="https://pl.wikipedia.org/wiki?curid=1619261" title="Katastrofa lotu Aeroperú 603">
Katastrofa lotu Aeroperú 603

Katastrofa lotu Aeropéru 603 wydarzyła się 2 października 1996 roku. W wyniku błędnych odczytów podawanych przez prędkościomierz i wysokościomierz samolotu Boeing 757-23A linii Aeroperú, lecącego z Limy do Santiago, śmierć poniosło 70 osób (wszyscy na pokładzie).
Samolot.
Maszyną obsługującą lot 603 był Boeing 757-23A (nr rej.N52AW) o numerze seryjnym 25489/505. Samolot został wyprodukowany 16 listopada 1992 i wylatał 10654 godzin i wykonał 2673 cykli startu i lądowania.
Przebieg lotu.
Start.
Maszyna wylądowała w Limie, po długim locie z lotniska Miami International Airport. W Limie samolot miał postój. Na pokładzie znajdowało się 61 pasażerów i 9 członków załogi. Na czele załogi znajdował się kapitan Eric Schreiber, a drugim pilotem był David Fernández. Maszyna wystartowała i wzniosła się na 9700 m.
Awaria i katastrofa.
W pięć minut po oderwaniu kół od pasa startowego prędkościomierze i wysokościomierze obu pilotów zaczęły pokazywać wartość 0. Piloci po chwili zgłosili sytuację awaryjną i chcieli lądować, ale ponieważ znajdowali się nad ciemnym oceanem, w nocy, wobec braku podstawowych instrumentów, stracili orientację. Fakt znajdowania się samolotu nad powierzchnią oceanu, a nie nad lądem, wykluczył możliwość skorzystania z radiowysokościomierza. Maszyna leciała praktycznie na oślep.
Chwilę później kabinę pilotów zaczęły zalewać kolejne alarmy i komunikaty, całkowicie pozbawione sensu, biorąc pod uwagę warunki, w jakich samolot się znajdował: przekroczenie dopuszczalnej prędkości (mimo że prędkościomierz wskazywał 0 węzłów), ostrzeżenie przed wleceniem we front burzowy (mimo że pogoda w okolicy była poprawna), ostrzeżenie o wejściu samolotu w przeciągnięcie (co oznaczało, że samolot leci zbyt wolno) oraz ostrzeżenie przed zbyt niską wysokością i zbliżaniem się do powierzchni ziemi -- ang. "Too low! Terrain!".
Piloci poprosili o pomoc kontrolę naziemną i o podanie im ich aktualnej wysokości, na co otrzymali odpowiedź, że znajdują się na wysokości 7000 stóp (ok. 2140 m) (FL70), co okazało się być błędną wartością – radar kontroli lotów odczytywał wysokość wysłaną przez transponder samolotu, identyczną ze wskazaniami przyrządów w kokpicie. Kontroler lotów postanowił wysłać na pomoc załodze drugi samolot – oczekującego na załadunek Boeinga 707 – jednak w chwilę później maszyna obsługująca lot 603 zawadziła skrzydłem o wodę. Pomimo wysiłków pilotów, uderzyła w powierzchnię oceanu i zatonęła. Do katastrofy doszło u wybrzeży Pasamayo. Zginęło 61 pasażerów i 9 członków załogi – wszyscy utonęli.
Przyczyny.
Przed startem samolot był poddawany czyszczeniu przez obsługę naziemną. Jeden z pracowników nakleił taśmę ochronną na elementy służące do pomiaru prędkości i wysokości samolotu (tzw. porty statyczne – samolot posiada dwa elementy pomiarowe, rurki Pitota znajdujące się na dziobie maszyny w opływającym przód samolotu strumieniu powietrza o dużej prędkości i porty statyczne umiejscowione mniej więcej w połowie długości kadłuba na jego spodniej stronie, poza takim strumieniem). Po zakończeniu mycia taśma nie została odklejona – nie zostało to dostrzeżone przez innych pracowników. Przez to w czasie lotu komputer pokładowy podawał mylące informacje i maszyna się rozbiła. Jeden z pracowników obsługi trafił do więzienia.

</doc>
<doc id="1619263" url="https://pl.wikipedia.org/wiki?curid=1619263" title="Letnisko-Brwinów (gmina)">
Letnisko-Brwinów (gmina)

Letnisko-Brwinów (pod koniec "Brwinów"; od 1950 "miasto Brwinów") – dawna gmina wiejska istniejąca w latach 1927–1949 w woj. warszawskim. Siedzibą władz gminy była wieś Brwinów.
Gminę Letnisko-Brwinów utworzono 1 stycznia 1927 roku w powiecie błońskim w woj. warszawskim z części obszaru gminy Helenów: "wsie" Brwinów i Brwinów-Kolonja, "folwarki" Brwinów, Brwinów Ogrody Słowackiego, Zatrudy i Kępina, "cegielnia" Leonów oraz "parcele (wille)" Brwinów Willa, Iglica, Brwinów-Ogrody, Marynin, Borki Węgrzynek, Pszczelin, Janówek B.b. Gutulin i Murawinek.
Po wojnie gmina Letnisko-Brwinów zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Jako "gmina wiejska" jednostka (już pod nazwą "gmina Brwinów") przestała istnieć z dniem 1 stycznia 1950 roku po nadaniu jej praw miejskich i przekształceniu w gminę miejską (miasto Brwinów weszło w skład nowo utworzonego powiatu pruszkowskiego z dniem 1 lipca 1952 roku).

</doc>
<doc id="1619264" url="https://pl.wikipedia.org/wiki?curid=1619264" title="Pilca">
Pilca

Pilca (potocznie Młynówka, Żydówka) – rzeka w województwie zachodniopomorskim, w powiecie wałeckim, przepływająca przez 4 jeziora na Pojezierzu Wałeckim, od Wałcza i na północ do rzeki Piławki.
Instytut Meteorologii i Gospodarki Wodnej za początek Pilcy przyjął wypływ z jeziora Nakielno, skąd biegnie do Jeziora Stręczyńskiego. Następnie wypływa z północno-wschodniego brzegu tego jeziora, odbiera dopływ z jeziora Smolno Wielkie i uchodzi do jeziora Raduń. Z jeziora tego wypływa w Wałczu, przy ul. Młynarskiej. Zakręca przy placu Zdobywców Wału Pomorskiego i biegnie na północ. Między ulicą J. Piłsudskiego, a linią kolejową, nieopodal ulicy Kwiatowej rzeka jest skanalizowana. Dalej biegnie w kierunku północnym przy oczyszczalni ścieków. Następnie na północ koło wsi Kołatnik, gdzie skręca w kierunku północno-wschodnim i wpada do rzeki Piławki.
W wyniku oceny stanu wód Pilcy z 2010 r. wykonanej w punkcie przy moście we wsi Kołatnik określono I klasę elementów biologicznych, elementy fizykochemiczne poniżej stanu dobrego oraz umiarkowany stan ekologiczny. Rzeka odbiera ścieki oczyszczone z miejskiej oczyszczalni ścieków. 
Administratorem zlewni Pilcy jest Regionalny Zarząd Gospodarki Wodnej w Poznaniu, który w obrębie zlewni utworzył 3 obwody rybackie.
Nazwa rzeki.
W latach 1893 i 1933 stosowano niemiecką nazwę "Juden Fliess"
W 1937 r. stosowano niemiecką nazwę "Mühlenfließ".
"Słownik geograficzny Królestwa Polskiego" w 1895 r. zarejestrował polską nazwę "Żydowska Struga". 
W 1955 r. ustalono urzędowo polską nazwę "Pilca". 
W 2006 r. Komisja Nazw Miejscowości i Obiektów Fizjograficznych wskazała nazwę "Żydówka".
Urząd Miasta Wałcz w 2012 i 2015 r. stosował nazwę "Młynówka". Urząd Gminy Wałcz w 2012 r. stosował wymiennie nazwy "Żydówka" i "Młynówka". WIOŚ Szczecin w 2012 r. i RZGW Poznań w 2011 r. stosował nazwę "Żydówka".
Państwowy Rejestr Nazw Geograficznych ujmuje nazwę "Pilca" jako urzędową (oficjalną), natomiast nazwy: "Młynarka", "Młynówka", "Żydówka" jako nazwy oboczne.

</doc>
<doc id="1619265" url="https://pl.wikipedia.org/wiki?curid=1619265" title="PMC Postawy">
PMC Postawy

PMC Postawy (biał. ФК ПМЦ-Паставы) – białoruski klub piłkarski z siedzibą w miejscowości Postawy, w obwodzie witebskim.
Historia.
Klub został założony w 2006 roku. Reprezentował Centrum Mebli w Postawach (biał. Пастаўскі мэблевы цэнтар (ПМЦ)). W pierwszych rozgrywkach został mistrzem Drugiej ligi i awansował do Pierwszej. W grudniu 2008 roku został rozwiązany z przyczyn ekonomicznych. Skończył rozgrywki na 14 miejscu w tabeli.

</doc>
<doc id="1619269" url="https://pl.wikipedia.org/wiki?curid=1619269" title="Linia kolejowa nr 237">
Linia kolejowa nr 237

Linia kolejowa nr 237 – eksploatowana, jednotorowa, niezelektryfikowana linia kolejowa znaczenia miejscowego (równocześnie na całej długości posiada charakter linii o statusie państwowym) łącząca Lębork ze stacją Maszewo Lęborskie.
Linia powstawała etapami i została oddana do użytku w 1902 roku. Od samego początku miała tylko znaczenie lokalne. Pierwotnie (do 1945) łączyła Lębork z Bytowem, później została skrócona do Cewic, a finalnie do Maszewa Lęborskiego. W roku 1945 linia została rozebrana przez Armię Czerwoną, a jej elementy wywiezione do ZSRR, jednak w roku 1946 część linii (odcinek Lębork - Maszewo) została odbudowana i uruchomiono na niej kursowanie pociągów (m.in. ruch towarowy do Bacutilu). W latach 70. dokonano wymiany nawierzchni. Ruch pasażerski został zlikwidowany 27 maja 1975 roku, natomiast towarowy blisko 30 lat później - 14 lipca 2004. W 2010 linia była zamknięta i nieużywana na całej jej długości. W lutym 2013 linia pomiędzy Lęborkiem a Maszewem Lęborskim została rozebrana, po czym rozpoczęto przygotowania do położenia od nowa torów na długości 11 km. Po zakończeniu w roku 2014 prac o wartości 8 mln zł na zmodernizowanej trasie przywrócono prędkość maksymalną 80 km/h. Odbudowana linia umożliwia dojazd do lotniska Marynarki Wojennej w Siemirowicach.
Stacje i przystanki.
Historyczny (dawny) odcinek linii:

</doc>
<doc id="1619270" url="https://pl.wikipedia.org/wiki?curid=1619270" title="Aleš Razým">
Aleš Razým

Aleš Razým (ur. 19 sierpnia 1986 w Pilźnie) – czeski biegacz narciarski, złoty medalista mistrzostw świata młodzieżowców.
Kariera.
Po raz pierwszy na arenie międzynarodowej Aleš Razým pojawił się w zawodach FIS Race w Obertilliach, gdzie zajął jedenaste miejsce w biegu na 10 km techniką dowolną. W lutym 2004 roku wystąpił na mistrzostwach świata juniorów w Stryn, zajmując na tym samym dystansie dwunastą pozycję, a w sztafecie był szósty. Na imprezach juniorskich startował do 2006 roku, najlepsze wyniki osiągając podczas mistrzostw świata juniorów w Rovaniemi w 2005 roku, gdzie w biegu łączonym na 20 km był czwarty, przegrywając walkę o brązowy medal z Michaiłem Diewiatjarowem z Rosji. W kategorii młodzieżowców największy sukces osiągnął na mistrzostwach w Praz de Lys – Sommand w 2009 roku, gdzie okazał się najlepszy w sprincie klasykiem.
W Pucharze Świata zadebiutował 15 stycznia 2005 roku w Novym Měscie, zajmując 74. miejsce w biegu na 15 km stylem dowolnym. Pierwsze pucharowe punkty zdobył jednak osiem miesięcy później, 30 grudnia 2005 roku, kiedy w tej samej miejscowości uplasował się na 28. pozycji w sprincie stylem dowolnym. Jak dotąd najlepsze wyniki w Pucharze Świata osiągnął w sezonie 2008/2009, który zakończył na 78. miejscu.
Pierwszą imprezą w kategorii seniorów, w której wziął udział były mistrzostwa świata w Libercu w 2009 roku. W sprincie indywidualnym techniką dowolną był tam szósty, a w sprincie drużynowym stylem klasycznym zajął dwunastą pozycję. Rok później brał udział w igrzyskach olimpijskich w Vancouver, gdzie w sprincie klasykiem zajął 44. miejsce.
Osiągnięcia.
Puchar Świata.
Miejsca na podium.
Razým nigdy nie stał na podium indywidualnych zawodów Pucharu Świata.

</doc>
<doc id="1619271" url="https://pl.wikipedia.org/wiki?curid=1619271" title="Odlot (film 2009)">
Odlot (film 2009)

Odlot (ang.: "Up") – amerykański film animowany z 2009 roku zrealizowany w technologii 3D przez wytwórnię Pixar. Film wyreżyserował Peter Docter. "Odlot" jest pierwszym filmem 3D studia Pixar.
Pierwsza animacja 3D, która otworzyła Festiwal Filmowy w Cannes.
Fabuła.
W latach 30. XX wieku nieśmiały chłopiec, Carl Fredricksen, był fanem Charlesa Muntza, podróżnika i biologa posądzonego przez innych naukowców o dostarczenie im sztucznego szkieletu ptaka (przedstawiciela nieznanego gatunku), który zaginął w południowoamerykańskiej dżungli. Carl poznaje Elę, dziewczynkę o podobnych zainteresowaniach, z którą po latach się żeni. Oboje marzą o podróży do Ameryki Południowej i odnalezieniu wodospadu przy Podniebnych Źródłach, gdzie chcą wybudować dom. Pomimo planów i przygotowań, nigdy nie wybrali się w podróż. 
Kilkadziesiąt lat po ślubie Ela umiera, nigdy nie urodziwszy dziecka. Pozostawia po sobie niedokończony dziennik przygód. Po śmierci żony 78-letni Carl, były sprzedawca balonów, staje się zgryźliwy i pragnie spokoju, w czym przeszkadzają mu robotnicy z pobliskiej budowy. Po jednej ze scysji zostaje decyzją sądu zmuszony do przeniesienia się do domu starości. Zamiast tego mocuje do domu tysiące balonów z helem, żagle i linki do sterowania, dzięki czemu wzbija się w powietrze.
Po starcie Carl odkrywa, że towarzyszy mu Russell, młody harcerz i „Syn Dzikiej Przyrody”, który oferuje mu pomoc w zamian za zdobycie odznaki Pomocnika Seniora. Wspólnie docierają do Podniebnych Źródeł, ale lądują po niewłaściwej stronie wodospadu, więc Russell wymyśla, żeby przejść na drugą stronę. Po drodze dołączają do nich barwny ptak Stefan i mówiący pies As, należący do sfory psów Charlesa Muntza, który chce złapać Stefana, by odzyskać szacunek społeczności naukowej.
Carl i Russell postanawiają ocalić ptaka, ale Muntz chwyta go, po czym wyrusza na północ. Russell i Carl lecą za naukowcem i z pomocą Asa ratują Stefana. Goniąc ich, Muntz spada ze sterowca do oceanu, po czym umiera. Bohaterowie wracają do domu. Carl przyznaje Russellowi order, zrobiony przed laty przez Elę z agrafki i kapsla.
Obsada.
Wersja polska.
Źródło:

</doc>
<doc id="1619272" url="https://pl.wikipedia.org/wiki?curid=1619272" title="Grawetien">
Grawetien



</doc>
<doc id="1619279" url="https://pl.wikipedia.org/wiki?curid=1619279" title="FK Połock">
FK Połock

FK Połock (biał. ФК «Полацк») – białoruski klub piłkarski z siedzibą w Połocku, w obwodzie witebskim.
Historia.
Chronologia nazw:
Klub FK Połock został założony w 2004 roku. Od 2006 do 2013 występował w Pierwszej lidze. Po zakończeniu sezonu 2013 został rozwiązany z powodu braku finansowania. W 2019 został reaktywowany pod pierwotną nazwą FK Połock.

</doc>
<doc id="1619280" url="https://pl.wikipedia.org/wiki?curid=1619280" title="Rybitwa czarnoucha">
Rybitwa czarnoucha

Rybitwa czarnoucha ("Sterna forsteri") – gatunek średniej wielkości ptaka z rodziny mewowatych (Laridae) zamieszkujący Amerykę Północną. Nie jest zagrożony wyginięciem.

</doc>
<doc id="1619281" url="https://pl.wikipedia.org/wiki?curid=1619281" title="Martin Sanchez">
Martin Sanchez



</doc>
<doc id="1619285" url="https://pl.wikipedia.org/wiki?curid=1619285" title="Letnisko-Milanówek (gmina)">
Letnisko-Milanówek (gmina)

Letnisko-Milanówek (pod koniec istnienia miała nazwę "Milanówek"; od 1951 "miasto Milanówek") – dawna gmina wiejska istniejąca w latach 1919–1950 w woj. warszawskim. Siedzibą władz gminy była wieś Milanówek.
Gmina Letnisko-Milanówek powstała 14 października 1919 roku w powiecie błońskim w woj. warszawskim z części obszaru gminy Grodzisk i Helenów. W skład gminy weszły miejscowości Milanówek-Las Górny, Milanówek-Las, Czubin A, Grudów B i Saturnów A/B. Gmina liczyła 2195 mieszkańców. 1 lipca 1924 do gminy Letnisko-Milanówek przyłączono część obszaru gminy Grodzisk.
Po wojnie gmina Letnisko-Milanówek zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Jako "gmina wiejska" jednostka (już pod nazwą "gmina Milanówek ") przestała istnieć z dniem 1 stycznia 1951 roku po nadaniu jej praw miejskich i przekształceniu w gminę miejską (miasto Milanówek weszło w skład nowo utworzonego powiatu pruszkowskiego z dniem 1 lipca 1952 roku).

</doc>
<doc id="1619291" url="https://pl.wikipedia.org/wiki?curid=1619291" title="Biełkard Grodno">
Biełkard Grodno

Dynama-Biełkard Grodno (biał. ФК «Дынама-Белкард» Гродна) – białoruski klub piłkarski z siedzibą w Grodnie.
Współpraca.
Klub współpracuje w zakresie wymiany wiedzy piłkarskiej, a także organizacji meczów sparingowych i turniejów halowych z MKP Pogoń Siedlce.

</doc>
<doc id="1619294" url="https://pl.wikipedia.org/wiki?curid=1619294" title="Gmina Milanówek">
Gmina Milanówek

dawne gminy:

</doc>
<doc id="1619300" url="https://pl.wikipedia.org/wiki?curid=1619300" title="Ida Ingemarsdotter">
Ida Ingemarsdotter

Ida Maria Erika Ingemarsdotter (ur. 26 kwietnia 1985 w Sveg) − szwedzka biegaczka narciarska, dwukrotna medalistka olimpijska, sześciokrotna medalistka mistrzostw świata, dwukrotna medalistka mistrzostw świata juniorów oraz medalistka mistrzostw świata młodzieżowców.
Kariera.
Startowała na igrzyskach olimpijskich w Vancouver. W swoim najlepszym starcie, w sprincie techniką klasyczną, zajęła tam 15. miejsce. Wraz z Anną Olsson, Magdaleną Pajalą i Charlotte Kallą zajęła 5. miejsce w sztafecie. W 2007 r. zadebiutowała na mistrzostwach świata, zajmując 8. miejsce w sprincie stylem klasycznym podczas mistrzostw świata w Sapporo. Dwa lata później, na mistrzostwach świata w Libercu zajęła 4. miejsce w sprincie techniką dowolną. Na mistrzostwach świata w Oslo w 2011 r. zdobyła wraz z Charlotte Kallą złoty medal w sprincie drużynowym techniką klasyczną, a razem z Kallą, Anną Haag i Brittą Norgren wywalczyła srebrny medal w sztafecie 4x5 km.
Najlepsze wyniki w Pucharze Świata osiągnęła w sezonie 2009/2010, kiedy to zajęła 15. miejsce w klasyfikacji generalnej, a w klasyfikacji sprintu była szósta. Ponadto na mistrzostwach świata juniorów w Strynie zdobyła srebrny medal w sprincie techniką dowolną, a na mistrzostwach świata juniorów w Rovaniemi zdobyła brązowy medal w tej samej konkurencji rozgrywanej techniką klasyczną.
Po sezonie 2018/2019 zakończyła karierę.

</doc>
<doc id="1619301" url="https://pl.wikipedia.org/wiki?curid=1619301" title="The Castle Spectre">
The Castle Spectre

The Castle Spectre – jest to dramatyczny romans w pięciu aktach autorstwa Matthew "Monka" Lewisa. Tłem dla tego dramatu gotyckiego jest średniowieczne Conway w Walii. 
"The Castle Spectre" został po raz pierwszy wystawiony w teatrze Theatre Royal, Drury Lane 14 grudnia 1797 roku. W okresie kiedy zaledwie kilka sztuk osiągało 10 wystawień w sezonie, dramat znalazł się na scenie 47 razy jeszcze przed upływem czerwca, gdy teatr był zamknięty na czas letni. Sztuka była także często wystawiana w roku następnym i pozostawała w repertuarze do późnych lat 20 i była wznawiana aż do końca stulecia. Krążyła także po prowincjonalnych teatrach i miała 11 drukowanych edycji od 1798 do 1803 roku.
Dalszy dowód na nadzwyczajną popularność to fakt, iż sztuka dotarła za ocean i miała inaugurację w Nowym Jorku 1 czerwca 1798 roku. Została także przekształcona w romans pisany prozą przez Sarah Wilkinson.

</doc>
<doc id="1619305" url="https://pl.wikipedia.org/wiki?curid=1619305" title="Burze w Queenslandzie (2008)">
Burze w Queenslandzie (2008)

Burze w Queenslandzie w 2008 – seria trzech burz, które nawiedziły region południowo-wschodniej części stanu Queensland. Pierwsza burza miała miejsce 16 listopada 2008, a kolejne dwie wystąpiły 19 i 20 listopada. W wyniku tych wydarzeń zginęły 2 osoby. Łącznie szkody zostały wycenione na około 500 milionów dolarów australijskich. 
16 listopada.
Wiatr w trakcie pierwszej burzy osiągnął prędkość 130 km/h, odpowiada to sile cyklonu o kategorii 3. Elektryczność docierała zaledwie do około 230 000 domów. Najgorsza sytuacja była w Gap, Kenmore, Arana Hills i Albany Creek. Biura meteorologicznego Australii oceniło burzę jako najgorszą w tym rejonie od 2004.
19 listopada.
Ulewne deszcze objęły obszar Brisbane, Ipswich i Toowoomba. Opady w niektórych miejscach osiągnęły ponad 250 mm. Najbardziej dotknięte zostały rejony Ipswich i Marburg. W wyniku tej sytuacji została zamknięta droga Moggill Ferry.
20 listopada.
Najgorsza sytuacja panowała w Blackwater, położone w pobliżu Emerald; 20 domów posiadało uszkodzone dachy, a 100 innych było uszkodzonych w inny sposób.

</doc>
<doc id="1619306" url="https://pl.wikipedia.org/wiki?curid=1619306" title="Wieras Nieśwież">
Wieras Nieśwież

Wieras Nieśwież (biał. ФК «Верас» Нясвіж) – białoruski klub piłkarski z siedzibą w miejscowości Nieśwież, w obwodzie mińskim.
Historia.
Chronologia nazw:
Klub został założony w 1995.

</doc>
<doc id="1619308" url="https://pl.wikipedia.org/wiki?curid=1619308" title="Chen caerulescens">
Chen caerulescens



</doc>
<doc id="1619309" url="https://pl.wikipedia.org/wiki?curid=1619309" title="Krzyżodziób szkocki">
Krzyżodziób szkocki

Krzyżodziób szkocki ("Loxia scotica") – gatunek ptaka z rodziny łuszczakowatych (Fringillidae). Występuje wyłącznie w Szkocji, a upierzenie ma takie same jak u krzyżodzioba świerkowego, także jego głos jest podobny do głosu tego ptaka. Jest jedynym krzyżodziobem, który nie wędruje. Monotypowy, niektórzy specjaliści uważają go za podgatunek krzyżodzioba świerkowego ("L. curvirostra").
W Czerwonej księdze gatunków zagrożonych Międzynarodowej Unii Ochrony Przyrody od 2010 roku jest zaliczany do kategorii LC (najmniejszej troski). Liczebność populacji, według szacunków, mieści się w przedziale 8200–22 800 dorosłych osobników. Trend liczebności populacji uznawany jest za stabilny.

</doc>
<doc id="1619314" url="https://pl.wikipedia.org/wiki?curid=1619314" title="Traveling Wilburys Vol. 1">
Traveling Wilburys Vol. 1

Traveling Wilburys Vol. 1 – album muzyczny, nagrany w kwietniu i maju 1988 roku przez supergrupę Traveling Wilburys, w skład której wchodzili: Jeff Lynne, George Harrison, Roy Orbison, Bob Dylan i Tom Petty.
Pierwszy utwór „Handle with Care”, od którego narodziła się idea powołania grupy, powstał w domowym studio Boba Dylana w Malibu. Pozostałe utwory nagrano w domowym studio Dave'a Stewarta w Los Angeles, utwory zmiksowano w kolejnym domowym studio – tym razem George’a Harrisona F.P.S.H.O.T. (Friar Park Studio, Henley-on-Thames).
Wykonawcy wystąpili pod pseudonimami braci Wilbury: Nelsona (Harrison), Otisa (Lynne), Lucky'ego (Dylan), Lefty'ego (Orbison) i Charliego T. Juniora (Petty).
Album był światową sensacją i sprzedał się w liczbie 2 mln w ciągu pół roku. W Stanach Zjednoczonych album doszedł do 3. pozycji na liście najlepiej sprzedających się płyt i uzyskał status potrójnej platynowej płyty. Płyta zdobyła liczne nagrody, w tym nagrodę Grammy w kategorii Best Rock Performance by a Duo or Group with Vocal w 1990 roku. Sukcesu nie dożył Roy Orbison, który 6 grudnia 1988 zmarł na atak serca.
Skład.
oraz:

</doc>
<doc id="1619320" url="https://pl.wikipedia.org/wiki?curid=1619320" title="Trznadel modrogłowy">
Trznadel modrogłowy

Trznadel modrogłowy ("Emberiza caesia") – gatunek małego ptaka z rodziny trznadli (Emberizidae). Wędrowny – w sezonie lęgowym występuje w Europie Południowo-Wschodniej i na Bliskim Wschodzie, zimuje w północno-wschodniej Afryce. Monotypowy. Nie jest zagrożony wyginięciem.

</doc>
<doc id="1619325" url="https://pl.wikipedia.org/wiki?curid=1619325" title="Ogród Pokornego Zarządcy">
Ogród Pokornego Zarządcy

Ogród Pokornego Zarządcy (chin. upr. 拙政园, chin. trad. 拙政園, pinyin "Zhuōzhèng Yuán") – największy ogród w chińskim mieście Suzhou i jeden z czterech największych ogrodów w Chinach (ma powierzchnię ok. 52 tys. m²). W roku 1997 Zhuozheng Yuan, wraz z innymi klasycznymi ogrodami Suzhou, został wpisany na listę Światowego Dziedzictwa Kultury UNESCO.
Historia.
W czasach dynastii Tang ogród był własnością uczonego Lu Guimenga, w okresie dynastii Yuan należał do świątyni Dahong. W roku 1513, za panowania cesarza Zhengde z dynastii Ming, zarządca Wang Xianchen zakupił świątynię i przekształcił ją w prywatną willę otoczoną ogrodami ze stawami i sztucznymi wysepkami. Ogród został zaprojektowany wspólnie z artystą z okresu dynastii Ming, Wen Zhengmingiem. Ówczesny ogród posiadał rozmiary równe dzisiejszym oraz wiele pawilonów i drzew. Po pewnym czasie rodzina Wang sprzedała ogród, który w późniejszym okresie kilkakrotnie zmieniał właścicieli. Ogród pozostawał zaniedbany aż do czasów cesarzy Shunzhi i Kangxi, gdy został mocno przebudowany, z daleko posuniętą modyfikacją pierwotnego założenia. Za rządów cesarza Qianlonga ogród został podzielony na Shu Yuan (Ogród Ksiąg) i Fu Yuan (Odnowiony Ogród).
W obecnym ogrodzie niewiele zachowało się z pierwotnej koncepcji, lecz przypomina on bardzo wygląd z późnej epoki Qing, z licznymi pawilonami i mostkami usytuowanymi pośród labiryntu połączonych ze sobą stawów i wysepek.

</doc>
<doc id="1619333" url="https://pl.wikipedia.org/wiki?curid=1619333" title="Traveling Wilburys Vol. 3">
Traveling Wilburys Vol. 3

Traveling Wilburys Vol. 3 – album muzyczny, nagrany w kwietniu i maju 1990 roku przez supergrupę Traveling Wilburys, w skład której wchodzili: Jeff Lynne, George Harrison, Bob Dylan i Tom Petty.
Wykonawcy wystąpili pod nowymi pseudonimami braci Wilbury: Spike'a (Harrison), Claytona (Lynne), Boo (Dylan), i Muddy'ego (Petty).
Album odniósł mniejszy sukces niż poprzedni, niemniej w USA album doszedł do 11. pozycji na liście najlepiej sprzedających się płyt i uzyskał status platynowej płyty. 
Płytę zadedykowano pamięci Lefty'ego Wilbury - Roya Orbisona, członka pierwszego składu grupy, który zmarł na atak serca 6 grudnia 1988 roku.
Skład.
oraz:

</doc>
<doc id="1619337" url="https://pl.wikipedia.org/wiki?curid=1619337" title="Halowe mistrzostwa Polski w hokeju na trawie mężczyzn">
Halowe mistrzostwa Polski w hokeju na trawie mężczyzn

Halowe mistrzostwa Polski w hokeju na trawie mężczyzn (MP) – cykliczne, krajowe rozgrywki sportowe, organizowane regularnie co roku przez Polski Związek Hokeja na Trawie od roku 1961 dla męskich klubów hokeja na trawie.
Dotychczas najwięcej tytułów mistrzowskich zdobył Grunwald Poznań, który triumfował dwadzieścia razy.

</doc>
<doc id="1619338" url="https://pl.wikipedia.org/wiki?curid=1619338" title="Biegus rdzawoszyi">
Biegus rdzawoszyi

Biegus rdzawoszyi ("Calidris ruficollis") – gatunek małego, wędrownego ptaka z rodziny bekasowatych (Scolopacidae). Nie wyróżnia się podgatunków.

</doc>
<doc id="1619339" url="https://pl.wikipedia.org/wiki?curid=1619339" title="4 Staszice">
4 Staszice

4 Staszice – dukat lokalny wyemitowany w lutym 2009 przez Fundację dla AGH w ramach akcji promocyjnej miasta w ramach obchodów 90-lecia Akademii Górniczo-Hutniczej im. Stanisława Staszica w Krakowie.
Monetę wyemitowano w dwóch wersjach:
Producentem dukatów jest Mennica Polska S.A. Zaprojektował je Witold Nazarkiewicz.
Zgodnie z regulaminem akcji posługiwanie się wizerunkiem dukata 4 Staszice, jak i poszczególnymi jego elementami, wymaga każdorazowo uzyskania zgody Fundacji dla Akademii Górniczo-Hutniczej im. Stanisława Staszica w Krakowie.

</doc>
<doc id="1619340" url="https://pl.wikipedia.org/wiki?curid=1619340" title="Fiat 1500 (1935)">
Fiat 1500 (1935)

Fiat 1500 – samochód osobowy produkowany przez włoską firmę Fiat w latach 1935–1950. 
Charakterystyka.
Auto po raz pierwszy zostało pokazane na salonie motoryzacyjnym w 1935 roku w Mediolanie. Fiat 1500 był drugim na świecie, po Chryslerze Airflow samochodem testowanym w tunelu aerodynamicznym. 
Samochód dzięki silnikowi o mocy 47 KM mógł osiągnąć prędkość maksymalną wynoszącą ponad 120 km/h. Projektantem auta był włoski inżynier Mario Revelli di Beaumont.
W 1939 roku na rynek weszła nowa wersja pojazdu model 1500B, która posiadała ulepszone hamulce. Rok później ukazała się wersja 1500C z poprawioną stylizacją przedniego członu samochodu.
W 1949 roku wprowadzono do produkcji wersję 1500E, która posiadała m.in. mobilne koło zapasowe umieszczone w samochodzie.
Do końca produkcji samochodu w 1950 zbudowano ponad 46 000 wszystkich wersji pojazdu.

</doc>
<doc id="1619341" url="https://pl.wikipedia.org/wiki?curid=1619341" title="Ruprechticki Szpicak">
Ruprechticki Szpicak



</doc>
<doc id="1619346" url="https://pl.wikipedia.org/wiki?curid=1619346" title="Closed-cycle propulsion program">
Closed-cycle propulsion program

Closed-cycle propulsion program ("program napędu w obiegu zamkniętym") realizowany w późnych latach czterdziestych XX w. przez Marynarkę Wojenną Stanów Zjednoczonych program budowy okrętów podwodnych z niejądrowym napędem niezależnym od dostępu powietrza (AIP).
Geneza.
System Waltera.
Podstawowe założenia napędu w obiegu zamkniętym, opracowane zostały w 1930 roku w stoczni Germania przez Hellmutha Waltera. Oparty na jego założeniach relatywnie złożony system, stosował katalityczny rozkład stężonego nadtlenku wodoru (perhydrolu). Perhydrol był przechowywany w zbiorniku poniżej głównego kadłuba sztywnego, skąd ciśnienie wody wypychało go do porcelanowej komory, gdzie wchodził w kontakt z niezbędnym do dekompozycji katalizatorem. Skutkiem tego procesu, powstawała para wodna i tlen o temperaturze 963 °C - przechodzące następnie do komory spalania, gdzie następował zapłon oleju napędowego, oraz - w celu zwiększenia temperatury i ilości pary - natrysk wody na powstały w procesie spalania gaz. Mieszanina pary i gazu przenoszona była rurociągami do turbiny, a następnie do kondensatora, gdzie następowała ekstrakcja wody i powstałego w komorze spalania dwutlenku węgla, który był następnie wyprowadzany na zewnątrz okrętu.
Po przeprowadzonych z sukcesem próbach w roku 1940, złożono zamówienie na pierwsze okręty podwodne wyposażone w napęd Waltera V-80, U-792 i U-794. Ostatnie z tych okrętów - oznaczone jako typ "XVIIA" - przyjęto do służby w październiku 1943 roku. Kolejna para okrętów tego typu U-793 i U-795, weszła do służby w kwietniu 1944. W marcu 1944 U-793 z admirałem Dönitzem pod pokładem, osiągnął pod wodą prędkość 22 węzłów, w czerwcu zaś tego samego roku, U-792 osiągnął zmierzoną prędkość 25 węzłów. Osiągnięcie przez te okręty tak wysokich na owe czasy prędkości podwodnych, stanowiło tym większe osiągnięcie, iż okręty te okazały się łatwe w prowadzeniu z dużymi prędkościami.
Okręty z napędem Waltera nękane jednak były plagą problemów mechanicznych i związanych z obsługą. Dodatkowo, posiadały niską sprawność oraz traciły znaczną część energii z powodu wzrostu ciśnienia zwrotnego wody na system wydechowy - w miarę wzrostu głębokości zanurzenia.
Konstrukcja operacyjnych okrętów z napędem Waltera - typu "XVIIB" rozpoczęła się w stoczni Blohm &amp; Voss w Hamburgu. Kriegsmarine planowała także budowę "atlantyckich" jednostek z napędem Waltera - zamówione zostały nawet dwie jednostki typu "XVIII": U-796 oraz U-797, jednakże budowa tych większych jednostek przestała być kontynuowana wiosną 1944 roku. W ich miejsce, 26 maja 1944 roku podpisano kontrakt na budowę jednostek typu "XXVIW" o wyporności 842 ton, których oczekiwana prędkość podwodna przy zasięgu 160 mil morskich (300 km), wynosiła 24 węzły. Początkowo planowano budowę 250 jednostek tego typu, budowę kilku z nich rozpoczęto już w stoczni Blohm &amp; Voss, jednakże żadnej nie ukończono.
Inne wczesne systemy w obiegu zamkniętym.
Obok napędu Waltera, testowano także inne koncepcje napędu w cyklu zamkniętym. W typie okrętów "XVIIK", próbowano zastosować działający w zamkniętym obiegu silnik Diesla "Kreislauf", używający w operacjach podwodnych zmagazynowanego tlenu. Projekt typu "XXXVIW" z kolei, przewidywał zastosowanie systemu opartego o cztery szybkie silniki diesla zaadaptowane z napędów kutrów torpedowych. Również w tym przypadku, zamierzano zastosować zmagazynowany tlen oraz utleniacz w celu spalania. Żaden z tych okrętów nie został jednak zbudowany.
Systemy w obiegu zamkniętym używające zmagazynowanego tlenu, posiadają przewagę większej dostępności tego ostatniego, nad perhydrolem używanym przez napęd Waltera, do ich słabych stron natomiast należy waga tlenu zmagazynowanego w stanie gazowym. W celu rozwiązania tego problemu, podjęto studia nad możliwością produkcji tlenu na pokładzie okrętu.
W związku z rozwojem sytuacji wojennej i kurczeniem się niemieckich zasobów, skompletowano jedynie trzy okręty z obiegiem zamkniętym wyposażone do walki - były to U-1405, U-1406 oraz U-1407 - wszystkie typu "XVIIB". Żaden z nich, nie wszedł jednak do służby operacyjnej. Okręty te zapowiadały jednakże zbliżającą się rewolucję w konstrukcji okrętów podwodnych - wejścia do użytku operacyjnego jednostek niezależnych od dostępu powietrza atmosferycznego. Wszystkie trzy wybudowane bojowe jednostki z obiegiem zamkniętym, w chwili zakończenia wojny znajdowały się w brytyjskiej strefie okupacyjnej - w Flagensburgu oraz w Cuxhaven. W związku z ustaleniami podjętymi w trakcie konferencji poczdamskiej w lipcu 1945 roku, U-1406 przejęły Stany Zjednoczone, U-1407 natomiast Wielka Brytania.
Amerykański napęd obiegu zamkniętego.
Amerykańscy, brytyjscy i sowieccy oficerowie Marynarki oraz technicy, w ruinach III Rzeszy poszukiwali planów i komponentów programu Waltera. Nieskończone i zbombardowane U-1408 oraz U-1410 zostały znalezione przez Brytyjczyków w hamburskiej stoczni Blohm &amp; Voss. W Kilonii, brytyjskie wojska przejęły kontrolę nad w większości niezniszczonym zakładem Walterwerke, i aresztowały samego profesora Waltera z jego zespołem, który po dokonanym przez Brytyjczyków wraz z Amerykanami przesłuchaniu, został przerzucony na Zachód. W przeciwieństwie do US Navy, brytyjska Royal Navy zrewitalizowała U-1407 i po pewnych ulepszeniach, 25 września 1945 roku wcieliła go do służby jako HMS "Meteorite". Siłownia Waltera tego okrętu - określana w programie brytyjskim jako High-Test Peroxide (HTP) - została wymontowana, odnowiona i ponownie zainstalowana.
Amerykańska marynarka wojenna była żywo zainteresowana możliwościami stwarzanymi przez niezależny od dostępu powietrzna zewnętrznego napęd w cyklu zamkniętym. W początkach roku 1945 na konferencji oficerów okrętów podwodnych w Waszyngtonie określono zalety tego rodzaju napędu, oraz wstępne charakterystyki takiego napędu dla okrętu o wyporności podwodnej 1200 ton wyposażonego w siłownię Waltera o mocy 7500 koni mechanicznych i prędkości podwodnej 20 węzłów utrzymywanej przez 12 godzin. Studia przeprowadzone przez Bureau of Ships, ze względów kosztowych określiły preferencję marynarki w postaci napędu w cyklu zamkniętym opartym o przechowywany tlen w stanie ciekłym, zamiast o perhydrol. Na rozważania Marynarki nad zastosowaniem tego rodzaju napędów, znacząco wpływała jednak tocząca się już debata nad zastosowaniem napędu jądrowego dla okrętów podwodnych. Po wojnie, nad napędem w obiegu zamkniętym, pracowało kilka agencji. Raport z 1946 roku wskazywał na ogółem 6 projektów takiego napędu. Wśród nich znajdował się program Naval Engineering Experiment Station w Annapolis, prowadzony w oparciu o znajdujący się tam 2500-konny napęd Waltera pochodzący z przekazanego do USA U-1406. W ośrodku tym znajdował się także 7500-konny napęd planowany przez Niemców dla typu "XXVI" oraz 50-konny napęd "Kreislauf". Ten ostatni napęd, w amerykańskiej koncepcji, wykorzystywał produkty spalania w silniku Diesla do rozcieńczania ciekłego tlenu lub perhydrolu oraz zmniejszania jego temperatury spalania dla celów podwodnego napędu za pomocą silnika Diesla. Od samego początku jednakże, zdawano sobie sprawę z ograniczeń tego rodzaju napędu - małej mocy oraz dużego poziomu hałasu generowanego przez silniki diesla. Mimo że wszystkie siłownie obiegu zamkniętego testowane w Annapolis sprawiały wiele problemów, ostatecznie zaproponowano kilka możliwych do zastosowania rozwiązań. Dla pierwszych amerykańskich okrętów mających korzystać z napędu w cyklu zamkniętym - jednostek typu "Tang" - zaproponowano opartą na turbinie gazowej siłownię Wolverine, która jak oczekiwano, będzie w stanie zapewnić moc 7500 KM, i napędzać okręty tego typu z podwodną prędkością 25 węzłów przez 10 godzin.
W latach 1948 - 1950 Marynarka podjęła jednak studia porównawcze napędów w obiegu zamkniętym oraz nuklearnego. Wyrażano w ich ramach pogląd, iż z uwagi na małą dostępność materiałów niezbędnych dla napędu jądrowego (paliwo jądrowe) oraz konieczność konkurowania przez napęd jądrowy o zasoby materiałów nuklearnych z innymi programami atomowymi, nie jest on konkurencyjny wobec napędu w cyklu zamkniętym. Podobne opinie wyrażało także "Biuro okrętów", co nie przeszkadzało jednakże w budowie w tym samym czasie prototypu okrętowej siłowni nuklearnej na pustyni w Idaho (Idaho National Laboratory). Analizy te i badania, potwierdziły dowództwu Marynarki, ze potencjał napędu jądrowego daleko przekracza możliwości chemicznego napędu w obiegu zamkniętym, o ile tylko uda się zapewnić niezbędną ilość zasobów nuklearnych. W konsekwencji, badania i fundusze na rozwój napędu chemicznego zostały zatrzymane, a w 1950 roku Kongres autoryzował budowę pierwszego na świecie okrętu podwodnego napędzanego przez siłownię jądrową.

</doc>
<doc id="1619353" url="https://pl.wikipedia.org/wiki?curid=1619353" title="Browar Jabłonowo">
Browar Jabłonowo

Browar Jabłonowo – browar założony w 1992 r., z siedzibą we wsi Jabłonowo (gmina Lesznowola, woj. mazowieckie). Należy do Stowarzyszenia Regionalnych Browarów Polskich.
Historia.
Browar Jabłonowo powstał w 1992 r. jako przedsięwzięcie trzech wspólników: Leona i Huberta Buksowiczów oraz Włodzimierza Parola, na terenie dawnej przędzalni w Jabłonowie. Początkowo produkował wyłącznie na rynek lokalny. Z czasem rozszerzył zasięg swojej dystrybucji.
Jako jeden z pierwszych zakładów piwowarskich w Polsce wprowadził piwo w puszkach aluminiowych, nastawił się na produkcję piwa mocnego oraz piw aromatyzowanych. W 2002 r. Browar Jabłonowo jako pierwszy w Polsce browar uruchomił linię do nalewu piwa do plastikowych, jednorazowych butelek PET i jest obecnie jednym z największych krajowych producentów piwa w tego typu opakowaniach. Aktualnie jego produkty są dostępne w większości dużych miast w Polsce.
Przez kilka lat Browar Jabłonowo był rozlewnią piwa w puszkach dla większych od niego zakładów piwowarskich m.in. dla firm Kujawiak Browary Bydgoskie, Perła Browary Lubelskie i Browary Warszawskie Królewskie.
Produkty.
Lager
Piwo ciemne
Piwo aromatyzowane
Manufaktura Piwna

</doc>
<doc id="1619357" url="https://pl.wikipedia.org/wiki?curid=1619357" title="Żdanowicze">
Żdanowicze

Żdanowicze (błr. Ждановічы) – agromiasteczko w rejonie mińskim, w obwodzie mińskim, na Białorusi. Siedziba sielsowietu.
Znajduje się tu stacja kolejowa Żdanowicze na linii Mińsk Osobowy – Mołodeczno.

</doc>
<doc id="1619358" url="https://pl.wikipedia.org/wiki?curid=1619358" title="Wybory do PE w Polsce">
Wybory do PE w Polsce



</doc>
<doc id="1619363" url="https://pl.wikipedia.org/wiki?curid=1619363" title="Bytowo (powiat choszczeński)">
Bytowo (powiat choszczeński)

Bytowo (niem. "Butow") – osada leśna w Polsce położona w województwie zachodniopomorskim, w powiecie choszczeńskim, w gminie Recz. 
W latach 1975–1998 miejscowość administracyjnie należała do województwa gorzowskiego. Leśniczówka wchodzi w skład sołectwa Sulibórz. Najbardziej na północ położona miejscowość zarówno gminy, jak i powiatu położona nad jeziorem Bytowskim.
Geografia.
Leśniczówka leży ok. 4,5 km na zachód od Suliborza.

</doc>
<doc id="1619365" url="https://pl.wikipedia.org/wiki?curid=1619365" title="Scream (album Chrisa Cornella)">
Scream (album Chrisa Cornella)

Scream – trzeci solowy album Chrisa Cornella. Wydany został 9 marca 2009. Określany jest jako nowy rozdział w karierze artysty, do tej pory wokalisty kojarzonego wyłącznie z muzyką rockową. Płytę promował singiel "Part of me".

</doc>
<doc id="1619366" url="https://pl.wikipedia.org/wiki?curid=1619366" title="Waldemar Titzenthaler">
Waldemar Titzenthaler

Waldemar Franz Hermann Titzenthaler (ur. 19 sierpnia 1869 w Lublanie, zm. 7 marca 1937 w Berlinie) – niemiecki fotografik.
Urodził się w 1869 roku jako syn oldenburskiego fotografa Franza Titzenthalera. Od 1886 do 1889 uczył się fotografii u Karla Wundera w Hanowerze. Pracował w różnych miastach Niemiec i Szwajcarii, ostatecznie osiadł w 1896 roku w Berlinie. Zatrudnił się w firmie Zander und Labisch, dostarczającej fotografie "Berliner Illustrirte Zeitung". Od 1897 roku pracował we własnym studio, stając się jednym z pierwszych niemieckich fotografów reklamowych. Od 1901 należał do Freie Photographische Vereinigung zu Berlin, od 1907 do 1911 był przewodniczącym Photographische Verein zu Berlin. Od 1911 do 1931 pracował dla wydawanego przez Ullstein Verlag pisma "Die Dame". W roku 1922/23 piastował funkcję przewodniczącego berlińskiej sekcji Deutscher und Österreichischer Alpenverein. Wówczas dał się poznać jako zwolennik ideologii narodowosocjalistycznej. Zmarł w 1937 roku w Berlinie.
Wdowa po Titzenthalerze przechowała część jego zdjęć podczas II wojny. Obecnie stanowią one część kolekcji Landesarchiv Berlin.

</doc>
<doc id="1619372" url="https://pl.wikipedia.org/wiki?curid=1619372" title="Pilsweiser">
Pilsweiser



</doc>
<doc id="1619374" url="https://pl.wikipedia.org/wiki?curid=1619374" title="Browar Grybów">
Browar Grybów

Browar Pilsweizer S.A. – browar regionalny w Siołkowej pod Grybowem. Od 2005 roku Browar Grybów nabyli ojciec Ivan i syn Andrej Chovanec. Zainwestowane środki przeznaczyli na nową technologię oraz rozwój Browaru. Od 2007 rozpoczęła się sprzedaż pod nową marką Pilsweizer.
Historia.
Pierwsze wzmianki o browarze w Siołkowej pochodzą z 1804. Za datę założenia browaru przemysłowego uważa się jednak rok 1887, kiedy to węgierski piwowar Franciszek Paschek stał się właścicielem majątku ziemskiego w Siołkowej i rozpoczął produkcję własnego piwa, modernizację oraz rozbudowę istniejącego tam zakładu.
Do II wojny światowej browar był przedsiębiorstwem rodzinnym Paschków, produkującym rocznie 20 tys. hl piwa. W czasie okupacji niemieckiej zakład trafił pod zarząd niemiecki. Po 1945 właściciele zdołali odzyskać browar i wznowili produkcję piwa. Jednak już w 1946 przedsiębiorstwo uległo nacjonalizacji, stając się samodzielnym przedsiębiorstwem państwowym pod zarządem okręgowego oddziału Zjednoczenia Przemysłu Fermentacyjnego w Zabrzu. W 1951 Ministerstwo Przemysłu Spożywczego i Skupu wcieliło browar do wielozakładowych Okocimskich Zakładów Piwowarskich. W latach 1968–1973 browar znajdował się pod zarządem Nowosądeckich Zakładów Przemysłu Terenowego, a następnie powrócił do Okocimskich Zakładów Piwowarskich. Jego roczna produkcja wynosiła wówczas 45 tys. hl., jednakże po rozbudowie browaru w 1973 wzrosła do 80 000 hl.
W 1989 browar przekształcono w samodzielną jednostkę organizacyjną pod nazwą Browar Grybów Przedsiębiorstwo Państwowe, a w 1990 w spółkę Browar Grybów sp z o.o. w Grybowie. 43% udziałów posiadał Urząd Miasta i Gminy w Grybowie, 37% prywatny udziałowiec J. Warzecha, a 20% pracownicy browaru. Od 2005 właścicielem zakładu jest pochodzący z Czeskiego Cieszyna przedsiębiorca Ivan Chovanec, który w 2007 po kilku latach problemów finansowych browaru doprowadził do ustabilizowania jego sytuacji i rozpoczął produkcję piwa Pilsweizer. W planach jest rozbudowa browaru o hotel i ośrodek spa.

</doc>
<doc id="1619385" url="https://pl.wikipedia.org/wiki?curid=1619385" title="Nefropatia bałkańska">
Nefropatia bałkańska

Nefropatia bałkańska ( – DEFN, ) – rzadka postać śródmiąższowego zapalenia nerek. Występuje endemicznie w dorzeczu Dunaju.
Etiologia choroby jest nieznana. W patogenezie choroby bierze się pod uwagę współdziałanie czynników genetycznych, wpływ mykotoksyn zwartych w pożywieniu, intoksykację ołowiem i kadmem oraz niedobór mikroelementów. Niedawno zaproponowano, że ma w niej udział ekspozycja na kwas aristocholowy, zawarty w roślinie "Aristolochia clematitis".

</doc>
<doc id="1619388" url="https://pl.wikipedia.org/wiki?curid=1619388" title="Jai Ho (You Are My Destiny)">
Jai Ho (You Are My Destiny)

Jai Ho! (You Are My Destiny) – remiks piosenki z filmu "Slumdog. Milioner z ulicy" nagrany przez girlsband The Pussycat Dolls i A.R. Rahmana z tekstem w języku angielskim. Oficjalnie na żywo piosenka została zaprezentowana 11 marca 2009 r. w programie "The Today Show". Znalazła się też na drugim krążku dziewczyn "Doll Domination" (2008).
Teledysk.
Teledysk do tej wersji piosenki był kręcony w Wiedniu w muzeum tramwajów jako to aluzja do sekwencji tanecznej w filmie. Reżyserem teledysku był Thomas Kloss. Wideo rozpoczyna się sceną, w której na przemian pojawiają się klaszczący ludzie w rytm piosenki oraz sylwetki członkiń zespołu. Gdy zaczyna się pierwsza zwrotka Nicole wchodzi do tramwaju, a za nią mężczyzna, który ją śledzi po czym ukazują się Kimberly Wyatt i Ashley Roberts z telefonem firmy Nokia za pomocą którego kręcą film pokazujący nieznajomego idącego za Nicole. Potem Scherzinger wychodzi z tramwaju a gdy zaczyna się refren pojawiają się wszystkie dziewczyny tańczące układ taneczny (pojawia się także A.R. Rahman). Drugą zwrotkę Nicole śpiewa na tle białej tkaniny i pomiędzy wiszącymi ozdobami. W kolejnym refrenie tańczą już nie tylko same dziewczyny, lecz inni ludzie wypełniając przy tym całą halę. Klip kończy scena pokazująca wszystkich tancerzy.

</doc>
<doc id="1619396" url="https://pl.wikipedia.org/wiki?curid=1619396" title="Mistrzostwa Europy w Biathlonie 2007">
Mistrzostwa Europy w Biathlonie 2007

Mistrzostwa Europy w Biathlonie 2007 odbyły się w bułgarskiej miejscowości Bansko, w dniach 21-25 lutego 2007 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.

</doc>
<doc id="1619398" url="https://pl.wikipedia.org/wiki?curid=1619398" title="Heathcliff">
Heathcliff

Heathcliff – postać fikcyjna, główny bohater powieści Emily Brontë pt. "Wichrowe Wzgórza". Był ciemnowłosym znajdą przygarniętym przez pana Earnshawa. Kochał swoją przybraną siostrę, Katarzynę Earnshaw. Po jej śmierci doprowadził do ruiny jej rodzinę. Stale prześladowany przez ducha zmarłej ukochanej, znajduje ukojenie dopiero w śmierci. Pochowany u boku ukochanej, na wzgórzach. Jest przykładem bohatera bajronicznego.

</doc>
<doc id="1619399" url="https://pl.wikipedia.org/wiki?curid=1619399" title="Podróż za jeden bilet (program telewizyjny)">
Podróż za jeden bilet (program telewizyjny)

Podróż za jeden bilet – krajoznawczy program telewizyjny prowadzony przez dziennikarza i geografa Marcina Nowaka emitowany przez Telewizję Silesia na Górnym Śląsku w soboty o godz. 12:00.
Dotychczas wyemitowano 35 odcinków i 2 serie programu. Ekipa telewizyjna odwiedziła szereg ciekawych miejsc w regionie, do których można dostać się dzięki biletom autobusowym i kolejowym - m.in.: Bazylikę franciszkanów w Panewnikach, Zabytkową Kopalnię Srebra w Tarnowskich Górach, Zamek Sielecki w Sosnowcu, Muzeum Chleba w Radzionkowie, Elektrociepłownię Szombierki, Śląski Urząd Wojewódzki, Centralne Muzeum Pożarnictwa w Mysłowicach, zabytkową kopalnię Węgla Kamiennego „Guido” w Zabrzu, Piekary Śląskie i rezerwat Segiet.

</doc>
<doc id="1619407" url="https://pl.wikipedia.org/wiki?curid=1619407" title="Nefropatia analgetyczna">
Nefropatia analgetyczna

Nefropatia analgetyczna (ang. analgesic nephropathy, analgesic abuse nephropathy, analgesic-associated nephropathy) – postać śródmiąższowego zapalenia nerek związana z nadużywaniem leków przeciwbólowych, takich jak aspiryna, paracetamol czy fenacetyna.
Objawia się nadciśnieniem tętniczym i nykturią. W badaniach dodatkowych stwierdza się niedokrwistość hemolityczną i jałową leukocyturię. W USG nerki są małe, o nierównych obrysach, mogą być obecne zwapnienia w brodawkach nerkowych lub cechy martwicy brodawek. 
Nefropatia analgetyczna wiąże się ze zwiększonym ryzykiem nowotworów układu moczowego.

</doc>
<doc id="1619409" url="https://pl.wikipedia.org/wiki?curid=1619409" title="Wyspy Hermickie">
Wyspy Hermickie

Wyspy Hermickie () – grupa melanezyjskich wysp na południowym Pacyfiku, ok. 160 km na zachód od wyspy Manus w grupie Wysp Admiralicji należących do Archipelagu Bismarcka, 70 km na wschód od wysp Ninigo i ok. 250 km na północny zachód od Nowej Gwinei. Administracyjnie należą do Papui-Nowej Gwinei. Wyspy obfitują w palmy kokosowe, szylkret i perły.
Wśród wysp Hermickich największa jest wyspa Luf, położona w środku atolu o średnicy ok. 20 km; składające się na atol rafy koralowe tworzą liczne małe wysepki: Leabon, Pechu, Makan, Pianau, Kocheran i Amot w części południowej, Tatahau, Kena i Mono w części północno-zachodniej rafy oraz Pemei na wschodzie. Na górzyste wyspy wewnątrz atolu składają się jeszcze, oprócz Luf, wyspy: Gochonsipi (Północna i Południowa) oraz Akib, Maron, Jalun i Tset. Najwyższe wzniesienie (244 m n.p.m.) znajduje się na wyspie Jalun.

</doc>
<doc id="1619410" url="https://pl.wikipedia.org/wiki?curid=1619410" title="Jan Ruysbroeck">
Jan Ruysbroeck

Jan van Ruysbroek (ur. 1293 w Ruisbroek (Vlaams-Brabant), zm. 2 grudnia 1381 w Groenendael koło Brukseli) – kanonik regularny, średniowieczny mistyk i teolog niderlandzki ("„Doctor ecstaticus”"), autor pism mistycznych, błogosławiony Kościoła katolickiego.
Był zwolennikiem mistyki zorientowanej uczuciowo, pozostawał pod wpływem Mistrza Eckharta.
Życie.
Jan Ruysbroeck urodził się w 1293 roku niedaleko Brukseli, w niewielkiej miejscowości, od której wziął swoje imię. W wieku jedenastu lat przeszedł na utrzymanie wuja Jana Hinckaerta – kanonika przy kościele św. Guduli – i rozpoczął naukę w szkole przykatedralnej. W 1317 roku przyjął święcenia kapłańskie i przez kilkadziesiąt lat pozostawał przy wuju, pełniąc obowiązki kapelana w Brukseli. Już w tym czasie wyróżniał się świętością życia. Wśród swoich współczesnych słynął jako obrońca ortodoksji katolickiej i czystości obyczajów, który z gorliwością zwalczał heretyckie poglądy.
W wieku pięćdziesięciu lat wraz z wujem Janem Hinckaertem i Francisem Coudenbergiem przeniósł się do pustelni w Groenendaal oddalonej od miasta o kilkadziesiąt kilometrów. Z nadania księcia Brabantu Jana III na Wielkanoc 1343 roku powstała tam wspólnota. Po sześciu latach bracia przyjęli regułę św. Augustyna oraz biały habit augustiański. Dziekanem został Francis Coudenberg, natomiast obowiązki przeora sprawował aż do śmierci Ruysbroeck. W tym okresie powstała większość jego pism.
Ruysbroeck był nie tylko cenionym autorem dzieł duchowych, ale przede wszystkim gorliwym duszpasterzem. Sprawował obowiązki kierownika duchowego brukselskich klarysek. W 1360 roku pieszo podróżował do kartuzów w Hérinnes, aby wyjaśnić wątpliwości dotyczące jego pism. Do wielu ważnych spotkań dochodziło także w Groenendaal. Między innymi około 1378 roku przybył tam Gerard Groot.
Jan Ruysbroeck zmarł 2 grudnia 1381 roku. Wkrótce po jego śmierci zaczął rozwijać się kult. Chociaż proces beatyfikacyjny rozpoczął się dopiero w 1622 roku, już w piętnastowiecznym kalendarzu Ruysbroeck jest zaliczany do grona świętych. Jednak błogosławionym został Ruysbroeck dopiero po kilku stuleciach. Beatyfikacji dokonał papież Pius X w 1908 roku. Święto bł. Jana Ruysbroecka przypadające 2 grudnia zostało ustanowione przez "approbationem" wydaną rok później.
Pisma.
Pierwszym zachowanym traktatem Jana Ruysbroecka jest "Królestwo miłujących" (1330-1336). Autor podjął w nim polemikę z heretyckimi poglądami, równocześnie broniąc własnych tez przed zarzutem nieortodoksyjności. Pismo trafiło do powszechnego obiegu wbrew woli autora. Według jednego z biografów zawiniła niedyskrecja sekretarza. Kilkadziesiąt lat później Ruysbroeck napisał "Książeczkę wyjaśnień", w której podjął się skorygowania błędów, jakich dopatrzono się w "Królestwie miłujących".
Za najważniejsze dzieło Ruysbroecka uważa się "Zaślubiny duchowe", powstałe w latach 1335–1343. Ich punktem wyjścia jest sparafrazowany werset z Ewangelii według św. Mateusza: „Patrzcie, Oblubieniec nadchodzi, wyjdźcie Mu na spotkanie”. Autor dokonując interpretacji tych słów, przedstawił trzy etapy życia duchowego: życie czynne, wewnętrzne i istotowe. Tematyce odpowiada struktura tekstu. Każdemu etapowi został poświęcony jeden rozdział, w którym Ruysbroeck na nowo odczytuje znaczenie wyodrębnionych czterech części biblijnego cytatu.
W okresie brukselskim (do 1343 roku) powstały jeszcze "Błyszczący kamień", "Cztery pokusy" oraz "Wiara chrześcijańska". Pierwsze z tych pism nawiązuje do zaczerpniętego z Apokalipsy obrazu białego kamyka i omawia przejęty od św. Bernarda podział ludzi na najemników, wierne sługi, zaufanych przyjaciół i wiernych synów według kryterium współpracy z łaską Bożą. "Cztery pokusy", przypisywane niegdyś Taulerowi, wyjaśniają źródła błędów grożących ludziom dążącym do doskonałości i sposoby ich unikania. "Wiara chrześcijańska" jest natomiast krótką egzegezą symbolu nicejsko-konstantynopolitańskiego.
Z okresu przejściowego pochodzi "Namiot duchowy", który podejmuje bogatą tematykę duchowo-mistyczną. Pozostałe pisma powstały już w Groenendaal. Ich listę w porządku chronologicznym otwiera "Siedem klauzur" – tekst o naturze życia klasztornego, napisany na prośbę duchowej córki Ruysbroecka, brukselskiej klaryski Małgorzaty van Meerbeke. W "Zwierciadle wiecznego zbawienia" autor obszernie omawia życie oglądających Boga, a w "Siedmiu stopniach miłości" etapy duchowego rozwoju. Wreszcie ostatnie dzieło brabanckiego mistrza nosi tytuł "Dwanaście beginek" i jest kompilacją wielu pobożnych fragmentów.

</doc>
<doc id="1619411" url="https://pl.wikipedia.org/wiki?curid=1619411" title="Antar Yahia">
Antar Yahia



</doc>
<doc id="1619412" url="https://pl.wikipedia.org/wiki?curid=1619412" title="Trae">
Trae

Frazier Thompson III (ur. 5 marca 1980 w Houston w stanie Teksas), lepiej znany pod pseudonimami Trae i Trae Tha Truth, amerykański raper. Razem ze swoim kuzynem Z-Ro, są członkami hip-hopowej grupy Screwed Up Click. Trae i Z-Ro, razem z innym kuzynem Dougie D, są założycielami grupy Guerilla Maab.
Historia.
Trae wszedł na scenę hip-hopową w 1998 roku, kiedy to wystąpił gościnnie na albumie Z-Ro "Look What You Did to Me". W 2003 rozpoczął karierę solową albumem "Losing Composure". Później w 2004 roku pojawił się jego drugi album studyjny "Same Thing Different Day", a w 2006 "Restless", rok później ukazała się płyta "Life Goes On", a ostatnio, w 2008 roku "The Beginning".
Trae wdał się w bójkę z raperem o pseudonimie Mike Jones podczas rozdania nagród Ozone Awards w 2008 roku. Później obaj przeprosili za ten incydent.
Na 2010 rok zapowiedziana jest szósta już, solowa płyta Trae zatytułowana "Tha Truth". Płytę zwiastuje singiel "Grey Cassette" z gościnnym udziałem Buna B i Lil’ Keke. W internecie pojawił się także teaser teledysku do tego utworu, reżyserowany przez Rakesha Jacoba. Poza "Grey Cassette" pojawiły się również "I Won't Change" gdzie gościnnie możemy usłyszeć Krayzie Bone'a i Twistę, "Don't Love Her" z udziałem Ludacrisa i Gucciego Mane’a, a także "Life" z Jadakissem.
Przy nagrywaniu swoich płyt Trae współpracował z takimi artystami jak Bun B, Lil’ Keke, Z-Ro, Paul Wall, Chamillionaire, Big Hawk, Pimp C, Devin the Dude, Jadakiss, Slim Thug, Lil’ Wayne, Yung Joc czy Spice 1.
Nagrody i wyróżnienia.
W 2008 Trae został nagrodzony przez burmistrza Houston Billa White’a i członka rady miasta Petera Browna swoim własnym dniem, Dniem Trae, w podziękowaniu za jego zasługi w pracach na rzecz społeczności. Był to pierwszy raz kiedy ten zaszczyt przypadł raperowi. Po raz pierwszy Dzień Trae był obchodzony 22 lipca 2008 roku. W 2009 roku podczas obchodzenia uroczystości doszło do strzelaniny, w której zostało rannych 6 osób.
Internetowa kreskówka.
W listopadzie 2008, do sieci trafił pierwszy odcinek kreskówki zatytułowanej „The Adventures of Trae Tha Truth”. Animacja przypomina nieco stylistyką South Park. W pierwszym odcinku traktującym o incydencie na gali Ozone Awards wzięli udział Trae, Grey-D, Jay'ton i Lil’ Boss. Do tej pory ukazało się kilka epizodów show, w których wystąpili m.in. Slim Thug i Chamillionaire. Całość można oglądać za pośrednictwem serwisu YouTube.

</doc>
<doc id="1619423" url="https://pl.wikipedia.org/wiki?curid=1619423" title="Leopold Koburg (książę Brabancji)">
Leopold Koburg (książę Brabancji)

Leopold Koburg, właśc. Leopold Ferdynand Eliasz Wiktor Albert Maria Sachsen-Coburg-Gotha (ur. 12 czerwca 1859 w Laeken, w Brukseli, zm. 22 stycznia 1869 w Laeken) – książę Brabancji i hrabia Hainaut. Syn króla Belgii Leopolda II i królowej Marii Henrietty.
Leopold był drugim dzieckiem i jedynym synem króla i królowej Belgii. Jako pierworodny syn następcy tronu nosił od chwili narodzin tytuł hrabiego Hainaut. Od 1865 roku był następcą tronu i przyjął tytuł księcia Brabancji. Miał dwie siostry – Luizę Marię Amelię Koburg i Stefanię Klotyldę Koburg. Klementyna Koburg-Bonaparte, trzecia córka pary królewskiej, urodziła się już po jego śmierci. W przeciwieństwie do sióstr, Leopold był kochany i rozpieszczany przez swoich rodziców. Zmarł niespodziewanie w wieku dziesięciu lat na zapalenie pluc.

</doc>
<doc id="1619426" url="https://pl.wikipedia.org/wiki?curid=1619426" title="Szlamiec długodzioby">
Szlamiec długodzioby

Szlamiec długodzioby ("Limnodromus scolopaceus") – gatunek średniej wielkości ptaka wędrownego z rodziny bekasowatych (Scolopacidae). Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1823 Thomas Say, nadając mu nazwę "Limosa scolopacea". Jako miejsce typowe wskazał „staw w pobliżu Bowyer creek” (obecnie Boyer River na północ od Council Bluffs w stanie Iowa).
Obecnie szlamiec długodzioby zaliczany jest do rodzaju "Limnodromus". Jest to gatunek monotypowy; blisko spokrewniony ze szlamcem krótkodziobym ("L. griseus"), za którego podgatunek bywał dawniej uznawany.
Występowanie.
Gniazduje na podmokłych terenach tundry na dalekiej północy Ameryki Północnej i wschodniej Syberii. Zimuje na południu Stanów Zjednoczonych, w Meksyku i w Ameryce Środkowej, zatrzymując się nad brzegami słodkich wód; rzadko zimuje także w południowej Japonii. Bardzo rzadko zalatuje do Europy – odnotowuje się tu kilka–kilkanaście stwierdzeń rocznie.
Do Polski zalatuje wyjątkowo, stwierdzono go tylko 4 razy – w 2009, 2011, 2019 i 2020 roku.
Pożywienie.
Owady, mięczaki, skorupiaki i inne bezkręgowce, z niewielką domieszką roślin. Swoim długim dziobem sonduje dno w poszukiwaniu pokarmu, podobnie jak inne słonki.
Status i ochrona.
Międzynarodowa Unia Ochrony Przyrody (IUCN) uznaje szlamca długodziobego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2006 roku, przekracza 400 tysięcy osobników. Trend liczebności populacji nie jest znany.
Na terenie Polski gatunek ten jest objęty ścisłą ochroną gatunkową.

</doc>
<doc id="1619427" url="https://pl.wikipedia.org/wiki?curid=1619427" title="Tadeusz Lubczyński">
Tadeusz Lubczyński

Tadeusz Lubczyński (ur. 11 marca 1925, zm. 16 lutego 2009) – polski kierownik produkcji w PWSFTviT w Łodzi.
W latach 1951-1985 kierował produkcją ponad stu etiud m.in. Andrzeja Wajdy, Janusza Majewskiego, Marka Piwowskiego, Grzegorza Królikiewicza i Krzysztofa Kieślowskiego.

</doc>
<doc id="1619430" url="https://pl.wikipedia.org/wiki?curid=1619430" title="Ralf Haber">
Ralf Haber

Ralf Haber (ur. 18 sierpnia 1962 w Altenburgu) – niemiecki lekkoatleta, młociarz, reprezentujący przez większość kariery NRD.

</doc>
<doc id="1619444" url="https://pl.wikipedia.org/wiki?curid=1619444" title="Turzyca dzióbkowata">
Turzyca dzióbkowata

Turzyca dzióbkowata ("Carex rostrata" Stokes), ludowa nazwa t. flaszeczkowata – gatunek rośliny z rodziny ciborowatych. W Polsce występuje zarówno na niżu, jak i w górach. Porasta np. brzegi Litworowego Stawu Gąsienicowego w Tatrach (1618 m n.p.m.). Jest średnio pospolity.
Biologia i ekologia.
Bylina, hemikryptofit, hydrofit. Kwitnie do maja do czerwca. Jest wiatropylna, nasiona rozsiewane są przez wiatr i wodę. Występuje na bagnach, w rowach, na brzegach wód, w szuwarach. Gatunek charakterystyczny dla związku (All.) "Magnocaricion" i Ass. "Caricetum rostratae". Liczba chromosomów 2n= 78-82.
Zmienność.
Tworzy mieszańce z t. brzegową ("Carex riparia"), t. ciborowatą ("Carex pseudocyperus"), t. gładkodzióbkową ("Carex rhynchophysa"), t. nitkowatą ("Carex lasiocarpa"), t. pęcherzykowatą ("Carex vesicaria").

</doc>
<doc id="1619446" url="https://pl.wikipedia.org/wiki?curid=1619446" title="Madeleine de Scudéry">
Madeleine de Scudéry

Madeleine de Scudéry (ur. 15 listopada 1607 w Hawrze, zm. 2 czerwca 1701 w Paryżu) — francuska pisarka nurtu préciosité, znana przede wszystkim jako autorka długich powieści z kluczem.
Życiorys.
Była córką Georges’a de Scudéry, kapitana portu w Hawrze, oraz Madeleine de Martel de Goutimesnil. Jej ojciec został oskarżony o piractwo i przez jakiś czas przebywał w więzieniu.
W 1613 rodzice Madeleine zmarli, dlatego ona i jej starszy o sześć lat brat, Georges, znaleźli się pod opieką wuja w Rouen. Tam otrzymała wychowanie typowe dla młodej szlachcianki, ucząc się czytania, pisania, tańca, rysunku oraz umiejętności praktycznych, związanych z rolnictwem, zarządzaniem majątkiem, kuchnią i medycyną. Interesowała się także literaturą i samodzielnie nauczyła się hiszpańskiego oraz włoskiego. Niektórzy uczeni podejrzewają, że znała również grekę i łacinę.
W drugiej połowie lat 30. przeprowadziła się do Paryża. Razem z bratem, pisarzem i dramaturgiem, mieszkała w dzielnicy Marais na Rue Vieille-du-Temple. Oboje byli gośćmi salonu markizy de Rambouillet, gdzie spotykały się najważniejsze osobistości ówczesnego świata literatury i polityki. 
W 1641 de Scudéry odniosła pierwszy sukces dzięki czterotomowej powieści "Ibrahim ou L’illustre Bassa" ("Ibrahim albo przesławny basza"), wydanej pod nazwiskiem brata. W tym samym roku ukazały się anonimowo jej "Lettres amoureuses" ("Listy miłosne"). W 1642, ponownie pod nazwiskiem brata, wydano "Les Femmes illustres ou Harangues héroïques" ("Sławne kobiety albo mowy heroiczne"), poświęcone takim postaciom historycznym jak Kleopatra, Mariamme i Safona. Pisarka nie podpisywała własnych utworów, ponieważ zgodnie z panującym wówczas obyczajem, kobieta otwarcie dążąca do kariery literackiej byłaby uznana za nieskromną i pretensjonalną.
Madeleine i jej brat na krótko przeprowadzili się do Marsylii, gdzie Georges piastował w latach 1644–1647 urząd gubernatora. W 1648, kiedy wybuchła Fronda, ponownie przebywali już w Paryżu. Tutaj w latach 1649–1653 ukazała się – raz jeszcze pod nazwiskiem Georges’a – dziesięciotomowa powieść z kluczem "Artamène ou le Grand Cyrus". Jej akcja osadzona jest w starożytnej Persji i Grecji, jednak poszczególne postacie stanowią portrety współczesnych osób z otoczenia de Scudéry, przede wszystkim księcia Kondeusza Wielkiego, przywódcy Frondy, oraz jego siostry, księżnej de Longueville. Pisarka przedstawiła również samą siebie pod postacią Sapho, czyli poetki Safony.
Po upadku Frondy Georges udał się na dobrowolne wygnanie do Hawru, gdzie się ożenił. Madeleine pozostała jednak w Paryżu i tam wzorem markizy de Rambouillet otworzyła własny salon. Na sobotnich spotkaniach przy rue de Beauce kultywowano sztukę konwersacji, oddawano się grom literackim i dyskutowano o teorii uczuć. To właśnie tam miała zostać opracowana mapa Krainy Czułości, w alegoryczny sposób przedstawiająca kolejne etapy znajomości. Ponadto de Scudéry nadal pisała powieści, w tym dziesięciotomową "Clélie, Histoire romaine", i wydawała je pod nazwiskiem brata, mimo że osobiste kontakty między rodzeństwem uległy już wtedy rozluźnieniu. Gdy moda na długie powieści przeminęła, autorka zaczęła publikować m.in. zbiory dialogów.
Mimo szyderczej nieraz krytyki, szczególnie ze strony Nicolasa Boileau, utwory de Scudéry cieszyły się wśród współczesnych ogromną popularnością i uznaniem. Za panegiryk na cześć Ludwika XIV otrzymała w 1671 nagrodę Akademii Francuskiej, przyznaną wówczas po raz pierwszy; rozważano także przyjęcie de Scudéry do Akademii pomimo jej płci. Choć ostatecznie to nie nastąpiło, w 1684 została członkinią padewskiej "Academia dei Ricovrati".
Nie wyszła nigdy za mąż. W latach 50. nawiązała bliską znajomość z pisarzem Paulem Pellissonem, interpretowaną zwykle przez biografów jako „platoniczny romans”. Trwała ona aż do śmierci Pellissona w 1693. De Scudéry zmarła osiem lat później, w podeszłym wieku dziewięćdziesięciu czterech lat.
Twórczość.
Lista utworów:

</doc>
<doc id="1619447" url="https://pl.wikipedia.org/wiki?curid=1619447" title="Carex rostrata">
Carex rostrata



</doc>
<doc id="1619454" url="https://pl.wikipedia.org/wiki?curid=1619454" title="Słowiczek rubinowy">
Słowiczek rubinowy

Słowiczek rubinowy, słowik rubinowy ("Calliope calliope") – gatunek małego ptaka wędrownego z rodziny muchołówkowatych (Muscicapidae). Samce tego gatunku w szacie godowej mają charakterystycznie ubarwione czerwone gardło.
Podgatunki i zasięg występowania.
Wyróżniono trzy podgatunki "C. calliope":
Autorzy "Handbook of the Birds of the World Alive" uznają ten gatunek za monotypowy.
Słowiczek rubinowy zimuje w Azji Południowej i Południowo-Wschodniej, na Tajwanie i Filipinach.
Morfologia.
Długość ciała wynosi około 14 cm, rozpiętość skrzydeł 23–25 cm, a masa ciała 16–27 g.
Rozmiarami i sylwetką jest zbliżony do podróżniczka. Wierzch ciała ciemnoszarobrązowy, spód brudnobiały z jasnobrązowymi bokami. Białe wąs i brew. Samiec w szacie godowej ma czerwone (rubinowe) gardło. Samica ma brudnobiałe gardło. Młode są podobne do młodych rudzika.
Ekologia i zachowanie.
Słowiczek rubinowy odzywa się głośnym, szorstkim i gwiżdżącym „czak”. Ukrywa się i jest płochliwy. Biotop to widna tajga i podmokłe zadrzewienia.
Jest owadożerny, zjada muchy i ich larwy, mrówki, osy i chrząszcze, a dietę uzupełnia materiałem roślinnym. 
Status.
IUCN uznaje słowiczka rubinowego za gatunek najmniejszej troski (LC, "Least Concern") nieprzerwanie od 1988 roku. Trend liczebności populacji uznawany jest za stabilny.

</doc>
<doc id="1619455" url="https://pl.wikipedia.org/wiki?curid=1619455" title="Siergiej Naumik">
Siergiej Naumik

Siergiej Konstantinowicz Naumik (ros. Сергей Константинович Наумик; ur. 8 października 1985 w Rider) – kazachski biathlonista. Zadebiutował w biathlonie w rozgrywkach juniorskich w roku 2003.
Starty w Pucharze Świata rozpoczął zawodami w Hochfilzen w roku 2006 zajmując 86. miejsce w sprincie. Jego najlepszy dotychczasowy wynik w Pucharze Świata to 24. miejsce w biegu indywidualnym w Pjongczangu w sezonie 2008/09.
Na Mistrzostwach świata w roku 2007 w Antholz-Anterselva zajął 100. miejsce w biegu indywidualnym. Na Mistrzostwach świata w roku 2008 w Östersund zajął 45. miejsce w biegu indywidualnym, 75 w sprincie oraz 22 w sztafecie. Na Mistrzostwach świata w roku 2009 w Pjongczangu zajął 24. miejsce w biegu indywidualnym, 88 w sprincie oraz 20 w sztafecie.

</doc>
<doc id="1619456" url="https://pl.wikipedia.org/wiki?curid=1619456" title="Whistler Olympic Park Ski Jump HS106">
Whistler Olympic Park Ski Jump HS106



</doc>
<doc id="1619457" url="https://pl.wikipedia.org/wiki?curid=1619457" title="Aleksandra Konieczna">
Aleksandra Konieczna

Aleksandra Konieczna (ur. 13 października 1965 w Prudniku) – polska aktorka i reżyserka teatralna, trzykrotna laureatka Orła za pierwszoplanowe role kobiece w filmach "Ostatnia rodzina" i "Boże Ciało" oraz za drugoplanową rolę kobiecą w filmie "Jak pies z kotem".
Życiorys.
Jej matka była księgową, a ojciec rewidentem. Ukończyła I Liceum Ogólnokształcące im. Adama Mickiewicza w Prudniku. W 1988 ukończyła Państwową Wyższą Szkołę Teatralną w Warszawie.
W latach 1988–1990 była aktorką Teatru Współczesnego w Warszawie, w latach 1990–2000 Teatru Dramatycznego w Warszawie, a później grała w Teatrze Rozmaitości. W 2000 podczas Festiwalu Słuchowisk Polskiego Radia w Rzeszowie została nagrodzona za rolę w słuchowisku "Dorra" w reżyserii Andrzeja Piszczatowskiego. W 2006 otrzymała wyróżnienie aktorskie podczas Festiwalu Teatru Polskiego Radia i Teatru Telewizji Polskiej „Dwa Teatry” w Sopocie za rolę w spektaklu telewizyjnym "Skaza" w reżyserii Marcina Wrony, opartym na dramacie Marzeny Brody o tym samym tytule.
Popularność przyniosła jej rola Honoraty w serialu "Na Wspólnej" (od 2008). Za rolę Zofii Beksińskiej w filmie "Ostatnia rodzina" (2016) otrzymała Orła za najlepszą główną rolę kobiecą oraz nagrodę za pierwszoplanową rolę kobiecą na 41. Festiwalu Polskich Filmów Fabularnych w Gdyni. W latach 2017–2018 wcielała się w rolę ordynator szpitala dr Marię Kaletę w serialu "Diagnoza". W 2017 zdobyła Grand Prix Festiwalu „Dwa Teatry” za rolę w spektaklu telewizyjnym "Posprzątane".
W 2018 zagrała Igę Cembrzyńską w autobiograficznej tragikomedii Janusza Kondratiuka "Jak pies z kotem". Za swój występ w tym filmie otrzymała Orła za najlepszą drugoplanową rolę kobiecą oraz nagrodę za drugoplanową rolę kobiecą na 43. Festiwalu Polskich Filmów Fabularnych w Gdyni. W 2020 została nagrodzona Orłem za najlepszą główną rolę kobiecą w nominowanym do Oscara filmie Jana Komasy "Boże Ciało" (2019), w którym wykreowała postać kościelnej Lidii. Otrzymała również nagrodę Festiwalu Polskich Filmów Fabularnych w Gdyni za drugoplanową rolę kobiecą w filmie "Sweat" (2021).
Od 2019 jest wykładowczynią Wydziału Aktorskiego PWSFTviT w Łodzi.
Życie prywatne.
Była drugą żoną reżysera Andrzeja Maja, który obsadził ją w kilku swoich spektaklach. Ze związku z nim ma córkę Julię (ur. 1996), którą wychowała samotnie. Konieczna wspominała: „To nie było łatwe małżeństwo. Rodziny, jako takiej nie było. Myśmy się dosyć szybko rozstali. Moja córka miała rok”.
Podczas 22. ceremonii wręczenia Orłów stwierdziła, że ma liberalne poglądy. Angażuje się w kampanie charytatywne, a także popiera różne protesty antyrządowe (np. przeciw zaostrzeniu przepisów dotyczących aborcji), wspierając je w mediach społecznościowych.
Ma brata i siostrę. Mieszka w Warszawie, w dzielnicy Praga-Północ.

</doc>
<doc id="1619462" url="https://pl.wikipedia.org/wiki?curid=1619462" title="Ioannis Papadopoulos">
Ioannis Papadopoulos



</doc>
<doc id="1619467" url="https://pl.wikipedia.org/wiki?curid=1619467" title="Reinhard Lauck">
Reinhard Lauck

Reinhard Lauck (ur. 16 września 1946 w Sielow, zm. 22 października 1997 w Berlinie) – niemiecki piłkarz grający na pozycji pomocnika.
Kariera klubowa.
Lauck urodził się w mieście Sielow. Karierę piłkarską rozpoczął w tamtejszym klubie SG Sielow. W 1960 roku odszedł do Vorwärts Cottbus, a następnie został zawodnikiem SC Cottbus i w jego barwach zadebiutował w 1965 roku w rozgrywkach drugiej ligi NRD. W SC Cottbus spędził sezon i następnie trafił do Vorwärts Neubrandenburg, innego drugoligowca. W 1967 roku ponownie zmienił barwy klubowe i wówczas stał się piłkarzem Energie Cottbus, w którym także grał jeden sezon. W 1968 roku wyjechał do Berlina, by grać w tamtejszej drużynie 1. FC Union Berlin. W 1969 roku spadł z Unionem do drugiej ligi, ale rok później wywalczył z nim mistrzostwo zaplecza ekstraklasy. W 1973 roku ponownie przeżył spadek do DDR-Liga B i wtedy też odszedł do innego berlińskiego klubu, Dynama Berlin. W 1979 roku wywalczył z Dynamem swój pierwszy tytuł mistrza Niemieckiej Republiki Demokratycznej, a zarówno w 1980, jak i 1981 roku powtórzył ten sukces. Po sezonie 1980/1981 zakończył piłkarską karierę. Zmarł w październiku 1997 roku w wyniku śpiączki po tym, jak został znaleziony pijany i potrącony przez samochód. Żył 51 lat.
Kariera reprezentacyjna.
W reprezentacji NRD Lauck zadebiutował 16 maja 1973 roku w wygranym 2:1 towarzyskim spotkaniu z Węgrami. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Reinhard wystąpił w trzech meczach swojej drużyny: z RFN (1:0), z Brazylią (0:1) i z Holandią (0:2). Natomiast w 1976 roku Lauck zdobył z NRD złoty medal na igrzyskach olimpijskich w Montrealu – Niemcy wygrali 3:1 w finale z Polską. Ostatni mecz w kadrze narodowej rozegrał w lipcu 1977 przeciwko Argentynie (0:2). Łącznie wystąpił w niej 30 meczach i zdobył 3 gole.

</doc>
<doc id="1619469" url="https://pl.wikipedia.org/wiki?curid=1619469" title="Orbiting Carbon Observatory">
Orbiting Carbon Observatory

Orbiting Carbon Observatory (OCO) – niedoszły sztuczny satelita agencji NASA, który miał badać i mierzyć dwutlenek węgla w ziemskiej atmosferze.
Satelita został wystrzelony 24 lutego 2009 z kosmodromu Vandenberg, o godz. 09:55:30 UTC. Na skutek nie odłączenia się osłony aerodynamicznej, rakieta nośna Taurus-XL nie osiągnęła prędkości wymaganej do wejścia na orbitę. Lotem balistycznym satelita i ostatni człon rakiety nośnej spadły i rozbiły się o powierzchnię oceanu w pobliżu Antarktyki.
Następcą satelity z identyczną misją do wykonania jest OCO-2, który został wyniesiony na orbitę 2 lipca 2014.

</doc>
<doc id="1619470" url="https://pl.wikipedia.org/wiki?curid=1619470" title="Drozdek szarolicy">
Drozdek szarolicy

Drozdek szarolicy ("Catharus minimus") – gatunek małego ptaka z rodziny drozdowatych (Turdidae). Zamieszkuje północną część Ameryki Północnej oraz północno-wschodnią Syberię, zimuje głównie w północnej części Ameryki Południowej na wschód od Andów. Sporadycznie zalatuje do Europy.
Systematyka.
Drozdek szarolicy był dawniej umieszczany w rodzaju "Hylocichla". Łączono go w jeden gatunek z drozdkiem wędrownym ("C. bicknelli"). Wyróżniono dwa podgatunki "C. minimus":
Morfologia.
Długość ciała 16–18 cm, rozpiętość skrzydeł 32–34 cm.
Masa ciała:
Pożywienie.
W skład jego diety wchodzą owady (takie jak chrząszcze, mrówki, pszczoły, osy, koniki polne, ćmy czy gąsienice) i inne stawonogi (np. pająki). Zależnie od pory roku zjada też nasiona i owoce, a zwłaszcza jagody.
Status.
Międzynarodowa Unia Ochrony Przyrody (IUCN) uznaje drozdka szarolicego za gatunek najmniejszej troski (LC – "least concern") nieprzerwanie od 2000 roku. Organizacja Partners in Flight szacuje liczebność populacji lęgowej na 16 milionów osobników. Trend liczebności populacji nie jest znany.

</doc>
<doc id="1619476" url="https://pl.wikipedia.org/wiki?curid=1619476" title="Rodzina 2+8">
Rodzina 2+8

Rodzina 2+8 – reality show wyprodukowany w USA przez telewizję TLC. W Polsce emitowany był na kanale Discovery Travel and Living teraz na TLC. Program opowiada o rodzinie Gosselinów składającej się z rodziców Jona i Kate i ich ośmiorga dzieci, dwóch bliźniaczek oraz sześcioraczków (trzech dziewczynek i trzech chłopców). Program ukazuje ich codzienne życie, koncentrując się na wyzwaniach wychowywania wielu dzieci.
Historia rodziny.
Kate Irene Gosselin jest jednym z pięciorga dzieci, ma trzy siostry i brata. Jonathan Keith Gosselin jest środkowym dzieckiem, ma dwóch braci. Para spotkała się 5 października 1997 na pikniku, ślub wzięła 12 czerwca 1999.
U Kate zdiagnozowano zespół wielotorbielowatych jajników. Para poddała się leczeniu i zdecydowała się na sztuczne zapłodnienie. W lutym 2000, Kate była w ciąży z bliźniaczkami. 8 października 2000, Cara Nicole i Madelyn Kate Gosselin urodziły się w odstępie sześciu minut.
Gosselinowie zaczęli myśleć o kolejnym dziecku. Postanowili jednak nie adoptować dziecka, wrócili więc do leczenia niepłodności. W październiku Kate była w ciąży. Przy badaniu USG lekarz poinformował ich, że płód to sześć zarodków. Lekarz sugerował selektywną redukcję, jednak para nie zdecydowała się na to.
Sześcioraczki urodziły się 10 maja 2004 w Penn State Milton S. Hershey Medical Center w Hershey.
18 grudnia 2009 roku Kate i Jonathan rozwiedli się.
Produkcja.
W czasie trwania serii zostały zamontowane lampy na sufitach domu w celu ułatwienia filmowania i zapobiegania potknięcia się na przewodach i kablach tymczasowego oświetlenia. Serial kręcony jest trzy dni w tygodniu, jeden dzień z jest zarezerwowany na rozmowę, gdzie Jon i Kate, a czasami dzieci, omawiają wydarzenia, które odbywają się w każdym odcinku. Miejsce wywiadów zostało zlokalizowane w piwnicy i zostało przekształcone z miejsca zabaw. W ich nowym domu miejsce zostało ulokowane w niedokończonym obszarze piwnicy.
Jon i Kate ściśle współpracują z producentami, aby zdecydować jakie tematy zostaną przedstawione w każdym odcinku. Cała rodzina wraz z biegiem dni traktuje ekipę jako część rodziny.

</doc>
<doc id="1619477" url="https://pl.wikipedia.org/wiki?curid=1619477" title="Wzgórze Beaty">
Wzgórze Beaty

Wzgórze Beaty − wzniesienie o wysokości 334,5 m n.p.m położone na terenie Katowic, w południowej części Parku im. Tadeusza Kościuszki.
Przez Wzgórze Beaty przechodzi dział wód pomiędzy zlewnią Wisły i Odry. Wody z północnych stoków spływają do Rawy (dorzecze Wisły), zaś z południowych - do Kłodnicy (dorzecze Odry). W kierunku północ-południe przez wzgórze przebiega jedna z najdłuższych katowickich ulic - ul. Tadeusza Kościuszki.
Już z końcem XVIII w. w rejonie wzgórza doraźnie wydobywano węgiel z płytko zalegających lub wprost wychodzących na powierzchnię pokładów. Nazwa wzgórza pochodzi od uruchomionej tu w 1801 r. pierwszej w dzisiejszych Katowicach kopalni „Beata” (niem. "Beategrube"; funkcjonowała z przerwami do 1880 r.).
W 1903 r. na wzgórzu stanęła 20-metrowa Wieża Bismarcka. Wzgórze i przyległe podmiejskie lasy brzozowo-sosnowe zaczęto przekształcać w Süd Park (pol: Park Południowy), który połączono w 1912 linią tramwajową z centrum rozrastającego się miasta. Po przyłączeniu tych terenów do Polski w 1925 r. parkowi nadano imię Tadeusza Kościuszki. Wieżę Bismarcka rozebrano w 1934. W latach 30. XX wieku na Wzgórzu Beaty stanął przeniesiony z Syryni drewniany Kościół św. Michała Archanioła z dzwonnicą. W okresie zimowym przy szczycie na terenie parku otwarty jest niewielki tor saneczkowy.
We wschodniej części Wzgórza Beaty (po wschodniej stronie ul. Kościuszki) w latach po II wojnie światowej wybudowano osiedla mieszkaniowe: powstałe w l. 60. Osiedle Ptasie oraz budowane w l. 1978-1990 Osiedle Zgrzebnioka.

</doc>
<doc id="1619478" url="https://pl.wikipedia.org/wiki?curid=1619478" title="María Carolina Luján">
María Carolina Luján

María Carolina Luján (ur. 13 maja 1985 w Buenos Aires) – argentyńska szachistka, arcymistrzyni od 2005, pierwsza w historii argentyńskich szachów zdobywczyni męskiego tytułu mistrza międzynarodowego (tytuł otrzymała w 2007 roku).
Kariera szachowa.
Jest jedną z najbardziej utalentowanych szachistek w historii Argentyny. Szachowe sukcesy zaczęła odnosić w wieku kilku lat. W latach 1995–2000 zdobyła kilkadziesiąt medali mistrzostw Argentyny juniorek w różnych kategoriach wiekowych. Była również wielokrotną reprezentantką kraju na mistrzostwach świata juniorek.
W 2000, 2001, 2004 i 2006 zdobyła tytuły indywidualnej mistrzyni Argentyny. Dwukrotnie wystąpiła w pucharowych turniejach o mistrzostwo świata: w 2004 w I rundzie przegrała z Jekateriną Kowalewską, natomiast w 2006 w I rundzie wyeliminowała Jelenę Dembo, ale w II przegrała (po dogrywce) z Alisą Gallamową.
Normy na tytuł arcymistrzyni wypełniła na olimpiadzie w Bledzie (2002) oraz na dwóch turniejach rozegranych w Buenos Aires w latach 2003 (kontynentalne mistrzostwa Ameryki Południowej; na turnieju tym m.in. pokonała Julio Grandę Zuñigę oraz zremisowała z Jesusem Nogueirasem Santiago) oraz 2004, natomiast na tytuł mistrza międzynarodowego – w Buenos Aires (2003), Sorcie (2006) oraz Balaguerze (2006). Do innych jej indywidualnych sukcesów należą dwukrotne zwycięstwa w turniejach strefowych, rozegranych w Mejillones (2003) oraz Santiago (2006), jak również I m. w kołowym turnieju w Rijece (2008). W 2014 zdobyła w Villa Martelli złoty medal indywidualnych mistrzostw Ameryki.
W latach 2000–2014 siedmiokrotnie wystąpiła na szachowych olimpiadach.
Najwyższy ranking w dotychczasowej karierze osiągnęła 1 października 2006, z wynikiem 2419 punktów zajmowała wówczas 44. miejsce na światowej liście FIDE.

</doc>
<doc id="1619480" url="https://pl.wikipedia.org/wiki?curid=1619480" title="Shirime">
Shirime

 - yōkai, który ma oko w miejscu odbytu.
Historia.
Dawno temu, samuraj szedł nocą drogą do Kioto, kiedy nagle usłyszał kogoś wołającego do niego, żeby poczekał. "Kto tam?!" - zapytał samuraj nerwowo, a kiedy się odwrócił, zobaczył nieznajomego mężczyznę, który zaczął się rozbierać, po czym wypiął na niego pośladki. Jakby tego było mało, tam, gdzie powinien znajdować się odbyt dziwnego mężczyzny, pojawiło się wielkie błyszczące oko.
Shirime należy do tzw. noppera-bō. Artysta i twórca haiku Buson polubił to stworzenie tak bardzo, że uwiecznił je na wielu swoich dziełach.
Jego opis shirime brzmi:

</doc>
<doc id="1619482" url="https://pl.wikipedia.org/wiki?curid=1619482" title="Maria Carolina Lujan">
Maria Carolina Lujan



</doc>
<doc id="1619483" url="https://pl.wikipedia.org/wiki?curid=1619483" title="Blues elektryczny">
Blues elektryczny

Blues elektryczny (ang. electric blues, znany również pod tą nazwą) to rodzaj bluesa, który charakteryzuje wzmocnienie dźwięku gitary, gitary basowej, a także harmonijki ustnej. Blues elektryczny wykonywany jest w kilku regionalnych odmianach, takich jak Blues chicagowski, Blues teksański, czy Memphis blues.
Blues elektryczny pojawił się jako w pełni ukształtowany gatunek w połowie lat 40. XX wieku. Dokonania muzyków ze Stanów Zjednoczonych zainspirowały muzyków sceny brytyjskiej lat 60., wśród nich takich wykonawców jak John Mayall &amp; the Bluesbreakers, Cream, Eric Clapton, The Yardbirds, a także grupy rockowe Led Zeppelin i The Rolling Stones.
Do wykonawców bluesa elektrycznego zaliczają się:

</doc>
<doc id="1619485" url="https://pl.wikipedia.org/wiki?curid=1619485" title="01011001">
01011001

01011001 to siódmy studyjny album stworzony przez Arjena Anthony'ego Lucassena pod szyldem Ayreon. "01011001" jest binarnym odpowiednikiem liczby 89, co w systemie kodowania ASCII oznacza literę Y. W sumie głosu użyczyło 17 wokalistów i wokalistek, w tym sam Arjen. Jedynie Anneke van Giersbergen, Floor Jansen i sam Arjen użyczali glosu na poprzednich płytach Ayreon : Anneke na "Into the Electric Castle", Floor na ', Arjen zaś na każdym albumie Ayreon z wyjątkiem '.

</doc>
<doc id="1619486" url="https://pl.wikipedia.org/wiki?curid=1619486" title="Bashkim Shehu">
Bashkim Shehu

Bashkim Shehu (ur. 22 czerwca 1955 w Tiranie) – albański pisarz i publicysta, syn Mehmeta Shehu.
Życiorys.
W roku 1979 ukończył studia z zakresu języka i literatury albańskiej na Uniwersytecie Tirańskim. Po studiach podjął pracę scenarzysty filmowego w Studiu Filmowym Nowa Albania (alb. "Kinostudio Shqipëria e Re"). W 1980 odbyła się premiera filmu, według jego scenariusza – Sketerre '43. Po samobójstwie jego ojca w 1981 usunięto go z pracy i poddano represjom. Skazany za uprawianie „antysocjalistycznej propagandy” na 10 lat więzienia (w 1989 r. zmieniono wyrok na 8 lat więzienia). Po opuszczeniu więzienia, przez kolejne 18 miesięcy był internowany wraz z rodziną. Po upadku komunizmu, w 1991 został uwolniony i powrócił do pracy scenarzysty filmowego.
W 1992 wyjechał do Budapesztu, gdzie podjął studia podyplomowe z zakresu socjologii na Uniwersytecie Budapeszteńskim. Powrócił do Albanii w 1995 i zajął się twórczością pisarską i tłumaczeniem. Tłumaczył na język albański m.in. dzieła Isaiaha Berlina i Erica Hobsbawma.
W latach 1995–1996 współpracował z magazynem kulturalnym AKS, był także jednym z redaktorów albańskiej edycji biuletynu Komitetu Helsińskiego. W czasie zamieszek, które ogarnęły Albanię w 1997 B.Shehu po raz kolejny opuścił Albanię i wyjechał do Hiszpanii. Osiedlił się wówczas w Barcelonie, gdzie do dzisiaj mieszka. Posiada obywatelstwo hiszpańskie. Od 2001 pracuje w tamtejszym Centrum Kultury Współczesnej.
Pierwsze utwory literackie pisał jeszcze pod koniec lat 70. Była wśród nich powieść "Retë e detit", której tekst posłużył jako jeden z dowodów w procesie Shehu. Pisać zaczął ponownie po wyjściu z więzienia, w latach 90. Największą popularność przyniosły mu powieści: "Rrethi", "Udhëkryqi dhe humnerat" i "Angelus Novus". Wydał także dwa zbiory opowiadań. Jest jednym z najczęściej tłumaczonych współczesnych pisarzy albańskich.
W marcu 2007 przebywał w Polsce biorąc udział w konferencji: "Barcelona i Kraków: zmieniające się wizje – wizje zmian". Był tłumaczem Zniewolonego umysłu Czesława Miłosza na język albański.
W 2014 zdobył nagrodę Autora Roku na Targach Książki „Fieri 2014”. Uhonorowano go za książkę "Loja, shembja e qiellit".

</doc>
<doc id="1619490" url="https://pl.wikipedia.org/wiki?curid=1619490" title="Kingdom Come (amerykański zespół muzyczny)">
Kingdom Come (amerykański zespół muzyczny)

Kingdom Come – amerykański zespół hardrockowy, którego liderem jest urodzony w Hamburgu wokalista Lenny Wolf. Pierwszy album grupy o nazwie „Kingdom Come” był jedynym, który odniósł międzynarodowy sukces. Muzyczny styl ich debiutanckiego albumu był bardzo zbliżony do wczesnego blues-rockowego stylu zespołu Led Zeppelin, co wywołało ostre reakcje krytyków. Obecny skład zespołu to wyłącznie muzycy pochodzenia niemieckiego.
Dyskografia.
 Albumy studyjne
Albumy koncertowe
Single

</doc>
<doc id="1619491" url="https://pl.wikipedia.org/wiki?curid=1619491" title="Pierszaja liha białoruska w piłce nożnej mężczyzn">
Pierszaja liha białoruska w piłce nożnej mężczyzn

Pierszaja liha (błr. Першая ліга) – druga ligowa klasa rozgrywkowa klubów piłki nożnej na Białorusi.
Początek rozgrywek w tej lidze datuje się na rok 1992. Obecnie występuje w niej 16 zespołów. Z końcem sezonu dwie ostatnie w tabeli drużyny zostają relegowane na trzeci poziom ligowy (Другая ліга – Druhaja liha), a dwie najlepsze awansują na najwyższy poziom ligowy – Wyszejszaja liha.

</doc>
<doc id="1619494" url="https://pl.wikipedia.org/wiki?curid=1619494" title="Szynnik Bobrujsk">
Szynnik Bobrujsk



</doc>
<doc id="1619495" url="https://pl.wikipedia.org/wiki?curid=1619495" title="Naftan-Dewon Nowopołock">
Naftan-Dewon Nowopołock



</doc>
<doc id="1619497" url="https://pl.wikipedia.org/wiki?curid=1619497" title="Daryda Żdanowicze">
Daryda Żdanowicze



</doc>
<doc id="1619498" url="https://pl.wikipedia.org/wiki?curid=1619498" title="Trevor Morgan">
Trevor Morgan

Trevor John Morgan (ur. 26 listopada 1986 w Chicago) – amerykański aktor filmowy i telewizyjny.
Życiorys.
Wczesne lata.
Urodził się w Chicago w Illinois jako najmłodsze z czworga dzieci Lisy Morgan i Josepha „Joego” Borrasso, właścicieli MbM Studios, firmy zajmującej się rozwojem i produkcją talentów. Ma dwóch przyrodnich braci starszego Matta i młodszego Joego oraz przyrodnią siostrę Jennifer. Kiedy miał pięć lat, wraz z rodziną przeprowadził się do Orange County w Kalifornii, gdzie Trevor wystąpił w różnych reklamach. W 1997 jego rodzina przeniosła się do Los Angeles w Kalifornii, aby mógł zapoczątkować karierę aktorską. Po ukończeniu Laurel Springs School, studiował na Uniwersytecie Południowej Kalifornii.
Kariera.
Mając 6 lat został odkryty w centrum handlowym przez kierownika obsady. Wkrótce wziął kilkakrotnie udział w reklamach McDonald’sa i płatków Cheerios. Zadebiutował na kinowym ekranie w roli Aleca Mackenzie’go w komedii familijnej "Dzieciaki do wzięcia" ("The Family Plan", 1997) u boku Leslie Nielsena i Judge’a Reinholda. Potem trafił do obsady przygodowej komedii muzycznej "Wielka Przygoda Barneya" ("Barney’s Great Adventure", 1998) jako Cody Newton z Kylą Pratt. W 1999 był nominowany do Young Artist Award w kategorii „Najlepszy występ w serialu telewizyjnym – młodego aktora drugoplanowego” za rolę chorego na raka Scotty’ego Anspaucha w pięciu odcinkach serialu medycznego NBC "Ostry dyżur" ("ER", 1998).
W dramacie familijnym Boba Clarka "Pamiętny kwiecień" ("I’ll Remember April", 1999) z udziałem Pata Mority, Haleya Joela Osmenta i Marka Harmona zagrał jedną z głównych ról – jako Duke Cooper. Ponownie spotkał się z Haleyem Joelem Osmentem na planie dramatu psychologicznego M. Nighta Shyamalana "Szósty zmysł" ("The Sixth Sense", 1999). Po sukcesie "Szóstego zmysłu" film "Pamiętny kwiecień" został wydany na wideo i twarz Trevora, znajdująca się na okładce, została zastąpiona ze względów marketingowych twarzą Haleya. Mel Gibson, który poszukiwał młodych aktorów do obsadzenia ról jego 7 dzieci w filmie Rolanda Emmericha "Patriota" ("The Patriot", 2000), dostrzegł Trevora i zaprosił go na przesłuchanie. Morgan łatwo dostał rolę i zagrał w filmie. W 2005 został uhonorowany Independent Spirit Awards za rolę Rocky’ego Merricka, który z kolegami chce dać nauczkę chłopakowi, który znęca się nad jego bratem w dramacie psychologicznym "Mean Creek" (2004). Pojawił się jako klasowy kolega młody Dexter Holland w teledysku The Offspring „Kristy, Are You Doing Okay?” (2009). W dramacie telewizyjnym "Faith Under Fire" (2018) z Toni Braxton wystąpił jako socjopatyczny terrorysta Michael Hill, który wtargnął na teren szkoły w Atlancie.

</doc>
<doc id="1619499" url="https://pl.wikipedia.org/wiki?curid=1619499" title="Tarpeda Mohylew">
Tarpeda Mohylew



</doc>
<doc id="1619500" url="https://pl.wikipedia.org/wiki?curid=1619500" title="Stare Pole (stacja kolejowa)">
Stare Pole (stacja kolejowa)

Stare Pole – stacja kolejowa we Starym Polu, w województwie pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.

</doc>
<doc id="1619503" url="https://pl.wikipedia.org/wiki?curid=1619503" title="Wolfgang Blochwitz">
Wolfgang Blochwitz

Wolfgang Blochwitz (ur. 8 lutego 1941 w Geringswalde, zm. 8 maja 2005 w Bad Berka) – niemiecki piłkarz grający na pozycji bramkarza.
Kariera klubowa.
Blochwitz urodził się w mieście Geringswalde w Saksonii. Karierę piłkarską rozpoczął w tamtejszym klubie BSG Motor Geringswalde. W 1960 roku odszedł do SC Aufbau Magdeburg i w jego barwach zadebiutował w rozgrywkach pierwszej ligi NRD. W Magdeburgu nie zawsze występował w pierwszym składzie. W 1964 roku zdobył z nim Puchar NRD (zwycięstwo 3:2 w finale nad SC Lipsk. Z kolei rok później ponownie sięgnął po to trofeum, a Magdeburg wygrał w finałowym spotkaniu 2:1 z FC Carl Zeiss Jena.
Po sezonie 1965/1966 Blochwitz odszedł do zespołu z Jeny i stał się jego pierwszym bramkarzem. W 1968 roku doszedł z Carl Zeiss do finału krajowego pucharu, jednak przegrywał on z Unionem Berlin (1:2). Także w 1968 roku został po raz pierwszy w karierze mistrzem kraju, a latach 1966 i 1969 - wicemistrzem. W 1970 roku doprowadził Carl Zeiss do kolejnego tytułu mistrzowskiego, a w 1971 do wicemistrzostwa. Lata 1973-1975 to kolejne drugie miejsca Carl Zeiss z Wolfgangiem w składzie, a w 1972 i 1974 zdobył on też Puchar NRD (odpowiednio 2:1 i 3:1 z Dynamem Drezno w finale). Karierę piłkarską Bolchwitz zakończył w 1976 roku, a w barwach FC Carl Zeiss Jena rozegrał 165 ligowych meczów. W maju 2005 zmarł w miejscowości Bad Berka. Liczył sobie wówczas 64 lata.
Kariera reprezentacyjna.
W reprezentacji NRD Blochwitz zadebiutował 4 września 1966 roku w wygranym 6:0 towarzyskim spotkaniu z Egiptem. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Wolfgang był rezerwowym dla Jürgena Croya i nie wystąpił żadnym spotkaniu. Ostatni mecz w kadrze narodowej rozegrał w lutym 1974 przeciwko Tunezji (4:0). Łącznie wystąpił w niej 17 meczach.

</doc>
<doc id="1619505" url="https://pl.wikipedia.org/wiki?curid=1619505" title="Karwowo (Sochaczew)">
Karwowo (Sochaczew)

Karwowo – jedna z dzielnic miasta Sochaczew położona w północno-zachodniej jego części. Dzielnica została wydzielona częściowo z gruntów wsi Karwowo 1 stycznia 1985.
Dzielnica otoczona jest lasem "gawłowskim" oraz nieeksploatowanymi gruntami. Przy ulicy Lazurowej 44 mieści się kościół pod wezwaniem św. Brata Alberta. 
Główną część Karwowa stanowi osiedle domków jednorodzinnych. Osiedle posiada 2 sklepy spożywcze oraz hurtownię budowlaną. Pobliski las stanowi atrakcję dla okolicznych rowerzystów.

</doc>
<doc id="1619506" url="https://pl.wikipedia.org/wiki?curid=1619506" title="1. deild Wysp Owczych (1993)">
1. deild Wysp Owczych (1993)

W roku 1993 odbyła się 51. edycja 1.deild (dziś, od 2012 roku zwanej Effodeildin), czyli pierwszej ligi piłki nożnej archipelagu Wysp Owczych. Poprzednim mistrzem był klub B68 Toftir, po raz ostatni w swojej historii broniąc tego tytułu, jednak tym razem pierwsze miejsce w tabeli zajął zespół GÍ Gøta.
Podobnie, jak to ma miejsce obecnie, w 1993 roku w pierwszej lidze Wysp Owczych mecze rozgrywało 10 klubów z całego archipelagu. Kiedyś jednak było inaczej, a liczba zespołów w farerskiej ekstraklasie powiększała się stopniowo. Swą współczesną wartość osiągnęła w czasie rozgrywek w 1988, kiedy podniesiono ją o dwa. Pierwszy raz możliwość degradacji do niższej ligi pojawiła się w 1976 roku, ale dwie drużyny są poddane temu procesowi dopiero od 1988. W 1993 były to LÍF Leirvík (dziewiąte miejsce) oraz VB Vágur (dziesiąte miejsce).
Sezon pierwszej ligi Wysp Owczych w 1993 roku niósł za sobą kilka rozczarowań. Pierwszym z nich był spadek lidera tabeli z poprzedniego sezonu B68 Toftir na szóste miejsce z siedmioma przegranymi, na osiemnaście możliwych, meczami. Kolejnym był TB Tvøroyri, który spadł o dwa oczka. Ostatecznie z pierwszej ligi odpadł także zespół VB Vágur, od kilku sezonów zdecydowanie słabnący. Drugą zdegradowaną drużyną był świeżo premiowany LÍF Leirvík. Pozostałe kluby zagrały podobnie do poprzedniego roku, swe pozycje poprawiły nieco stołeczne kluby HB Tórshavn (o dwa miejsca) oraz B36 Tórshavn (o jedno miejsce w górę), zajmując kolejno drugą i piątą pozycję w tabeli.
Królem strzelców w roku 1993 został Uni Arge, grający dla HB Tórshavn, znany dziś na Wyspach Owczych muzyk i dziennikarz. Zdobył on 11 bramek.
Za zwycięstwo w tych rozgrywkach przyznawano jeszcze dwa punkty, a nie trzy, jak to ma obecnie miejsce. W przeciągu całych rozgrywek strzelono 272 gole, co daje 3,022 gola/mecz.
Trzeci raz w historii mistrzostw Wysp Owczych kilka klubów o najwyższych osiągnięciach zostało premiowanych do imprez międzynarodowych. Po zdobyciu pierwszego miejsca GÍ Gøta dostał się do pierwszej rundy eliminacyjnej Pucharu UEFA 1994/95, gdzie jednak uległ w dwumeczu przeciw szwedzkiemu Trelleborgs FF kolejno 0-1 i 2-3. Bramki dla Farerczyków zdobyli Henning i Magni Jarnskorowie, uznawani wtedy za jednych z najlepszych zawodników swej drużyny.
Drugą drużyną, jaka zagrała w eliminacjach Pucharu UEFA 1994/95 był klub HB Tórshavn, jednak ich występ był zdecydowanie mniej udany od tego, jak pokazali się piłkarze GÍ Gøta. Stołeczny zespół przegrał bowiem ze szkockim Motherwell F.C. kolejno 0:3 i 1:4. Jedyną bramkę dla HB zdobył Hansen.
Ostatnią drużyną, która zagrała w meczach międzynarodowych był klub B71 Sandoy, który jedyny dotychczas raz zdobył Puchar Wysp Owczych, dzięki czemu zakwalifikował się do Pucharu Zdobywców Pucharów 1994/95, tam jednak uległ fińskiemu HJK Helsinki 0:2 i 0:5.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Sędziowie.
Następujący arbitrzy sędziowali poszczególne mecze 1. deild 1993:

</doc>
<doc id="1619508" url="https://pl.wikipedia.org/wiki?curid=1619508" title="Chrzęstniki">
Chrzęstniki



</doc>
<doc id="1619511" url="https://pl.wikipedia.org/wiki?curid=1619511" title="Ganoidy kostne">
Ganoidy kostne



</doc>
<doc id="1619513" url="https://pl.wikipedia.org/wiki?curid=1619513" title="Bureau of Meteorology">
Bureau of Meteorology

Bureau of Meteorology – australijska narodowa agencja meteorologiczna podlegająca pod Departament ds. Środowiska, Wody, Dziedzictwa Kulturowego i Sztuki, z siedzibą w Melbourne Docklands (dzielnica Melbourne). Założona w 1906 na mocy ustawy meteorologicznej (ang. Meteorology Act), która spowodowała połączenie się stanowych służb metrologicznych, które istniały wcześniej. Służby stanowe oficjalnie przekazały obowiązki Bureau of Meteorology dnia 1 stycznia 1908.
Bureau of Meteorology jest najważniejszą służbą dostarczającą aktualne informacje o pogodzie, wydawaniu ostrzeżeń dla społeczeństwa australijskiego oraz informowaniu o alarmach powodziowych.
Regionalne biura znajdują się w każdym stanie i terytorium Australii. Każde biuro regionalne zawiera centrum prognoz i ostrzeżeń powodziowych, ponadto w Perth, Darwin i Brisbane znajduje się centrum ostrzeżeń przed cyklonami (Tropical Cyclone Warning Centre). W Adelaide zlokalizowane jest National Tidal Centre, a w Darwin Volcanic Ash Advisory Centre. 
Bureau of Meteorology posiada swoje biura na całym kontynencie, ale również na sąsiednich wyspach oraz na Antarktydzie.

</doc>
<doc id="1619514" url="https://pl.wikipedia.org/wiki?curid=1619514" title="Halowe Mistrzostwa Polski w hokeju na trawie">
Halowe Mistrzostwa Polski w hokeju na trawie



</doc>
<doc id="1619515" url="https://pl.wikipedia.org/wiki?curid=1619515" title="Man Vs. Machine">
Man Vs. Machine

Man Vs. Machine – czwarty studyjny album Xzibita wydany 1 października 2002 roku. Album zadebiutował na 3. miejscu listy Billboard 200 ze sprzedażą ponad 156,000 egzemplarzy w pierwszym tygodniu. Album uzyskał status złotej płyty ze sprzedażą ponad 500,000 kopii.
Gościnnie na albumie występują między innymi tacy artyści jak Dr. Dre, Snoop Dogg, Eminem, M.O.P, czy Nate Dogg.

</doc>
<doc id="1619518" url="https://pl.wikipedia.org/wiki?curid=1619518" title="Lake Arrowhead (Kalifornia)">
Lake Arrowhead (Kalifornia)

Lake Arrowhead – jednostka osadnicza w stanie Kalifornia, w hrabstwie San Bernardino, położona nad jeziorem o tej samej nazwie. Liczba mieszkańców 12 424 (2010).
Położenie.
CDP jest kurortem górskim położonym w górach San Bernardino na wysokości 1577 m n.p.m. Miejscowość położona jest ok. 145 km (90 mil) na wschód od Los Angeles.
Leżące w pobliżu, górskie, otoczone lasami, jezioro Lake Arrowhead nazywane jest niekiedy „klejnotem południowej Kalifornii”.
Klimat.
Lake Arrowhead posiada wyjątkowy klimat jak na południową Kalifornię, występują tutaj wszystkie cztery pory roku. Klimat jest łagodny, jest 310
dni słonecznych w ciągu roku.
Gospodarka.
Gospodarka Lake Arrowhead opiera się przede wszystkim na turystyce, region ten odwiedza rocznie ponad 4 miliony turystów. Istnieje dobrze rozbudowana baza hotelowa. Swój ośrodek konferencyjny posiada także Uniwersytet Kalifornijski w Los Angeles (UCLA). Znajduje się tutaj olimpijski ośrodek szkoleniowy łyżwiarstwa figurowego.

</doc>
<doc id="1619520" url="https://pl.wikipedia.org/wiki?curid=1619520" title="Cynamonian benzylu">
Cynamonian benzylu

Cynamonian benzylu – organiczny związek chemiczny, ester benzylowy kwasu cynamonowego. Ma postać bezbarwnych, błyszczących kryształów o trwałym, słodkim zapachu. Nie rozpuszcza się w wodzie. Dobrze rozpuszcza się w 96-procentowym alkoholu i eterze. Występuje w balsamie peruwiańskim, w balsamie Tolu oraz w styraksie.
Toksyczność.
Cynamonian benzylu wywołuje alergie i podrażnienia błon śluzowych.
Środki ostrożności.
Podczas termicznego rozkładu tworzy się gryzący dym. Aby temu zapobiec zaleca się destylację pod zmniejszonym ciśnieniem.

</doc>
<doc id="1619521" url="https://pl.wikipedia.org/wiki?curid=1619521" title="Silent Hill 2 soundtrack">
Silent Hill 2 soundtrack



</doc>
<doc id="1619525" url="https://pl.wikipedia.org/wiki?curid=1619525" title="Silent Hill soundtrack">
Silent Hill soundtrack



</doc>
<doc id="1619530" url="https://pl.wikipedia.org/wiki?curid=1619530" title="Markus Zusak">
Markus Zusak

Markus Zusak (ur. 23 czerwca 1975 w Sydney) – australijsko-niemiecki pisarz. Jest autorem powieści "Posłaniec" oraz "Złodziejka książek".
Życiorys.
Zusak jest najmłodszym z czworga dzieci Austriaka, malarza domowego, oraz Niemki. W wywiadzie dla "Sydney Morning Herald" powiedział, że podczas dorastania słuchał opowieści o III Rzeszy, bombardowaniu Monachium i Żydach przechodzących przez małe miasteczko w którym żyła jego matka. Te opowieści zainspirowały go do napisania "Złodziejki książek".
Do pisania skłoniły go takie dzieła jak "Stary człowiek i morze" oraz "Co gryzie Gilberta Grape’a". Zaczął tworzyć w wieku szesnastu lat, a jego pierwsza powieść, "The Underdog", została opublikowana siedem lat później.
Mieszka w Sydney wraz z żoną i córką. W wolnym czasie surfuje i ogląda filmy.

</doc>
<doc id="1619534" url="https://pl.wikipedia.org/wiki?curid=1619534" title="Free funk">
Free funk

Free funk to połączenie jazzu awangardowego i muzyki funk. Do liderów gatunku należy zaliczyć następujących muzyków: Ornette Coleman, Jamaaladeen Tacuma, James Blood Ulmer. "Free funk" miał duży wpływ na ukształtowanie się muzyki M-Base.
Do wykonawców muzyki "free funk" zaliczają się:

</doc>
<doc id="1619536" url="https://pl.wikipedia.org/wiki?curid=1619536" title="Trophée des champions">
Trophée des champions



</doc>
<doc id="1619537" url="https://pl.wikipedia.org/wiki?curid=1619537" title="Szczepan Szczeniowski">
Szczepan Szczeniowski

Szczepan Eugeniusz Szczeniowski (ur. 26 grudnia 1898 w Warszawie, zm. 18 lutego 1979 tamże) – polski fizyk, profesor, członek rzeczywisty Polskiej Akademii Nauk, nauczyciel i wychowawca wielu pokoleń polskich fizyków, poseł na Sejm PRL I kadencji. Profesor uniwersytetów we Lwowie, Wilnie, Poznaniu, oraz Politechniki Warszawskiej. Prowadził badania w wielu dziedzinach fizyki, m.in. w zakresie fotoluminescencji roztworów, promieniowania kosmicznego, dyfrakcji elektronów i ferromagnetyzmu. Autor 6-tomowego podręcznika akademickiego "Fizyka doświadczalna".
Życiorys.
Pochodzenie i młodość.
Urodził się 26 grudnia w Warszawie. Był synem Szczepana Ludwika Szczeniowskiego (1860–1941), inżyniera technologa, i Jadwigi Eugenii z Zagrodzkich, nauczycielki muzyki, rozstrzelanej przez Niemców 28 września 1944 podczas Powstania warszawskiego. Miał troje rodzeństwa – siostrę Zofię oraz braci Jana i Zygmunta.
Uczył się początkowo w domu, a od 1908 w Gimnazjum Emiliana Konopczyńskiego w Warszawie. W 1916 zdał maturę i podjął na studia matematyczno-fizyczne na Wydziale Filozoficznym Uniwersytetu Warszawskiego, które przerwał i 11 listopada 1918 wstąpił ochotniczo do 36. pp Legii Akademickiej. W styczniu 1919 wraz z pułkiem wyjechał do Lwowa i jako żołnierz 9. pp Legionów pozostał na froncie do września. W styczniu 1920 został przydzielony do Sekcji Wojsk Łączności w Ministerstwie Spraw Wojskowych, a w marcu 1921 przeniesiony do rezerwy w stopniu plutonowego. Już w czasie studiów w 1918 został zastępcą asystenta na Uniwersytecie Warszawskim, a od 1922 był zatrudniony na etacie młodszego asystenta. Studia na UW, przerwane służbą wojskową, ukończył w 1923.
Kariera naukowa.
30 czerwca 1926 uzyskał stopień doktora filozofii w dziedzinie fizyki doświadczalnej, na podstawie dysertacji "O wydajności fluorescencji roztworów," napisanej pod kierunkiem Stefana Pieńkowskiego („Sprawozdania i Prace Polskiego Towarzystwa Fizycznego” 1927 nr 1). Od 1 lipca 1926 pracował na etacie starszego asystenta, a od 1927 − adiunkta. W 1929 w ramach rocznego stypendium Fundacji Rockefellera wyjechał do USA, gdzie od 13 stycznia 1929 do 14 stycznia 1930 prowadził badania eksperymentalne nad dwójłomnością promieni Roentgena w kryształach pod kierunkiem Arthura Holly'ego Comptona w Ryerson Laboratory na University of Chicago.
Od lutego do września 1930 był asystentem kontraktowym w Zakładzie Fizyki Doświadczalnej Uniwersytetu Warszawskiego, a następnie stypendystą Funduszu Kultury Narodowej (FKN).
W grudniu 1930 habilitował się na podstawie prac "Ruch elektronu w jednorodnym polu elektrycznym" oraz "Ruch elektronu w obustronnie ograniczonej warstwie pola elektrostatycznego", i uchwałą Rady Wydziału Matematyczno-Przyrodniczego UW uzyskał "veniam legendi" w zakresie fizyki teoretycznej.
Jego doświadczenia mające na celu wykazanie falowej natury materii i potwierdzenie hipotezy de Broglie'a były przeprowadzone na Uniwersytecie Warszawskim w tym samym czasie, gdy to samo doświadczenie przeprowadzali w innych ośrodkach Germer i późniejszy noblista Davisson, oraz, niezależnie, Thomson, również noblista. Praca Szczeniowskiego została opublikowana z pewnym opóźnieniem, wynikającym z cyklu wydawniczego Polskiego Towarzystwa Fizycznego, co spowodowało odebranie palmy pierwszeństwa Polakowi.
Lwów i Wilno.
1 stycznia 1931 na zaproszenie prof. Stanisława Lorii wyjechał do Lwowa, gdzie został zatrudniony jako zastępca profesora na stanowisku zastępcy kierownika Zakładu Fizyki w Katedrze Fizyki Teoretycznej na Uniwersytecie Jana Kazimierza. Od 25 września 1933 do 1936 pracował tam jako kierownik Katedry Fizyki Teoretycznej.
W styczniu 1937 przeniósł się do Wilna, gdzie objął Katedrę Fizyki Teoretycznej na Uniwersytecie Stefana Batorego. Wykładał tam teorię budowy wewnętrznej gwiazd w ramach systematycznych wykładów z astrofizyki teoretycznej. W 1939 został wybrany dziekanem Wydziału Matematyczno-Przyrodniczego tegoż uniwersytetu. Na USB pracował, aż do jego zamknięcia 15 grudnia 1939 przez władze litewskie.
W latach 1937–1939 był redaktorem czasopisma „Acta Physica Polonica” − miesięcznika naukowego poświęconego fizyce, o międzynarodowym zasięgu, wydawanego w Wilnie.
W czasie wojny przebywał w Wilnie, brał udział w tajnym nauczaniu na poziomie uniwersyteckim. Od grudnia 1940 do 1944 pracował w firmach budowlanych i transportowych.
W Polsce.
W lipcu 1945 przyjechał do Polski, gdzie podjął pracę na stanowisku profesora nadzwyczajnego na nowo utworzonym Uniwersytecie Mikołaja Kopernika w Toruniu. Był m.in. redaktorem działu „Fizyka” wydawanego przez „Wiedzę Powszechną”, oraz współzałożycielem i pierwszym redaktorem naczelnym (1949–52), a następnie wieloletnim przewodniczącym Rady Redakcyjnej dwumiesięcznika „Postępy Fizyki”, organu Polskiego Towarzystwa Fizycznego.
Uniwersytet Poznański.
28 sierpnia 1945 został kierownikiem Katedry Fizyki Doświadczalnej oraz Pracowni Fizycznej KF na Wydziale Matematyczno-Przyrodniczym Uniwersytetu Poznańskiego. W latach 1945−52 równolegle z pracą w Poznaniu, wykładał na Uniwersytecie Wrocławskim fizykę ciała stałego, fizykę cząstek elementarnych oraz optykę atomową i molekularną. W marcu 1946 otrzymał nominację na profesora zwyczajnego. W latach 1946−52, pełnił obowiązki kuratora Zakładu Fizyki Teoretycznej na Uniwersytecie Poznańskim prowadząc również wykłady i ćwiczenia.
W 1948 zrezygnował z otrzymanej propozycji objęcia Katedry Fizyki na Uniwersytecie Jagiellońskim i za namową Kazimierza Ajdukiewicza pozostał w Poznaniu. Jako przewodniczący Komisji Fizycznej, Sekcji Matematyczno-Przyrodniczej Rady Głównej (od 1948) brał udział w opracowaniu programu fizyki na poziomie uniwersyteckim. W 1950 został członkiem komitetu zajmującego się odbudową gmachów uniwersyteckich. Po wydzieleniu w 1951, Wydziału Matematyki, Fizyki i Chemii na Uniwersytecie Poznańskim objął kierownictwo Sekcją Fizyki. Funkcję tę sprawował aż do roku 1953. 1 października 1952 przekazał Katedrę Fizyki Doświadczalnej Uniwersytetu Poznańskiego Arkadiuszowi Piekarze, a sam objął funkcję kierownika Katedry Fizyki Teoretycznej tegoż uniwersytetu. Od 1952 pełnił funkcję prorektora ds. nauki Uniwersytetu Poznańskiego, z której to funkcji zrezygnował w 1956.
Polska Akademia Nauk.
Należał do głównych twórców poznańskiego ośrodka fizyki. Razem ze Stanisławem Lorią zbudował fundamenty polskiej szkoły ferromagnetyzmu i wytyczył kierunki badań, zwłaszcza w zakresie zastosowania materiałów magnetycznych w różnych technologiach. Od 1954 prowadził działalność badawczą, również jako kierownik Zakładu Ferromagnetyków i Ferroelektryków, w poznańskiej filii Instytutu Fizyki PAN.
W badaniach koncentrował się na pracach poświęconych falom spinowym w ferromagnetykach, strukturze domenowej ferromagnetyków oraz cienkim warstwom ferromagnetycznym. Jego głównymi osiągnięciami były syntetyczne opracowania teorii fal spinowych oraz zastosowanie metod teorii pasmowej do opisu własności cienkich warstw magnetycznych. Dzięki jego staraniom podjęto współpracę w zakresie fizyki magnetyzmu między wszystkimi polskimi ośrodkami naukowymi. Był konsultantem powstających nowych ośrodków ferromagnetyzmu, m.in. we Wrocławiu, Gliwicach, Katowicach, Łodzi i Warszawie.
Politechnika Warszawska.
Od 1955 prowadził wykłady na Wydziale Łączności (od 1966 Wydział Elektroniki) Politechniki Warszawskiej, gdzie 1 września 1957 objął Katedrę Fizyki Ogólnej. W 1962 przeniósł się do Warszawy, rezygnując z pracy na UAM, pozostając jedynie kierownikiem poznańskiego Zakładu Ferromagnetyków Instytutu Fizyki PAN. W latach 1964–75 był przewodniczącym zespołu ekspertów, który koordynował badania w dziedzinie ferromagnetyzmu w krajach Rady Wzajemnej Pomocy Gospodarczej. Kierowana przez niego Katedra na Politechnice Warszawskiej stała się podstawą utworzonego w 1965 międzywydziałowego Instytutu Fizyki, którego został dyrektorem. We wrześniu 1969 przeszedł na emeryturę.
Wypromował 50 doktorów i ponad 20 docentów doprowadził do habilitacji, a co najmniej 100 fizyków korzystało z jego wsparcia przy doktoryzowaniu się. Recenzował ponad dwieście sześćdziesiąt rozpraw doktorskich i habilitacyjnych.
Śmierć.
Zmarł 18 lutego 1979 roku w Warszawie, gdzie został pochowany na cmentarzu Powązkowskim w Warszawie (kw. 95–VI–21).
Członkostwo.
Był członkiem m.in.
oraz członkiem wielu rad naukowych, m.in. Instytutu Fizyki PAN, Instytutu Fizyki Molekularnej PAN, Instytutu Fizyki Politechniki Warszawskiej, Międzynarodowego Laboratorium Silnych Pól Magnetycznych we Wrocławiu oraz Instytutu Techniki Jądrowej Akademii Górniczo-Hutniczej. Pełnił funkcje przewodniczącego: Rady Naukowej Polskiego Towarzystwa Cybernetycznego (1964–70) oraz Rady ds. Metrologii Zakładów Metrologicznych Centralnego Urzędu Jakości i Miar w Warszawie (od 1971 Polskiego Komitetu Normalizacji i Miar) (1967–72). Przewodniczył w latach 1959–63 i 1966–71 Komitetowi Fizyki PAN, zorganizował w nim i prowadził Podsekcję Fizyki Magnetyzmu. Był członkiem korespondentem (od 1964) i członkiem rzeczywistym (od 1973) PAN. Należał też do Włoskiego Towarzystwa Fizycznego, Amerykańskiego Towarzystwa Fizycznego, Polskiego Towarzystwa Fizycznego, Polskiego Towarzystwa Przyrodników im. Kopernika, Polskiego Towarzystwa Chemicznego, Polskiego Towarzystwa Matematycznego oraz Polskiego Towarzystwa Filozoficznego
Życie prywatne.
Był żonaty od 1941 z Eugenią z Pogorzelskich, wdową po prof. Stefanie Kempistym, z którą wychowywał Marię Kempisty − córkę żony z pierwszego małżeństwa.
Publikacje.
Autor wielotomowego podręcznika "Fizyka doświadczalna"
oraz m.in.
Odznaczenia.
Odznaczony m.in:

</doc>
<doc id="1619539" url="https://pl.wikipedia.org/wiki?curid=1619539" title="SKA Mińsk">
SKA Mińsk

SKA Mińsk (biał. ФК СКА Мінск) – białoruski klub piłkarski z siedzibą w Mińsku.
Historia.
Chronologia nazw:
Klub założony w 1934 jako BWA Mińsk (biał. БВА - Беларуская ваенная акруга). Klub nazywał się BDCzA Mińsk (biał. БДЧА - Беларускі Дом Чырвонай Арміі), DA Mińsk (biał. ДА - Дом афiцэраў), ADA Mińsk (biał. АДА - Акружны Дом афіцэраў), ASK Mińsk (biał. АСК - Акружны спартыўны клуб), SKWA Mińsk (biał. СКВА - Спартыўны клуб ваеннай акругі), aby w 1960 przyjąć nazwę SKA Mińsk (biał. СКА - Спартовы клюб арміі).

</doc>
<doc id="1619540" url="https://pl.wikipedia.org/wiki?curid=1619540" title="Elvis (album 1956)">
Elvis (album 1956)

Elvis – drugi album nagrany przez Elvisa Presleya a wydany przez wydawnictwo RCA Victor. Album powstał tylko w wersji monofonicznej w październiku 1956 roku i posiada numer katalogowy LPM 1382. Sesja nagraniowa miała miejsce w dniach 1–3 września w studio Radio Recorders w Hollywood. Dodatkowo na płycie pojawił się utwór który został nagrany na wcześniejszy album Presleya. Płyta spędziła cztery tygodnie na pierwszym miejscu listy przebojów Billboard 200.
Listy przebojów.
Album
Single

</doc>
<doc id="1619541" url="https://pl.wikipedia.org/wiki?curid=1619541" title="Beyond the Veil">
Beyond the Veil

Beyond the Veil – drugi album studyjny norweskiego zespołu gothic metalowego Tristania.

</doc>
<doc id="1619545" url="https://pl.wikipedia.org/wiki?curid=1619545" title="Map Room">
Map Room

Map Room (Sala Map) – jedno z pomieszczeń w Białym Domu, zlokalizowane na parterze Rezydencji Wykonawczej. Do czasów prezydentury Theodora Roosevelta służyło prezydentom jako prywatny pokój bilardowy. Następnie zostało zamienione w jedną z sal oficjalnych. Podczas II wojny światowej prezydent Franklin Delano Roosevelt zapoznawał się tam z mapami pokazującymi aktualną sytuację na frontach i wydawał dyspozycje armii – stąd wzięła się dzisiejsza nazwa sali. W czasie zarządzonej przez prezydenta Trumana przebudowy Białego Domu został mu nadany wystrój naśladujący styl angielski z końca XVIII wieku. Przez pewien czas mieściło się tam biuro kuratora Białego Domu, odpowiedzialnego za utrzymanie prezydenckiej kolekcji dzieł sztuki.
17 sierpnia 1998 prezydent Bill Clinton – jako pierwsza w historii USA urzędująca głowa państwa – składał w Sali Map zeznania pod przysięgą w sprawie tzw. afery rozporkowej. Przesłuchiwał go specjalny prokurator Kenneth Starr, zaś zeznania były nagrywane, a później zostały wyemitowane w telewizji. 21 stycznia 2009 prezydent Barack Obama złożył w Sali Map powtórną przysięgę prezydencką. Poprzedniego dnia – podczas jego oficjalnej inauguracji na Kapitolu – w wyniku błędu przewodniczącego Sądu Najwyższego Johna Robertsa, przysięga została złożona w nieco innym brzmieniu niż przewidziane w konstytucji. Aby wykluczyć wszelkie wątpliwości, Roberts ponownie zaprzysiężył Obamę podczas kameralnej uroczystości bez udziału mediów.

</doc>
<doc id="1619546" url="https://pl.wikipedia.org/wiki?curid=1619546" title="Holostei">
Holostei



</doc>
<doc id="1619549" url="https://pl.wikipedia.org/wiki?curid=1619549" title="Flaga Kijowa">
Flaga Kijowa

Flaga Kijowa - jest to prostokątny płat tkaniny o barwie lazurowej. Na środku flagi umieszczony jest herb Kijowa, który przedstawia Michała Archanioła w białych szatach trzymającego w prawej ręce płonący miecz, a w lewej tarczę.
Flaga i herb zostały przyjęte uchwałą Rady Miasta Kijowa w roku 1995.

</doc>
<doc id="1619550" url="https://pl.wikipedia.org/wiki?curid=1619550" title="Flaga Kamieńca Podolskiego">
Flaga Kamieńca Podolskiego

Flaga Kamieńca Podolskiego – prostokątny płat tkaniny o barwie błękitnej. 
Na środku flagi umieszczony jest herb Kamieńca Podolskiego, który przedstawia złote słońce z 16 promieniami.

</doc>
<doc id="1619551" url="https://pl.wikipedia.org/wiki?curid=1619551" title="Reguła trzech">
Reguła trzech



</doc>
<doc id="1619554" url="https://pl.wikipedia.org/wiki?curid=1619554" title="Alpheus P. Hodges">
Alpheus P. Hodges

Alpheus P. Hodges (ur. 1822, zm. ?) – pierwszy burmistrz Los Angeles (amerykańskie prawa miejskie Los Angeles uzyskało w 1850 roku, w latach 1848–1850 funkcję tę sprawował Stephen Clark Foster). Lekarz, podczas sprawowania funkcji był także miejskim koronerem (Los Angeles podówczas liczyło 1610 mieszkańców).

</doc>
<doc id="1619557" url="https://pl.wikipedia.org/wiki?curid=1619557" title="Dehydrogenaza NADH">
Dehydrogenaza NADH

Dehydrogenaza NADH, oksydoreduktaza NADH-ubichinon, kompleks I łańcucha oddechowego (EC 1.6.5.3) – jest to enzym obecny w wewnętrznej błonie mitochondrów eukariotów oraz błonach komórkowych prokariotów. Rozpoczyna szereg reakcji określanych jako łańcuch oddechowy poprzez utlenianie NADH przy jednoczesnej redukcji ubichinonu obecnego w błonie. Przeniesieniu dwóch elektronów pobranych z NADH na ubichinon prowadzi do powstania ubichinolu, jednocześnie cztery protony przez kompleks przenoszone są na zewnętrzną stronę błony białkowo-lipidowej.
Różnica stężeń jonów H+ oraz różnica ładunków powstająca w wyniku przenoszenia protonów określana jako gradient elektrochemiczny jest wykorzystywana przez syntazę ATP do syntezy kluczowego w energetyce komórki związku – ATP. Dehydrogenaza NADH odpowiedzialna jest za wytworzenie około 40% gradientu protonów powstającego w wyniku działania łańcucha oddechowego.
W mitochondriach ssaków dehydrogenaza NADH jest dużym kompleksem błonowym, składającym się z 45 różnych podjednostek. Podejrzewa się także istnienie podjednostki 46. Masa całego kompleksu I przekracza 1000 kDa. U prokariotów enzym składa się z zaledwie z 14 różnych podjednostek o łącznej masie 550 kDa. Zarówno mitochondrialny, jak i prokariotyczny kompleks ma kształt litery L z jednym ramieniem osadzonym w błonie a drugim wystającym po stronie macierzy mitochondrialnej lub cytoplazmy u bakterii. W skład kompleksu wchodzi mononukleotyd flawinowy (FMN), który odbiera elektrony z NADH oraz osiem lub dziewięć centrów żelazo-siarkowych.
Z niedoborem lub niewłaściwym działaniem dehydrogenazy NADH związane są choroby układu nerwowego człowieka takie jak dziedziczna neuropatia nerwu wzrokowego Lebera i choroba Parkinsona.
Stosowanym podczas badań nad dehydrogenazą NADH inhibitorem jest rotenon blokujący miejsce przyłączania ubichinonu do kompleksu.
Linki zewnętrzne.
 - Dehydrogenaza NADH

</doc>
<doc id="1619562" url="https://pl.wikipedia.org/wiki?curid=1619562" title="John G. Nichols">
John G. Nichols

John Greg Nichols (ur. 1813, zm. 1898) – amerykański polityk, burmistrz Los Angeles, funkcję tę pełnił dwukrotnie w latach 1852–1853 oraz 1856–1859.
Przedsiębiorca. Jego syn był pierwszym Amerykaninem urodzonym w Los Angeles. Za jego rządów otwarto pierwszą izbę chorych w Los Angeles, która była prowadzona przez Siostry Miłosierdzia oraz drugą publiczną szkołę w mieście.

</doc>
<doc id="1619563" url="https://pl.wikipedia.org/wiki?curid=1619563" title="The Football Association">
The Football Association

The Football Asssociation (nazywana również w skrócie The FA) – związek piłkarski działający na terenie Anglii oraz dependencji Korony brytyjskiej: Guernsey, Jersey i Wyspie Man. Do FIFA The FA został włączony w roku 1905, zaś do UEFA w roku 1954, należy także do IIGA. Dzieli się na 51 regionalnych związków piłki nożnej
Początki.
Inicjatorem powołania do życia związku był Ebenezer Cobb Morley, który zorganizował 26 października 1863 konferencję we Freemasons` Tavern na Great Queen Street w Londynie. Wzięli w niej udział przedstawiciele dwunastu londyńskich i podlondyńskich klubów i szkół: Barnes, Blackheath, Perceval House, Blackheath Proprietary School, Charter-house School, Crystal Palace, Crusaders, Forest of Leytonstone, Kensington School, No Names of Kilburn, Surbiton i War Office Club. Nie pojawił się nikt z takich ośrodków (które miały niemałe osiągnięcia), jak: Cambridge, Sheffield, Nottingham oraz szkół w Harrow, Eton i Winchester. Przez kolejne sześć tygodni spotykano się jeszcze sześć razy, by uzgodnić i zatwierdzić przepisy gry. Zasady, opublikowane 8 grudnia 1863 zawierały 13 punktów. Dwunasty z nich zawierał przepis, który zakazywał dotykania piłki rękami, co finalnie oddzieliło piłkę nożną od rugby. Pierwszy mecz według nowych zasad odbył się w sobotę 9 stycznia 1864 w parku Battersea.
Rozgrywki.
Rozgrywki prowadzone przez FA:
Zobacz też.
Reprezentacja narodowa
Reprezentacje regionalne:

</doc>
<doc id="1619564" url="https://pl.wikipedia.org/wiki?curid=1619564" title="Queen II Tour">
Queen II Tour

Queen II Tour – trasa koncertowa brytyjskiej grupy rockowej Queen promująca album "Queen II". Trwała od 1 marca 1974 do 11 maja 1974 i objęła Stany Zjednoczone i Wielką Brytanię.
Amerykańska odnoga trasy koncertowej miała obejmować więcej koncertów, lecz zostały one odwołane przez problemy zdrowotne gitarzysty zespołu, Briana Maya.
Program koncertów.
Pozostałe utwory (rzadziej grane):

</doc>
<doc id="1619565" url="https://pl.wikipedia.org/wiki?curid=1619565" title="The FA">
The FA



</doc>
<doc id="1619570" url="https://pl.wikipedia.org/wiki?curid=1619570" title="Hiromichi Yahara">
Hiromichi Yahara

 – pułkownik japońskich sił lądowych.
Kariera wojskowa.
Po ukończeniu akademii wojskowej w 1923, Yahara został przydzielony do 54. Pułku Piechoty, a następnie w 1925 do 63. Pułku.
W 1926 wstąpił do Army War College, który ukończył w 1929 i powrócił do 63. Pułku.
W 1930 został przeniesiony do Departamentu Kadr Ministerstwa Wojny.
W 1933 został wysłany do USA w ramach wymiany osobowej. Odwiedził Wilmington, Delaware, Boston, Massachusetts, Waszyngton. Przez sześć miesięcy służył w 8. Pułku Piechoty w Fort Moultrie.
Po powrocie do Japonii w 1935 ponownie został przydzielony do Departamentu Kadr Ministerstwa Wojny, a w 1937 wyznaczony jako instruktor w Army War College. Spędził trzy miesiące w Chinach jako oficer sztabowy 2. Armii.
W 1938 po powrocie z Chin został ponownie instruktorem, a następnie w 1940 wysłany jako agent do Syjamu, Birmy i na Malaje. W lipcu 1941 otrzymał nominację na asystenta attaché wojskowego w Bangkoku. Uczestniczył tam w negocjacjach dotyczących pokojowej okupacji Syjamu.
W marcu 1944 został przeniesiony na Okinawę jako doradca ze sztabu generalnego. Służył tam jako starszy oficer sztabowy w kwaterze głównej 32. Armii.
W lipcu 1945 został schwytany przez armię amerykańską.

</doc>
<doc id="1619575" url="https://pl.wikipedia.org/wiki?curid=1619575" title="Parafrazowanie">
Parafrazowanie



</doc>
<doc id="1619577" url="https://pl.wikipedia.org/wiki?curid=1619577" title="Crawford Gallery">
Crawford Gallery

The Crawford Municipal Art Gallery jest publiczną galerią w Corku (Irlandia).
Od 1979 galeria znajduje się w centrum Cork, w budynku, który kiedyś był Budynkiem Celnym, zbudowanym w 1724. Budynek ten był przebudowany i powiększony w 2000 i jest połączeniem stylu georgiańskiego i modernizmu. 
Galeria oferuje stałą ekspozycję sztuki irlandzkiej i europejskiej razem z kolekcją klasycznych greckich i romańskich posągów autorstwa Antonio Canova. Zostały one przywiezione do Corku w 1818 z Watykanu. 
Royal Cork Institute otrzymał je od Stowarzyszenia Sztuk Pięknych w Cork, a które to stowarzyszenie otrzymało je od księcia regenta późniejszego króla Jerzego IV Hanowerskiego. On z kolei otrzymał je od papieża Piusa VII, który zlecił Antonio Canova zrobienie odlewów z figur znajdujących się w Watykanie. 
Galeria posiada także czasowe wystawy, jak również ma działalność edukacyjną oferując różne programy badawcze. 

</doc>
<doc id="1619582" url="https://pl.wikipedia.org/wiki?curid=1619582" title="Jean-Sébastien Jaurès">
Jean-Sébastien Jaurès

Jean-Sébastien Jaurès (ur. 30 września 1977 w Tours) – francuski piłkarz występujący na pozycji obrońcy.
Kariera.
Jaurès jest wychowankiem klubu Tours FC. W 1991 roku trafił do juniorskiej ekipy zespołu AJ Auxerre, a w 1996 roku został włączony do jego pierwszej drużyny. W pierwszej lidze francuskiej zadebiutował 22 lutego 1997 w przegranym 0:2 meczu z Montpellier HSC. W 2003 roku zdobył z klubem Puchar Francji. 2 sierpnia 2003 w przegranym 1:2 pojedynku z OGC Nice strzelił swojego pierwszego gola w lidze. W 2005 roku wraz z Auxerre ponownie zdobył Puchar Francji. W barwach Auxerre przez 12 lat, Jaurès rozegrał 235 spotkań i zdobył 4 bramki w Ligue 1.
Latem 2008 roku Jaurès odszedł do niemieckiej Borussii Mönchengladbach grającej w Bundeslidze. Zadebiutował w niej 17 sierpnia 2008 w przegranym 1:3 spotkaniu z VfB Stuttgart. Barwy Borussii reprezentował do 2011 roku, po czym zakończył karierę.

</doc>
<doc id="1619583" url="https://pl.wikipedia.org/wiki?curid=1619583" title="Jean-Sebastien Jaures">
Jean-Sebastien Jaures



</doc>
<doc id="1619586" url="https://pl.wikipedia.org/wiki?curid=1619586" title="USDA">
USDA



</doc>
<doc id="1619587" url="https://pl.wikipedia.org/wiki?curid=1619587" title="Stop loss">
Stop loss



</doc>
<doc id="1619589" url="https://pl.wikipedia.org/wiki?curid=1619589" title="Philipp Otto Runge">
Philipp Otto Runge

Philipp Otto Runge (ur. w 1777 w Wolgast, zm. w 1810 w Hamburgu) – niemiecki malarz i rysownik romantyczny, portrecista. Studiował pod okiem Jensa Juela w Królewskiej Duńskiej Akademii Sztuk w latach 1799–1801. Przeniósł się potem do Drezna, gdzie poznał Caspara Davida Friedricha, a od 1803 mieszkał i tworzył w Hamburgu, gdzie w 1810 zmarł.

</doc>
<doc id="1619590" url="https://pl.wikipedia.org/wiki?curid=1619590" title="Les Dernières Nouvelles d’Alsace">
Les Dernières Nouvelles d’Alsace

Les Dernières Nouvelles d’Alsace – francuski dziennik regionalny wydawany na terenie Alzacji.
Założony w 1877 roku przez Heinricha Ludwiga Kaysera. Siedziba gazety znajduje się mieście Strasburg. Oprócz tego dziennik ma 18 redakcji lokalnych usytuowanych w największych miastach regionu.
Redaktorem naczelnym dziennika Les Dernières Nouvelles d’Alsace jest Gérard Lignac, natomiast właścicielem – grupa medialna "Groupe EBRA".
Z dziennym nakładem wynoszącym 208 641 egzemplarzy dziennik jest najpopularniejszą gazetą na terenie Alzacji. Około 10% całego nakładu jest wydawane w języku niemieckim, który jest przeznaczony dla zamieszkujących region niemieckich Alzatczyków.
Obecnie dziennik zatrudnia ponad 850 osób oraz 200 dziennikarzy. W 1995 roku „Les Dernières Nouvelles d’Alsace” stał się pierwszym czasopismem we Francji, które dokonało internetowej prezentacji własnej strony.

</doc>
<doc id="1619592" url="https://pl.wikipedia.org/wiki?curid=1619592" title="King Abdullah University of Science and Technology">
King Abdullah University of Science and Technology

King Abdullah University of Science and Technology (KAUST) Uniwersytet Nauki i Techniki Króla Abdullaha – prywatna saudyjska uczelnia, zlokalizowana w Thuwal w pobliżu Dżuddy. 
Uczelnia została założona w 2009 roku. Jest to pierwsza saudyjska uczelnia, z koedukacyjnym kampusem.
Kampus tego uniwersytetu jest położony w odległości 80 kilometrów od miejscowości Dżudda na wybrzeżu Morza Czerwonego. Zajmuje on powierzchnię 36 kilometrów kwadratowych, został wybudowany od podstaw przez firmę Saudi Aramco (jednego z udziałowców uczelni) za kwotę 10 mld riali, (ok. 2,6 mld $). 
Struktura organizacyjna uczelni ma charakter interdyscyplinarny i składa się z trzech dywizji:

</doc>
<doc id="1619594" url="https://pl.wikipedia.org/wiki?curid=1619594" title="Zakon Braci Mniejszych Obserwantów">
Zakon Braci Mniejszych Obserwantów

Zakon Braci Mniejszych Obserwantów (obserwanci) – nurt obserwancki w Zakonie Braci Mniejszych, zwanych franciszkanami. Wspólnota zakonna została założona w 1209 przez św. Franciszka z Asyżu. Zakon ów został podzielony w 1517 roku na Zakon Braci Mniejszych Konwentualnych oraz Zakon Braci Mniejszych.
Historia.
W wyniku reformy mającej swe początki w XIV w., a uwieńczonej bullą papieża Leona X "Ite et vos ad vineam meam" (1517), założony w 1209 przez św. Franciszka Zakon Braci Mniejszych podzielił się na dwie, a potem na trzy części: Braci Mniejszych (OFM), Braci Mniejszych Konwentualnych (OFMConv.) i Kapucynów (OFMCap.). Bulla nie położyła kresu dalszym podziałom. Zakon Braci Mniejszych powstał z dwóch grup będących ośrodkami reformy: cis-montanów i ultra-montanów. W XVI w. doszli do nich: reformaci, rekolekci i alkantarzyści. Wszystkie pięć grup posiadało swoją autonomię, uznając jednocześnie władzę jednego Ministra Generalnego. 
W czasie powrotu do pierwotnej struktury zakonu św. Bernardyn ze Sieny zapoczątkował tzw. ruch obserwancki. Jego uczeń, św. Jan Kapistran, przybywszy 28 sierpnia 1453 r. do Krakowa, głosił niebywałe kazania, które gromadziły tłumy na Rynku w Krakowie. 8 września 1453 św. Jan Kapistran założył pierwszy klasztor obserwantów w Krakowie pod wezwaniem św. Bernardyna ze Sieny. W ten sposób święty Jan zapoczątkował powstanie polskiej prowincji zakonu Braci Mniejszych Obserwantów. Na ziemiach polskich obecni byli tylko cis-montanie, zwani bernardynami, oraz reformaci. 
W 1897 papież Leon XIII dokonał ujednolicenia autonomicznych gałęzi Zakonu, m.in. wprowadzenia jednolitego habitu. Udało się to połowicznie. W wielu miejscach, także i w Polsce, bracia z różnych grup autonomicznych, mimo tego samego terytorium, zachowali niezależność swych prowincji. Wciąż w użyciu są także tradycyjne nazwy. Władze zakonne nakazały jednak, by członkowie prowincji, których korzenie w jakimś stopniu sięgają czasów obserwanckich, zaprzestały używania nazw tradycyjnych, tzn. bernardyni i reformaci. Wszyscy prowincjałowie polscy potwierdzili przyjęcie tej decyzji generała w oświadczeniu z 8 maja 1991.
Strojem zakonnym był brązowy habit przepasany białym sznurem oraz kaptur. Częścią ubioru była również koronka franciszkańska (zwana też "koronką seraficką") i piuska.

</doc>
<doc id="1619595" url="https://pl.wikipedia.org/wiki?curid=1619595" title="Jochen Sachse">
Jochen Sachse

Jochen Sachse (ur. 2 października 1948 we Frankenberg/Sa.) – niemiecki lekkoatleta, młociarz, reprezentujący w ciągu swojej kariery NRD.

</doc>
<doc id="1619596" url="https://pl.wikipedia.org/wiki?curid=1619596" title="Flaga Odessy">
Flaga Odessy

Flaga Odessy – jest to prostokątny płat tkaniny podzielony w słup na 3 pasy jednakowej szerokości o barwach; czerwonej, białej i żółtej.
Na białym (środkowym) tle flagi centralnie położony jest herb Odessy, który przedstawia na czerwonej tarczy herbowej umieszczonej w złotym kartuszu, srebrną kotwicę o czterech hakach. &lt;br&gt; Flaga i herb zostały przyjęte uchwałą Rady Miasta Odessy 29 czerwca 1999 roku.

</doc>
<doc id="1619600" url="https://pl.wikipedia.org/wiki?curid=1619600" title="Baszir Dżemajel">
Baszir Dżemajel



</doc>
<doc id="1619601" url="https://pl.wikipedia.org/wiki?curid=1619601" title="Bashir Gemayel">
Bashir Gemayel



</doc>
<doc id="1619607" url="https://pl.wikipedia.org/wiki?curid=1619607" title="Colombey-les-Deux-Eglises">
Colombey-les-Deux-Eglises



</doc>
<doc id="1619612" url="https://pl.wikipedia.org/wiki?curid=1619612" title="Enterprise NCC-1701-E">
Enterprise NCC-1701-E



</doc>
<doc id="1619613" url="https://pl.wikipedia.org/wiki?curid=1619613" title="Alkalimetria">
Alkalimetria



</doc>
<doc id="1619614" url="https://pl.wikipedia.org/wiki?curid=1619614" title="Tea Bosboom-Łanczawa">
Tea Bosboom-Łanczawa



</doc>
<doc id="1619616" url="https://pl.wikipedia.org/wiki?curid=1619616" title="Queen Tour">
Queen Tour

Queen Tour – pierwsza trasa koncertowa brytyjskiej grupy rockowej Queen, promująca album "Queen". Trwała od 13 września 1973 do 27 stycznia 1974. Koncerty tej trasy odbywały się głównie w Wielkiej Brytanii. Zespół pełnił rolę supportu dla Mott the Hoople. W programie znalazły się utwory z promowanego albumu i następnego – "Queen II", a także kilka coverów, które Queen często później wykonywał na koncertach (m.in. „Jailhouse Rock”, „Be Bop A Lula” i „Big Spender”), oraz inne utwory.
Program koncertów.
Bisy:
Pozostałe utwory (rzadziej grane):

</doc>
<doc id="1619618" url="https://pl.wikipedia.org/wiki?curid=1619618" title="Amt Dömitz-Malliß">
Amt Dömitz-Malliß

Amt Dömitz-Malliß – niemiecki związek gmin leżący w landzie Meklemburgia-Pomorze Przednie, w powiecie Ludwigslust-Parchim Siedziba związku znajduje się w mieście Dömitz. Najbardziej na południe położony związek gmin w Meklemburgii-Pomorzu Przednim.
Związek powstał 13 czerwca 2004 r. z połączenia dwóch innych związków: Dömitz i Malliß. 
W skład związku wchodzi siedem gmin:
Współpraca międzynarodowa.
Związek współpracuje w Polsce z gminą Białogard, w powiecie białogardzkim, w województwie zachodniopomorskim.

</doc>
<doc id="1619619" url="https://pl.wikipedia.org/wiki?curid=1619619" title="Kingdom Come">
Kingdom Come



</doc>
<doc id="1619621" url="https://pl.wikipedia.org/wiki?curid=1619621" title="Ian Millington">
Ian Millington

Ian Millington - amerykański programista, autor kilku książek oraz kursów o tematyce programowania różnych aplikacji, w szczególności gier wideo. Specjalista w dziedzinie sztucznej inteligencji, wsparcia decyzyjnego i tworzenia silników fizycznych dla gier wideo. Ponadto pionier technologii AJAX.

</doc>
<doc id="1619625" url="https://pl.wikipedia.org/wiki?curid=1619625" title="Jechiel Danziger">
Jechiel Danziger

Jechiel Danziger (ur. 1828 w Grójcu, zm. 21 stycznia 1894 w Aleksandrowie Łódzkim) – rabin, pierwszy cadyk chasydzkiej dynastii Aleksander.
Był synem Szragi Fajwla Danzigera z Grójca, założyciela dynastii chasydzkiej. Był uczniem Israela Icchaka Kalisza z Warki. Po śmierci swego ojca w 1848 roku został cadykiem. Rezydował w Grójcu, Pilicy, Tuszynie i od 1878 roku w Aleksandrowie Łódzkim, z którego uczynił ważny ośrodek życia chasydzkiego. W swoim testamencie miał zabronić publicznych pochwał własnej osoby.
Jest pochowany na cmentarzu żydowskim w Aleksandrowie Łódzkim. Jego następcą został syn Jerachmiel Izrael Izaak Danziger.

</doc>
<doc id="1619627" url="https://pl.wikipedia.org/wiki?curid=1619627" title="CID">
CID



</doc>
<doc id="1619628" url="https://pl.wikipedia.org/wiki?curid=1619628" title="Fasola ostrolistna">
Fasola ostrolistna

Fasola ostrolistna ("Phaseolus acutifolius") – gatunek rośliny z rodziny bobowatych. Pochodzi z północnej i środkowej Ameryki.
Morfologia.
Roślina roczna dorastająca do 2 metrów długości, o bardzo długich, wijących się pędach. Posiada duże, trójlistkowe liście. Kwiatostany typu skąpokwiatowego, motylkowe w barwie od białej do różowej. Owocem jest strąk z niewielkimi nasionami w barwie od żółtej do ciemnofioletowych.
Zastosowanie.
Cenna roślina pastewna odporna na suszę. Jest uprawiana w płd. stanach USA, w Ameryce Środkowej, w Chile, w krajach dawnego ZSRR i w Australii.

</doc>
<doc id="1619629" url="https://pl.wikipedia.org/wiki?curid=1619629" title="Phaseolus acutifolius">
Phaseolus acutifolius



</doc>
<doc id="1619632" url="https://pl.wikipedia.org/wiki?curid=1619632" title="Wspólne stanowiska">
Wspólne stanowiska

Wspólne stanowiska to jeden z instrumentów, za pomocą których Unia Europejska prowadzi wspólną politykę zagraniczna i bezpieczeństwa.
Zgodnie z Traktatem o Unii Europejskiej wspólne stanowiska określają "podejście Unii do danego problemu o charakterze geograficznym lub przedmiotowym." Traktatowo organem odpowiedzialnym za ich ustalanie jest Rada Unii Europejskiej, która podejmuje decyzje na zasadzie jednomyślności, jednak zazwyczaj prezydencja przygotowuje większość dokumentów, a szczegóły tekstów są ustalane za pośrednictwem Korespondentów Europejskich (COREU).
Państwa członkowskie nie mają obowiązku osiągnięcia wspólnego stanowiska, jednak, gdy zostanie ono ustalone, są one zobowiązane do stosowania się do niego poprzez kształtowanie krajowej polityki zagranicznej według unijnych ustaleń. Muszą także je popierać na forach organizacji i konferencji międzynarodowych. Francja i Wielka Brytania, jako stali członkowie Rady Bezpieczeństwa ONZ są dodatkowo zobowiązani do działania wewnątrz tego organu wedle wytycznych Unii i bronić jej interesów, przestrzegając jednocześnie Karty Narodów Zjednoczonych.
Traktat amsterdamski zobowiązał także misje dyplomatyczne i konsularne państw członkowskich, delegacje Komisji Europejskiej w państwach trzecich i na konferencjach międzynarodowych, a także ich przedstawicielstwa w organizacjach międzynarodowych do współpracy ze sobą, tak aby zapewnić poszanowanie i wprowadzenie w życie wspólnych stanowisk oraz wspólnych działań przyjętych przez Radę Unii Europejskiej. Mają one dokonywać tego umacniając współpracę, wymieniając informacje oraz dokonując wspólnych ocen.

</doc>
<doc id="1619633" url="https://pl.wikipedia.org/wiki?curid=1619633" title="Nie ma się z czego śmiać">
Nie ma się z czego śmiać

Nie ma się z czego śmiać (w Polsce wydana także pod tytułem Nic śmiesznego, oryg. "No Laughing Matter") – autobiograficzna książka Josepha Hellera napisana wspólnie ze Speedym Vogelem, opisująca historię choroby autora. Rozdziały książki są na zmianę autorstwa Hellera i Vogela.
W książce Heller opisuje historię swojej choroby. 13 grudnia 1981 roku zapadł on na zespół Guillaina-Barrégo, który go częściowo sparaliżował. Tego samego dnia Heller trafił na oddział intensywnej opieki medycznej szpitala Mount Sinai, w którym pozostał, aż do 26 stycznia następnego roku, kiedy to jego stan poprawił się na tyle, że zezwalał na przeniesienie pisarza do Instytutu Medycyny Rehabilitacyjnej Ruska. Heller w końcu wydobrzał na tyle, że mógł zostać wypisany ze szpitala. W 1984 roku rozwiódł się ze swoją żoną Shirley (był z nią w związku od 35 lat) i ożenił się z Valerie Humphries - pielęgniarką, która się nim opiekowała podczas choroby.
Heller w książce opisuje swoje perypetie związane z chorobą, a także pomoc i serdeczność, których doświadczył ze strony swoich wieloletnich przyjaciół, m.in.: Dustina Hoffmana, Mela Brooksa, Maria Puzo czy George'a Mandela. Choroba jest także okazją, by wspomnieć wcześniejsze lata swojej znajomości z nimi. Współautorem książki jest Speed Vogel, przyjaciel Hellera od ponad dwudziestu lat, który pozostawał z nim blisko podczas całego okresu choroby i rehabilitacji i opisuje jak opiekował się pisarzem w tym czasie. Książka opisuje także jak Vogel trafił do sfer towarzyskich Hellera, reprezentując go i zastępując, gdy ten leży w chorobie, i nawet przyjeżdżając w jego zastępstwie na Międzynarodowy Festiwal Filmowy w Cannes.

</doc>
<doc id="1619637" url="https://pl.wikipedia.org/wiki?curid=1619637" title="Kościół Matki Bożej Pocieszenia w Żyrardowie">
Kościół Matki Bożej Pocieszenia w Żyrardowie

Kościół pw. Matki Bożej Pocieszenia w Żyrardowie (kościół farny) – główny kościół rzymskokatolicki Żyrardowa, a zarazem jedna z największych budowli sakralnych na Mazowszu.
Historia.
Wraz z utworzeniem w Żyrardowie parafii katolickiej w 1898 r. zawiązał się "Komitet Budowy Kościoła Parafialnego Katolickiego w Żyrardowie", któremu przewodniczył Kazimierz Sobański z Guzowa. Bezpośrednio po erygowaniu nowej parafii, w maju 1898 r. Karol Dittrich jr. ofiarował na cel budowy 50 000 rubli, zaś w liście skierowanym do proboszcza ks. Władysława Żaboklickiego z dnia 25 marca 1899 poinformował o przekazaniu kolejnych 45 000 rubli w imieniu swoim i rodziny. Będący właścicielem cegielni w Radziejowicach Zarząd Towarzystwa Akcyjnego Zakładów Żyrardowskich podarował ponad 3000 000 sztuk radzejowickiej cegły (wypalanych w kilkudziesięciu różnych kształtach), którą dostarczano na plac budowy po 12,5 rb za 1000 sztuk przez okres dwóch lat.
Zbudowany został w latach 1900-1903 w stylu neogotyckim według projektu Józefa Piusa Dziekońskiego na placu podarowanym przez hrabiego Feliksa Sobańskiego. Kubatura budowli wynosi 12870 m3 a jej wyniosłe wieże (ponad 70 m wysokości) górują i dziś nad całym miastem.
Architektura.
Przez niektórych badaczy styl kościoła jest określany mianem gotyku nadwiślańskiego, jednak należy pamiętać, że za takim określeniem przemawia w zasadzie jedynie łączenie nagiego lica ścian (pozbawionego tynku) z płaszczyznami pokrytymi tynkiem; poza tym za tego typu określeniem nie przemawiają żadne inne argumenty.
Także takie aspekty jak stopień komplikacji bryły, ogromna liczba form profili, a także zastosowanie w dekoracji elewacji (zwłaszcza najbardziej reprezentacyjnej fasady zachodniej), elementów kamiennych o bardzo skomplikowanej rzeźbie, takich jak wimpergi, balustrady czy pinakle (zwłaszcza w górnej części portalu głównego wejścia) raczej nie znajdują odzwierciedlenia w architekturze gotyku nadwiślańskiego (zwłaszcza na obszarze Mazowsza gotyk miał szczególnie prowincjonalny charakter), z kolei przykłady wprowadzenia elementów kamieniarki (także takich o bardzo skomplikowanych formach) w kościele ceglanym można spotkać na przykład w kościele Mariackim w Krakowie). Za pierwowzór kościoła żyrardowskiego przyjmuje się najczęściej Katedrę Kolońską z lat 1248-1880; podobieństwo formy jest jednak nazbyt ogólne i sprowadza się w zasadzie do schematu dwuwieżowej (Katedra kolońska jest pod tym względem wyjątkiem na obszarze niemieckim) bazyliki z transeptem, charakterystycznej dla budownictwa gotyckiego we Francji. Za pierwowzór większości tego typu kościołów powstających od połowy XIX wieku do początku wieku XX należałoby uznać raczej Kościół Wotywny w Wiedniu (Votivkirche) zbudowany między 1855 a 1879 rokiem na wzór katedr francuskich z XIII stulecia.
Układ fasady kościoła Matki Bożej Pocieszenia w Żyrardowie jest bardzo podobny do układu fasady kościoła wiedeńskiego, Kościół Wotywny zbudowany przez Heinricha von Ferstela wyróżnia się jednak innym materiałem zastosowanym do budowy (kamień), znacznie bogatszą dekoracją (ażurowe hełmy wież są bliższe architekturze niemieckiej - Kolonia, Fryburg Bryzgowijski), oraz zastosowaniem na szeroką skalę efektów kolorystycznych, szczególnie poprzez ułożenie wielobarwnego wzoru z dachówek na połaciach dachowych, co w specyficzny sposób współgra z dachami wiedeńskiej katedry. Kościół pw. Matki Bożej Pocieszenia w Żyrardowie zalicza się do całej sekwencji dużych świątyń neogotyckich projektowanych przez Józefa Piusa Dziekońskiego; podobne kościoły znajdują się także w innych miastach dawnego zaboru rosyjskiego, między innymi w Białymstoku, Radomiu, Skarżysku-Kamiennej, Warszawie (Katedra Praska pw. św. Floriana). Do czasu zniszczenia przez wycofujące się z Pragi wojska niemieckie Kościół św. Floriana zaliczał się do grona najokazalszych i najbardziej udanych prac Dziekońskiego. Kościoły praski i żyrardowski cechowała zbliżona ilość dekoracji na fasadzie zachodniej. W wyniku odbudowy Kościół św. Floriana utracił dawny kształt fasady, przez co kościół żyrardowski został świątynią z najokazalszą i zdaniem wielu najbardziej wyrafinowaną fasadą ze wszystkich kościołów zrealizowanych przez Dziekońskiego.
Wnętrze.
We wnętrzu kościoła znajdują się 3 wielkie ołtarze: ołtarz główny w prezbiterium został wykonany w latach 1929-1931 w pracowni Wincentego Bogaczyka z Warszawy (wykończony drewnem, z bardzo bogatą dekoracją rzeźbiarską); ołtarz ten ma formę dwuwieżowej fasady kościoła gotyckiego. Od 1903 w nasadzie ołtarza są przechowywane relikwie męczenników - świętych Wiktorii i Romana. 
W ramionach transeptu znajdują się dwa wielkie ołtarze wykonane ze stiuku z przewagą elementów neogotyckich i neobarokowymi figurami świętych. Poświęcone są św. Józefowi i św. Franciszkowi Serafickiemu. W Kaplicy Matki Boskiej Częstochowskiej znajduje się ołtarz pod jej wezwaniem zaprojektowany w stylu neogotyckim i zbudowany przez Feliksa Koneckiego. 
Ponadto w kościele znajdują się cenne secesyjne witraże przypisywane Mehofferowi w rzeczywistości autorem rysunku i kolorystyki witraży jest Jan Kanty Gumowski a wykonawcą Pracownia Witraży Artystycznych
F. Białkowskiego, wielki żyrandol na skrzyżowaniu nawy głównej i transeptu, bardzo oszczędna w formie ambona wykonana w 1909 z surowej cegły z kutym baldachimem pod którym wymalowano gołębicę w locie symbolizującą Ducha Świętego, neogotyckie konfesjonały ustawione w specjalnych niszach, piękna grupa stacji drogi krzyżowej wykonana w 1909 oraz duże zabytkowe organy ufundowane przez Karola Dittricha Jr., a wykonane w 1911 w znanej pracowni organmistrzowskiej braci Rieger. W apsydzie znajdują się dwa duże witraże wykonane przez Feliksa Koneckiego w 1935 r.; witraż po prawej stronie ołtarza głównego przedstawia Maryję z Dzieciątkiem stojącą na polu pełnym kwiatów lnu; za szczególnie ciekawy element kompozycji uchodzi fakt, że Dzieciątko trzyma w dłoni nie berło, lecz wrzeciono. w dolnej części kompozycji znajduje się m.in. wyobrażenie dużej świątyni neogotyckiej, a pod nim umieszczono napis ,Ku uczczeniu pamięci Pierwszego Marszałka Józefa Piłsudskiego - 12 maja 1935 pracownicy zakładów żyrardowskich". Witraż po lewej stronie ołtarza głównego przedstawia ,Serce Chrystusowe"; witraż ten charakteryzuje się zastosowaniem na szeroką skalę barwy czerwonej, tak jak witraż z Maryją wyróżnia się kolorem błękitnym. Po lewej stronie od wejścia do kościoła w przyziemiu wieży południowej znajduje się tablica z danymi dotyczącymi budowy oraz wykazem imion i nazwisk wszystkich dotychczasowych proboszczów; w kruchcie znajduje się także kilka epitafiów.
Maswerki.
Kościół pw. Matki Bożej Pocieszenia wyróżnia się zespołem maswerków, naśladujących wzorce od wczesnogotyckich do tych z gotyku dojrzałego. Maswerki, w które oprawiono witraże naw bocznych zostały wykonane z cegły i naśladują wzorce wczesnogotyckie znane głównie z kościołów wznoszonych we Francji około 2 poł. XII w.. Maswerki w wielkich oknach zamykających północną i południową ścianę transeptu również wykonano z cegły, jednakże duża powierzchnia przeszklenia pozwoliła na wprowadzenie bardziej skomplikowanego podziału okna; maswerki te oraz maswerki witraży w prezbiterium, a także te umieszczone w oknach doświetlających od góry nawę główną, transept i prezbiterium przypominają realizacje z XIII stulecia4. Z kolei maswerki fasady zachodniej oraz dolnych partii wież od północy i południa także nawiązują do francuskich realizacji trzynastowiecznych, jednakże ze względu na reprezentacyjność fasady zachodniej wykuto je w kamieniu oraz wykorzystano większy zasób profili służek.

</doc>
<doc id="1619638" url="https://pl.wikipedia.org/wiki?curid=1619638" title="Liesel Westermann">
Liesel Westermann

Liesel Westermann (ur. 2 listopada 1944) – niemiecka lekkoatletka, dyskobolka, medalistka olimpijska.
Sukcesy.
Westermann była dwukrotnie wybierana sportsmenką roku w Niemczech (1967 i 1969).

</doc>
<doc id="1619639" url="https://pl.wikipedia.org/wiki?curid=1619639" title="Robert Jonquet">
Robert Jonquet

Robert Jonquet (ur. 3 maja 1925 w Paryżu, zm. 18 grudnia 2008 w Reims) – piłkarz zespołu Stade de Reims i reprezentacji Francji. Pięciokrotny mistrz kraju. W latach 1947–1960 wystąpił 58 razy w drużynie narodowej.
Kariera.
Dwukrotnie wystąpił w finale Pucharu Europy z drużyną Stade de Reims. W 1954 zagrał w finałach mistrzostw świata w Szwajcarii W 1958 na mistrzostwach świata w Szwecji zdobył trzecie miejsce z reprezentacją Francji. W 1956 i 1959 roku brał udział w meczach o Puchar Europy, przegrywając za każdym razem z drużyną Realu Madryt.

</doc>
<doc id="1619641" url="https://pl.wikipedia.org/wiki?curid=1619641" title="Jerachmiel Izrael Izaak Danziger">
Jerachmiel Izrael Izaak Danziger

Jerachmiel Izrael Izaak Danziger (ur. 1853, zm. 10 stycznia 1910 w Aleksandrowie Łódzkim) – rabin, drugi cadyk chasydzkiej dynastii Aleksander.
Był synem Jechiela Danzigera i wnukiem Szragi Fajwla Danzigera z Grójca, założyciela dynastii. Był uczniem swego ojca oraz Mordechaja Menachema Mendela Kalisza z Warki. Po śmierci swego ojca w 1894 roku został cadykiem w Aleksandrowie Łódzkim. Był współautorem (wraz z braćmi Becalelem Jairem z Łodzi i Szmuelem Cwi) dzieła "Jismach Israel" (hebr. "Raduj się Izraelu"), opublikowanego w 1911 roku. Jest uważany za najwybitniejszego przedstawiciela dynastii Aleksander.
Jest pochowany na cmentarzu żydowskim w Aleksandrowie Łódzkim. Jego następcą został młodszy brat Szmuel Cwi Hirsz Danziger.

</doc>
<doc id="1619642" url="https://pl.wikipedia.org/wiki?curid=1619642" title="Fasola półksiężycowata">
Fasola półksiężycowata

Fasola półksiężycowata, f. limeńska ("Phaseolus lunatus") – gatunek rośliny jednorocznej z rodziny bobowatych. Występuje na terenach tropikalnych Ameryki Środkowej i Ameryki Południowej.
Zastosowanie.
Roślina uprawiana: jadalne są niedojrzałe strąki oraz dojrzałe nasiona, z których sporządza się przetwory. 
Synonimy.
Gatunek ten opisywany był pod wieloma nazwami:

</doc>
<doc id="1619643" url="https://pl.wikipedia.org/wiki?curid=1619643" title="10 Dywizjon Artylerii Przeciwpancernej">
10 Dywizjon Artylerii Przeciwpancernej

10 Dywizjon Artylerii Przeciwpancernej (10 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Na podstawie rozkazu Nr 0288/Org. Naczelnego Dowódcy WP z 15 października 1945 roku, w składzie 7 Dywizji Piechoty, został rozformowany 10 dywizjon artylerii samochodowej. W jego miejsce, na bazie zlikwidowanej 4 BAPpanc, został sformowany 10 dywizjon artylerii zmotoryzowanej. Kilka miesięcy później, na podstawie rozkazu Nr 046/Org. Naczelnego Dowódcy WP z 27 lutego 1946 roku, jednostka została przeformowana w 10 dywizjon artylerii przeciwpancernej. W 1956 roku jednostka została przeformowana w 2 dywizjon artylerii rakietowej, a w 1966 roku w 2 dywizjon rakiet taktycznych. Jednostka stacjonowała w garnizonie Tarnowskie Góry, a później w Koźlu.
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619644" url="https://pl.wikipedia.org/wiki?curid=1619644" title="Fasola limeńska">
Fasola limeńska



</doc>
<doc id="1619645" url="https://pl.wikipedia.org/wiki?curid=1619645" title="Phaseolus lunatus">
Phaseolus lunatus



</doc>
<doc id="1619646" url="https://pl.wikipedia.org/wiki?curid=1619646" title="Zofia Grzędzińska">
Zofia Grzędzińska

Zofia Grzędzińska (ur. 19 marca 1904 w Janowie Lubelskim, zm. 15 maja 1992 w Łodzi) – bibliotekarka polska, urzędniczka.
Znaczną część dzieciństwa spędziła w Kałudze koło Moskwy. Do Polski powróciła w 1921, uczęszczała do gimnazjum w Brześciu, w 1931 ukończyła studia prawnicze na Uniwersytecie Warszawskim. Od 1933 pracowała w łódzkim Urzędzie Miejskim. Lata okupacji spędziła w Warszawie, gdzie w czasie powstania służyła jako łączniczka Armii Krajowej. W 1945 powróciła do pracy w Łodzi, początkowo była zatrudniona w Urzędzie Wojewódzkim, potem w Zjednoczeniu Przemysłu Skórzanego. W 1964 przeszła na emeryturę.
Bibliotekarstwem zajęła się w późnym wieku. W marcu 1967 uzyskała dyplom dwuletniego Korespondencyjnego Kursu Bibliotekarskiego prowadzonego przez Państwowy Ośrodek Kształcenia Korespondencyjnego Bibliotekarzy. Zatrudniona została wówczas (na tzw. prace zlecone) w dwóch łódzkich bibliotekach: Miejskiej Bibliotece Publicznej im. Ludwika Waryńskiego oraz Bibliotece Uniwersyteckiej. W lutym 1968 objęła, w wymiarze połowy etatu, kierownictwo Biblioteki Oddziału Wojewódzkiego Narodowego Banku Polskiego. Kierowała tą biblioteką specjalną przez 22 lata, kładąc zasługi zarówno dla poszerzenia księgozbioru, jak i wzrostu liczby czytelników. Do 1990 prowadziła ponadto założoną przez siebie na początku lat 50. bibliotekę Klubu Seniora Zjednoczenia Przemysłu Skórzanego. Praca ta miała charakter społeczny.
Była działaczką Okręgu Łódzkiego Stowarzyszenia Bibliotekarzy Polskich. Okręg uhonorował ją uroczystymi obchodami 25-lecia pracy bibliotekarskiej i jednocześnie 85-lecia urodzin w 1989. Była odznaczona m.in. Srebrnym Krzyżem Zasługi i odznaką honorową "Zasłużony Działacz Kultury".

</doc>
<doc id="1619647" url="https://pl.wikipedia.org/wiki?curid=1619647" title="Ha-Miflaga ha-Le’ummit ha-Arawit">
Ha-Miflaga ha-Le’ummit ha-Arawit

Ha-Miflaga ha-Le’ummit ha-Arawit (המפלגה הלאומית הערבית, Ha-Miflāgāh ha-Le’ūmīt ha-‘Aravīt) (pl. Arabska Partia Narodowa) – izraelska prawicowa partia polityczna reprezentująca Arabów. Liderem partii jest Muhammad Kanan.

</doc>
<doc id="1619648" url="https://pl.wikipedia.org/wiki?curid=1619648" title="13 Dywizjon Artylerii Przeciwpancernej">
13 Dywizjon Artylerii Przeciwpancernej

13 Samodzielny Dywizjon Artylerii Przeciwpancernej (13 dappanc) – pododdział artylerii przeciwpancernej ludowego Wojska Polskiego
Formowanie i zmiany organizacyjne.
Zgodnie z rozkazem Naczelnego Dowódcy WP Nr 41 z 6 października 1944 w składzie 10 Dywizji Piechoty zamierzano sformować 13 samodzielny dywizjon artylerii samochodowej (13 sdas) według etatu Nr 04/568 (ros. "13-й отдельный самоходный артиллерийский дивизион"). Dywizjon miał być organizowany w garnizonie Rzeszów. Jednostka otrzymała pięciocyfrowy numer poczty polowej 83748. 10 lutego 1945 stan ewidencyjny dywizjonu liczył pięciu oficerów. Z powodu braku wyszkolonego personelu i dział pancernych SU-76 Naczelny Dowódca WP rozkazem Nr 39/Org. z 28 lutego 1945 nakazał przeformować jednostkę w 13 samodzielny dywizjon artylerii przeciwpancernej według etatu Nr 04/569.
Po zakończeniu działań wojennych dywizjon skierowany został do Klecina, a w lipcu 1945 do Jeleniej Góry. W grudniu 1945 jednostka przeformowana została na pokojowy etat Nr 2/4 o stanie 171 żołnierzy, a w marcu 1946 na etat Nr 2/53 o stanie 162 wojskowych. W tym samym roku dywizjon przeniesiony został do garnizonu Kłodzko. W grudniu 1946 pododdział przeformowany został na etat Nr 2/73. Wiosną 1949 jednostka podporządkowana została dowódcy 11 Dywizji Piechoty. Latem tego roku w Bolesławcu na bazie 13 i 14 dappanc sformowany został 92 pułk artylerii przeciwpancernej.
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619649" url="https://pl.wikipedia.org/wiki?curid=1619649" title="People’s Choice Award">
People’s Choice Award

People’s Choice Award – nagroda wyróżniająca osobistości i osiągnięcia w kulturze masowej. Wręczana od 1975, bazująca na wynikach badań instytutu badania opinii publicznej Gallup Poll. W 2005 po raz pierwszy możliwe było oddawanie głosu poprzez Internet.
Wręczenie nagród odbywa się co roku w styczniu i transmitowane jest przez CBS, a produkowane przez Procter &amp; Gamble Productions. Pierwotnym autorem show był Bob Stivers, który w 1982 sprzedał licencję na nie firmie Procter &amp; Gamble.
Kategorie, w których są wręczane nagrody, nie są stałe. Przykładowo 7 stycznia 2009, z okazji 35-lecia People’s Choice Award i „People Magazine”, jednorazowo wręczono nagrodę w kategorii „Ulubiona gwiazda poniżej 35. roku życia”. W tym samym roku utworzona została kategoria „Ulubiony serial science fiction”. Wśród kategorii, w jakich rozdawane są nagrody, znajdują się m.in. te dla ulubionych aktorów, filmów, seriali, piosenek, superbohaterów, teleturniejów czy "reality shows".

</doc>
<doc id="1619652" url="https://pl.wikipedia.org/wiki?curid=1619652" title="14 Dywizjon Artylerii Przeciwpancernej">
14 Dywizjon Artylerii Przeciwpancernej

14 Samodzielny Dywizjon Artylerii Przeciwpancernej (14 sdappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Wchodził w skład 11 Dywizji Piechoty. Stacjonował w garnizonie Żary. W grudniu 1945 jednostka przeformowana została na pokojowy etat Nr 2/4 o stanie 171 żołnierzy, a w marcu 1946 na etat Nr 2/53 o stanie 162 wojskowych. W grudniu 1946 pododdział przeformowany został na etat Nr 2/73. Latem 1949 w Bolesławcu na bazie 13 i 14 dappanc sformowany został 92 pułk artylerii przeciwpancernej.
Dowódcy dywizjonu.
mjr Czesław Czubryt-Borkowski
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619657" url="https://pl.wikipedia.org/wiki?curid=1619657" title="Clifford Jones">
Clifford Jones

Clifford L. Jones (ur. 31 grudnia 1927 – zm. 7 maja 2008) - były amerykański polityk republikański ze stanu Pensylwania. Sprawował funkcje sekretarza handlu, przemysłu i pracy. Zmarł na raka prostaty.

</doc>
<doc id="1619660" url="https://pl.wikipedia.org/wiki?curid=1619660" title="1 Dywizjon Artylerii Przeciwpancernej">
1 Dywizjon Artylerii Przeciwpancernej

1 Dywizjon Artylerii Przeciwpancernej (1 dappanc) – samodzielny pododdział artylerii przeciwpancernej ludowego Wojska Polskiego.
Wchodził w skład 1 Warszawskiej Dywizji Piechoty im. Tadeusza Kościuszki. Stacjonował w garnizonie Legionowo.
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619661" url="https://pl.wikipedia.org/wiki?curid=1619661" title="Olle Tandberg">
Olle Tandberg

Olle Tandberg, właściwie Olof Peder Tandberg (ur. 12 października 1918 w Sztokholmie, zm. 26 grudnia 1996 w Nace, region Sztokholm) – szwedzki bokser kategorii ciężkiej, dwukrotny złoty medalista Mistrzostw Europy, zawodowy mistrz Europy.
Uczestnicząc w Igrzyskach Olimpijskich w Berlinie 1936, przegrał swoją walkę w ćwierćfinale.
Startując w Mistrzostwach Europy w Mediolanie 1937, zdobył złoty medal. Na następnych Mistrzostwach Europy w Dublinie 1939, broniąc tytułu mistrza, powtórzył osiągnięcie z Mediolanu. W drugiej połowie lat trzydziestych okresu międzywojennego zaliczał się do najlepszych na świecie amatorskich pięściarzy wagi ciężkiej.
Na ringu zawodowym walczył w latach 1941–1949, zostając zawodowym mistrzem Europy w 1943. W swojej karierze zawodowej stoczył 30 walk, z czego 23 pojedynki wygrał, 1 zremisował i 6 przegrał.

</doc>
<doc id="1619662" url="https://pl.wikipedia.org/wiki?curid=1619662" title="15 Dywizjon Artylerii Przeciwpancernej">
15 Dywizjon Artylerii Przeciwpancernej

15 Dywizjon Artylerii Przeciwpancernej (15 dappanc) – samodzielny pododdział artylerii przeciwpancernej ludowego Wojska Polskiego
Historia dywizjonu.
Dywizjon został sformowany w kwietniu 1945 roku w Wielkopolsce. Wchodził w skład 12 Dywizji Piechoty.
W 1945 ochraniał odcinek zachodniej granicy państwa, brał udział w wysiedlaniu ludności niemieckiej i organizacji akcji obsadzania gospodarstw rolnych przez napływających przesiedleńców z terenów centralnej i wschodniej Polski. Zajmował wtedy kwatery we wsi Klempino. Po przejęciu ochrony granicy przez oddziały WOP, dyslokowany został do Szczecina, początkowo do budynków mieszkalnych przy ul. Konopnickiej (róg Witkiewicza), a następnie do koszar przy ul. Łukasińskiego. W 1948 stacjonował w garnizonie Kołobrzeg. W maju 1949 roku został podporządkowany dowódcy 8 Drezdeńskiej Dywizji Piechoty, który na jego bazie sformował 91 Pułk Artylerii Przeciwpancernej.
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619663" url="https://pl.wikipedia.org/wiki?curid=1619663" title="Diana Gansky">
Diana Gansky

Diana Gansky (z domu Sachse, ur. 14 grudnia 1963 w Bergen auf Rügen) – niemiecka lekkoatletka, dyskobolka, podczas kariery reprezentująca NRD.
Sukcesy.
Wyniki uzyskiwane przez Gansky dwukrotnie otwierały listy światowe (1986 &amp; 1987).

</doc>
<doc id="1619665" url="https://pl.wikipedia.org/wiki?curid=1619665" title="Stanisław Mertens">
Stanisław Mertens

Stanisław Mertens, ps. „Stefan Skulski” (, ur. 3 maja 1892 w Łodzi, zm. 21 września 1937 w Moskwie) – polski, białoruski i radziecki działacz komunistyczny.
Życiorys.
W 1909 wstąpił do Socjaldemokracji Królestwa Polskiego i Litwy (SDKPiL). W latach 1913–1914 był więziony przez władze carskie. Od 1918 był członkiem RKP(b). W tym samym roku mianowano go przewodniczącym komitetu powiatowego RKP(b) w Mścisławie oraz przewodniczącym lokalnej Czeka. W 1919 został komisarzem politycznym brygady Armii Czerwonej, był również wiceprzewodniczącym Gubernialnego Komitetu Wykonawczego w Smoleńsku. Podczas wojny polsko-sowieckiej w 1920 wszedł w skład Tymczasowego Komitetu Rewolucyjnego Polski, przewodniczył także nowogródzkiemu rewkomowi. Po podpisaniu traktatu ryskiego został komisarzem ludowym spraw wewnętrznych Białoruskiej SRR. Był również członkiem Kolegium Czeka oraz zasiadał w Prezydium Centralnego Komitetu Wykonawczego BSRR.
Po nielegalnym przerzuceniu do Polski w 1922 organizował komórki Komunistycznej Partii Zachodniej Białorusi na ziemiach wschodnich RP. W latach 1923–1927 oraz po 1931 zasiadał w KC KPRP (KPP) – był członkiem jej Biura Politycznego (1923–1925 i po 1935). W 1925 został aresztowany i uwięziony przez władze polskie. W 1928 dokonano jego wymiany na więźniów sowieckich, po czym wyjechał do ZSRR. Był przedstawicielem KPP w Kominternie.
W okresie „wielkiej czystki”, 21 lipca 1937, został aresztowany przez NKWD, 21 września 1937 skazany na śmierć przez Kolegium Wojskowe Sądu Najwyższego ZSRR za „udział w organizacji antysowieckiej” i stracony tego samego dnia. Został skremowany w krematorium na Cmentarzu Dońskim, prochy pochowano anonimowo (obecnie mogiła nr 1 na Nowym Cmentarzu Dońskim).
Zrehabilitowany 12 listopada 1955 postanowieniem Kolegium Wojskowego SN ZSRR.
Jego żoną była działaczka KPP, KPZB, PPR i PZPR Luba Kowieńska.

</doc>
<doc id="1619666" url="https://pl.wikipedia.org/wiki?curid=1619666" title="Diana Sachse">
Diana Sachse



</doc>
<doc id="1619667" url="https://pl.wikipedia.org/wiki?curid=1619667" title="Diana Sachse-Gansky">
Diana Sachse-Gansky



</doc>
<doc id="1619668" url="https://pl.wikipedia.org/wiki?curid=1619668" title="19 Dywizjon Artylerii Przeciwpancernej">
19 Dywizjon Artylerii Przeciwpancernej

19 Dywizjon Artylerii Przeciwpancernej – samodzielny pododdział artylerii ludowego Wojska Polskiego.
Wchodził w skład 15 Dywizji Piechoty. Stacjonował w garnizonie Olsztyn.
Struktura organizacyjna.
Dowództwo i sztab
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
