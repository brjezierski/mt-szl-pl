<doc id="1619669" url="https://pl.wikipedia.org/wiki?curid=1619669" title="Cetroreliks">
Cetroreliks

Cetroreliks (łac. "Cetrorelixum") – antagonista hormonu uwalniającego hormon luteinizujący (LHRH), stosowany w stymulacji jajników.
Mechanizm działania.
Cetroreliks jest odwracalnym antagonistą LHRH (ang. "Luteinising Hormone Releasing Hormone"). Hormon ten wiąże się z receptorami znajdującymi się w przysadce mózgowej, stymulując w ten sposób wydzielanie dwóch gonadotropin: hormonu luteinizującego (LH) i hormonu folikulotropowego (FSH). Cetroreliks jest konkurentem LHRH o wiązanie się z receptorami, hamując w ten sposób wydzielanie LH I FSH. Zahamowanie wydzielania tych hormonów, w szczególności LH, opóźnia owulację. Ma to duże znaczenie w przypadku stymulacji jajników, nie dochodzi bowiem do uwalniania oocytów niedojrzałych, które nie będą mogły zostać wykorzystane w technikach wspomaganego rozrodu, takich jak zapłodnienie in vitro.
Właściwości farmakokinetyczne.
Lek, po podaniu podskórnym, wchłania się szybko, a jego biodostępność wynosi ponad 85%. Z białkami osocza wiąże się w 86%. Po podaniu pierwszej dawki – 3 mg, działanie leku utrzymuje się do 4 dni, przy czym ostatniego dnia supresja wynosi 70%. Okres półtrwania wynosi ok. 30 h po podaniu podskórnym.
Wskazania.
Zapobieganie przedwczesnej owulacji w przypadku stosowania stymulacji jajników.
Ostrzeżenia specjalne.
Jako że preparat może powodować nagłe i bardzo poważne odczyny alergiczne, zaleca się, by pierwszą dawkę leku podawał lekarz w ośrodku umożliwiającym leczenie reakcji alergicznych. Po podaniu leku pacjentka powinna przebywać w ośrodku leczenia jeszcze przez ok. 30 minut. Kolejne iniekcje podskórne mogą być wykonywane samodzielnie przez pacjentkę, należy ją jednak wcześniej poinformować o objawach, które mogą wskazywać na wystąpienie reakcji alergicznej oraz o konieczności uzyskania pomocy medycznej.
Działania niepożądane.
Najczęstszym objawem niepożądanym, występującym podczas stosowania cetroreliksu, jest zespół nadmiernej stymulacji jajników o różnym natężeniu. Obserwowano również:
Dawkowanie.
Lek podaje się raz dziennie, rano lub wieczorem, w odstępach 24-godzinnych, wstrzykując zawartość fiolki podskórnie w dolną część jamy brzusznej.
Przy podawaniu porannym, cetroreliks podaje się począwszy od 5. lub 6. dnia stymulacji jajników aż do dnia indukcji owulacji włącznie.
W przypadku podawania wieczorem, cetroreliks podaje się począwszy od 5. dnia stymulacji jajników aż do wieczora w dniu poprzedzającym indukcję owulacji.

</doc>
<doc id="1619670" url="https://pl.wikipedia.org/wiki?curid=1619670" title="Glanzmann">
Glanzmann

Zobacz też

</doc>
<doc id="1619671" url="https://pl.wikipedia.org/wiki?curid=1619671" title="Jan Dragon">
Jan Dragon

Jan Dragon (ur. 9 czerwca 1956 w Istebnej), zamieszkały w Jaworzynce – polski biegacz narciarski, olimpijczyk.
Wicemistrz Polski z 1977 na dystansie 15 km oraz brązowy medalista mistrzostw Polski na 50 km w 1978 oraz sztafecie 4x10 km w 1975. W 1978 zwyciężył w I Biegu Gwarków.
Wystąpił na Zimowych Igrzyskach Olimpijskich w Innsbrucku w 1976. Biegu na 15 km nie ukończył, a w sztafecie 4 x 10 km drużyna w składzie Gębala, Staszel, Podgórski, Dragon zajęła 13. miejsce w stawce 16 zespołów z czasem 2:16.06,63.

</doc>
<doc id="1619672" url="https://pl.wikipedia.org/wiki?curid=1619672" title="20 Dywizjon Artylerii Przeciwpancernej">
20 Dywizjon Artylerii Przeciwpancernej

20 Wejherowski Dywizjon Artylerii Przeciwpancernej (20 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
W lipcu 1945 roku, w rejonie Grodziska Wielkopolskiego, został sformowany 20 samodzielny dywizjon artylerii samochodowej. Jednostka została zorganizowana na bazie 11 Samodzielnej Niszczycielskiej Brygady Przeciwpancernej, według etatu Nr 2/4 o stanie 171 żołnierzy.
14 października 1945 roku pododdział został włączony w skład 16 Dywizji Piechoty oraz dyslokowany z Tomaszowa Mazowieckiego do Starogardu Gdańskiego. W marcu 1946 roku dywizjon został przeformowany na etat Nr 2/53 i przemianowany na 20 samodzielny dywizjon artylerii przeciwpancernej.
Na podstawie rozkazu organizacyjnego Nr 0208/Org. Naczelnego Dowódcy WP z 22 listopada 1946 roku jednostka została przeformowana na etat Nr 2/73, otrzymała i została dyslokowana do Wejherowa.
22 maja 1947 roku Minister Obrony Narodowej nadał dywizjonowi nazwę wyróżniającą "Wejherowski". 29 czerwca 1947 roku jednostka otrzymała sztandar ufundowany przez społeczeństwo powiatu morskiego.
W październiku 1948 roku dyon został przeformowany na etat Nr 2/79 o stanie 164 żołnierzy. W marcu 1949 roku jednostka została podporządkowana dowódcy 8 Zmotoryzowanej Dywizji Piechoty, dyslokowana do Kołobrzegu i przeformowana w 91 Wejherowski pułk artylerii przeciwpancernej.
Struktura organizacyjna.
Dowództwo i sztab
Razem według etatu 2/79 w 1949 - 12 armat 76 mm ZiS-3

</doc>
<doc id="1619673" url="https://pl.wikipedia.org/wiki?curid=1619673" title="Piotr Kaczura">
Piotr Kaczura

Piotr Piatrowicz Kaczura (biał. Пётр Пятровіч Качура, ros. Пётр Петрович Качуро, "Piotr Pietrowicz Kaczuro"; ur. 2 sierpnia 1972 w Mińsku) – białoruski piłkarz grający na pozycji napastnika, reprezentant Białorusi.
W reprezentacji Białorusi wystąpił 29 razy, strzelił 5 bramek. Występował w klubach Dynama Mińsk, Sheffield United F.C., Chengdu Wuniu i Sokoł Saratów.

</doc>
<doc id="1619674" url="https://pl.wikipedia.org/wiki?curid=1619674" title="Letnia Uniwersjada 1987">
Letnia Uniwersjada 1987

14. Letnia Uniwersjada – międzynarodowe zawody sportowców-studentów, które odbyły się w jugosłowiańskim Zagrzebiu. Impreza została zorganizowana między 8 a 19 lipca 1987 roku. W uniwersjadzie wzięło udział 6423 zawodników ze 122 krajów. Sportowcy rywalizowali w 12 dyscyplinach. Główną areną imprezy był stadion Maksimir. Zawody otworzył Łazar Mojsow. Nad organizacją zawodów czuwała FISU.
Polskie medale.
Reprezentanci Polski zdobyli w sumie 6 medali. Wynik ten dał polskiej drużynie 14. miejsce w klasyfikacji medalowej.

</doc>
<doc id="1619675" url="https://pl.wikipedia.org/wiki?curid=1619675" title="Jiří Hájek">
Jiří Hájek

Jiří Hájek (ur. 6 lipca 1913 w Krhanicach, zm. 22 października 1993 w Pradze) – czechosłowacki polityk, minister spraw zagranicznych w okresie praskiej wiosny.
Życiorys.
Urodził się w Krhanicach koło Benešova. Jego ojciec był kierownikiem szkoły a matka nauczycielką. Od 1924 mieszkał w Pradze. Uczęszczał do gimnazjum na Vinohradach. W 1932 na uniwersytecie Karola rozpoczął studia na kierunku prawo. Chodził także na wykłady Instytutu Ernesta Denisa. Na skutek ogólnoświatowego kryzysu gospodarczego oraz coraz większych wpływów faszystów zaangażował się w tworzenie organizacji lewicowych. W 1932 współtworzył Seminarium Socjalistyczne będące częścią Chrześcijańskiego Stowarzyszenia Młodzieży Męskiej (YMCA). W 1933 został członkiem Stowarzyszenia Studentów Niezamożnych i Postępowych, Stowarzyszenia Studentów Socjaldemokratycznych. Był uczestnikiem paryskiej konferencji „Młodzież przeciw wojnie i faszyzmowi”, którą zwołali Romain Rolland i Henri Barbusse. Po wybuchu hiszpańskiej wojny domowej był aktywnym uczestnikiem działalności Komitetu Pomocy Demokratycznej W 1937 po ukończeniu studiów prawniczych rozpoczął pracę jako urzędnik powiatowego Wydziału Finansów. W 1938 został jednym z działaczy Zjednoczenia Młodej Czechosłowacji, które skupiały młodzieżówki partii demokratycznych.
Lata 1938–1945.
Po podpisaniu Układu Monachijskiego został współtwórcą Narodowego Ruchu Młodzieży Pracującej. W marcu 1939 ruch został rozwiązany na skutek okupacji Czechosłowacji przez III Rzeszę a sam Hájek przeszedł do konspiracji. Pisał artykuły do biuletynu "Informační Služba Národního Osvobození" (Służba Informacyjna Wyzwolenia Narodowego) oraz do czasopisma "V boj". Uczestniczył w antyhitlerowskiej demonstracji 28 października 1939, z okazji powstania Czechosłowacji, oraz w manifestacyjnym pogrzebie postrzelonego w jej trakcie studenta Jana Opletala. W dniu 29 listopada 1939 został aresztowany przez gestapo pod zarzutem działalności w ruchu oporu. Został skazany na 12 lat więzienia.
Lata 1945-1968.
Od 1946 pracował w Akademii Robotniczej oraz prowadził wykłady w Wyższej Szkole Politycznej i Społecznej. W latach 1945–1948 należąc do skrzydła Zdenka Fierlingera opowiadał się za zacieśnienieniem współpracy socjaldemokratów z komunistów. W lutym 1948 roku doprowadził do usunięcia kierownictwa Czeskiej Partii Socjaldemokratycznej (ČSSD), a dwa miesiące później głosował za zjednoczeniem ČSSD z KPCz. W pierwszej kadencji dostał się do Zgromadzenia Narodowego zostając także członkiem KPCz. Razem z krytykiem literackim Ladislavem Štollem zreorganizował Wyższą Szkołę Polityczną i Społeczną, w 1952 roku został rektorem Wyższej Szkoły Nauk Politycznych i Ekonomicznych.
W 1955 został ambasadorem w Wielkiej Brytanii. W 1957 został zastępcą ministra Václava Davida. Od 1962 roku pełnił funkcję stałego przedstawiciela przy ONZ. Brał udział w pracach Rady Bezpieczeństwa oraz Rady Gospodarczo-Społecznej ONZ. W 1965 powrócił do Czechosłowacji i został ministrem szkolnictwa. Funkcję tę pełnił do 1968. W kwietniu 1968 został ministrem spraw zagranicznych. Prowadził politykę zbliżenia z zachodem starając się zapewniać, że Czechosłowacji nie grozi kontrrewolucja. Podczas wydarzeń praskiej wiosny przebywał na urlopie w Jugosławii, skąd poleciał do Nowego Jorku, by wbrew instrukcjom prezydenta Ludvíka Svobody skrytykować postępowanie ZSRR. Skutkiem wystąpienia 9 września 1968 podał się do dymisji.
Po 1968.
Po ustąpieniu z funkcji szefa MSZ pracował w Instytucie Historii Czechosłowackiej Akademii Nauk a także jako wykładowca na Uniwersytecie Karola. W sierpniu 1969 został kierownikiem Instytutu Politologii Akademii Nauk. We wrześniu 1969 roku zrezygnował z członkostwa w KPCz, a w marcu 1970 roku został oficjalnie z niej usunięty. W 1973 został zwolniony z Instytutu Historii, przeszedł na emeryturę i przestał udzielać się publicznie. Zajął się głównie studiowaniem kwestii ONZ. Mimo emerytury spotykał się opozycjonistami Františkiem Krieglem, Gertrudą Sekaninovą-Čakrtovą, Zdenkiem Mlynářem, Františkiem Vodsloňem i Josefem Smrkovskim. W 1975 roku obserwował obrady Konferencji Bezpieczeństwa i Współpracy w Europie. Jesienią 1976 roku został pobity przez nieznanych sprawców.
Karta 77.
W grudniu 1976 uczestniczył w przygotowaniu deklaracji Karty 77 i razem z wraz z Václavem Havlem i Janem Patočką został pierwszym jej rzecznikiem. W 1978 brał udział w akcjach Karty 77 związanych z belgradzkim spotkaniem sygnatariuszy Aktu Końcowego KBWE. W sierpniu 1978 współtworzył dokument upamiętniający 10 rocznicę praskiej wiosny. Po 1979 był konsultantem aktywistów i rzeczników Karty 77. natomiast jego rodzinę dotknęły szykany ze strony Służby Bezpieczeństwa. Żonie uniemożliwiono wykonywanie zawodu a synowi odmówiono prawa do studiowania. W 1988 roku był współzałożycielem i przewodniczącym Czechosłowackiego Komitetu Helsińskiego a także Klubu Reformy Socjalistycznej "Odrodzenie" zrzeszającego reformatorów komunistycznych. W 1987 był pierwszym laureatem Nagrody Pamiątkowej Thorolfa Rafto za działalność na rzecz praw człowieka.
Po 1989.
Po upadku komunizmu wycofał się z życia publicznego zajmując się prawami człowieka. Pełnił także funkcję przewodniczącego Czeskiego Komitetu Helsińskiego, Fundacji Jerzego z Podiebradów na Rzecz Współpracy Europejskiej, Stowarzyszenia Więźniów Politycznych oraz Instytutu Studiów nad Demokracją.

</doc>
<doc id="1619676" url="https://pl.wikipedia.org/wiki?curid=1619676" title="21 Dywizjon Artylerii Przeciwpancernej">
21 Dywizjon Artylerii Przeciwpancernej

21 Dywizjon Artylerii Przeciwpancernej (21 dappanc) - pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany w 1945 roku, w składzie 18 Dywizji Piechoty, na bazie rozformowanej 14 Brygady Artylerii Przeciwpancernej. Stacjonował w garnizonie Suwałki, a później w Szlaga i Giżycko. Z dniem 2 września 1952 roku dyon został podporządkowany dowódcy 22 Dywizji Piechoty. Jesienią 1955 roku, po rozformowaniu 22 DP, został podporządkowany dowódcy 8 Korpusu Armijnego. W 1956 roku dyon został rozformowany.
Struktura organizacyjna.
Razem według etatu 2/79 w 1949: 164 żołnierzy i 12 armat 76 mm ZiS-3

</doc>
<doc id="1619679" url="https://pl.wikipedia.org/wiki?curid=1619679" title="Bateria Goeben">
Bateria Goeben

Bateria Goeben – wybudowana w latach trzydziestych XX w. na wyspie Wolin bateria ciężkiej artylerii nadbrzeżnej przeznaczonej do zwalczania okrętów liniowych na Zatoce Pomorskiej.
Decyzję o budowie baterii niemieckie władze wojskowe podjęły w 1935 r., chcąc wzmocnić ochronę Zatoki Pomorskiej i portu w Świnoujściu przed wrogimi okrętami w spodziewanym konflikcie zbrojnym. Bateria wybudowana została w latach 1938–39 i składała się z dwóch części: wieży dowodzenia i stanowisk artyleryjskich.
Wieża dowodzenia.
Ośmiokondygnacyjna, betonowa budowla o charakterystycznym kształcie dzwonu, w pełni autonomiczna. Ukształtowanie ścian zewnętrznych wieży upodabniało ją do latarni morskiej oraz zwiększało zdolność rykoszetowania pocisków artyleryjskich i bomb lotniczych.
Pierwotne przeznaczenie poszczególnych kondygnacji:
Wieża znajduje się na wzniesieniu o wysokości 12 m n.p.m., w odległości ok. 750 m od brzegu morskiego. Wysokość samej wieży wynosiła pierwotnie ok. 18 m.
Stanowiska artyleryjskie.
Umiejscowione zostały w lesie, w odległości ok. 2,5 km od brzegu morskiego, co miało uniemożliwiać wrogim okrętom dostrzeżenie błysków z luf podczas wystrzałów. Na stanowiskach zainstalowano trzy armaty o kalibrze 283 mm, strzelające pociskami o wadze 284 kg i zasięgu 36 km.
W 1940 r. Niemcy zdemontowali armaty i przenieśli je do Norwegii.
Stanowiska artyleryjskie połączone były torami kolejki wąskotorowej. Oprócz samych dział znajdowały tu się również różnorakie budowle pomocnicze (schrony amunicyjne, kotłownia, elektrownia, pomieszczenia mieszkalne załogi, warsztaty, magazyny itp.). Załoga baterii Goeben liczyła łącznie 250 osób.
Wieża dowodzenia współcześnie.
W 2001 r. rozpoczęto remont wieży dowodzenia. Usunięto przedpancerz dalmierza, a w roku 2003 nadbudowano ażurową, stalową konstrukcję, na szczycie której umieszczono punkt ostrzegania pożarowego (tzw. dostrzegalnię).
Obecnie dawna wieża dowodzenia baterii (zwana popularnie dzwonem) pełni rolę edukacyjno-turystyczną i jest dostępna w sezonie letnim dla zwiedzających.
Obiekt leży na ścieżce dydaktycznej Szlak Fortyfikacyjny Twierdzy Świnoujście.
Nazwa baterii pochodzi od nazwiska gen. Augusta Goebena, dowódcy korpusu, a później armii, zasłużonego w wojnie francusko-pruskiej 1870–1871.

</doc>
<doc id="1619680" url="https://pl.wikipedia.org/wiki?curid=1619680" title="Lee Tergesen">
Lee Tergesen

Lee Allen Tergesen (ur. 8 lipca 1965 w Ivorytonie) – amerykański aktor filmowy i telewizyjny, znany z ról Eddiego Drake'a w serialu "Poszukiwani" (2005) oraz Tobiasa Beechera w dramacie telewizyjnym HBO "Oz" (1997–2003).
Zdobył nagrodę Golde Wave podczas Bordeaux International Festival of Women in Cinema za główną rolę w komedii Kasi Adamik "Szczekać na świat" (2002).
W Polsce znany najbardziej z roli Petera McMillana w serialu "Gotowe na wszystko".

</doc>
<doc id="1619681" url="https://pl.wikipedia.org/wiki?curid=1619681" title="Fasola złota">
Fasola złota

Fasola złota, fasolka mung ("Vigna radiata") – gatunek rośliny z rodziny bobowatych. Gatunek ten został ostatnio przesunięty z rodzaju "Phaseolus" do rodzaju "Vigna", ale jest wciąż cytowany jako "Phaseolus aureus" lub "Phaseolus radiatus". Wszystkie te nazwy dotyczą tego samego gatunku. Pochodzi z Indii, jest uprawiana w Azji Południowej, w Malezji, w Chinach.
Morfologia.
Roślina jednoroczna dorastająca do 120 cm wysokości. Duże liście trójlistkowe. Kwiaty motylkowe w kwiatostanach wielokwiatowych, żółte lub fioletowożółte. Owoc jest strąkiem.
Zastosowanie.
Nasiona są jadalne. Ważny składnik potraw wielu kuchni azjatyckich, ze względu na wysoką zawartość białka również w kuchni wegetariańskiej. Drobne fasolki o długości od 2 do 4 mm, w kolorze od żółtego do ciemnozielonego, spożywane są zarówno w postaci gotowanej, jak i surowej (po skiełkowaniu, w Polsce nazywane „kiełkami sojowymi”).
W krajach Dalekiego Wschodu z fasoli mung wytwarza się również makaron (ang. „bean thread vermicelli”, „cellophane noodles”), nazywany sojowym. Makaron ten, w odróżnieniu od makaronu ryżowego i innych, po usmażeniu lub ugotowaniu staje się przezroczysty.

</doc>
<doc id="1619682" url="https://pl.wikipedia.org/wiki?curid=1619682" title="Phaseolus aureus">
Phaseolus aureus



</doc>
<doc id="1619683" url="https://pl.wikipedia.org/wiki?curid=1619683" title="Siarhiej Krywiec">
Siarhiej Krywiec

Siarhiej Wiaczasławawicz Krywiec (, , "Siergiej Wiaczesławowicz Kriwiec"; ur. 8 czerwca 1986 w Grodnie) – białoruski piłkarz występujący na pozycji ofensywnego pomocnika, zawodnik polskiego klubu Lech II Poznań; w latach 2007–2016 reprezentant Białorusi.
Kariera.
Krywiec piłkarską karierę rozpoczynał w szkółce piłkarskiej w Grodnie. Często wraz z zespołem jeździł do Polski na turnieje do Białegostoku. W 2003 roku trafił do mińskiego Lakamatywu, gdzie na początku grał w rezerwach (13 meczów i dwa gole). W sezonie 2004 awansował z tym klubem do Wyszejszej ligi, a w tabeli najlepszych strzelców uplasował się z 12 golami na czwartym miejscu. W kolejnych rozgrywkach nie był już tak skuteczny – zdobył trzy bramki. Rozegrał również jedno spotkanie w drugiej drużynie
W 2006 roku trafił do zespołu BATE Borysów, z którym czterokrotnie zostawał mistrzem Białorusi. W sezonie 2008/2009 występował ze swoim klubem w fazie grupowej Ligi Mistrzów. W meczu przeciwko Juventusowi, w drugiej kolejce spotkań, strzelił pierwszego, historycznego gola dla białoruskiego klubu w Champions League. Został również wybrany najlepszym piłkarzem Białoruskiej Pierwszej Ligi w 2009 roku. W barwach BATE rozegrał 92 mecze i strzelił 29 goli w Wyszejszej lidze.
18 grudnia 2009 roku rozpoczął rozmowy z Lechem Poznań w sprawie transferu. Cztery dni później podpisał 3,5-letni kontrakt z polskim klubem. Otrzymał koszulkę z numerem 10, którą wcześniej nosił Jacek Dembiński. Nieoficjalnie wiadomo, że poznaniacy zapłacili za niego 300 tysięcy euro. 24 stycznia zadebiutował w barwach Lecha w spotkaniu z Odds BK, rozegranym w ramach turnieju La Manga Cup. Na boisku pojawił się w przerwie za Mateusza Możdżenia i dał bardzo dobrą zmianę. Sześć dni później zdobył swojego pierwszego gola w pojedynku z Vålerenga Fotball. 28 lutego po raz pierwszy wystąpił w meczu Ekstraklasy – zagrał pełne 90 minut w wygranym 3:0 spotkaniu z Polonią Warszawa. W spotkaniu następnej kolejki z Cracovią, Krywiec zdobył swoją premierową bramkę na ligowych boiskach.
25 lipca 2017 został nowym zawodnikiem Arki Gdynia. W latach 2018–2021 występował w Dynamie Brześć. 6 lutego 2021 podpisał kontrakt z polskim klubem Lech II Poznań grającym w II lidze.

</doc>
<doc id="1619684" url="https://pl.wikipedia.org/wiki?curid=1619684" title="Tychowo (stacja kolejowa)">
Tychowo (stacja kolejowa)

Tychowo – stacja kolejowa w Tychowie, w województwie zachodniopomorskim, w powiecie białogardzkim, w gminie Tychowo. Według klasyfikacji PKP ma kategorię dworca lokalnego. Stacja położona jest 1,5 km na południowy zachód od centrum Tychowa, po zachodniej stronie drogi wojewódzkiej nr 167. Przez stację przebiega jednotorowa zelektryfikowana linia kolejowa Szczecinek – Białogard – Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 20–49 pasażerów na dobę.

</doc>
<doc id="1619685" url="https://pl.wikipedia.org/wiki?curid=1619685" title="2 Dywizjon Artylerii Przeciwpancernej">
2 Dywizjon Artylerii Przeciwpancernej

2 Dywizjon Artylerii Przeciwpancernej (2 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany w obozie sieleckim, na podstawie rozkazu organizacyjnego Nr 1 dowódcy 1 Dywizji Piechoty im. Tadeusza Kościuszki jako 2 samodzielny dywizjon przeciwpancerny. Pododdział organizowany był według sowieckiego etatu Nr 04/504 samodzielnego niszczycielskiego dywizjonu przeciwpancernego ("ros. отдельный истребительно-противотанковый дивизион"). Zasadniczym uzbrojeniem dywizjonu było dwanaście 45 mm armat przeciwpancernych wz. 1942 i trzydzieści sześć rusznic przeciwpancernych PTRD i PTRS. 15 lipca 1943 roku, w rocznicę bitwy pod Grunwaldem, żołnierze złożyli uroczystą przysięgę. W sierpniu 1943 roku jednostka podporządkowana została dowódcy 2 Dywizji Piechoty im. Henryka Dąbrowskiego. W listopadzie dywizjon otrzymał numer poczty polowej 64062. 1 stycznia 1944 roku na ewidencji pododdziału było 239 żołnierzy (według etatu miało być 220), w tym: 26 (27) oficerów, 75 (85) podoficerów i 138 (108) szeregowców.
7 maja 1944 roku dowódca 1 Armii Polskiej w ZSRR rozkazem Nr 006/OU nakazał rozformować dywizjony przeciwpancerne w dywizjach piechoty, a w ich miejsce sformować samodzielne dywizjony artylerii samobieżnej dział SU-76 według etatu Nr 04/568. Faktycznie dywizjon rozformowany został do 9 czerwca 1943 roku. W jego miejsce, 5 czerwca 1944 roku, w skład 2 Dywizji Piechoty włączona została radziecka jednostka artylerii samobieżnej SU-76 i przemianowana na 2 dywizjon artylerii samochodowej. Kompania rusznic przeciwpancernych z rozformowanego dywizjonu pozostać miała w 2 DP. Pozostały skład osobowy jednostki przeniesiony został do organizującej się 4 Brygady Artylerii Przeciwpancernej.
We wrześniu 1945 roku na bazie rozformowanego 20 pułku artylerii przeciwpancernej po raz drugi w składzie 2 DP utworzony został 2 samodzielny dywizjon artylerii przeciwpancernej. Nowy pododdział organizowany był według etatu Nr 2/4.
Dywizjon stacjonował w garnizonie Radom. W czerwcu 1949 roku został dyslokowany do Szczecina i podporządkowany dowódcy 12 Dywizji Piechoty. W 1958 roku został przeformowany w 22 dywizjon rakiet taktycznych.
Struktura organizacyjna według etatu Nr 2/79 z 1948.
Razem 164 żołnierzy i 12 armat 76 mm ZiS-3

</doc>
<doc id="1619688" url="https://pl.wikipedia.org/wiki?curid=1619688" title="3 Dywizjon Artylerii Przeciwpancernej">
3 Dywizjon Artylerii Przeciwpancernej

3 Dywizjon Artylerii Przeciwpancernej – samodzielny pododdział artylerii ludowego Wojska Polskiego.
Wchodził w skład 3 Dywizji Piechoty. Stacjonował w garnizonie Lublin.
Struktura organizacyjna.
Dowództwo i sztab
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619689" url="https://pl.wikipedia.org/wiki?curid=1619689" title="Jaroslav Šabata">
Jaroslav Šabata

Jaroslav Šabata (ur. 2 listopada 1927 w Dolenicach na południu Moraw, zm. 14 czerwca 2012 w Brnie) – czechosłowacki filozof, polityk, politolog, uczestnik praskiej wiosny, rzecznik Karty 77.
Życiorys.
Urodził się w katolickiej rodzinie chłopskiej. Był wychowywany w środowisku czesko-niemieckim. Jego matka była Niemką. Ukończył gimnazjum w Brnie. W 1945 roku był na robotach przymusowych. W 1946 roku zdał maturę. Studiował filozofię, historiografię i psychologię na Uniwersytecie Masaryka W Brnie. W latach 1953–1964 był wykładowcą katedry marksizmu-leninizmu, a od 1964 do 1969 roku był kierownikiem katedry psychologii.
Działalność polityczna.
Niedługo po wojnie wstąpił do partii komunistycznej. W drugiej połowie lat pięćdziesiątych oraz w latach sześćdziesiątych angażował się w ruch reformatorski mający doprowadzić do przemian w partii komunistycznej. Wiosną 1968 roku został sekretarzem południowomorawskiego komitetu wojewódzkiego KPCz w Brnie. Założył platformę „Konieczność nowej inicjatywy” której celem było wywarcie nacisku na kierownictwo partyjne. Podczas nadzwyczajnego zjazdu KPCz sprzeciwił się inwazji na Czechosłowację. W maju 1969 został pozbawiony wszystkich funkcji partyjnych, a pod koniec roku stanowiska wykładowcy uniwersyteckiego. W latach 1970-1972 brał udział w tworzeniu struktur niezależnych. Był autorem Małego programu działania nawiązującego do praskiej wiosny. W 1971 roku nawoływał do bojkotu wyborów. Przed zakończeniem akcji został aresztowany. Został skazany na 6 i pół roku więzienia. Skazano także jego dwóch synów oraz córkę Annę Sabatową. W grudniu 1976 został warunkowo zwolniony z więzienia, po kilku dniach podpisał deklarację Karty 77. Pracował nad zasadami działalności karty. W październiku 1978 roku został aresztowany w pobliżu granicy polsko-czechosłowackiej i skazany za napaść na funkcjonariusza na dziewięć miesięcy więzienia. Odsiedział również 18 miesięcy poprzedniej kary. W grudniu 1980 roku opuścił więzienie. Był inicjatorem dialogu pomiędzy obrońcami praw człowieka w Europie Wschodniej i organizacjami zachodnioeuropejskimi. Jako pierwszy w apelu praskim zdefiniował postulat demokratycznego zjednoczenia NRD i RFN w jedno państwo jako warunek utworzenia Europy zjednoczonej i demokratycznej. W listopadzie 1989 był jedną z wiodących postaci aksamitnej rewolucji w Brnie, 22 listopada został wybrany na przewodniczącego Rady Forum Obywatelskiego w Brnie. W grudniu został deputowanym Zgromadzenia Federalnego. W latach 1990–1992 pełnił funkcję ministra bez teki. Od lipca do grudnia 1992 był doradcą przewodniczącego Zgromadzenia Federalnego i prezydenta Michala Kováča. Od 1990 jest organizatorem obywatelskich struktur życia politycznego. W latach 1991-1992 był członkiem Ruchu Obywatelskiego. W 1997 roku został członkiem Czeskiej Partii Socjaldemokratycznej. Od 1991 do 1998 był przewodniczącym, a następnie wiceprzewodniczącym Rady Nadzorczej Fundacji Bernarda Bolzana.
Pośmiertnie został 20 czerwca 2012 przez prezydenta Bronisława Komorowskiego odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.
Linki zewnętrzne.
Sylwetka na portalu karta 77

</doc>
<doc id="1619693" url="https://pl.wikipedia.org/wiki?curid=1619693" title="Alena Mazanik">
Alena Mazanik

Alena Mazanik (, ; ur. w guberni mińskiej, zm. 7 kwietnia 1996 w Mińsku) – białoruska kelnerka, zabójczyni komisarza generalnego Białorusi Wilhelma Kubego.
Życiorys.
W 1931 rozpoczęła pracę kelnerki w stołówce Rady Komisarzy Ludowych BSRR w Mińsku. Wkrótce wyszła za mąż za B. Terleckiego, szofera i pracownika NKWD. Po urodzeniu syna podjęła pracę w rządowym domu wypoczynkowym, by w 1939 znaleźć zatrudnienie w stołówce partii komunistycznej w Mińsku. Po zajęciu Mińska przez wojska niemieckie we wrześniu 1941 rozpoczęła pracę jako sprzątaczka w jednostce wojskowej, później pracowała jako kelnerka m.in. w kasynie dla niemieckich oficerów. Na początku czerwca 1943 przyjęto ją do pracy w kamienicy przy ul. Teatralnej 27 w Mińsku, gdzie wraz z rodziną mieszkał komisarz Wilhelm Kube. W nocy z 21 na 22 września 1943 po wcześniejszym uzgodnieniu z oddziałami partyzanckimi podłożyła w budynku minę, która wybuchła 40 minut po północy, zabijając komisarza na miejscu. W październiku 1943 została przerzucona samolotem na wschodnią Białoruś, gdzie przyłączyła się do oddziałów partyzanckich. Jeszcze w tym samym roku otrzymała za swój wyczyn tytuł Bohatera Związku Radzieckiego.
Po II wojnie światowej przystąpiła do KPZR. Kształciła się w Republikańskiej Szkole Partyjnej przy KC KP(b)B, którą ukończyła w 1948. Cztery lata później została absolwentką Instytutu Pedagogicznego w Mińsku.
W 1948 podjęła pracę w Ministerstwie Kontroli Państwowej Białoruskiej SRR. Od 1952 do 1960 pracowała jako zastępca dyrektora biblioteki Akademii Nauk Białoruskiej SRR. W 1980 uhonorowano ją tytułem zasłużonego działacza kultury BSRR.
Zmarła w kwietniu 1996; została pochowana na Cmentarzu Wschodnim w Mińsku.

</doc>
<doc id="1619695" url="https://pl.wikipedia.org/wiki?curid=1619695" title="Dzmitryj Lichtarowicz">
Dzmitryj Lichtarowicz

Dzmitryj Lichtarowicz (biał. Дзмітрый Ліхтаровіч, ros. Дмитрий Лихтарович, "Dmitrij Lichtarowicz"; ur. 1 marca 1978 w Mohylewie) – białoruski piłkarz grający na pozycji pomocnika, reprezentant Białorusi.

</doc>
<doc id="1619696" url="https://pl.wikipedia.org/wiki?curid=1619696" title="Jakub Malczewski">
Jakub Malczewski

Jakub Malczewski (ur. 20 grudnia 1974 w Zakopanem) – polski narciarz alpejski, specjalista konkurencji technicznych.
Kariera.
Po raz pierwszy na arenie międzynarodowej pojawił się w 1991 roku, startując na mistrzostwach świata juniorów w Geilo, zajmując 44. miejsce w slalomie i 64. miejsce w gigancie. Jeszcze dwukrotnie startował na imprezach tego cyklu, najlepszy wynik osiągając podczas mistrzostw świata juniorów w Montecampione, gdzie zajął 30. miejsce w kombinacji. Nigdy nie zdobył punktów w zawodach Pucharu Świata.
W 1992 roku wystartował na igrzyskach olimpijskich w Albertville, gdzie zajął 52. miejsce w gigancie. Startował także w gigancie i slalomie podczas mistrzostw świata w Sierra Nevada w 1996 roku, jednak obu konkurencji nie ukończył. W 1992 roku zdobył mistrzostwo Polski w slalomie. Był także wicemistrzem w gigancie w 1995 roku i oraz gigancie i kombinacji rok później.
W 2000 roku zakończył karierę.

</doc>
<doc id="1619697" url="https://pl.wikipedia.org/wiki?curid=1619697" title="Augustin Navrátil">
Augustin Navrátil

Augustin Navrátil (ur. 22 grudnia 1928 w Lutopecnach w powiecie Kroměříž na Morawach, zm. 2 maja 2003 w Hradsku) – Czechosłowacki rolnik, działacz katolicki, autor kilkudziesięciu listów otwartych, założyciel Stowarzyszenia Katolików Świeckich „Pokój na Ziemi”.
Życiorys.
Urodził się w Lutopecnach. Jego rodzice byli właścicielami gospodarstwa rolnego. W latach pięćdziesiątych działał przeciwko ówczesnym stosunkom społecznym oraz wspierał Kościół katolicki. Był członkiem Partii Ludowej. W 1977 roku podpisał Kartę 77. W 1978 roku został aresztowany pod zarzutem podżegania. Umieszczono go w szpitalu psychiatrycznym w Kroměřížu. Głównym dowodem w jego sprawie były listy otwarte wysyłane do władz. Po upuszczeniu szpitala ponownie zaczął wysyłać listy, w których upominał się o prawa, a także upominał się o zamordowanych opozycjonistów. Od listopada 1985 do marca 1986 był ponownie aresztowany i ponownie został umieszczony w szpitalu psychiatrycznym Pradze-Bohnicach, a następnie Ołomuńcu, Kroměřížu. Do listopada 1989 był szykanowany przez władzę komunistyczną. Rozpoczął wydawanie gazety „Křesťanské obzory”, publikacji samizdatowych, a także współpracował z sygnatariuszami Karty 77. Wiosną 1988 roku opracował petycję „Katolicy o warunkach rozwiązania sytuacji wierzących obywateli w CSRS”. Zawierała ona 31 postulatów dotyczących swobód religijnych, rozdziału Kościoła i państwa. We wrześniu 1988 roku powstał Komitet Obrony Augustina Navrátila, który zbierał podpisy pod petycją do władz. Efektem działania Komitetu była zmiana sposobu leczenia Navrátila. W październiku 1988 roku założył Stowarzyszenie Katolików Świeckich „Pokój na Ziemi”.
Po 1989 roku.
Po 1989 roku był członkiem Unii Chrześcijańsko-Demokratycznej – Czechosłowackiej Partii Ludowej.

</doc>
<doc id="1619699" url="https://pl.wikipedia.org/wiki?curid=1619699" title="Flaszowiec łuskowaty">
Flaszowiec łuskowaty

Flaszowiec łuskowaty ("Annona squamosa" L.) – gatunek krzewu lub drzewa z rodziny flaszowcowatych. Występuje na tropikalnych terenach Antyli, sadzony i uprawiany w innych krajach tropikalnych. 
Morfologia.
Dorasta do 8 m wysokości. Posiada liście eliptyczne lub lancetowate. Kwiaty osadzone są pojedynczo w kątach. Owoc duży do 10 cm średnicy.
Zastosowanie.
Owoce jadalne o aromatycznym smaku, spożywane w postaci surowej oraz jako przetwory.
Uprawa.
W przypadku tej rośliny po raz pierwszy stwierdzono molekularną przyczynę niewytwarzania nasion.

</doc>
<doc id="1619700" url="https://pl.wikipedia.org/wiki?curid=1619700" title="Pawieł Niachajczyk">
Pawieł Niachajczyk

Pawieł Niachajczyk (biał. Павел Няхайчык, ros. Павел Нехайчик, "Pawieł Niechajczik"; ur. 15 lipca 1988 w Mińsku) – białoruski piłkarz grający na pozycji pomocnika. Od 2016 występuje w FK Orenburg.

</doc>
<doc id="1619701" url="https://pl.wikipedia.org/wiki?curid=1619701" title="Annona squamosa">
Annona squamosa



</doc>
<doc id="1619702" url="https://pl.wikipedia.org/wiki?curid=1619702" title="5 Dywizjon Artylerii Przeciwpancernej">
5 Dywizjon Artylerii Przeciwpancernej

5 Dywizjon Artylerii Przeciwpancernej (5 dappanc) – pododdział artylerii przeciwpancernej Wojska Polskiego.
Dywizjon został sformowany w 1945 roku, w składzie 6 Dywizji Piechoty. Stacjonował w garnizonie Nowy Sącz. W 1957 roku w Tarnowie dyon został rozformowany, a na jego bazie w garnizonie Kraków utworzono 5 dywizjon artylerii i włączono w skład 6 Pomorskiej Dywizji Powietrznodesantowej.
Struktura organizacyjna według etatu Nr 2/79 z 1948 roku.
Stan etatowy liczył 164 żołnierzy. Na uzbrojeniu dyonu znajdowało się dwanaście 76 mm armat wz. 1942 (ZiS-3).

</doc>
<doc id="1619703" url="https://pl.wikipedia.org/wiki?curid=1619703" title="6 Dywizjon Artylerii Przeciwpancernej">
6 Dywizjon Artylerii Przeciwpancernej

6 Dywizjon Artylerii Przeciwpancernej (6 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany jesienią 1945 roku, w składzie 5 Dywizji Piechoty. Stacjonował w Sulechowie. Jesienią 1950 roku dyon został przeniesiony do Wędrzyna, a w październiku 1951 roku do Kęszycy. W 1955 roku jednostka została dyslokowana do Skwierzyny. W 1957 roku, po rozwiązaniu 5 Saskiej Dywizji Piechoty, dyon został podporządkowany dowódcy 4 Pomorskiej Dywizji Piechoty. W 1962 roku jednostka została rozformowana.
Struktura organizacyjna.
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619705" url="https://pl.wikipedia.org/wiki?curid=1619705" title="Sejmik Województwa Warmińsko-Mazurskiego">
Sejmik Województwa Warmińsko-Mazurskiego

Sejmik Województwa Warmińsko-Mazurskiego – organ stanowiący i kontrolny samorządu województwa warmińsko-mazurskiego. Istnieje od 1998 roku. Obecna, VI kadencja Sejmiku, trwa w latach 2018–2023.
Sejmik Województwa Warmińsko-Mazurskiego składa się z 30 radnych, wybieranych w województwie warmińsko-mazurskim w wyborach bezpośrednich na kadencje trwające 5 lat (w latach 1998–2018 kadencja trwała 4 lata).
Siedzibą sejmiku województwa jest Olsztyn.
Przewodniczącym Sejmiku Województwa Warmińsko-Mazurskiego jest Bernadeta Hordejuk, a marszałkiem województwa warmińsko-mazurskiego Gustaw Marek Brzezin.
Wybory do Sejmiku.
Radni do Sejmiku Województwa Warmińsko-Mazurskiego są wybierani w wyborach co 5 lat (do 2014 co 4) w pięciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji sejmiku może nastąpić w drodze referendum wojewódzkiego.
Organizacja Sejmiku.
Sejmik tworzy 30 radnych, wybierających spośród siebie przewodniczącego i 3 wiceprzewodniczących. Radni pracują w tematycznych komisjach stałych i doraźnych. Komisje stałe:
Radni Sejmiku (stany na koniec kadencji).
I kadencja (1998–2002).
"Wybrani z list Sojuszu Lewicy Demokratycznej:"
"Wybrani z list Akcji Wyborczej Solidarność:"
"Wybrani z list Przymierza Społecznego:"
"Wybrani z list Unii Wolności:"
II kadencja (2002–2006).
Edward Adamczyk (Polskie Stronnictwo Ludowe), Bogdan Aleksiejczuk (PSL), Bożena Bagan (Sojusz Lewicy Demokratycznej), Jan Bobek (PSL), Marek Chojnowski (Platforma Obywatelska), Eugeniusz Faj (SLD), Ewa Gutowska (Samoobrona Rzeczpospolitej Polskiej), Henryk Horbaczewski (SLD), Paweł Jankowski (PO), Zygmunt Komar (Partia Demokratyczna lub niezależny), Wiesław Kowalski (SLD), Adam Krzyśków (PSL), Jadwiga Król (Unia Pracy), Witold Łada (Prawo i Sprawiedliwość), Edward Łoś (SLD), Andrzej Majchrzak (Samoobrona RP), Krzysztof Napieralski (niezależny, poprzednio Liga Polskich Rodzin), Bogdan Nowacki (LPR), Mirosław Nowakowski (PiS), Julian Osiecki (PD), Edward Przyłucki (Samoobrona RP), Edward Radomski (SLD), Jerzy Romaszko (PiS), Andrzej Ryński (SLD), Leszek Sargalski (Samoobrona RP), Miron Sycz (PD lub PO), Wojciech Szadziewicz (SLD), Bronisław Szatan (SLD), Bolesław Tołłoczko (SLD), Lidia Walewska (prawdopodobnie LPR)

</doc>
<doc id="1619706" url="https://pl.wikipedia.org/wiki?curid=1619706" title="Kuczma">
Kuczma

Kuczma, Кучма - nazwisko w językach wschodniosłowiańskich, także polskie. Po rosyjsku i ukraińsku oznacza typ czapki, stąd także Szlak kuczmański.
Ukraina
Kazachstan
Polska

</doc>
<doc id="1619708" url="https://pl.wikipedia.org/wiki?curid=1619708" title="Symonenko">
Symonenko

ukr. Симоненко

</doc>
<doc id="1619710" url="https://pl.wikipedia.org/wiki?curid=1619710" title="Inicjatywa Feministyczna (Szwecja)">
Inicjatywa Feministyczna (Szwecja)

Inicjatywa Feministyczna (szw. "Feministiskt initiativ", skr. Fi albo F!) – szwedzka partia feministyczna. Utworzona (w oparciu o działającą wcześniej grupę nacisku o tej samej nazwie) w 2005. Aktualnie nie ma reprezentacji w Riksdagu.
Powstanie partii.
Powstanie Inicjatywy Feministycznej (grupy nacisku) ogłoszono w Sztokholmie 4 kwietnia 2005. Jej liderką została Gudrun Schyman, była liderka szwedzkiej Partii Lewicy, w tym czasie niezależna posłanka do Riksdagu. Na konferencji prasowej założycielki zaakcentowały, że Fi nie jest jeszcze partią polityczną. Na konferencji w 2005 zdecydowano się powołać stanowisko rzecznika prasowego odpowiedzialnego za przedstawienie programu nowej partii.
9 września 2005 organizacja została przekształcona w partię polityczną. Jednocześnie przyjęto podstawowe postulaty programowe.
Władze partii.
Partię reprezentują trzy rzeczniczki. Aktualnie są nimi: Gudrun Schyman, Stina Svensson, Sissela Nordling Blanco. We władzach Fi mogą zasiadać również mężczyźni.
Program.
Najważniejsze postulaty Fi obejmują:
Poza tym przyjęto następujące postulaty:
Szczególne kontrowersje wzbudził postulat uznania wszelkich związków nieformalnych za małżeństwa. Niektórzy krytycy obawiali się, że oznaczałoby to legalizację poligamii.
Udział w wyborach.
W wyborach parlamentarnych w 2006 roku partia zdobyła 37 954 głosy (0,68%), nie przekraczając 4-procentowego progu wyborczego. Dodatkowym ciosem dla partii było oskarżenie o plagiat książki „Byxbegär” Profesor Tiiny Rosenberg związanej z Inicjatywą Feministyczną. Mimo umorzenia sprawy spotkała ją krytyka ze strony mediów oraz przeciwników partii feministycznej.
W latach 2006–2009 partia miała jedną eurodeputowaną. 1 marca 2006 Maria Carlshamre (obecne nazwisko: Maria Robsahm) opuściła Ludową Partię Liberałów przechodząc do Fi. W Parlamencie Europejskim należała do frakcji Porozumienie Liberałów i Demokratów na rzecz Europy.
W wyborach do PE w 2009 roku Fi wystawia własną listę. Zdobyła 70 434 głosów (2,2%), zajmując 11. miejsce i nie zdobywając żadnego mandatu.
W wyborach do Riksdagu 19 września 2010 Inicjatywa Feministyczna zdobyła 24 139 głosów (0,40%).
W wyborach do PE w 2014 roku, partia zdobyła 204 005 głosów (5,49%) i jeden mandat w Parlamencie Europejskim. Europosłanka Fi Soraya Post przystąpiła do grupy Socjalistów i Demokratów.
W wyborach do Riksdagu 14 września 2014 Inicjatywa Feministyczna zdobyła 194 719 głosów (3,12%), nie przekraczając progu wyborczego.

</doc>
<doc id="1619711" url="https://pl.wikipedia.org/wiki?curid=1619711" title="11 Dywizjon Artylerii Przeciwpancernej">
11 Dywizjon Artylerii Przeciwpancernej

11 Łużycki Dywizjon Artylerii Przeciwpancernej (11 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Na podstawie rozkazu Nr 0288/Org. Naczelnego Dowódcy WP z 15 października 1945 roku został rozformowany 11 dywizjon artylerii samochodowej. W jego miejsce, w składzie 8 Dywizji Piechoty, został sformowany 11 dywizjon artylerii zmotoryzowanej.
Kilka miesięcy później, na podstawie rozkazu Nr 046/Org. Naczelnego Dowódcy WP z 27 lutego 1946 roku, jednostka została przeformowana w 11 dywizjon artylerii przeciwpancernej. Na podstawie rozkazu Nr 0046/Org. Ministra Obrony Narodowej z 30 marca 1949 roku dywizjon został podporządkowany dowódcy 2 Warszawskiej Dywizji Piechoty im. Henryka Dąbrowskiego. W 1956 roku jednostka została rozformowana.
W 1945 roku dyon stacjonował w Olchowcach (zob. koszary w Sanoku–Olchowcach), pod koniec 1946 roku w Kutnie, w 1947 roku w Gałkówku, a w 1948 roku w Skierniewicach. W składzie 2 DP przedyslokowany do Tarnowskich Gór, do koszar przy ul. Kościuszki 7 bądź przy ulicy Opolskiej.
Struktura organizacyjna.
Dowództwo i sztab
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619713" url="https://pl.wikipedia.org/wiki?curid=1619713" title="Flaszowiec peruwiański">
Flaszowiec peruwiański

Flaszowiec peruwiański, cherymoja, czerymoja ("Annona cherimola") – gatunek drzewa z rodziny flaszowcowatych. Pochodzi z Ameryki Południowej.
Morfologia.
Dorasta do 8 metrów wysokości. Liście jajowate lub jajowatolancetowatego kształtu. Kwiaty osadzone w kątach liści białozielonkawe. Owoc mięsisty ma do 12 cm średnicy. Osiąga wagę do 4 kg.
Zastosowanie.
Owoce jadalne, słodkie, do spożywania na surowo. Roślina jest uprawiana w Ameryce Południowej, ale również w innych rejonach o tropikalnym klimacie: w Afryce Zachodniej, na Jawie, na południu Hiszpanii (Andaluzja).

</doc>
<doc id="1619714" url="https://pl.wikipedia.org/wiki?curid=1619714" title="12 Dywizjon Artylerii Przeciwpancernej">
12 Dywizjon Artylerii Przeciwpancernej

12 Dywizjon Artylerii Przeciwpancernej (12 dappanc) – pododdział artylerii przeciwpancernej ludowego Wojska Polskiego.
Dywizjon wchodził w skład 9 Dywizji Piechoty. Stacjonował w garnizonie Łańcut.
Struktura organizacyjna.
Dowództwo i sztab
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619715" url="https://pl.wikipedia.org/wiki?curid=1619715" title="Cherymoja">
Cherymoja



</doc>
<doc id="1619716" url="https://pl.wikipedia.org/wiki?curid=1619716" title="Czerymoja">
Czerymoja



</doc>
<doc id="1619717" url="https://pl.wikipedia.org/wiki?curid=1619717" title="Annona cherimola">
Annona cherimola



</doc>
<doc id="1619720" url="https://pl.wikipedia.org/wiki?curid=1619720" title="17 Dywizjon Artylerii Przeciwpancernej">
17 Dywizjon Artylerii Przeciwpancernej

17 Dywizjon Artylerii Przeciwpancernej (17 dappanc) - pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany w 1945 roku, w garnizonie Bydgoszcz, w składzie 14 Dywizji Piechoty. W połowie 1946 roku dyslokowany został do garnizonu Siedlce. Wiosną 1949 roku przeniesiono dywizję na Pomorze Zachodnie, a dywizjon dyslokowano w garnizonie Szczecinek (Choszczno). W 1955 roku jednostka została przeniesiona do Stargardu Szczecińskiego, a dwa lata później rozformowana.
Struktura organizacyjna.
Dowództwo i sztab
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619721" url="https://pl.wikipedia.org/wiki?curid=1619721" title="Cichan Kisialou">
Cichan Kisialou

Cichan Jakaulewicz Kisialou (ros. Тихон Яковлевич Киселёв; ur. w Aharodni-Kuźminickiej w guberni homelskiej, zm. 11 stycznia 1983 w Mińsku) – białoruski działacz komunistyczny, I sekretarz KPB w latach 1980-1983, Bohater Pracy Socjalistycznej (1977).
W 1936 roku rozpoczął pracę pedagoga w rejonie jelskim Białoruskiej SRR. Pięć lat później ukończył Instytut Pedagogiczny w Homlu. W czasie II wojny światowej pracował jako dyrektor szkoły obwodzie stalinogradzkim.
W 1940 roku wstąpił do WKP(b). Cztery lata później został instruktorem komitetu obwodowego w Homlu. W 1946 roku objął funkcję przewodniczącego grupy lektorskiej komitetu obwodowego KPB w Brześciu. Od 1952 roku pełnił urząd I sekretarza komitetu obwodowego w Brześciu oraz członka KC KPB, a od lipca 1956 roku był II sekretarzem KC KPB. W 1961 roku po raz pierwszy zasiadł w KC KPZR.
W 1951 roku wszedł w skład Rady Najwyższej Białoruskiej SRR. W 1954 roku został mianowany deputowanym Rady Najwyższej ZSRR – w latach 1958-1962 był wiceprzewodniczącym Izby Narodowości Rady.
W 1959 roku objął stanowisko premiera Białoruskiej SRR, które sprawował do 1978 roku. Z racji piastowania funkcji szefa rządu wziął w 1967 roku udział w V nadzwyczajnej sesji Zgromadzenia Ogólnego ONZ jako przedstawiciel Białorusi. Od 1978 roku do 1980 roku był wicepremierem ZSRR.
W październiku 1980 roku stanął na czele Komunistycznej Partii Białorusi jako jej I sekretarz. Od 1981 roku zasiadał w Prezydiach Rady Najwyższej Białoruskiej SRR oraz ZSRR.

</doc>
<doc id="1619722" url="https://pl.wikipedia.org/wiki?curid=1619722" title="18 Dywizjon Artylerii Przeciwpancernej">
18 Dywizjon Artylerii Przeciwpancernej

18 Dywizjon Artylerii Przeciwpancernej (18 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany latem 1945 roku w składzie odtworzonej 4 Pomorskiej Dywizji Piechoty. W październiku 1946 roku dywizjon został przeniesiony z Jarocina do Pleszewa, a w następnym roku na powrót do Jarocina. W 1948 roku jednostka została dyslokowana do garnizonu Leszno, 10 października 1949 roku do Ostrowa Wlkp, a w 1950 roku do Krosna Odrzańskiego. W 1957 roku jednostka została rozformowana.
Struktura organizacyjna.
Dowództwo i sztab
Razem według etatu 2/79 w 1948: 164 żołnierzy i 12 armat 76 mm ZiS-3

</doc>
<doc id="1619723" url="https://pl.wikipedia.org/wiki?curid=1619723" title="Alpaks">
Alpaks



</doc>
<doc id="1619724" url="https://pl.wikipedia.org/wiki?curid=1619724" title="FIS Cup w skokach narciarskich 2006/2007">
FIS Cup w skokach narciarskich 2006/2007

FIS Cup w skokach narciarskich 2006/2007 – 2. edycja FIS Cupu, która rozpoczęła się 30 czerwca 2006 w Bischofshofen, a zakończyła 10 marca 2007 w Sapporo. W Polsce rozegrano dwa konkursy cyklu – w Zakopanem.
W całym sezonie odwołanych zostało czternaście konkursów z powodu zbyt wysokich temperatur, a rozegranych zostało piętnaście.
Zdobywcą tytułu został Nicolas Fettner, któremu tylko raz udało się wygrać zawody w ramach cyklu. Drugie miejsce zajął jego rodak Stefan Innerwinkler, a trzeci był Pawieł Karielin. Drużynowo po raz drugi z rzędu najlepsza była reprezentacja Austrii.

</doc>
<doc id="1619725" url="https://pl.wikipedia.org/wiki?curid=1619725" title="Walter Rothschild, 2nd Baron Rothschild">
Walter Rothschild, 2nd Baron Rothschild



</doc>
<doc id="1619726" url="https://pl.wikipedia.org/wiki?curid=1619726" title="Sławomir Krzak">
Sławomir Krzak

Sławomir Krzak (ur. 4 listopada 1977 w Krynicy-Zdroju) – polski hokeista, reprezentant Polski. 
Kariera.
Wychowanek KTH Krynica oraz zawodnik tego klubu w latach 1997-99, 2001-02, 2006 i 2011. Od września 2011 do października 2012 roku gracz Ciarko PBS Bank KH Sanok. W lipcu 2013 podjął treningi z drużyną 1928 KTH, a we wrześniu został zawodnikiem belgijskiego klubu Bulldogs z Liège. W barwach tej drużyny przez dwa sezony grał w lidze belgijskiej, a w trzecim w rozgrywkach belgijsko-holenderskich BeNeLiga. W 2016 został zawodnikiem holenderskiej drużyny Laco Eaters Limburg w tej samej lidze. Po sezonie 2017/2018 poinformował o zakończeniu kariery zawodniczej.
W składzie reprezentacji Polski do lat 18 uczestniczył w turnieju mistrzostw Europy juniorów do lat 18 edycji 1995 (Grupa B). W barwach seniorskiej reprezentacji Polski uczestniczył w turniejach mistrzostw świata w 1998 (Grupa B) i 2004 (Dywizja I).
W trakcie kariery określany pseudonimami "Krzaku", "Krzakles".

</doc>
<doc id="1619731" url="https://pl.wikipedia.org/wiki?curid=1619731" title="Kim Mehmeti">
Kim Mehmeti

Kim Mehmeti – (ur. 10 grudnia 1955 w Grčec k. Skopja) – albański pisarz i publicysta mieszkający i tworzący w Macedonii.
Życiorys.
Pracuje w albańskojęzycznym dzienniku „Flaka” i jako redaktor magazynu kulturalnego „Jehona”. Obecnie pracuje jako redaktor odpowiedzialny w stacji TV Top-Channel.
Jako pisarz zadebiutował w latach 90. Jest autorem ośmiu powieści, wydanych początkowo w Kosowie i Macedonii. Mehmeti pisze także po macedońsku i tłumaczy z języka macedońskiego na albański. W 1997 opracował antologię opowiadań albańskich.
Za książkę "Fati i Fatushes" został wyróżniony w 1994 albańską nagrodą państwową.

</doc>
<doc id="1619733" url="https://pl.wikipedia.org/wiki?curid=1619733" title="Siarczek dimetylu">
Siarczek dimetylu

Siarczek dimetylu () – związek siarkoorganiczny o wzorze (CH3)2S. Bezbarwna, słabo rozpuszczalna w wodzie, palna ciecz o temperaturze wrzenia 37 °C.
W dużych stężeniach ma charakterystyczny nieprzyjemny zapach. Podczas warzenia może pojawiać się w piwie, gdzie uznawany jest za wadę, natomiast w stężeniach przekraczających próg wyczuwalności jest odpowiedzialny za zapach powstający podczas gotowania niektórych warzyw, zwłaszcza kukurydzy, kapusty, buraków i owoców morza.
W przemyśle jest wykorzystywany w procesie rafinacji ropy naftowej i w przemyśle petrochemicznym do kontroli procesów produkcji koksu i tlenku węgla.

</doc>
<doc id="1619735" url="https://pl.wikipedia.org/wiki?curid=1619735" title="Carl Jung (malarz)">
Carl Jung (malarz)

Carl Jung (ur. w 1852, zm. w 1912) – niemiecki malarz, grafik i profesor.
Urodził się w Rathenow. Studiował malarstwo w Monachium i Berlinie. W 1893 rozgłos przyniósł artyście obraz „Auf der Lasterallee im Zoologischen Garden” wystawiony na wystawie „Grossen Berliner Kunstausstellung”. Malarz tworzył w Berlinie, Kassel i Monachium, w których posiadał własne pracownie. Jung zajmował się również grafiką oraz ilustracją książek. 
Był profesorem malarstwa w Kunstschule Berlin, od 1906 wykładał w Akademii Sztuk Pięknych w Kassel.

</doc>
<doc id="1619736" url="https://pl.wikipedia.org/wiki?curid=1619736" title="Steve Jordan (perkusista)">
Steve Jordan (perkusista)

Steve Jordan (ur. 14 stycznia 1957 w Nowym Jorku) – amerykański perkusista, multiinstrumentalista i producent muzyczny.
Życiorys.
Ukończył Fiorello H. LaGuardia High School of Music &amp; Art and Performing Arts i pracował początkowo jako muzyk sesyjny. Jordan wydał również serię instruktażową dla perkusistów "The Groove is Here".
Jordan rozpoczął swoją karierę w latach 70. z zespołem Stevie Wondera, później stał się stałym perkusistą grupy muzycznej programu Saturday Night Live. W latach 80. występował jako perkusista w trakcie tournée The Blues Brothers z Johnem Belushim i Danem Aykroydem, w samym filmie "Blues Brothers" jednak już nie zagrał.
Jako muzyk sesyjny, grając przede wszystkim na perkusji, Jordan współpracował z B.B. Kingiem, Donem Henleyem, Bobem Dylanem, Neilem Youngiem, Sheryl Crow czy Alicią Keys.
Jordan był perkusistą założonego w 2005 roku przez Johna Mayera zespołu "John Mayer Trio". Basistą "Trio" był znajomy Jordana Pino Palladino. Zespół wydał w listopadzie 2005 live-album "Try!". Na płycie jest między innymi zaadaptowana przez Mayera wersja utworu Jimiego Hendriksa "Wait until tomorrow" i Raya Charlesa "I Got a Woman". Poza utworami Mayera na płycie znajdują się trzy utwory, które Jordan, Palladino i Mayer napisali wspólnie: "Good Love Is On The Way", "Vultures" i "Try".
Jordan uczestniczył w produkcji albumu Mayera "Continuum", który zdobył w 2007 roku Grammy Award za najlepszy album roku i jest współautorem utworu "In Repair".
"John Mayer Trio" wystąpiło również na koncercie Mayera "Where the light is – John Mayer live in Los Angeles", który został nagrany i wydany jako DVD pod tym samym tytułem. Nagranie to otrzymało w 2008 roku nominację do Grammy Award. Ze względu na pozytywne recenzje Mayer planuje nagrać z Jordanem i Palladino studyjny album.
W 2006 roku Jordan był perkusistą zespołu Erica Claptona, który Clapton utworzył na specjalnie przygotowane europejskie tournée. Zespół dał między innymi siedem kompletnie wysprzedanych koncertów w Royal Albert Hall w Londynie.

</doc>
<doc id="1619737" url="https://pl.wikipedia.org/wiki?curid=1619737" title="Lev Levchenko">
Lev Levchenko



</doc>
<doc id="1619738" url="https://pl.wikipedia.org/wiki?curid=1619738" title="Frank McCourt">
Frank McCourt

Francis „Frank” McCourt (ur. 19 sierpnia 1930 w Nowym Jorku, zm. 19 lipca 2009 tamże) – pisarz amerykański pochodzenia irlandzkiego, laureat Nagrody Pulitzera. Światową sławę przyniosła mu autobiograficzna powieść "Prochy Angeli".
Życiorys.
Frank McCourt urodził się w nowojorskiej dzielnicy Brooklyn w rodzinie irlandzkich emigrantów. Dorastał w irlandzkim mieście Limerick, do którego rodzice McCourta wrócili po czterech latach pobytu w USA. Ze względu na alkoholizm ojca rodzina żyła w skrajnej biedzie, a McCourt bardzo wcześnie zmuszony był podjąć pracę zarobkową. W roku 1949 wrócił do Stanów Zjednoczonych. Tam ukończył studia i podjął pracę w szkolnictwie. Uczył angielskiego i technik kreatywnego pisania, a po przejściu na emeryturę sam zajął się pisarstwem. W 1996 roku ukazała się jego debiutancka powieść "Prochy Angeli", w której opisał swą młodość oraz klerykalną społeczność rodzinnego miasta. Wyróżniona Nagrodą Pulitzera książka stała się światowym bestsellerem i osiągnęła nakład ponad 6 milionów egzemplarzy. W roku 1999 została zekranizowana przez Alana Parkera.
Zmarł w wyniku komplikacji wywołanych czerniakiem złośliwym.

</doc>
<doc id="1619744" url="https://pl.wikipedia.org/wiki?curid=1619744" title="Farma Wiatrowa Karścino-Mołtowo">
Farma Wiatrowa Karścino-Mołtowo



</doc>
<doc id="1619745" url="https://pl.wikipedia.org/wiki?curid=1619745" title="Wojewódzki Ośrodek Kultury w Lublinie">
Wojewódzki Ośrodek Kultury w Lublinie

Wojewódzki Ośrodek Kultury w Lublinie to instytucja, która animuje kulturę w całym regionie lubelskim. Zwraca szczególną uwagę na kulturę ludową Lubelszczyzny, organizując m.in. Festiwal Kapel i Śpiewaków Ludowych w Kazimierzu Dolnym.
Historia.
W roku 1954 władze centralne podjęły decyzję o przeznaczeniu Zamku w Lublinie na cele upowszechniania kultury, a w maju roku 1956 uchwałą Miejskiej Rady Narodowej powołano Miejski Dom Kultury z siedzibą na Zamku Lubelskim. Wieloletnim dyrektorem WOK w Lublinie była Irena Szczepowska-Szych, jako jedyna z dyrektorów WOK niepartyjna. Następnie nazwę instytucji zmieniono na "Lubelski Dom Kultury", zaś w roku 1963 na "Wojewódzki Dom Kultury". Obecnie "WOK" mieści się przy ul. Dolnej Panny Marii 3.
Do zakresu działania Ośrodka należy animacja kulturalna, wspieranie amatorskiej twórczości artystycznej oraz promocja wartościowych dokonań i inicjatyw kulturalnych, a także ochrona tradycji i dziedzictwa kulturowego. Lubelski WOK jest miejscem współdziałania i wymiany doświadczeń animatorów, menadżerów kultury, przedstawicieli różnych dziedzin kultury, nauki i oświaty.

</doc>
<doc id="1619746" url="https://pl.wikipedia.org/wiki?curid=1619746" title="Festiwale Teatralne w Lublinie">
Festiwale Teatralne w Lublinie



</doc>
<doc id="1619748" url="https://pl.wikipedia.org/wiki?curid=1619748" title="Mistrzostwa Europy w Biathlonie 2006">
Mistrzostwa Europy w Biathlonie 2006

Mistrzostwa Europy w Biathlonie 2006 odbyły się w niemieckiej miejscowości Langdorf-Arbersee, w dniach 28 lutego - 5 marca 2006 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.

</doc>
<doc id="1619750" url="https://pl.wikipedia.org/wiki?curid=1619750" title="Farma Wiatrowa Jarogniew-Mołtowo">
Farma Wiatrowa Jarogniew-Mołtowo

Farma Wiatrowa Jarogniew-Mołtowo – położona w gminie Gościno pomiędzy miejscowościami Mołtowo i Jarogniew. Właścicielem farmy jest ENGIE Zielona Energia Sp. z o.o., której jedynym udziałowcem jest ENGIE Energy Services Internationa S.A. 
Łączna moc zainstalowana elektrowni to 20,5 MW. Rozpoczęcie budowy nastąpiło w lutym 2010 roku, natomiast zakończenie nastąpiło 31 grudnia 2010 roku. Zainstalowano 10 maszyn REpower typ MM92. Inwestycja została nagrodzona podczas konkursu Innovation Trophy 2010.
Zespół realizacyjny:
Wykonawcy:
Pożar wiatraka w 2014.
30 lipca 2014 w siłownie wiatrową w miejscowości Jarogniew uderzył piorun. W wyniku uderzenia powstał pożar który objął gondolę, oraz jedno śmigło. Wiatrak odbudowano w lutym 2015.

</doc>
<doc id="1619752" url="https://pl.wikipedia.org/wiki?curid=1619752" title="François Puaux (duchowny)">
François Puaux (duchowny)

François Puaux (ur. 24 grudnia 1806 w Vallon-Pont-d’Arc, zm. 20 lutego 1895 w Paryżu) – francuski prawnik, kaznodzieja i pastor. Studiował prawo w Montpellier i został adwokatem, później notariuszem. W 32. roku życia, chociaż był żonaty i ojcem rodziny, opuścił notariat, rozpoczął studia teologiczne w Montauban i został pastorem protestanckim. Przejawiając usposobienie wojownicze rozpoczął walkę z katolickim duchowieństwem, nie przebierając przy tym w środkach i argumentach. Z pism jego, nacechowanych oryginalnością myśli i śmiałością stylu wyróżniły się "L’Anatomie du papisme et la reforme évangélique à Angers" (1845), "L’Eglise romaine a-t-elle un juge infallible en matière de toi?" (1851), "La Raison en face du tombeau de Jesus Christ" (1852), "Essai sur la religion des gens du monde" (1855), "Histoire de la Reformation française" (1857-1864, t.7), "Le grand Credo du XIX siécle" (1863), "Galerie des personnages célébres qui ont figuré dans l’histoire du protestantisme français" (1863-1864, t.3), "Vie de Calvin" (1864), "Le Manuscrit d’un voyant" (1875), "Histoire populaire des Camisards" (1878).
Jego syn Frank Jean Alexandre Puaux (1844-1922) również był duchownym protestanckim, pastorem i teologiem; uznawany bywa za oficjalnego historyka protestantyzmu francuskiego końca XIX wieku.

</doc>
<doc id="1619753" url="https://pl.wikipedia.org/wiki?curid=1619753" title="François Puaux">
François Puaux



</doc>
<doc id="1619774" url="https://pl.wikipedia.org/wiki?curid=1619774" title="Mimasaka">
Mimasaka

 – miasto w Japonii w południowej części wyspy Honsiu w prefekturze Okayama.
Położenie.
Leży we wschodniej części prefektury. Graniczy z:
Historia.
Miasto utworzono 31 marca 2005 poprzez połączenie kilku mniejszych miejscowości.
Demografia.
W 2005 miasto liczyło 32 475 mieszkańców.

</doc>
<doc id="1619778" url="https://pl.wikipedia.org/wiki?curid=1619778" title="Ludowa Unia Demokratyczna">
Ludowa Unia Demokratyczna

Ludowa Unia Demokratyczna (port. "União Democrática Popular") – portugalska lewicowa partia polityczna założona w grudniu 1974. Składała się z Partii Rewolucyjno-Socjalistycznej, Polityka 21 i Rewolucyjnego Frontu Lewicowego. Jej zadaniem było reaktywowanie idei leninizmu i marksizmu. W 1975 w pierwszych wolnych wyborach parlamentarnych zdobyła 1 mandat, uzyskując zaledwie 0,08% poparcia (44 877 głosów). W kolejnych wyborach do 1980 roku partia zdobywała 1 mandat. osiągając poparcie do 2%. W latach 1983–1991 nie był reprezentowana w parlamencie. Od 1998 jest członkiem Bloku Lewicy.

</doc>
<doc id="1619781" url="https://pl.wikipedia.org/wiki?curid=1619781" title="Boston Pizza Cup 2009">
Boston Pizza Cup 2009

Boston Pizza Cup 2009 – prowincjonalne mistrzostwa Alberty mężczyzn w curlingu, eliminacje do Tim Hortons Brier 2009.
Turniej finałowy rozegrano między 11 a 15 lutego w Wainwright na lodowisku Wainwright Arena.
W końcowych rozgrywkach wzięło udział 12 drużyn. Po trzy drużyny zakwalifikowały się z turniejów Północnej i Południowej Alberty, dwie drużyny dostały się z rozgrywek z Regionu Peace. Automatycznie zostały zakwalifikowane drużyny Kevina Martina, jako obrońcę tytułu mistrzowskiego, i Kevina Koe jako najwyżej notowaną drużynę z Alberty w rankingach Kanadyjskiego Związku Curlingu (CCA). Możliwość wystąpienia w finale dostały drużyny Randy’ego Ferbeya i Teda Appelmana jako najlepsze w rozgrywkach z cyklu Alberta Curling Tour.
Tytuł mistrzowski z Boston Pizza Cup 2008 obronił dalszy mistrz Kanady i mistrz świata 2008 Kevin Martin, który w finale pokonał Randy’ego Ferbeya 7:3.
Drużyny.
Sesja 1..
11 lutego 2009, 13:00
A1
A2
A3
A4
Sesja 2..
11 lutego 2009, 18:30
A5
A6
A7
A8
Sesja 3..
12 lutego 2009, 8:30
A9
A10
Sesja 4..
12 lutego 2009, 13:30
B1
B2
B3
B4
Sesja 5..
12 lutego 2009, 18:30
A11
B5
B6
B7
Sesja 6..
13 lutego 2009, 8:30
C1
C2
C3
Sesja 7..
13 lutego 2009, 13:30
B8
B9
Sesja 8..
13 lutego 2009, 18:30
B10
C4
C5
C6
Sesja 9..
14 lutego 2009, 13:00
C7
C8

</doc>
<doc id="1619783" url="https://pl.wikipedia.org/wiki?curid=1619783" title="Seamless3d">
Seamless3d

Seamless3d – bezpłatne, otwarte oprogramowanie do modelowania i animacji 3D, oparte na licencji MIT. Działa na systemach z rodziny Windows i wymaga DirectX 8.1. Udostępnia takie opcje jak Morfing oraz teksturowanie powierzchni. Obsługuje skrypty.
W programie istnieje możliwość eksportu prac do formatów VRML, X3D oraz POV-Ray, a także możliwość importu z formatów VRML i X3D.

</doc>
<doc id="1619791" url="https://pl.wikipedia.org/wiki?curid=1619791" title="Germanizacja nazw w Prusach">
Germanizacja nazw w Prusach

Germanizacja nazw w Prusach – proces zmian nazw miejscowych niemających pochodzenia niemieckiego, zachodzący w XIX i XX wieku – do 1918 r. w Królestwie Prus, a następnie w kraju związkowym Prusy. Szczególne nasilenie zmian miało miejsce w tzw. III Rzeszy. Do 1939 roku zmiany dotyczyły Brandenburgii, Saksonii, Dolnego Śląska i pozostałej przy państwie niemieckim poplebiscytowej części Górnego Śląska oraz Prus Wschodnich, a po 1939 terytoriów zdobytych na Rzeczypospolitej Polskiej (polska część Górnego Śląska, północne Mazowsze, Suwalszczyzna). Zmiany, jakich dokonano po 1939 na obszarze Kraju Warty oraz Okręgu Rzeszy Gdańsk – Prusy Zachodnie, w obecnej formie hasła nie są omówione.
Prusy Wschodnie i Pomorze Gdańskie.
Proces dotyczący Mazur i południowej Warmii, a także obejmujący Kociewie, tzw. Powiśle i Kaszuby, a więc obszary zamieszkane także przez ludność polskojęzyczną / słowiańskojęzyczną. W dawnej przeszłości tereny Mazur i południowej Warmii skolonizowała ludność z północnego Mazowsza i ziemi chełmińskiej. W Prusach Wschodnich germanizacja nazw objęła także obszar Małej Litwy a poprzez to dotyczyła także nazw litewskich.
Germanizacja nazw w Prusach Wschodnich miała miejsce od drugiej połowy XIX w. i polegała na zamianie nazw miejscowych, które miały bałtycki, polski lub litewski źródłosłów na nazwy niemieckie. W latach 1926–1934 w Prusach Wschodnich zmieniono 273 nazwy miejscowości. Przykładowo w 1933 r. Sutzken (obecnie Suczki) przemianowano na Hitlershöhe.
W 1937 r. na "Albertynie" powstała komisja "Verdeutschung fremdsprachiger Orts-Namen in Ost-Preußen", w której członkami byli germanista Walther Ziesemer, slawista Karl Heinrich Meyer, lektor Viktor Falkenhayn oraz Max Hein, dyrektor archiwum królewieckiego. Działając na zlecenie gauleitera Ericha Kocha komisja doprowadziła do zmiany około 70% dotychczasowych nazw miejscowości, rzek, lasów itd. na Mazurach. Najwięcej zmian wprowadzono w 1938 r., kiedy komisja zmieniła kilka tysięcy nazw. Nazewnictwo z 1938 r., z wyjątkiem nazw odwołujących się wprost do nazistowskich prominentów, po 1945 r. jest współużywane w Niemczech m.in. w materiałach kartograficznych.
Brandenburgia.
Przykładem zmiany Lipsa (w gminie Hermsdorf) na Lindenort (zmiana cofnięta w 1947 r.)
Saksonia.
Przykładem zmiany Mücka na Stockteich (zmiana cofnięta w 1947 r.)
Śląsk.
Proces germanizacji nazw na Śląsku rozpoczął się później niż w Prusach Wschodnich. Pierwszą próbą całkowitego wyeliminowania polskiego nazewnictwa z terenu Śląska był projekt nadprezydenta prowincji śląskiej Ferdinanda von Nordenflychta z 1873, który jednak nie wszedł w życie. W praktyce jedną z pierwszych zmian było przemianowanie 21 lutego 1915 Zabrza na Hindenburg, co miało na celu upamiętnienie feldmarszałka Paula von Hindenburga. Kolejnych zmian miejscowości na Śląsku dokonano w okresie Republiki Weimarskiej, np. w 1931 Przyschetz przemianowano na Lichtenwalde. W latach 1934–1935 zmieniono łącznie około 50 nazw. W 1936 w rejencji opolskiej zmieniono 1088 nazw miejscowości, a w następnym roku przemianowano dodatkowo 160 wsi sołeckich, przysiółków i osiedli. Większość z nich nastąpiło 1 grudnia 1936 r. Oficjalnie to zainteresowane gminy występowały z wnioskiem do władz o zmianę nazwy. W tym czasie Niemcy sugerowali, że cała akcja jest odpowiedzią na polonizację starych nazw niemieckich w województwie śląskim. W rejencjach wrocławskiej i legnickiej nasilenie akcji przypadło na lata 1937–1938, kiedy w rejencji wrocławskiej przemianowano 359 nazw miejscowości, a w legnickiej 178.
Metody zmiany nazw były różne:
W okresie II wojny światowej zmiany nazw na przyłączonym województwie śląskim były wyjątkowe (np. "Lublinitz" przemianowano na "Loben"). Istniały jednak projekty przeprowadzenia zmiany większości nazw miejscowości (np. "Istebna" na "Bergstuben"), "Makoschau" (pol. "Makoszowy") na "Maxenau" w sposób kompleksowy, jak stało się to w Okręgach Rzeszy Kraj Warty i Gdańsk – Prusy Zachodnie.

</doc>
<doc id="1619796" url="https://pl.wikipedia.org/wiki?curid=1619796" title="Brzeg wysoki">
Brzeg wysoki



</doc>
<doc id="1619797" url="https://pl.wikipedia.org/wiki?curid=1619797" title="Gunter von Schwarzburg">
Gunter von Schwarzburg



</doc>
<doc id="1619799" url="https://pl.wikipedia.org/wiki?curid=1619799" title="Kreator-Projekty">
Kreator-Projekty

Kreator-Projekty – ogólnopolski kwartalnik branżowy rynku gotowych projektów domów (do końca 2008 dwumiesięcznik), wydawany przez KRN media sp. z o.o. Na rynku czasopismo obecne jest od roku 1999; najpierw pod nazwą "Projekty – Domy i Wnętrza". Nazwa "Kreator-Projekty" została przyjęta począwszy od pierwszego numeru w roku 2004.
Dużą część każdego numeru zajmują prezentacje gotowych projektów domów. Część redakcyjna zawiera artykuły tematyczne, a także prezentacje technologii budowlanych i wykończeniowych.

</doc>
<doc id="1619804" url="https://pl.wikipedia.org/wiki?curid=1619804" title="Lytle Creek">
Lytle Creek

Lytle Creek – jednostka osadnicza w Stanach Zjednoczonych, w stanie Kalifornia, w hrabstwie San Bernardino.

</doc>
<doc id="1619806" url="https://pl.wikipedia.org/wiki?curid=1619806" title="Rakownik">
Rakownik

Rakownik – rzeka na Pojezierzu Lubuskim, wypływa z jeziora Goszcza w okolicy Lubrzy, przepływa przez jeziora Rudny i Lubrza, uchodzi do jeziora Paklicko Wielkie. Rzeką organizowany jest spływ kajakowy: Lubrzański Szlak Kajakowy.

</doc>
<doc id="1619812" url="https://pl.wikipedia.org/wiki?curid=1619812" title="Hans Nülle">
Hans Nülle

Hans Nülle (ur. 27 grudnia 1897, zm. ?) – as lotnictwa niemieckiego Luftstreitkräfte z 11 potwierdzonymi zwycięstwami w I wojnie światowej. Należał do grona Balloon Buster z 7 zestrzelonymi balonami.
Zgłosił się na ochotnika do armii 1 grudnia 1915 roku. Został skierowany do wojsk lotniczych i przeszedł przeszkolenie w FEA 4 w Poznaniu, a następnie w FEA 7 w Kolonii. Końcowe szkolenie przebył w FEA 5 w Hanowerze. 23 marca 1916 roku został skierowany do służby czynnej w FA72. W jednostce służył do początku lutego 1917 roku. Po urlopie, na początku kwietnia, został przydzielony do Kasta 23 należącej do Kagol 4. W jednostce służył do połowy sierpnia 1917 roku. Ukończył Jastaschule II i 5 kwietnia 1918 roku został przydzielony do eskadry myśliwskiej Jagdstaffel 39.
W jednostce służył do końca wojny. Łącznie odniósł 11 zwycięstw powietrznych, pierwsze 1 września. Należał do grona "Balloon Busters" z potwierdzonymi 7 balonami obserwacyjnymi wroga. 
Jego losy po zakończeniu wojny nie są znane.

</doc>
<doc id="1619815" url="https://pl.wikipedia.org/wiki?curid=1619815" title="Cudowni mężczyźni z korbką">
Cudowni mężczyźni z korbką

Cudowni mężczyźni z korbką – czechosłowacka komedia z 1979 roku odwołująca się (zmieniając nazwiska i częściowo biografie) do znanych w Pradze na przełomie wieków postaci: Viktora Ponrepo, autora krótkometrażówek Jana Kříženeckiego i Josefa Švába-Malostranskiego.
Fabuła.
Koniec XIX wieku. Pasparte jest wędrownym magikiem i wielbicielem "ożywionych fotografii". Postanawia skończyć wędrówkę w Pradze i tam stworzyć pierwszy kinematograf. Namawia do pomocy inżyniera Kolenatego. Ten stawia jeden warunek: w filmie ma zagrać Emílie Kolářová-Mladá, znana artystka. Pasparte podstępem przekonuje ją. Kiedy jednak jego plany zostają ujawnione, wszystko się sypie. Ale Pasparte nie zraża się.

</doc>
<doc id="1619816" url="https://pl.wikipedia.org/wiki?curid=1619816" title="Lucerne Valley">
Lucerne Valley

Lucerne Valley – jednostka osadnicza w Stanach Zjednoczonych, w stanie Kalifornia, w hrabstwie San Bernardino.

</doc>
<doc id="1619819" url="https://pl.wikipedia.org/wiki?curid=1619819" title="Post ścisły">
Post ścisły



</doc>
<doc id="1619820" url="https://pl.wikipedia.org/wiki?curid=1619820" title="Matka swojej matki">
Matka swojej matki

Matka swojej matki – polski film obyczajowy z 1996 roku.
Opis fabuły.
Alicja ma 19 lat i przygotowuje się do matury w liceum muzycznym. Jej matka Barbara jest lekarzem weterynarii. Zaraz po maturze obie mają wyjechać do USA, gdzie mieszka ojciec dziewczyny. Pewnego dnia Alicja odkrywa, że była adoptowana. Zarzuca Barbarze, że nie powiedziała prawdy. Wizyta w domu dziecka i biurze ewidencji pozwala jej odnaleźć adres biologicznej matki, Ewy. Alicja zastaje Ewę w ruderze i postanawia jej pomóc.
Obsada aktorska.
Źródło: Filmpolski.pl

</doc>
<doc id="1619821" url="https://pl.wikipedia.org/wiki?curid=1619821" title="Apple Valley (Kalifornia)">
Apple Valley (Kalifornia)

Apple Valley – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 72 922 (2008).
Położone jest na południowym krańcu pustyni Mojave. Graniczy z miastami: Victorville i Hesperia.
Nazwa Apple Valley wywodzi się od jabłoni, zasadzonych na początku XX wieku, jako dowód, że można tutaj uprawiać roślinność. Nazwa oficjalnie uznana w 1948 roku. Prawa miejskie od 1988 roku.

</doc>
<doc id="1619822" url="https://pl.wikipedia.org/wiki?curid=1619822" title="Burowie (nowożytni)">
Burowie (nowożytni)



</doc>
<doc id="1619824" url="https://pl.wikipedia.org/wiki?curid=1619824" title="The Game Tour">
The Game Tour

The Game Tour – trasa koncertowa brytyjskiej grupy rockowej Queen, promująca album "The Game". Trwała od 30 czerwca 1980 do 25 listopada 1981 i objęła Europę, Amerykę Północną, Japonię i Amerykę Łacińską. Począwszy od etapu europejskiego trasy, zespół włączył do programu również utwory z albumu "Flash Gordon".
Gdy 8 grudnia 1980 zastrzelono Johna Lennona, zespół postanowił następnego dnia w hołdzie zamordowanemu artyście wykonać jego przebój „Imagine”. Utwór ten był później jeszcze kilkakrotnie wykonywany na koncertach tej trasy.
Krótko po zakończeniu koncertów w Ameryce Południowej między Wielką Brytanią a Argentyną wybuchła Wojna o Falklandy, przez co zespół musiał odwołać zaplanowane na 1983 następne koncerty na tym kontynencie.
Trasa zakończyła się dwoma specjalnymi koncertami w Montrealu w Kanadzie, które zostały sfilmowane i wydane na kasecie VHS (później również na DVD) jako "We Will Rock You", a w 2007 wznowione jako "Queen Rock Montreal".
Programy koncertów.
Pierwszy etap – Ameryka Północna.
Pozostałe utwory (grane nieregularnie):
Drugi etap – Europa.
Pozostałe utwory (grane nieregularnie):
Trzeci etap – Japonia.
Pozostałe utwory (grane nieregularnie):
Czwarty etap – Ameryka Południowa.
Pozostałe utwory (grane nieregularnie):
Gluttons for Punishment (Ameryka Łacińska).
Pozostałe utwory (grane nieregularnie):

</doc>
<doc id="1619831" url="https://pl.wikipedia.org/wiki?curid=1619831" title="Przełęcz Opaczne">
Przełęcz Opaczne

Przełęcz Opaczne (879 m) – przełęcz w Paśmie Jałowieckim, które według regionalizacji Polski opracowanej przez Jerzego Kondrackiego należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Przełęcz znajduje się pomiędzy szczytami Jałowca (1111 m) i Kolędówki (884 m). Administracyjnie należy do Zawoi, do osiedla Wełcza. Na południowy zachód od przełęczy, na wysokości 850 m, znajduje się schronisko turystyczne „W Murowanej Piwnicy” na Opacznem". W rejonie przełęczy jest niewielka polanka, z której widoki są ograniczone. Dużo szersze widoki natomiast rozciągają się z położonej na jej stokach polany ze schroniskiem Opaczne. Na polanie tej znajduje się najwyżej położone w całym Paśmie Przedbabiogórskim osiedle Opaczne z kilkoma gospodarstwami, które zostały zamienione na domki letnie. Jest to jedna z niewielu osad w Polsce nie posiadających prądu elektrycznego. Wybudowano tutaj w 1989 r. elektrownię wiatrową, która jednak z powodu błędnego wykonania nie działa i niszczeje.

</doc>
<doc id="1619833" url="https://pl.wikipedia.org/wiki?curid=1619833" title="Przyrodni bracia">
Przyrodni bracia

Przyrodni bracia - amerykański film obyczajowy z 1970 roku na podstawie sztuki Tennessee Williamsa.

</doc>
<doc id="1619834" url="https://pl.wikipedia.org/wiki?curid=1619834" title="Bukowno (województwo zachodniopomorskie)">
Bukowno (województwo zachodniopomorskie)

Bukowno (niem. "Richardshof") – kolonia w Polsce, położona w województwie zachodniopomorskim, w powiecie choszczeńskim, w gminie Krzęcin.
W latach 1975–1998 kolonia administracyjnie należała do województwa gorzowskiego.

</doc>
<doc id="1619835" url="https://pl.wikipedia.org/wiki?curid=1619835" title="Żelazko elektryczne">
Żelazko elektryczne



</doc>
<doc id="1619838" url="https://pl.wikipedia.org/wiki?curid=1619838" title="Gołąbki (województwo zachodniopomorskie)">
Gołąbki (województwo zachodniopomorskie)

Gołąbki – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego.

</doc>
<doc id="1619840" url="https://pl.wikipedia.org/wiki?curid=1619840" title="Granówko (województwo zachodniopomorskie)">
Granówko (województwo zachodniopomorskie)

Granówko – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Krzęcin.
W latach 1975–1998 miejscowość administracyjnie należała do województwa gorzowskiego.

</doc>
<doc id="1619841" url="https://pl.wikipedia.org/wiki?curid=1619841" title="Odmienić los (film 1996)">
Odmienić los (film 1996)

Odmienić los – amerykańsko-francuski dramat obyczajowy z 1996 roku.
Fabuła.
Mildred Hawks jest wdową w średnim wieku. Ma córkę Ann Mary i syna Ethana, który założył rodzinę. Matka z córką wchodzą w konflikt, skutkiem czego Ann Mary ucieka z domu. Mildred zostaje sama. Zaprzyjaźnia się z sąsiadką Monicą i jej 6-letnim synem. Zwykła znajomość przeradza się w uczucie.

</doc>
<doc id="1619845" url="https://pl.wikipedia.org/wiki?curid=1619845" title="Putno">
Putno

Putno (niem. "Puttenwerder") – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego.

</doc>
<doc id="1619847" url="https://pl.wikipedia.org/wiki?curid=1619847" title="Adolf Dobrianśkyj">
Adolf Dobrianśkyj



</doc>
<doc id="1619848" url="https://pl.wikipedia.org/wiki?curid=1619848" title="Roszkowice (województwo zachodniopomorskie)">
Roszkowice (województwo zachodniopomorskie)

Roszkowice – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego.

</doc>
<doc id="1619850" url="https://pl.wikipedia.org/wiki?curid=1619850" title="Wydrzyn (województwo zachodniopomorskie)">
Wydrzyn (województwo zachodniopomorskie)

Wydrzyn (niem. "Eichwerder") – nieistniejąca kolonia w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego.

</doc>
<doc id="1619851" url="https://pl.wikipedia.org/wiki?curid=1619851" title="Kostrzewa pstra">
Kostrzewa pstra

Kostrzewa pstra ("Festuca varia" Haenke) – gatunek trawy z rodziny wiechlinowatych ("Poaceae"). W Polsce występuje tylko w wyższych partiach Karpat i Sudetów. W Tatrach jest pospolity.
Biologia i ekologia.
Bylina, hemikryptofit. Kwitnie od lipca do sierpnia. Występuje w wyższych partiach gór. W Tatrach rośnie od piętra reglowego aż po piętro alpejskie. Występuje głównie na podłożu wapiennym, ale spotykana jest również na granitach, jeśli podłoże zawiera nieco wapienia lub warstwę próchnicy. W klasyfikacji zbiorowisk roślinnych gatunek charakterystyczny dla związku (All.) "Seslerion tatrae" i Ass. "Saxifrago-Festucetum versicoloris". 
Zastosowanie.
Bywa uprawiana jako roślina ozdobna. Nadaje się do ogrodów skalnych i do suchych bukietów Tworzy ciekawe kompozycje z innymi gatunkami roślin o barwnych kwiatach.

</doc>
<doc id="1619852" url="https://pl.wikipedia.org/wiki?curid=1619852" title="Festuca versicolor">
Festuca versicolor



</doc>
<doc id="1619856" url="https://pl.wikipedia.org/wiki?curid=1619856" title="Więcej czadu">
Więcej czadu

Więcej czadu – amerykańsko-kanadyjski komediodramat z 1990 r. w reżyserii Allana Moyle'a.
Fabuła.
Mark Hunter przeniósł się z Nowego Jorku do Arizony. Jest młodym, nieśmiałym uczniem liceum. Nie potrafi się odnaleźć w nowym miejscu. W końcu znajduje sposób na przebicie, ale tak, by go nie rozpoznano. Z radiostacji kupionej przez ojca wieczorem nadaje nielegalne audycje radiowe jako Hard Harry. Początkowo jest przekonany, że trafia w próżnię. Jego audycja to coś w rodzaju pamiętnika, z rozważaniami, rozmowami ze sobą, z błazenadą i oczywiście z muzyką. Ale okazuje się, że audycja staje się bardzo popularna, dostaje listy od słuchaczy i skłania ich do buntu przeciw szkole i nauczycielom. Kiedy jeden ze słuchaczy popełnia samobójstwo, policja zaczyna szukać "radiowca".

</doc>
<doc id="1619857" url="https://pl.wikipedia.org/wiki?curid=1619857" title="MAN NL xx3">
MAN NL xx3

MAN NL xx3 – seria autobusów miejskich, produkowanych przez niemiecką firmę MAN.
Ten autobus był także produkowany w oddziale MAN w Sadach koło Poznania.
Od 2004 roku jest produkowana zmodernizowana wersja serii NL xx3 opatrzona nazwą marketingową Lion’s City.

</doc>
<doc id="1619858" url="https://pl.wikipedia.org/wiki?curid=1619858" title="Katastrofa lotu Iran Air 655">
Katastrofa lotu Iran Air 655

Katastrofa lotu Iran Air 655 – wypadek lotniczy, do którego doszło 3 lipca 1988, podczas wojny iracko-irańskiej. Irański samolot pasażerski Airbus A300 z 290 osobami na pokładzie został zestrzelony przez amerykański krążownik USS Vincennes.
Przebieg zdarzeń.
W niedzielę, 3 lipca 1988 roku o godz. 10:17 czasu lokalnego, samolot Airbus A300B2-203 rejs nr IR655 irańskich linii lotniczych Iran Air (kod EP-IBU) wystartował z lotniska w Bandar-e Abbas w południowym Iranie. Celem komercyjnego lotu (nie figurującego w rutynowym rozkładzie lotów) był Dubaj w Zjednoczonych Emiratach Arabskich, który maszyna miała osiągnąć po krótkim, niespełna półgodzinnym locie nad cieśniną Ormuz. Na pokładzie pilotowanego przez kpt. Mohsena Rezaiana (7 tys. wylatanych godz.) samolotu znajdowało się 274 pasażerów (w tym 66 dzieci) i 16 członków załogi. Start odbył się z 27 min. opóźnieniem. Trasa przelotu biegła na wysokości 4300 m w międzynarodowym korytarzu powietrznym „Amber 59" o szerokości 35 km, będącym linią prostą pomiędzy punktem startu i lądowania samolotu.
W tym samym czasie w cieśninie Ormuz znajdował się wyposażony w system AEGIS amerykański krążownik rakietowy typu Ticonderoga USS "Vincennes" (nr boczny 49) pod dowództwem komandora Williama C. Rogersa III. Amerykański okręt patrolował wody Zatoki Perskiej w celu obrony kuwejckich tankowców przed atakami sił irackich i irańskich (operacja „Earnest Will”), od ośmiu lat prowadzących ze sobą wojnę. Amerykańska jednostka została skierowana do cieśniny Ormuz po tym, jak 14 kwietnia 1988 na irańskiej minie morskiej wyleciała w powietrze amerykańska fregata USS Samuel B. Roberts. Rankiem 3 lipca amerykański okręt wpłynął na irańskie wody terytorialne w pościgu za irańskimi motorówkami, które wcześniej ostrzelały w irańskiej przestrzeni powietrznej amerykański śmigłowiec.
Wersja amerykańska.
Według oficjalnej wersji strony amerykańskiej o godzinie 10:17, wznoszący się irański samolot został wykryty i omyłkowo zidentyfikowany przez amerykański krążownik jako irański F-14 Tomcat. Do pomyłki tej miał przyczynić się fakt, że parametry lotu wykrytego Airbusa odpowiadały klasycznemu „profilowi” podchodzącemu do ataku F-14 oraz to, że cywilne lotnisko w Bandar-e Abbas było wykorzystywane przez irańskie siły powietrzne jako baza F-14. Według tych samych źródeł USS Vincennes, przed odpaleniem rakiet aż 11 razy próbował nawiązać łączność radiową z samolotem, który nie odpowiadał. W momencie, gdy irańska maszyna zaczęła zbaczać w kierunku amerykańskiej jednostki i znalazła się 5 km od pierwotnej trajektorii lotu, dowództwo krążownika postanowiło dłużej nie czekać. O 10:24 z krążownika odpalono w kierunku samolotu dwie rakiety typu ziemia-powietrze SM-2MR. Obydwa pociski, po przebyciu dystansu 14 800 m trafiły w cel na wysokości 4100 m. Irański samolot został rozerwany na co najmniej dwie części i spadł do morza.
Powyższa wersja wydarzeń znalazła się w raporcie adm. Williama Fogarty’ego, który stanął na czele komisji specjalnej powołanej do zbadania przyczyn incydentu. 8 września 1988 przedstawił on swoje ustalenia Komisji Sił Zbrojnych Senatu USA i odpowiedział na pytania jej członków. Raport komisji Fogarty’ego został odtajniony tylko częściowo: część pierwsza w 1988 i część druga w 1993. Główną przyczyną zestrzelenia był według raportu stan psychiczny dowództwa amerykańskiego krążownika, działającego w warunkach wojennych pod wpływem dużego stresu oraz podobieństwo wspomnianego już „profilu lotu” irańskiej maszyny do klasycznego ataku irańskich myśliwców. Wnioski w nim zawarte wywołały olbrzymią falę krytyki.
Wersja irańska.
Rząd Iranu do dziś uważa atak na cywilną maszynę za rozmyślny akt barbarzyństwa. Według oficjalnych źródeł irańskich, nawet w wypadku mylnej identyfikacji maszyny, ostrzał jakiegokolwiek samolotu z wód terytorialnych jego kraju był aktem co najmniej ignorancji, a nie nieszczęśliwym wypadkiem i winien być rozpatrywany jako międzynarodowe przestępstwo. Nawet jeśli samolot byłby wojskowym F-14, Amerykanie nie mieli prawa go zestrzelić. Iran w ogóle podaje w wątpliwość mylną identyfikację maszyny. Jego zdaniem nowoczesny system AEGIS w pełni umożliwiał amerykańskiej obsłudze ustalenie, z jakim samolotem ma do czynienia.
Władze Iranu uważają, że w omawianym okresie Iran i USA znajdowały się w stanie niewypowiedzianej wojny, a zestrzelenie cywilnego samolotu należy traktować jako akt agresji, mający zmusić Iran do zawarcia rozejmu w trwającej wojnie z Irakiem. Według Teheranu Stany Zjednoczone, niezależnie od błędów popełnionych przez załogę okrętu, na mocy prawa międzynarodowego, ponoszą pełną odpowiedzialność za jego działania.
Źródła niezależne.
W czasie swojego lotu irański samolot znajdował się w stałym kontakcie z wieloma służbami kontroli lotów w regionie, monitorowanymi przez Organizację Międzynarodowego Lotnictwa Cywilnego. Na kilka sekund przed odpaleniem rakiet z USS Vincennes piloci maszyny prowadzili rozmowy w języku angielskim z kontrolą lotów w Bandar-e Abbas. Zgodnie z oficjalnymi ustaleniami komisji Fogarty’ego, amerykański krążownik miał możliwość słuchania rozmów na częstotliwości cywilnej międzynarodowej, ale nie na częstotliwości, którą wykorzystywał komercyjny lot irański (bo jej nie znał). Według raportu Organizacji Międzynarodowego Lotnictwa Cywilnego (ICAO) Amerykanie siedmiokrotnie próbowali nawiązać kontakt radiowy z irańskim samolotem na częstotliwości wojskowej i trzykrotnie na cywilnych, za każdym razem wywołując „niezidentyfikowany samolot lecący z prędkością 350 węzłów”. Czarna skrzynka irańskiego samolotu wykazała później, że piloci irańskiej maszyny słyszeli trzy ostatnie komunikaty, jednak omyłkowo odnieśli je do irańskiego samolotu Orion, który wcześniej operował w tym rejonie.
W maju 2003 pozarządowa organizacja Międzynarodowe Stowarzyszenie Studiów Strategicznych (ISSA) określiła umieszczenie okrętu wyposażonego w AEGIS w strefie lotów cywilnych jako „nieodpowiedzialne”, a działanie kapitana amerykańskiej jednostki uznała za „agresywne”.
Media.
W 2005 stacja telewizyjna National Geographic Channel wyprodukowała film z cyklu "Air Crash Investigation" ("Katastrofy w przestworzach") pt. "Mistaken Identity", przedstawiający dokładny przebieg zdarzeń w czasie incydentu. Autorzy filmu – Jono Nemethy i Lisa Stamm, przedstawili w nim wersję wydarzeń, według której irański samolot został przez obsługę krążownika zidentyfikowany w systemie IFF (Identification friend or foe) jako jednostka cywilna, czyli niekodowana jako swój lub wrogi samolot wojskowy i że tuż przed odpaleniem rakiet wyraźnie oddalał się on od okrętu amerykańskiego, powracając do centrum korytarza "Amber 59", co zostało zignorowane przez obsługę AEGIS. W filmie zacytowano wypowiedź kmdra Rogersa, który stwierdził, że pomimo tych okoliczności zdecydował się na atak działając w obronie życia załogi i powierzonej mu jednostki.
W programie podano też, że amerykański okręt zaatakował irańskiego Airbusa znajdując się już na irańskich wodach terytorialnych (USA nie były w stanie wojny z Iranem).
W 1992 dwaj amerykańscy dziennikarze John Barry i Roger Charles w artykule opublikowanym w "Newsweeku" konkludowali swój drobiazgowy opis wydarzeń stwierdzeniem, że kmdr Rogers działał „lekkomyślnie i bez należytej staranności”.
Okoliczności mające wpływ na bieg wydarzeń.
Oficjalne źródła oraz niezależni eksperci wymieniają kilka okoliczności, które mogły mieć wpływ na zaistniałą pomyłkę:
Następstwa.
Incydent doprowadził do ostrej konfrontacji dyplomatycznej nie tylko w relacjach Iran-Stany Zjednoczone, ale również na linii USA-ZSRR. Związek Radziecki zażądał na forum Zgromadzenia Ogólnego ONZ jednoznacznego potępienia działań USA w Zatoce Perskiej w myśl rezolucji ONZ Nr 598. Zdarzenie w ogóle stawiało Stany Zjednoczone w bardzo niewygodnej sytuacji na arenie międzynarodowej, również dlatego, że w 1983 roku w podobnych okolicznościach (atak na mylnie zidentyfikowany samolot pasażerski) Rosjanie zestrzelili południowokoreańską maszynę cywilną. Wtedy Biały Dom uznał radziecką pomyłkę za jednoznaczny akt piractwa międzynarodowego. Również wcześniej, w wypadkach zestrzeleń samolotów cywilnych przez siły zbrojne obcego państwa (El Al 402, Libyan Arab Airlines 114, Korean Air 007), Waszyngton zawsze ostro potępiał takie akty. Sam Iran tragiczny incydent do dzisiaj uznaje za dokonany z premedytacją akt agresji i często wykorzystuje w swojej antyamerykańskiej propagandzie. W połowie lipca 1988 minister spraw zagranicznych Iranu Ali Akbar Velayati wystąpił do Rady Bezpieczeństwa ONZ z wnioskiem o wydanie rezolucji potępiającej Stany Zjednoczone za „przestępstwo, zbrodnię i masakrę”.
24 października 1988 USS Vincennes powrócił do Stanów Zjednoczonych i wpłynął do San Diego, gdzie załogę krążownika powitano jak bohaterów. Jej członkowie otrzymali medale Combat Action Ribbon, a koordynator ognia por. Scott Lustig został odznaczony Navy Commendation Medal. Sam kmdr Rogers w 1990 dodatkowo otrzymał Legion of Merit „za wyjątkowe zasługi podczas wykonywania obowiązków dowódcy w okresie od kwietnia 1987 do maja 1989 roku”.
29 lutego 1996 rząd Stanów Zjednoczonych zgodził się wypłacić odszkodowanie rządowi Iranu w wysokości 61,8 mln dolarów za 248 obywateli irańskich, którzy zginęli w wypadku. Na sumę tę składało się 300 tys. dolarów za każdą ofiarę aktywną zawodowo i 150 tys. na każdą nieaktywną. Wypłaty odszkodowania za sam utracony samolot w wys. 30 mln dolarów Amerykanie odmówili. Rząd amerykański uważał wypłatę odszkodowania za jednostronny akt dobrej woli, nie oznaczający uznania swojej odpowiedzialności za zaistniałą tragedię. Wypłata odszkodowania zakończyła sprawę wniesioną przez rząd Islamskiej Republiki Iranu przeciwko Stanom Zjednoczonym przed Międzynarodowym Trybunałem Sprawiedliwości w maju 1989 roku.
Przebieg incydentu do dziś budzi wiele kontrowersji.

</doc>
<doc id="1619860" url="https://pl.wikipedia.org/wiki?curid=1619860" title="Cerkiew Podwyższenia Krzyża Świętego w Rudnej">
Cerkiew Podwyższenia Krzyża Świętego w Rudnej

Cerkiew pod wezwaniem Podwyższenia Krzyża Świętego – prawosławna cerkiew parafialna w Rudnej. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia mieści się przy ulicy Kościelnej.
Jest to dawny gotycki kościół św. Katarzyny wybudowany w latach 1474–1500, odbudowany w 1624 po pożarze. Na przestrzeni wieków wielokrotnie zmieniał właścicieli. Pierwotnie należał do katolików. W XVI wieku przejęty przez ewangelików. W latach 1649–1707 świątynia katolicka. W 1707 ponownie przejęta przez ewangelików. W 1954 obiekt został adaptowany dla potrzeb liturgii prawosławnej. Ikony w ikonostasie zostały napisane przez ks. Alipiusza (Kołodko). Dzwon świątyni pochodzi z 1761.
Ogólna powierzchnia świątyni wynosi 520 metrów kwadratowych, a jej wygląd nie zmienił się od 1793.
Cerkiew została wpisana do rejestru zabytków 4 lipca 1964 pod nr A/2387/1115.
W 2006 rozpoczęto generalny remont świątyni – wymieniono więźbę i pokrycie dachu, odrestaurowano hełm na wieży, w 2015 r. wykonywano prace remontowo-konserwatorskie przy elewacji.

</doc>
<doc id="1619862" url="https://pl.wikipedia.org/wiki?curid=1619862" title="Narodna Rada">
Narodna Rada

Narodna Rada (ukr. Народна Рада) – ukraińskie towarzystwo polityczne, utworzone we Lwowie 24 października 1885.
Miało w zamierzeniu reprezentować opcję narodową, w opozycji do moskalofilskiej Ruskiej Rady.
Towarzystwo zamierzało kontynuować tradycje Głównej Rady Ruskiej z 1848 roku. Wśród założycieli Towarzystwa było zresztą trzech członków tej Rady: Stepan Kaczała, Iwan Borysykewycz i Josyp Zajaczkiwśkyj. Poza nimi wielu młodszych działaczy: Omelian Ohonowśkyj, Ołeksandr Ohonowśkyj, Julian Romanczuk, Wasyl Nahirnyj, Ołeksandr Stefanowycz, Iwan Bełej, Kost Łewyćkyj, Mełyton Buczynśkyj, Petro Lininśkyj, Mykoła Siczynski, Ołeksandr Barwinśkyj.
24 października 1885 ogłoszono w gazecie Diło odezwę "Rusini ziemi galicyjskiej" oraz statut. 26 października utworzono "Wydział", będący zarządem organizacji. W jego skład weszli Ołeksandr Ohonowśkyj jako przewodniczący i Julian Romanczuk jako zastępca. Prezesem Rady został Stepan Kaczała, skarbnikiem Wasyl Nahirnyj, a sekretarzem Kost Łewyćkyj.
Rada poza uchwaleniem programu narodowego i wyborem Wydziału nie przejawiała aktywności, natomiast sam Wydział prowadził ożywioną działalność polityczną, koordynując działania polityków ukraińskich.
Organami towarzystwa były gazety „Batkiwszczyna” i „Diło”. Na bazie Rady w 1899 powstała Ukraińska Partia Narodowo-Demokratyczna.

</doc>
<doc id="1619863" url="https://pl.wikipedia.org/wiki?curid=1619863" title="MAN NL 223">
MAN NL 223



</doc>
<doc id="1619864" url="https://pl.wikipedia.org/wiki?curid=1619864" title="Lekcja przetrwania">
Lekcja przetrwania

Lekcja przetrwania (tytuł oryg. "The Edge") – amerykański dramat przygodowy z 1997 roku w reżyserii Lee Tamahoriego.
Opis fabuły.
Miliarder Charles Morse towarzyszy swojej żonie, modelce Mickey, i fotografowi Robertowi Greenowi w sesji fotograficznej w górach Alaski. Wkrótce Charles podejrzewa, że Mickey go zdradza, a Robert jest prawdopodobnie tym trzecim. Podczas lotu samolot wpada w klucz gęsi, i rozbija się. Obaj mężczyźni muszą przetrwać w ekstremalnych warunkach.

</doc>
<doc id="1619865" url="https://pl.wikipedia.org/wiki?curid=1619865" title="Katarzyna Earnshaw">
Katarzyna Earnshaw

Katarzyna Earnshaw, po mężu Linton (ang. Catherine Earnshaw) – postać fikcyjna, główna postać kobieca powieści Emily Brontë pt. "Wichrowe Wzgórza". Była panną ze starego angielskiego rodu Earnshawów i siostrą Hindleya. Kochała znajdę Heathcliffa, przygarniętego przez jej ojca, jednak zdecydowała się poślubić zamożnego Edgara Lintona. Wyrzeczenie się miłości stało się jej przekleństwem; umarła młodo, a po śmierci jej duch dręczył Heathcliffa. 
Historia.
Katarzyna Earnshaw urodziła się w 1765 roku w starej, ziemiańskiej rodzinie, posiadającej majątek o nazwie Wichrowe Wzgórza w hrabstwie Yorkshire. Miała dwóch braci: starszego o 8 lat Hindleya i zmarłego we wczesnym dzieciństwie Heathcliffa. Gdy miała 6 lat, jej ojciec przygarnął (wbrew woli swej żony, która zmarła 2 lata później) zagubionego cygańskiego chłopca, któremu nadał imię po tym właśnie zmarłym synku. Mimo początkowej niechęci Katy z czasem bardzo przywiązała się do przybranego brata, stali się nierozłącznymi przyjaciółmi. Ich wspólne szczęśliwe dzieciństwo zakończyło się wraz ze śmiercią starego pana Earnshaw w 1777 roku. Hindley, nowy dziedzic Wichrowych Wzgórz, który zawsze nienawidził Heathcliffa, uważając, że ten kradnie mu miłość ojca, wykorzystuje teraz okazję, by się zemścić: przepędza chłopca z domu do stajni i zmusza do pracy w polu, zmieniając go w parobka. Nie zraża to jednak Katy, która pozostaje wierną towarzyszką Heathcliffa. Wykorzystując fakt, że Hindley zupełnie nie interesuje się ich wychowaniem, dzieci spędzają całe dnie włócząc się po wrzosowiskach. Podczas jednej z takich wypraw trafiają do Drozdowego Gniazda – dworu Lintonów, najbogatszej rodziny w okolicy. Katarzyna zostaje tam pogryziona przez psa. Lintonowie oburzeni tym, jak Hindley zaniedbuje siostrę, proponują jej kilkutygodniowy pobyt w swoim domu, na co ona się zgadza, jednak Heathcliffa jako – sługę – wypędzają. 
Pięć tygodni później Katy wraca do domu, jednak nie jest już małą, biegającą po wrzosowiskach dzikuską, ale elegancką młodą damą. Choć wciąż jest równie przywiązana do Heathcliffa, od tej pory utrzymuje też znajomość z bogatymi, pełnymi ogłady dziećmi państwa Linton – Izabelą i Edgarem, który jest w niej zakochany i – gdy Katy kończy 15 lat – prosi ją o rękę. Dziewczyna zgadza się, bo jest ambitna i pragnie zostać największą damą w okolicy, jednak, jak wyznaje swej służącej i przyjaciółce Nelly Dean, naprawdę kocha tylko Heathcliffa, którego dusza jest identyczna z jej własną, podczas gdy z Edgarem, choć go lubi, nie ma jednak nic wspólnego. Mówi też, że gdyby Hindley nie zrobił z Heathcliffa parobka, nie poślubiłaby Edgara, ale teraz poniżyłaby się wychodząc za Heathcliffa. Chłopiec, który przypadkiem podsłuchał jej zwierzenia, ucieka z Wichrowych Wzgórz. Katarzyna jest zrozpaczona, czekając na niego w deszczu zaziębia się i dostaje tyfusu. Wychodzi zwycięsko z tej ciężkiej choroby, lecz lekarz zapowiada, że w przyszłości nie należy jej zbytnio drażnić. 
Mijają trzy lata, w trakcie których Heathcliff nie daje znaku życia i Katy wychodzi za Edgara. Zostaje panią na Drozdowym Gnieździe, otoczona miłością męża i jego siostry. Pół roku po jej ślubie Heathcliff wraca, ale zmieniony – bogaty i elegancki. Jego przyjaźń z Katarzyną odżywa i Heathcliff staje się częstym gościem w Drozdowym Gnieździe, gdzie zakochuje się w nim Izabela. Katy, w obecności Heathcliffa, naśmiewa się z tego uczucia, przekonana, że Heathcliffowi nie mogłoby nigdy zależeć na Izabeli, co jest prawdą, ale on postanawia wykorzystać dziewczynę, aby przejąć majątek Edgara (Izabela dziedziczy po bracie, jeśli ten nie będzie miał syna). Całuje Izabelę, co wywołuje między nim i zazdrosną Katy kłótnię, do której włącza się Edgar, wyrzucając Heathcliffa ze swego domu i zabraniając mu tam więcej przychodzić. Katarzyna, wściekła na męża, dostaje ataku szału, po czym zamyka się w swoim pokoju na trzy dni, w czasie których dręczą ją złe sny i przywidzenia. Okazuje się, że zapadła na tajemniczą chorobę, zdiagnozowaną jako zapalenie mózgu. Po dwóch miesiącach pozornie przychodzi do siebie, ale jest wyczerpana i przeczuwa, że wkrótce umrze. Świadoma tego Nelly ułatwia jej ostatnie spotkanie z Heathcliffem, podczas którego wyznają sobie miłość i przebaczają wyrządzone krzywdy. Kilka godzin później, 20 marca 1784 r., około godziny drugiej nad ranem, Katarzyna umiera, wkrótce po przedwczesnym urodzeniu córeczki, która nazwana zostaje jej imieniem. Katy zostaje pochowana, zgodnie ze swym życzeniem na skraju cmentarza, w miejscu, gdzie styka się on z wrzosowiskiem. Heathcliff, zrozpaczony po jej śmierci, błaga, by wróciła do niego jako duch. Katy powraca, ale nie przyjmuje widzialnej postaci: Heathcliff czuje jej obecność, ale nie może jej zobaczyć, co doprowadza go niemal do szaleństwa. Uspokaja się dopiero wówczas, gdy 18 lat później wykopuje jej trumnę i jeszcze raz spogląda na jej twarz, niezmienioną dzięki wpływowi torfowiska. Wkrótce potem duch Katy ukazuje się we śnie Lockwoodowi, przybyszowi z miasta nocującemu w jej dawnym pokoju. Przybiera postać małej dziewczynki, która zgubiła drogę na wrzosowiskach, i prosi, by ją wpuścił, na co Lockwood nie pozwala. W końcu pokazuje się Heathcliffowi przez kilka dni, poprzedzających jego tajemniczą śmierć: zostaje znaleziony martwy, w jej dawnym pokoju, przy otwartym oknie, co jasno wskazuje, że Katy zabrała go ze sobą. Zostaje on pochowany koło niej, przy czym boczne deski z ich trumien zostają wyjęte, tak by leżeli rzeczywiście obok siebie. Ich duchy widywane są w Wichrowych Wzgórzach i na wrzosowiskach.

</doc>
<doc id="1619866" url="https://pl.wikipedia.org/wiki?curid=1619866" title="MAN NL 243">
MAN NL 243



</doc>
<doc id="1619868" url="https://pl.wikipedia.org/wiki?curid=1619868" title="Cerkiew Zwiastowania Przenajświętszej Bogurodzicy w Malczycach">
Cerkiew Zwiastowania Przenajświętszej Bogurodzicy w Malczycach

Cerkiew pod wezwaniem Zwiastowania Przenajświętszej Bogurodzicy – prawosławna cerkiew parafialna w Malczycach. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia mieści się przy ulicy Adama Mickiewicza.
Cerkiew Zwiastowania Przenajświętszej Bogurodzicy to dawny kościół ewangelicki, zbudowany w stylu neogotyckim, pochodzący z lat 1902–1903. Wzniesiony według projektu jednego z największych architektów niemieckich Hansa Poelziga, łącznie z wystrojem. Świątynia posiada trzy kondygnacje okien. W latach 1953–1954 przebudowana do potrzeb prawosławnych. Ikonostas pochodzi z Lubelszczyzny, z cerkwi św. Michała Archanioła w Kulnie. W latach 1987–1997 dokonano kapitalnego remontu cerkwi, uzupełniono też wyposażenie wnętrza. Podczas tego remontu zniszczona jednak została pierwotna koncepcja Poelziga, która polegała na zastosowaniu dwubarwnego tynku, imitującego mur pruski, i tym samym nawiązaniu wyglądem zewnętrznym do słynnych Kościołów Pokoju w Świdnicy oraz w Jaworze. Oba te niezwykle ważne dla historii architektury sakralnej Śląska kościoły zostały w dużej części wykonane z tzw. muru pruskiego. Przez takie rozwiązanie Poelzig chciał podkreślić regionalną przynależność nowego kościoła w Malczycach.
Cerkiew została wpisana do rejestru zabytków 22 grudnia 1992 pod nr A/1152/673/W.

</doc>
<doc id="1619869" url="https://pl.wikipedia.org/wiki?curid=1619869" title="Siarhiej Nowikau">
Siarhiej Nowikau

Siarhiej Walancinawicz Nowikau (biał. Сяргей Валянцінавіч Новікаў; ros. Сергей Валентинович Новиков, "Siergiej Walentinowicz Nowikow", ur. 27 kwietnia 1979 w Czausach) – białoruski biathlonista, wicemistrz olimpijski, wicemistrz świata oraz czterokrotny medalista mistrzostw Europy.
Kariera.
Pierwszy sukces w karierze osiągnął w 1999 roku, kiedy na mistrzostwach Europy juniorów w Iżewsku zdobył brązowy medal w sztafecie. Wśród seniorów najwięcej medali zdobył podczas mistrzostw Europy w Langdorf w 2006 roku. Wygrał tam rywalizację w biegu pościgowym i sztafecie, a w sprincie był drugi. Na rozgrywanych rok później mistrzostwach Europy w Bansku wraz z kolegami z reprezentacji zajął trzecie miejsce w sztafecie.
W 2005 roku wystąpił na mistrzostwach świata w Hochfilzen, zajmując 22. miejsce w biegu indywidualnym i czwarte w sztafecie. Swój jedyny medal w zawodach tych cyklu wywalczył podczas mistrzostw świata w Östersund w 2008 roku, gdzie wspólnie z Ludmiłą Kalinczyk, Darją Domraczewą i Rustamem Waliullinem zajął trzecie miejsce w sztafecie mieszanej. Był też między innymi dziewiąty w biegu indywidualnym na mistrzostwach świata w Ruhpolding w 2012 roku.
Jego olimpijskim debiutem były igrzyska w Turynie w 2006 roku, gdzie zajął między innymi 24. miejsce w biegu indywidualnym oraz jedenaste w sztafecie. Jeden z największych sukcesów w karierze osiągnął podczas igrzysk olimpijskich w Vancouver cztery lata później, gdzie zdobył srebrny medal w biegu indywidualnym, ex aequo z Ole Einarem Bjørndalenem z Norwegii. Wyprzedził ich jedynie rodak Bjørndalena - Emil Hegle Svendsen. Był to jego jedyny start olimpijski, w którym zajął miejsce w czołowej dziesiątce. Zajął też między innymi 20. miejsce w biegu masowym oraz ponownie jedenaste w sztafecie. Brał także udział w igrzyskach olimpijskich w Soczi w 2014 roku, gdzie w startach indywidualnych plasował się poza czołową trzydziestką, a w sztafecie był trzynasty.
W zawodach Pucharu Świata zadebiutował 30 listopada 2000 roku w Anterselvie, gdzie w biegu indywidualnym zajął 76. miejsce. Pierwsze punkty zdobył 8 lutego 2003 roku w Lahti, zajmując 14. miejsce w sprincie. Na podium zawodów tego cyklu jedyny raz stanął 18 lutego 2010 roku w Whistler, podczas ZIO 2010, zajmując drugie miejsce w biegu indywidualnym. Najlepsze wyniki osiągnął w sezonie 2009/2010, kiedy zajął 26. miejsce w klasyfikacji generalnej.

</doc>
<doc id="1619871" url="https://pl.wikipedia.org/wiki?curid=1619871" title="Upland (Kalifornia)">
Upland (Kalifornia)

Upland – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 68 393 (2000).
Z Upland pochodzi Tayyiba Haneef-Park, amerykańska siatkarka, reprezentantka kraju.
Historia.
Pierwotnie mała osada, której gospodarka oparta była na rolnictwie, zwłaszcza na uprawie cytrusów, winogron i owoców. Prawa miejskie i obecna nazwa od 1906 roku. Poprzednia nazwa: North Ontario.

</doc>
<doc id="1619874" url="https://pl.wikipedia.org/wiki?curid=1619874" title="Easy Come, Easy Go (singel)">
Easy Come, Easy Go (singel)

Easy Come, Easy Go – utwór muzyczny polskiego zespołu 2 plus 1 z 1979 roku.
Informacje ogólne.
Piosenkę napisali niemieccy autorzy Wolff-Ekkehardt Stein i Wolfgang Jass. Za aranżację odpowiedzialny był Charly Ricanek, a za produkcję – Michael Holm i Rainer Pietsch. Utwór utrzymany został w stylu dyskotekowym i był odejściem od brzmienia popowo-folkowego, z jakiego zespół słynął w latach 70. Piosenka została nagrana latem 1979 roku.
Był to piąty singel zespołu na rynku międzynarodowym, lecz dopiero pierwszy, który przyniósł grupie międzynarodową popularność. Piosenka „Easy Come, Easy Go” spotkała się ze sporym sukcesem komercyjnym, wchodząc na niemiecką listę sprzedaży, gdzie dotarła do top 40 w grudniu 1979. Była promowana w niemieckich programach telewizyjnych, m.in. w bardzo popularnym wówczas "Musikladen". Jest to obecnie najsłynniejszy, razem z „Singapore”, zagraniczny przebój 2 plus 1.
Niemieckojęzyczny cover okazał się w 1980 roku pod tytułem „Nimm es so wie es kommt”, śpiewany przez Lenę Valaitis.

</doc>
<doc id="1619875" url="https://pl.wikipedia.org/wiki?curid=1619875" title="Jagdstaffel 58">
Jagdstaffel 58

Jagdstaffel Nr. 58 – Königlich Preußische Jagdstaffel Nr. 58 – Jasta 58 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w 6 stycznia 1918 roku w szkole obserwatorów w Toruniu. Organizację eskadry powierzono przybyłemu z Jagdstaffel 12 porucznikowi Hermanowi Martini.
Zdolność bojową eskadra osiągnęła 20 stycznia, a cztery dni potem została przydzielona pod dowództwo 2 Armii i umieszczona na lotnisku w Emerchicourt. 1 lutego nastąpiła jej dyslokacja pod dowództwo 17 Armii. Eskadra została włączona do grupy taktycznej Jagdgruppe Sud (Jagdstaffel 23, Jagdstaffel 35, Jagdstaffel 58, Jagdstaffel 59). 11 kwietnia jednostka została na dwa miesiące przydzielona w sektor 4 Armii i stacjonowała w Koekhoek. 6 czerwca została na miesiąc przydzielona do działającej pod rozkazami Emila Thuy i znajdującej się w obrębie 2 Armii Jagdgruppe 7 (Jagdstaffel 28, Jagdstaffel 33, Jagdstaffel 57).
Piloci eskadry latali głównie na samolotach Albatros D.V i Fokker D.VII
"Jasta 58" w całym okresie wojny odniosła 24 zwycięstw. W okresie od stycznia do listopada 1918 roku jej straty wynosiły 5 zabitych w walce i 3 rannych.
Łącznie w jednostce służyło przeszło ponad 2 asów myśliwskich m.in.:

</doc>
<doc id="1619876" url="https://pl.wikipedia.org/wiki?curid=1619876" title="Jan Iwicki">
Jan Iwicki

Jan Iwicki de Iwiczna (z Iwiczny) herbu Kuszabavel Paprzyca, ur. ok. 1550 w Iwicznie, zm. 3 grudnia 1598 w Ołomuńcu – teolog, prawnik, pisarz polityczny doby odrodzenia, zwolennik kontrreformacji. Syn Stanisława Iwickiego z Iwiczny.
Jan Iwicki wykładał na Akademii Jezuickiej w Ołomuńcu, a następnie został profesorem prawa na uniwersytecie w Ingolstadt. Kanonik ołomuniecki. Zmarł i został pochowany w Ołomuńcu.

</doc>
<doc id="1619880" url="https://pl.wikipedia.org/wiki?curid=1619880" title="Cerkiew Podwyższenia Krzyża Świętego w Górowie Iławeckim">
Cerkiew Podwyższenia Krzyża Świętego w Górowie Iławeckim

Cerkiew Podwyższenia Krzyża Świętego w Górowie Iławeckim – świątynia wzmiankowana w dokumentach już w 1367 r., a wybudowana między latami 1335 i 1367. W czasach reformacji została przejęta przez protestantów. Po pożarze odbudowana w 1655. Na początku XIX w. budynek kościoła popadł w ruinę i ponownie odbudowany w 1866 r. W 1911 kościół został odnowiony. Po II wojnie światowej kościół był przez dłuższy czas nieużytkowany. W latach 80. XX w. przejęty został przez grekokatolików.
Jest to jednonawowa budowla gotycka, zbudowana z cegły i kamienia polnego (podmurówka), wschodni szczyt posiada układ małych blend i laskowań, które powstały w latach 1335–1367. W fasadzie wielkie okno między bielonymi blendami. Okna wąskie i ostrołukowe. Dawniej znajdował się ołtarz główny, pochodzący z drugiej połowy XVII w., wykonany w warsztacie Jana Pfeffera, z rzeźbami i obrazami, przedstawiającymi Ostatnią Wieczerzę, Pasję, Złożenie do Grobu, czterech ewangelistów, św. Jana i Mojżesza oraz Chrystusa triumfującego. Ambona pochodziła z 1664 r., malowana i rzeźbiona, również wykonana w warsztacie Jana Pfeffera. Rzeźbiony prospekt organowy pochodził z 1701 r. i był wykonany przez Jana Chrystiana Dobla oraz jego uczniów.
Stan obecny.
Obok świątyni znajduje się smukła wieża z XV wieku o surowych blendach i dachu ostrosłupowym. Wewnątrz znajduje się ikonostas wykonany przez Jerzego Nowosielskiego oraz największe na Warmii malowidło sufitowe. Znajduje się też tutaj piękna barokowa polichromia stropowa z 1660 roku.

</doc>
<doc id="1619881" url="https://pl.wikipedia.org/wiki?curid=1619881" title="Ruska Rada">
Ruska Rada



</doc>
<doc id="1619883" url="https://pl.wikipedia.org/wiki?curid=1619883" title="Mikałaj Dziemianciej">
Mikałaj Dziemianciej

Mikałaj Iwanawicz Dziemianciej (biał. Мікалай Іванавіч Дземянцей, ros. Николай Иванович Дементей; ur. 25 maja 1930 w Chotlinie, zm. 10 lipca 2018 w Żdanowiczach) – białoruski działacz partyjny i państwowy, w latach 1990–1991 przewodniczący Rady Najwyższej Białoruskiej SRR.
Życiorys.
W 1956 został głównym agronomem rejonu połockiego. W 1959 ukończył studia na Białoruskiej Akademii Rolniczej.
Do KPZR wstąpił w 1957. W latach 1958-1963 pełnił obowiązki instruktora obwodowego komitetu KPB w Witebsku. Był również II sekretarzem komitetu rejonowego partii w tym mieście oraz przewodniczącym Rejonowego Komitetu Wykonawczego. W 1964 ukończył Wyższą Szkołę Partyjną przy KPZR. W tym samym roku został instruktorem i wiceprzewodniczącym komitetu obwodowego w Witebsku. Dwa lata później objął stanowisko I sekretarza rejonu uszackiego KPB. W 1974 został sekretarzem komitetu obwodowego KPB w Witebsku. Od 1971 do 1976 piastował stanowisko zastępcy członka (kandydata) KC KPB. W kwietniu 1979 objął funkcję sekretarza oraz członka KC KPB.
W 1977 po raz pierwszy zasiadał w ławach Rady Najwyższej Białoruskiej SRR. Mandat sprawował do 1995. Od 19 maja 1990 do 25 sierpnia 1991 stał na czele Rady jako jej przewodniczący (formalnie: głowa państwa białoruskiego). Pod jego przewodnictwem Rada uchwaliła deklarację o suwerenności państwowej Białoruskiej SRR.

</doc>
<doc id="1619885" url="https://pl.wikipedia.org/wiki?curid=1619885" title="Chodź, pomaluj mój świat">
Chodź, pomaluj mój świat

Chodź, pomaluj mój świat – piosenka polskiego zespołu 2 plus 1 z albumu "Nowy wspaniały świat" (1972).
Informacje ogólne.
Piosenka „Chodź, pomaluj mój świat” została skomponowana przez lidera zespołu, Janusza Kruka, natomiast słowa napisał Marek Dutkiewicz, autor tekstów i dziennikarz. Stylistycznie utwór utrzymany jest w gatunku pop-folk. Pierwotnie wykonywany przez zespół już w 1971 roku, został wydany dopiero w roku 1972 na debiutanckiej płycie 2 plus 1 "Nowy wspaniały świat". W tym samym roku piosenka ukazała się także na pocztówce dźwiękowej.
Utwór stał się jednym z największych przebojów w całej karierze zespołu. Należy także do grona najpopularniejszych polskich piosenek – zajął 82. miejsce w Topie Wszech Czasów Radia Złote Przeboje, a w roku 2008 zajął 56. miejsce w programie "66 niezapomnianych piosenek" emitowanym na antenie TVN Style.
Teledysk.
Istnieją co najmniej dwa teledyski nagrane do utworu. Oprócz wideoklipu studyjnego z 1971 roku, istnieje także teledysk przedstawiający zespół wykonujący piosenkę na żywo podczas festiwalu w Opolu, z ujęciami prezentującymi modelowanie barwnego szkła.

</doc>
<doc id="1619887" url="https://pl.wikipedia.org/wiki?curid=1619887" title="Główny Ruski Komitet Wyborczy (1889)">
Główny Ruski Komitet Wyborczy (1889)

Główny Ruski Komitet Wyborczy – ukraiński komitet polityczny utworzony 17 kwietnia 1889 we Lwowie, koordynujący działania polityków opcji narodowej i moskalofilskiej przed wyborami parlamentarnymi.
Na czele Komitetu stanął narodowiec Teofil Bereżnyćkyj, zastępcami zostali narodowiec Ołeksandr Ohonowśkyj i moskalofil Bohdan Didyćkyj. Członkami komitetu zostało 7 posłów (1 moskalofil i 6 narodowców), 7 przedstawicieli Narodnej Rady, 7 przedstawicieli Russkiej Rady, 2 delegatów metropolity lwowskiego Sylwestra Sembratowycza.
Wybory zakończyły się sukcesem - ogółem wybrano 16 posłów Ukraińców, w tym 7 narodowców i 7 moskalofili.

</doc>
<doc id="1619888" url="https://pl.wikipedia.org/wiki?curid=1619888" title="Główny Ruski Komitet Wyborczy">
Główny Ruski Komitet Wyborczy



</doc>
<doc id="1619893" url="https://pl.wikipedia.org/wiki?curid=1619893" title="Kołysanka matki">
Kołysanka matki

Kołysanka matki – utwór muzyczny polskiego zespołu 2 plus 1 z 1974 roku.
Informacje ogólne.
Jest to ballada utrzymana w konwencji popowo-folkowej. Muzykę utworu napisała Katarzyna Gärtner, natomiast autorem słów jest Ernest Bryll. Piosenka jest wykonywana przez Elżbietę Dmoch solo, jedynie z towarzyszeniem chóru.
Zespół 2 plus 1 wykonał „Kołysankę matki” podczas Festiwalu Piosenki Żołnierskiej w Kołobrzegu w 1973 roku, zdobywając nagrodę dziennikarzy, a także w ramach konkursu Międzynarodowego Festiwalu Piosenki w Sopocie w 1974, gdzie wywalczył wówczas trzecie miejsce. W tym samym roku piosenka została wydana na pocztówce dźwiękowej, a rok później trafiła na drugi album grupy, zatytułowany "Wyspa dzieci". Także w 1975 roku ukazała się niemiecka wersja piosenki napisana przez Dietera Schneidera, zatytułowana „Schlafe ein und fang die Träume”, wydana w Niemczech na singlu razem z niemiecką wersją „Na luzie”.
Teledysk.
Teledysk został nagrany w warunkach studyjnych. W wideoklipie Elżbieta Dmoch wykonuje piosenkę na tle dekoracji przedstawiającej niebo z zachodem słońca.

</doc>
<doc id="1619894" url="https://pl.wikipedia.org/wiki?curid=1619894" title="Janina Kamińska">
Janina Kamińska

Janina Agnieszka Kamińska (z domu Sokołowska) 21 stycznia 1899 w Jabłonnie, zm. 26 marca 1992 w Warszawie) – polska archeolog, pedagog, instruktorka Związku Harcerstwa Polskiego. 
Życiorys.
Od 1930 do wybuchu II wojny światowej pracowała z mężem Aleksandrem Kamińskim w placówkach instruktorsko-wychowawczych na Śląsku Cieszyńskim. Od 1945 do 1949 roku pracowała naukowo na Uniwersytecie Łódzkim, w 1950 roku objęła stanowisko zastępcy dyrektora Muzeum Archeologii i Etnografii w Łodzi, równocześnie pracowała w placówkach badawczych Kierownictwa Badań nad Początkami Państwa Polskiego i w Instytucie Historii Kultury Materialnej Polskiej Akademii Nauk. Przedmiotem jej badań było wczesne średniowiecze w środkowej Polsce i Gdańsku. Napisała pracę: „Grody wczesnośredniowiecznej Polski środkowej na tle osadnictwa”. 
Pochowana na cmentarzu Powązki Wojskowe w Warszawie (kwatera A20-1-13).
Życie prywatne.
Była żoną Aleksandra Kamińskiego i matką Ewy Rzetelskiej-Feleszko.

</doc>
<doc id="1619896" url="https://pl.wikipedia.org/wiki?curid=1619896" title="Władysław Drużyłowski (zesłaniec)">
Władysław Drużyłowski (zesłaniec)

Władysław Drużyłowski (ur. ok. 1810, zm. w Omsku) – polski zesłaniec, uczestnik powstania listopadowego, współorganizator spisku omskiego.
Za udział w powstaniu został pozbawiony szlachectwa i karnie wcielony do Korpusu Syberyjskiego, służył w Tobolsku, gdzie stacjonował 1 Syberyjski Batalion Liniowy. Potem przeniesiony został do Omska. Był w Omsku nauczycielem w szkole kozackiej, wykładał algebrę. Zaangażował się w tzw. spisek omski, przygotowując zbiorową ucieczkę zesłańców. W 1833 spisek ten wykryto na podstawie donosu; Drużyłowski został aresztowany i po trzyletnim śledztwie skazany na 6 tysięcy kijów. Po wykonaniu wyroku miał zostać dalej zesłany, na dożywotnią pracę w kopalniach Nerczyńska.
Nie przeżył egzekucji, podobnie jak inny z przywódców spisku Jan Henryk Sierociński; kilka dni później zmarł w szpitalnym więzieniu. Trzeci spiskowiec Franciszek Ksawery Szokalski, także skazany na 6 tysięcy kijów, uniknął śmierci dzięki łagodniejszemu potraktowaniu w czasie wykonania wyroku, co zawdzięczał lekarzowi batalionowemu.

</doc>
<doc id="1619897" url="https://pl.wikipedia.org/wiki?curid=1619897" title="Józef Przytycki">
Józef Przytycki

Józef Henryk Przytycki (ur. w 1953 roku w Warszawie) – polski matematyk specjalizujący się w topologii, a szczególnie teorii węzłów.
W 1987 roku wraz z Pawłem Traczykiem opublikował „Invariants of links of Conway type”, zawierającą opis wielomianu nazywanego dziś HOMFLY(PT); dodanie "PT" służy uhonorowaniu, powstałej niezależnie obok prac sześciu innych naukowców, pracy Przytyckiego i Traczyka nad wielomianem HOMFLY, która z powodu opóźnień pocztowych nie była znana.
Życiorys.
Przytycki ukończył studia na Uniwersytecie Warszawskim w 1977 roku, następnie wyemigrował do Stanów Zjednoczonych. Stopień Ph.D. uzyskał na Columbia University, gdzie jego promotorem była Joan Birman, natomiast habilitację w 1995 roku na Uniwersytecie Warszawskim. Aktualnie jest profesorem matematyki na George Washington University w Waszyngtonie. Jest autorem lub współautorem wielu publikacji matematycznych, wliczając w to ponad 80 prac badawczych oraz dwie książki.
Od 1995, co pół roku, wraz z innym profesorem George Washington University - Yongwu Rongiem, organizuje konferencję naukową "Knots in Washington" („węzły w Waszyngtonie”) poświęconą teorii węzłów, na której gościło wielu znanych topologów zarówno ze Stanów Zjednoczonych jak i innych krajów.
Swoje prace publikował w takich czasopismach jak m.in. „Colloquium Mathematicum”, „Communications in Algebra”, „Proceedings of the American Mathematical Society”, „Topology and its Applications” oraz „Journal of Knot theory and its Ramifications”.
Ma żonę Teresę, która jest matematykiem oraz zajmuje się biologią obliczeniową, a także dwóch synów: Tomasza (ur. 11 listopada 1987) oraz Pawła (ur. 1 grudnia 1989).

</doc>
<doc id="1619898" url="https://pl.wikipedia.org/wiki?curid=1619898" title="Tobias Eberhard">
Tobias Eberhard

Tobias Eberhard (ur. 12 stycznia 1985 w Saalfelden am Steinernen Meer) – austriacki biathlonista, złoty i brązowy medalista Mistrzostw Europy w sprincie.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1619900" url="https://pl.wikipedia.org/wiki?curid=1619900" title="I'mlostinParis">
I'mlostinParis

i'mlostinParis – budynek mieszkalny w Paryżu, osłonięty z zewnątrz przez 1200 hydroponicznie hodowanych paproci nerecznica samcza. Powierzchnia mieszkalna - 130 m. Budynek został zaprojektowany przez firmę R&amp;Sie(n), zespół: François Roche, Stéphanie Lavaux, Jean Navarro.

</doc>
<doc id="1619901" url="https://pl.wikipedia.org/wiki?curid=1619901" title="Lisaki">
Lisaki

Lisaki (niem. "Lissaken", 1938–1945 "Drugen") – nieoficjalny przysiółek wsi Jakuby w Polsce położonej w województwie warmińsko-mazurskim, w powiecie piskim, w gminie Biała Piska
Dawna wieś w starostwie piskim, położona na wschód od wsi Cwaliny, założona w ramach kolonizacji Wielkiej Puszczy, przy granicy z Mazowszem.
Wieś służebna w posiadaniu drobnego rycerstwa (tak zwani wolni, ziemianie), lokowana na prawie chełmińskim w 1428 r. przez Josta Struppergera, komtura bałgijskiego i wójta natangijskiego, za wiedzą i wolą wielkiego mistrza Pawła von Rusdorfa. Przywilej lokacyjny otrzymał niejaki Andrzej (Andres) na 10 łanów nad rzeczką "Lyserflisse", obciążone jedną służbą zbrojną. Wolnizna od służby zbrojnej i płużnego wynosiła 15 lat, ale nie dotyczyła czynszu rekognicyjnego. W 1471 r. dodatkowe nadania ziemi otrzymali wolni w Lisakach i Myszkach od komtura Flacha von Schwartzburga. W Lisakach Kacper Drugen otrzymał 12 łanów na prawie magdeburskim z obowiązkiem jednej służby zbrojnej. Po tych nadaniach wieś obejmowała 22 łany z obowiązkiem dwóch służb zbrojnych.

</doc>
<doc id="1619902" url="https://pl.wikipedia.org/wiki?curid=1619902" title="Radiola">
Radiola



</doc>
<doc id="1619904" url="https://pl.wikipedia.org/wiki?curid=1619904" title="Madhur Mittal">
Madhur Mittal

Madhur Mittal (ur. 20 stycznia 1987) – indyjski aktor, najbardziej znany z filmu "Slumdog. Milioner z ulicy" (gdzie zagrał dorosłego Salima).
Życiorys.
Madhur urodził się w miejscowości Agra. W 1997 roku zwyciężył w "Boogie Woogie" - popularnym widowisku tanecznym w indyjskiej telewizji. Wkrótce potem, jego rodzina przeniosła się do Bombaju. Madhur brał udział w występach tanecznych na widowiskach dobroczynnych, oraz innych wydarzeniach kulturalnych. Podróżował po świecie, by wystąpić w ponad 950 widowiskach scenicznych. 
Będąc dzieckiem aktor pracował w Indiach w filmach: "One Two Ka Four", "Kahin Pyaar Na Ho Jaaye". Występował również w telewizyjnych widowiskach: "Shakalaka Boom Boom", "Kasauti Zindagi Ki", "Jalwa", "Chamatkar" i "Dastak".

</doc>
<doc id="1619905" url="https://pl.wikipedia.org/wiki?curid=1619905" title="Cerkiew Narodzenia św. Jana Chrzciciela w Orłowie">
Cerkiew Narodzenia św. Jana Chrzciciela w Orłowie

Cerkiew pod wezwaniem Narodzenia św. Jana Chrzciciela – prawosławna cerkiew parafialna w Orłowie. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Jest to dawny kościół ewangelicki zbudowany w latach 1855–1857. Do 1965 pozostawał w rękach ewangelickich, później został przekazany powstałej wówczas parafii prawosławnej. Pierwsze nabożeństwo prawosławne celebrowano w świątyni 3 września 1965 r.
Budowla salowa w stylu bardzo uproszczonego neogotyku, z pięcioboczną absydą. Nad głównym wejściem niewielka, czworoboczna dzwonnica kryta dwuspadowym dachem ozdobionym niewielką iglicą z krzyżem. Wnętrze przykryte drewnianym stropem wspartym na profilowanych słupach, z drewnianymi emporami po obu stronach nawy, oświetlone dwoma rzędami ostrołukowych okien. Wewnątrz znajduje się współczesny ikonostas, z dawnego wyposażenia ewangelickiego pozostały też ławki i nieużywane organy.
Cerkiew została wpisana do rejestru zabytków 10 marca 1989 pod nr 558.
Parafię obsługuje duchowieństwo prawosławne z Giżycka.

</doc>
<doc id="1619907" url="https://pl.wikipedia.org/wiki?curid=1619907" title="Anatolij Małafiejeu">
Anatolij Małafiejeu

Anatolij Alaksandrawicz Małafiejeu (; ; ur. 14 maja 1933 w Homlu, zm. 19 stycznia 2022) – białoruski działacz partyjny i państwowy, I sekretarz Komunistycznej Partii Białorusi (1990–1991), przewodniczący Izby Reprezentantów Zgromadzenia Narodowego Republiki Białorusi (1996–2000).
Życiorys.
W młodości pracował jako ślusarz. W 1967 ukończył studia w Białoruskim Instytucie Gospodarki Ludowej. W 1974 został (zaocznie) absolwentem Wyższej Szkoły Partyjnej przy KPZR. W 1954 wstąpił do KPZR. W 1970 został instruktorem wydziału przemysłu chemicznego i lekkiego KC KPB. Rok później objął stanowisko I sekretarza komitetu miejskiego KPB w Mozyrzu, a w 1975 I sekretarza komitetu obwodowego partii w Homlu. Później analogiczną funkcję pełnił w Mińsku. W 1978 został przewodniczącym Obwodowego Komitetu Wykonawczego w Homlu. W 1981 wszedł w skład KC KPB. W latach 1986–1991 był członkiem KC KPZR, zasiadał również w Biurze Politycznym (1990–1991). Od 1975 zasiadał w ławach Rady Najwyższej Białoruskiej SRR. W 1980 został członkiem jej Prezydium (do 1985). W 1984 uzyskał mandat deputowanego Rady Najwyższej ZSRR, w latach 1990-1991 był członkiem Prezydium Rady Najwyższej ZSRR. Od kwietnia 1990 był przewodniczącym Obwodowej Rady Deputowanych Ludowych w Mińsku.
W 1995 roku pełnił funkcję kierownika Głównego Urzędu ds. Państwowych Rezerw Materialnych przy Gabinecie Ministrów Republiki Białorusi – kierownika Działu Kadr i Prac Specjalnych. Był członkiem Partii Komunistów Białoruskiej.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z mozyrskiego-wschodniego okręgu wyborczego nr 104. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Polityki Ekonomicznej i Reform. Należał do frakcji komunistów. 21 czerwca został członkiem delegacji Rady do Zgromadzenia Parlamentarnego Stowarzyszenia Białorusi i Rosji. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej formalnie zakończył się 9 stycznia 2001 roku; kolejne wybory do tego organu jednak nigdy się nie odbyły. Był deputowanym do Izby Reprezentantów w latach 1996–2004 i jej przewodniczącym w latach 1996–2000.
Jest honorowym obywatelem Homla.
Życie prywatne.
Anatolij Małafiejeu w 1995 roku mieszkał w Mińsku.

</doc>
<doc id="1619908" url="https://pl.wikipedia.org/wiki?curid=1619908" title="Greckokatolickie Seminarium Generalne">
Greckokatolickie Seminarium Generalne

Greckokatolickie Seminarium Generalne – greckokatolickie seminarium duchowne, utworzone we Lwowie w 1784 dekretem cesarza Józefa II.
Seminarium do 1792 kształciło studentów, również seminarzystów z innych prowincji Austrii (m.in. z Bukowiny), jak również Węgier (m.in. z Siedmiogrodu). 
Seminarium zajmowało się kształtowaniem i wychowywaniem studentów, jak również prowadziło zajęcia z liturgiki oraz śpiewu, natomiast inne zajęcia odbywały się na wydziale teologii Uniwersytetu Lwowskiego.
W 1845 biskup Iwan Snihurśkyj utworzył Greckokatolickie Seminarium Duchowne w Przemyślu, do którego przeszli studenci z terenu eparchii przemyskiej.
Seminarium Generalne zostało rozwiązane rozporządzeniem cesarskim z 13 lipca 1893, a na jego miejsce utworzono trzy diecezjalne greckokatolickie seminaria duchowne - lwowskie, stanisławowskie i tarnopolskie.

</doc>
<doc id="1619910" url="https://pl.wikipedia.org/wiki?curid=1619910" title="Christoph Knie">
Christoph Knie

Christoph Knie (ur. 24 kwietnia 1984 w Bad Berleburg) – niemiecki biathlonista, mistrz Europy z 2007 i 2010 roku, dwukrotny mistrz świata juniorów w latach 2004-2005, wszystkie medale zdobywał w sztafecie.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1619913" url="https://pl.wikipedia.org/wiki?curid=1619913" title="21 Greatest Hits">
21 Greatest Hits

21 Greatest Hits – album zespołu 2 plus 1, wydany w 1996 roku przez wydawnictwo Sonic.
Ogólne informacje.
Była to trzecia kompilacja w dorobku grupy i jednocześnie drugi album 2 plus 1 opublikowany na nośniku kompaktowym. Wydawnictwo było reedycją wydanej pięć lat wcześniej składanki "18 Greatest Hits". Zawierało kilka dodatkowych nagrań, w tym rzadką piosenkę „Tak daleko do krańca podróży”. Wszystkie nagrania zostały zremasterowane.
Twórcy.
2 plus 1:
Personel:

</doc>
<doc id="1619914" url="https://pl.wikipedia.org/wiki?curid=1619914" title="Herb Akki">
Herb Akki

Herb Akki został oficjalnie opublikowany w 1958 roku.
Stanowi on lazurowy prostokąt, na którym widnieje czerwona tarcza. Pod tarczą widnieje nazwa miasta napisana w języku hebrajskim עכו (czasami występuje "Iriyat Akko" - "Miasto Akko"). Ponad tarczą zazwyczaj widnieją nazwy miasta w języku angielskim "Acco", i arabskim "Akka". Herb jest barwy czerwonej i jest podzielony na cztery równe części, z których dwie mają tło czerwone, a dwie niebieskie. Górne prawe pole ma tło w kolorze niebieskim. Widnieją na nim palmy i mury. Mury nawiązują do murów obronnych Starego Miasta Akki, natomiast palmy licznie rosną w samym mieście, jak i w całej jego okolicy. Górne lewe pole ma tło w kolorze czerwonym. Widnieje na nim stary statek, co nawiązuje do historycznej roli Akki jako ważnego portu morskiego w regionie. Dolne prawe pole ma tło w kolorze czerwonym. Widnieją na nim symbole dzisiejszego przemysłu i postępu nauki. Dolne lewe pole ma tło w kolorze niebieskim. Widnieją na nim mury obronne i morze. Nawiązują one na bogatej historii miasta i jego położenia geograficznego nad Morzem Śródziemnym.
Obecny wygląd herbu został oficjalnie przyjęty przez radę miasta Akka w dniu 30 października 1958 roku.

</doc>
<doc id="1619920" url="https://pl.wikipedia.org/wiki?curid=1619920" title="Greatest Hits Vol. 2">
Greatest Hits Vol. 2

Greatest Hits Vol. 2 – album zespołu 2 plus 1, wydany w 1997 roku przez firmę Sonic.
Ogólne informacje.
Kompilacja ta była kontynuacją wydanych wcześniej składanek "18 Greatest Hits" i "21 Greatest Hits". Zawierała w większości rzadkie nagrania radiowe, utwory niepublikowane wcześniej na żadnym albumie, a także dwa międzynarodowe przeboje zespołu. W książeczce dołączonej do albumu lidera zespołu, Janusza Kruka, zmarłego pięć lat wcześniej, wspominają m.in. Witold Pograniczny, Ernest Bryll i Marek Dutkiewicz.
Twórcy.
2 plus 1:
Personel:

</doc>
<doc id="1619922" url="https://pl.wikipedia.org/wiki?curid=1619922" title="Cerkiew św. Dymitra w Kruklankach">
Cerkiew św. Dymitra w Kruklankach

Cerkiew pod wezwaniem św. Dymitra – prawosławna cerkiew parafialna w Kruklankach. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Cerkiew znajduje się przy ulicy 22 Lipca. 
Świątynia jest byłą kaplicą cmentarną pochodzącą z XIX w. Od 1973 r. stanowi własność Kościoła Prawosławnego. Wewnątrz mieści się ikonostas, wykonany w 1976 r. przez miejscowych parafian. Nad wejściem (od szczytu budynku) znajduje się mała kopułka.

</doc>
<doc id="1619927" url="https://pl.wikipedia.org/wiki?curid=1619927" title="Krzyż Żelazny (Belgia)">
Krzyż Żelazny (Belgia)

Krzyż Żelazny (fr. "Croix de fer", nl. "IJzeren Kruis") – odznaczenie belgijskie nadawane w latach 1833–1835.
Historia i insygnia.
Walka Belgów o niezależność od Królestwa Zjednoczonych Niderlandów w latach 1830–1832 doprowadziła do ogłoszenia niepodległego państwa, na tron którego powołano jako „króla Belgów” niemieckiego księcia Leopolda z rodu Wettynów, z gałęzi Sachsen-Coburg-Gotha. Nie bez oporu belgijskiego parlamentu (który nie chciał wydatków na sporządzenie insygniów) królowi udało się niedługo po objęciu tronu ustanowić order Leopolda, który otrzymał charakter zarówno orderu domowego jak państwowego odznaczenia za zasługi, oraz, prawie jednocześnie, Krzyż Żelazny – odznaczenie honorowe dla uczestników powstania niepodległościowego i wojny przeciwko królowi Niderlandów Wilhelmowi I.
Król Leopold I ustanowił odznaczenie 30 grudnia 1833, zapożyczając nazwę od owianego nimbem sławy z czasów wojen napoleońskich pruskiego Krzyża Żelaznego. Odznaczenie otrzymało dwie klasy, Krzyż i Medal, otrzymać je mogli „obywatele, którzy w okresie od 25 sierpnia 1830 do 4 lutego 1831 dzielnie walczyli o niepodległość kraju i z zapałem tej sprawie służyli”. Nadano 1635 krzyży i nieznaną liczbę medali.
Oznaki odznaczenia to emaliowany na czarno krzyż maltański ze złotymi brzegami oraz medal. W medalionie środkowym awersu krzyża znajduje się lew z godła państwowego Belgii, w medalionie rewersu data „1830”.
Pierwotne nieprzeznaczone do noszenia, wykonane w żelazie medale są ośmiokątne i mają na awersie lwa belgijskiego otoczonego napisem "Aux défenseurs de la Patrie" ("Obrońcom Ojczyzny"), a na rewersie datę „1830” otoczona herbami dziewięciu zbuntowanych niderlandzkich prowincji, które utworzyły Królestwo Belgii. Na rynku numizmatycznym spotyka się niekiedy medale z dorobionym kółkiem, które (wbrew statutom) były noszone na piersi. Odznaczenie noszone było na czerwonej wstążce z obustronnymi żółto-czarno-żółtymi bordiurami.
20 kwietnia 1878 król Leopold II ustanowił nowe odznaczenie dla weteranów walk wyzwoleńczych w 1830, którzy nie otrzymali Krzyża Żelaznego. Nazwano je "Croix Commémorative des Volontaires de 1830" ("Krzyż Pamiątkowy dla Ochotników z 1830"). Był to srebrny, emaliowany na biało krzyż maltański, z lwem belgijskim w medalionie awersu i z datą „1830” w medalionie rewersu, z gałązkami krzyża burgundzkiego między ramionami, noszony na czarnej wstążce z obustronnymi czerwono-żółtymi bordiurami.

</doc>
<doc id="1619929" url="https://pl.wikipedia.org/wiki?curid=1619929" title="Steel Prophet">
Steel Prophet

Steel Prophet - amerykański zespół power-metalowy założony w latach 80. XX wieku, którego liderem jest Steve Kachinsky.

</doc>
<doc id="1619930" url="https://pl.wikipedia.org/wiki?curid=1619930" title="Galeria Ulica Krzywa">
Galeria Ulica Krzywa

Galeria Ulica Krzywa – niekomercyjna galeria prowadzona przez Cezarego Nowogrodzkiego od 2003 roku, mieści się przy ulicy Narutowicza 23B (dawniej ulica Krzywa, przed stu laty najdłuższa arteria miasta) w Białej Podlaskiej.
Znajduje się w zabytkowym 150-letnim drewnianym domu, który do 1942 roku należał do rodziny Cukiermanów. Stale prezentowane są prace bialskiego malarza Jacka Gałczyńskiego i oryginalne krzesła-rzeźby Jana Kokorzyckiego. W Galerii prezentowane były i są wystawy dotyczące wielokulturowości południowego Podlasia, archiwalnych fotografii, twórczości regionalnych artystów. Galeria ma profil historyczny. Stanowi także siedzibę Podlaskiego Oddziału Towarzystwa Opieki nad Zabytkami, który w każdą pierwszą niedzielę miesiąca o godzinie 17.00 organizował wspólnie z Galerią spotkania poświęcone m.in. kulturze regionu, od 2010 r. oddział zawiesił swoją działalność. Wstęp wolny.

</doc>
<doc id="1619933" url="https://pl.wikipedia.org/wiki?curid=1619933" title="Franciszek Grabowski (1750–1836)">
Franciszek Grabowski (1750–1836)

Franciszek Pobóg Grabowski (ur. w 1750, zm. 10 marca 1836 w Osmolicach) – senator-wojewoda Królestwa Polskiego, działacz polityczny, radca Rady Stanu Księstwa Warszawskiego w 1811 roku, obrońca przywilejów.
Właściciel dóbr Abramowice i Osmolice. Został odznaczony Orderem Orła Białego 24 maja 1829. Odznaczony Orderem Świętego Stanisława I klasy w 1815 roku.
Z zawodu prawnik. W 1809 objął stanowisko radcy wydziału sprawiedliwości w rządzie centralnym w Lublinie. W 1810 wszedł do sekcji sprawiedliwości Rady Stanu Księstwa Warszawskiego.
Początkowo był przeciwnikiem Kodeksu Napoleona. Z tej racji występował przeciw wprowadzeniu go do Księstwa Warszawskiego przez ówczesnego ministra sprawiedliwości Feliksa Łubińskiego. W 1814 został powołany do sekcji sądowej komitetu Cywilnego Reformy. Domagał się wtedy zniesienia kodeksu Napoleona i francuskiego postępowania sądowego. W Królestwie Polskim od 1815 senator-kasztelan, zajmował się organizacją nowego Sądu Najwyższego. W 1825 został senatorem-wojewodą Królestwa Polskiego.
Zasłynął jako klerykał i reprezentant ugodowej polityki wobec Rosji, zaskoczony wybuchem powstania listopadowego, uznał je, lecz nie wziął w nim udziału. Jako senator podpisał 30 kwietnia 1831 roku akt detronizacji Mikołaja I Romanowa. Jego syn Tomasz Grabowski był także senatorem.

</doc>
<doc id="1619948" url="https://pl.wikipedia.org/wiki?curid=1619948" title="Harvey Milk">
Harvey Milk

Harvey Bernard Milk (ur. 22 maja 1930 w Woodmere, zm. 27 listopada 1978 w San Francisco) – amerykański polityk, pierwszy mężczyzna otwarcie przyznający się do swojej homoseksualnej orientacji wybrany do Rady Miasta San Francisco. Polityką i działaniem na rzecz osób LGBT zainteresował się w wieku 40 lat. W 2008 roku na podstawie jego biografii nakręcono nagrodzony dwoma Oskarami film "Obywatel Milk".
W 1972 Milk przeprowadził się z Nowego Jorku do dzielnicy Castro w San Francisco. Wykorzystując rosnące polityczne i ekonomiczne zaangażowanie dzielnicy, próbował trzykrotnie, bez sukcesu, startować w wyborach do Rady Miasta San Francisco. Dopiero w 1977 jego dobrze zorganizowana kampania wyborcza pozwoliła mu na zdobycie miejsca w Radzie Miasta.
Milk piastował swoje stanowisko przez 11 miesięcy, podczas których z jego inicjatywy podjęto uchwały zakazujące dyskryminacji gejów i lesbijek w San Francisco. 27 listopada 1978 Harvey Milk i burmistrz miasta George Moscone zostali zastrzeleni przez innego członka Rady Miasta San Francisco i działacza Demokratów, Dana White'a. Radny White, który wcześniej zrezygnował ze swojego urzędu ze względów ideologicznych, później chciał wycofać swoją rezygnację z przyczyn ekonomicznych. Burmistrz George Moscone nie chciał się na to zgodzić, a Harvey Milk poparł decyzję burmistrza. Zbrodnia White'a była zemstą za tę decyzję.
Pomimo krótkiej działalności politycznej Milk, według profesora Petera Novaka z Uniwersytetu San Francisco, stał się ikoną San Francisco i „męczennikiem walki o prawa osób LGBT”. W 2002 roku został nazwany „najbardziej znanym i znaczącym politykiem otwarcie mówiącym o swojej homoseksualnej orientacji wybranym w wyborach w USA”. Pisarz John Cloud stwierdził, że "po Milku wielu ludzi, zarówno hetero- jak i homoseksualnych, musiało przyzwyczaić się do nowej rzeczywistości, w której jawny gej nie musiał dłużej ukrywać swojej orientacji seksualnej i mógł osiągnąć sukces". 12 sierpnia 2009 roku został pośmiertnie odznaczony Medalem Wolności przez prezydenta Baracka Obamę.
22 maja 2014 Milk został upamiętniony emisją znaczka pocztowego w USA. Uroczystość początku emisji zorganizowana wspólnie przez kancelarię Baracka Obamy (the White House Office of Public Engagement), pocztę USA i "Fundację Harveya Milka" odbyła się w Białym Domu w Waszyngtonie.
Życiorys.
Harvey Bernard Milk urodził się w Woodmere na Long Island 22 maja 1930 w rodzinie Williama i Minervy Karns Milk o korzeniach litewsko-żydowskich. Jego dziadek był właścicielem sklepu i organizatorem pierwszej w okolicy synagogi. W dzieciństwie śmiano się z jego odstających uszu, dużego nosa i nieproporcjonalnych stóp, przypisując mu rolę klasowego klauna. W szkole grał w piłkę i rozwinął pasję do opery. Jako nastolatek uświadomił sobie swój homoseksualizm, lecz informację o tym trzymał w ukryciu.
Milk ukończył Bay Shore High School w Bay Shore w stanie Nowy Jork i w 1947 roku rozpoczął studia w State College for Teachers in Albany (obecnie State University of New York at Albany), które ukończył w 1951 roku specjalizując się z matematyki. Pisał dla uniwersyteckiej gazety i został zapamiętany jako towarzyski, przyjazny student. Żadne z jego przyjaciół w szkole średniej i na uczelni nie przypuszczało, że jest gejem. Jego znajoma z klasy wspomina: "nigdy nie uważano go za queera – tak ich wtedy nazywano – był męskim mężczyzną".
Wczesna kariera.
Po ukończeniu studiów Milk zaciągnął się do marynarki wojennej podczas wojny w Korei. Służył na okręcie ratunkowym jako nurek. Później rozpoczął służbę w bazie wojennej San Diego. W 1955 zakończył służbę wojskową osiągając stopień podporucznika.
Jego wczesna kariera była naznaczona częstymi zmianami; w późniejszych latach często wspominał o swojej metamorfozie z żydowskiego chłopaka pochodzącego ze średniej klasy. Był nauczycielem w George W. Hewlett High School w Long Island. W 1956 roku na plaży w Jacob Riis Park, popularnym wśród gejów miejscu w Queens, poznał o siedem lat młodszego Joego Campbella. Przenieśli się do Texasu, jednak czując się źle w tym konserwatywnym stanie, wrócili do bardziej liberalnego Nowego Jorku, gdzie Milk znalazł pracę jako aktuarialny statystyk w przedsiębiorstwie ubezpieczeniowym. Milk i Campbell rozstali się po ok. 6 latach i był to najdłużej trwający związek Milka.
Milk usiłował oddzielić swoje wczesne życie uczuciowe od życia rodzinnego i pracy. Czując się samotny w Nowym Jorku, zamierzał poślubić przyjaciółkę, lesbijkę. Mieszkając w Nowym Jorku utrzymywał swoje gejowskie związki w ukryciu. W 1962 roku Milk zaangażował się w związek z młodszym od siebie o 10 lat Craigiem Rodwellem. Pomimo silnej więzi Milka z Rodwellem, Milk był zniechęcony jego uczestnictwem w Mattachine Society, organizacji na rzecz gejów. Rodwell był aresztowany na 3 dni za chodzenie po Riis Park, oskarżony o podburzanie zamieszek i obnażenie się (prawo wymagało, aby męskie kostiumy kąpielowe rozciągały się od pępka do poniżej uda). Milk przerwał związek z Rodwellem, zaniepokojony tendencjami Rodwella do prowokacyjnych zachowań wobec policji.
Milk po zakończeniu pracy jako sprzedawca ubezpieczeń, został analitykiem w firmie z Wall Street – Bache &amp; Company. W tamtym okresie jego partnerem był Jack Galen McKinley. Wspólnie z McKinleyem uczestniczyli w kampanii prezydenckiej w 1964 roku republikanina Barry Goldwatera.

</doc>
<doc id="1619949" url="https://pl.wikipedia.org/wiki?curid=1619949" title="Cerkiew św. Mikołaja w Dobrym Mieście">
Cerkiew św. Mikołaja w Dobrym Mieście

Cerkiew świętego Mikołaja w Dobrym Mieście – cerkiew wybudowana w latach 1736–1741 na podstawie zezwolenia biskupa Krzysztofa Szembeka. 
Z zewnątrz elewacja ceglana, wewnątrz bielona, posiada pilastry i sklepienie żaglowe. Świątynia posiada barokowe ołtarze z XVII i XVIII wieku, w lewym obraz barokowy, w prawym ikona. W nawie głównej szeroki, współczesny ikonostas). Do 1945 roku świątynia odgrywała rolę kaplicy szpitalnej. Obecnie jest świątynią greckokatolicką (od 1957).

</doc>
<doc id="1619957" url="https://pl.wikipedia.org/wiki?curid=1619957" title="Bamboccianti">
Bamboccianti

Bamboccianti – grupa malarzy holenderskich i flamandzkich działających od ok. 1625 do końca XVII wieku w Rzymie, przedstawiających malownicze sceny rodzajowe: jarmarki, kiermasze, karczmy, pasterzy ze stadami, włóczęgów, żebraków, złodziejaszków, wędrownych handlarzy na tle ruin i ulic rzymskich.
Nazwa grupy pochodzi od przezwiska „Bamboccio” (mała postać ludzka zrobiona z gałganków, kukiełka, marionetka), jakie z powodu swego fizycznego wyglądu nosił we Włoszech malarz i akwaforcista Pieter van Laer, twórca tego rodzaju przedstawień. Miał nieproporcjonalnie długie nogi, krótki tułów i szyję, nosił śmieszną bródkę i wąsiki. Mieszkał w Rzymie w latach 1625–1639 i był przywódcą stowarzyszenia osiadłych tam artystów holenderskich i flamandzkich Schildersbent.
Już w XVII w. jego działających we Włoszech naśladowców nazywano bambocciantami, a malowane przez nich niewielkie sceny rodzajowe były określane jako bambocciaty. Malowali je Jan Both, Andries Both, Karel Dujardin, Jan Miel, Johannes Lingelbach, Sébastien Bourdon, Michiel Sweerts, Thomas Wijck, Dirck Helmbreker, Jan Asselyn, Antoon Goubau, Willem Reuter, Jacob van Staveren oraz Włoch Michelangelo Cerquozzi. Wywarli oni wielki wpływ na rodzajowe malarstwo włoskie i holenderskie XVIII w. Inspirowali takich artystów jak: Alessandro Magnasco, Antonio Cifrondi, Pietro Longhi, Giuseppe Maria Crespi, Giacomo Ceruti.
Byli ostro krytykowani przez zwolenników klasycznych tradycji w sztuce, malarzy (Salvator Rosa, Francesco Albani, Andrea Sacchi) i teoretyków sztuki (Giovanni Pietro Bellori). Salvator Rosa, sam twórca bambocciat, pisał w swoich "Satire" pod koniec XVII w. Andrea Sacchi piętnował 

</doc>
<doc id="1619958" url="https://pl.wikipedia.org/wiki?curid=1619958" title="Stefan Gryff">
Stefan Gryff

Stefan Gryff (ur. 5 maja 1938 w Warszawie, zm. 3 czerwca 2017) – australijski aktor polskiego pochodzenia.
Specjalizował się w graniu Rosjan, Polaków a także Greków i innych typów śródziemnomorskich. Gryff studiował prawo na Uniwersytecie Sydney, a podczas studiów brał udział w rewiach z amatorskimi grupami teatralno-uniwersyteckimi.
Jego najsłynniejsza kreacja to "kapitan Krasakis" w serialu "The Lotus Eaters" i w jego sequalu "Who Pays the Ferryman?".

</doc>
<doc id="1619959" url="https://pl.wikipedia.org/wiki?curid=1619959" title="Traktat ustanawiający Wspólnotę Europejską">
Traktat ustanawiający Wspólnotę Europejską

Traktat ustanawiający Wspólnotę Europejską – oficjalna nazwa głównego aktu wspólnotowego prawa pierwotnego Unii Europejskiej. Stanowił część dorobku prawnego Unii od 1993 do 2009, kiedy to weszły przepisy traktatu lizbońskiego. Wcześniej funkcjonował pod nazwą „Traktat ustanawiający Europejską Wspólnotę Gospodarczą”. Jego przepisy znalazły się najpierw w traktacie z Maastricht, a zmodyfikowane w traktacie amsterdamskim oraz nicejskim.

</doc>
<doc id="1619965" url="https://pl.wikipedia.org/wiki?curid=1619965" title="Rhamnus cathartica">
Rhamnus cathartica



</doc>
<doc id="1619974" url="https://pl.wikipedia.org/wiki?curid=1619974" title="Władysław Drużyłowski">
Władysław Drużyłowski



</doc>
<doc id="1619975" url="https://pl.wikipedia.org/wiki?curid=1619975" title="Wzorzec mostu">
Wzorzec mostu



</doc>
<doc id="1619976" url="https://pl.wikipedia.org/wiki?curid=1619976" title="Wzorzec dekoratora">
Wzorzec dekoratora



</doc>
<doc id="1619978" url="https://pl.wikipedia.org/wiki?curid=1619978" title="Wzorzec fasady">
Wzorzec fasady



</doc>
<doc id="1619980" url="https://pl.wikipedia.org/wiki?curid=1619980" title="Wzorzec polecenia">
Wzorzec polecenia



</doc>
<doc id="1619981" url="https://pl.wikipedia.org/wiki?curid=1619981" title="Wzorzec mediatora">
Wzorzec mediatora



</doc>
<doc id="1619983" url="https://pl.wikipedia.org/wiki?curid=1619983" title="Wzorzec obserwatora">
Wzorzec obserwatora



</doc>
<doc id="1619986" url="https://pl.wikipedia.org/wiki?curid=1619986" title="Skandal w Bohemii">
Skandal w Bohemii

Skandal w Bohemii (ang. "A Scandal in Bohemia") – pierwsze opowiadanie z cyklu 56 opisujących przygody detektywa Sherlocka Holmesa autorstwa Arthura Conana Doyle’a, które ukazały się w The Strand Magazine. Alternatywne polskie tytuły to Królewski skandal, Niezwykła kobieta i Skandal w Czechach.
Fabuła.
Akcja rozpoczyna się w domu przy Baker Street, gdzie Sherlock Holmes przyjmuje nowego klienta – jest nim dziedziczny król Czech, Wilhelm Gottsreich Sigismond von Ormstein. Oświadcza, iż jakiś czas temu miał on przelotny romans z pewną piękną i jednocześnie bardzo przebiegłą kobietą, Ireną Adler, urodzoną w New Jersey primadonną Opery Warszawskiej. Kobieta uznała ich związek za poważny i sądziła, że wezmą ślub. Jednak Irena nie mogła być królową, ponieważ nie wywodziła się z rodziny arystokratycznej. Gdy ona i król rozstali się, zaczęła grozić byłemu kochankowi, że wyśle ich wspólne zdjęcie fotograficzne w dniu zaręczyn jego przyszłej żonie, pochodzącej ze skandynawskiej rodziny królewskiej. W obawie przed skandalem władca, obiecując nagrodę, prosi Holmesa o odnalezienie zdjęcia i wykradzenie go Adler. Wcześniej wiele razy już przeszukiwano jej dom, jednak fotografii nie znaleziono.
Poszukiwanie zdjęcia przez Sherlocka Holmesa.
Pragnąc dowiedzieć się czegoś więcej o Irenie, Holmes w przebraniu ubogiego stajennego zjawił się na jej dworku, Briony Lodge. Dowiedział się od służby, że kobieta opuszcza dom jedynie na występy w operze. Natomiast często odwiedza ją pewien jegomość. Nikt jednak nie wiedział, czy to jej prawnik, przyjaciel bądź kochanek. Podszywając się pod stajennego, Holmes podsłuchał, że Irena wraz ze swoim tajemniczym znajomym, Godfreyem Nortonem, wyrusza do Kościoła świętej Moniki na Edgeware Road dwiema różnymi dorożkami. Detektyw również wynajął dorożkę i wyruszył za nimi. Dojechał do kościoła, gdzie Irene Adler i jej narzeczony najwyraźniej zamierzali się pobrać. W kościele nie było nikogo, kto nadawałby się na świadka. Sherlock wszedł do świątyni i zgodził się być świadkiem na ślubie.
Po ceremonii Godfrey wylewnie podziękował Holmesowi za pomoc, po czym wręczył mu suwerena. Niedługo później Holmes wraz z Watsonem, objaśniwszy doktorowi sprawę, pojawił się w pobliżu domu Ireny. Wynajął uliczników, którzy mieli zachowywać się rubasznie w stosunku do artystki, aby on mógł się zjawić w przebraniu duchownego i obronić ją. Wtedy jeden z „adoratorów” uderzył Holmesa tak, by „stracił on przytomność” i trzeba go było przenieść do domu Ireny. Sherlock udał, że potrzebuje świeżego powietrza. Otwarcie okna przez służbę było umówionym znakiem dla Watsona, który wrzucił do pomieszczenia świecę dymną i krzyknął, że dom Adler się pali. Holmes przypuszczał, że w takiej sytuacji kobieta będzie starała się uratować to, co dla niej najcenniejsze (czyli zdjęcie), tym samym zdradzając miejsce jego ukrycia. Plan powiódł się. Irena, gdy tylko usłyszała o pożarze, natychmiast zabrała zdjęcie z kryjówki. Holmes planował zabrać je nazajutrz.
Wieczorem, gdy wracał z Watsonem na Baker Street, ktoś życzył mu dobrej nocy. Osoba ta najwyraźniej nie chciała się ujawniać. Następnego dnia, gdy Holmes i Watson wraz z królem zjawili się w domu Ireny okazało się, że kobieta wraz ze swym mężem wyjechała. Holmes zajrzał do miejsca, w którym Irena trzymała zdjęcie. Znalazł tam fotografię samej Ireny i list zaadresowany do niego. Pisała w nim, że gdy „duchowny” zaczął mówić o pożarze, nabrała podejrzeń i podążyła za nim w przebraniu mężczyzny, po czym życzyła mu dobrej nocy. Gdy zorientowała się, z kim ma do czynienia, postanowiła poddać się, zabrać zdjęcie i wyjechać wraz ze swym mężem. Dała słowo, że zdjęcie nie ujrzy światła dziennego. Uradowany król zawołał "cóż za niezwykła kobieta" i zaproponował Holmesowi, by wybrał sobie nagrodę za wykonane zadanie. Sherlock po przeczytaniu listu poprosił króla o zdjęcie Ireny.
Watson skomentował, że był to jeden z nielicznych przypadków, gdy ktoś pokonał Holmesa. Stwierdził także, że Irene Adler była kimś, do kogo Holmes żywił dwuznaczne uczucia.
Holmes wspomina Irenę w opowiadaniach Sprawa tożsamości, Błękitny Karbunkuł, Jego ostatni ukłon i (bez wymieniania imienia) Pięć pestek pomarańczy.
Ekranizacje.
Irene Adler jest też bohaterką filmów luźno nawiązujących do kanonicznych przygód Holmesa:

</doc>
<doc id="1619987" url="https://pl.wikipedia.org/wiki?curid=1619987" title="Wzorzec strategii">
Wzorzec strategii



</doc>
<doc id="1619989" url="https://pl.wikipedia.org/wiki?curid=1619989" title="Wzorzec metody szablonu">
Wzorzec metody szablonu



</doc>
<doc id="1619991" url="https://pl.wikipedia.org/wiki?curid=1619991" title="Wzorzec wizytatora">
Wzorzec wizytatora



</doc>
<doc id="1619992" url="https://pl.wikipedia.org/wiki?curid=1619992" title="Liza Laska">
Liza Laska

Liza Laska alias Liza Laskaj (ur. 6 lutego 1926 we Wlorze, zm. 31 sierpnia 2014 tamże) – albańska aktorka i reżyser.
Życiorys.
W młodości była związana z amatorskim ruchem teatralnym, działającym w jej rodzinnym mieście. Na scenie zawodowej pojawiła się w 1946, kiedy wystąpiła na scenie Teatru Ludowego (alb. Teatri Popullor), późniejszej sceny narodowej. Występowała także w teatrze wojskowym. W roku 1953 przeszła do teatru w Korczy, by po dziesięciu latach powrócić na scenę do rodzinnej Wlory. Tam też występowała w Teatrze Petro Marko, aż do przejścia na emeryturę.
Na dużym ekranie zadebiutowała w roku 1971. Zagrała w szesnastu filmach fabularnych. Za rolę Mary w filmie "Dimri i fundit" otrzymała nagrodę na I Festiwalu Filmu Albańskiego w Tiranie.
Uhonorowana tytułem Zasłużonego Artysty (alb. "Artist i Merituar"), orderem Naima Frasheriego II kl. oraz tytułem Honorowej Obywatelki Wlory.

</doc>
<doc id="1620000" url="https://pl.wikipedia.org/wiki?curid=1620000" title="Solomon Lefschetz">
Solomon Lefschetz

Solomon Lefschetz (ur. 3 września 1884, zm. 5 października 1972) – amerykański matematyk rosyjskiego pochodzenia; jego główną zasługą były prace nad topologią algebraiczną, geometrią algebraiczną oraz teoria nieliniowych równań różniczkowych zwyczajnych. Od jego nazwiska pochodzi nazwa teorii Picarda–Lefschetza.
Życiorys.
Urodził się w Moskwie w rodzinie żydowskiej (jego rodzicami pochodzili z Imperium Osmańskiego), która wkrótce potem przeniosła się do Paryża. Studiował inżynierię na École Centrale Paris, a w 1905 r. wyemigrował do USA.

</doc>
<doc id="1620007" url="https://pl.wikipedia.org/wiki?curid=1620007" title="Hollywood Foreign Press Association">
Hollywood Foreign Press Association



</doc>
<doc id="1620010" url="https://pl.wikipedia.org/wiki?curid=1620010" title="Tajemnica Rajskiego Wzgórza (film)">
Tajemnica Rajskiego Wzgórza (film)

Tajemnica Rajskiego Wzgórza (, 2008) – węgiersko-brytyjsko-francuski film familijny, którego premiera w polskich kinach odbyła się 20 marca 2009 roku. Jest to adaptacja powieści Elizabeth Goudge z 1946 roku, pt. "Tajemnica Rajskiego Wzgórza" (oryg. "The Little White Horse").
Fabuła.
W dolinie Moonacre mieszkają dalecy krewni trzynastoletniej sieroty Marii Merryweather, która ma zamieszkać w ich posiadłości. Wkrótce na Marię czeka wiele niezwykłych przygód. Jedną z nich jest informacja o tym, że jest ona ostatnią Księżycową Księżniczką, a na jej rodzinie ciąży klątwa. Maria ma ciężkie zadanie do zrealizowania, ponieważ aby uratować swoją rodzinę musi ją odczarować, a czas na wykonanie zadania ma do najbliższej pełni. Musi uratować także dolinę Moonacre, która wkrótce może zniknąć pod powierzchnią morza. 
Zdjęcia.
Zdjęcia do filmu realizowane były na terenie Węgier (Budapeszt, Tura, Pilis, Veszprém), Anglii (Londyn).

</doc>
<doc id="1620013" url="https://pl.wikipedia.org/wiki?curid=1620013" title="Wojskowy Instytut Prawniczy">
Wojskowy Instytut Prawniczy

Wojskowy Instytut Prawniczy - instytut utworzony w 1961. W 1970 przekształcony w Zakład Prawa Wojennego i Wojskowego Instytutu Badań Społecznych Wojskowej Akademii Politycznej. Instytut prowadził działalność naukowo-badawczą w zakresie prawa wojskowego. Organizował pomoc naukową w szkoleniu oficerów wojskowej służby sprawiedliwości, m.in. w formie seminariów doktoranckich w ramach współpracy z wydziałami prawa niektórych uniwersytetów oraz poprzez popularyzację i nauczanie prawa w wojsku. WIP współpracował z niektórymi placówkami naukowymi w kraju i za granicą. Siedziba instytutu znajdowała się przy ul. Stefana Banacha 2 w Warszawie.
Bibliografia.
"Mała encyklopedia wojskowa", Warszawa 1970, T. III, s. 544.

</doc>
<doc id="1620014" url="https://pl.wikipedia.org/wiki?curid=1620014" title="Bad Girl (singel Pussycat Dolls)">
Bad Girl (singel Pussycat Dolls)

Bad Girl – utwór zespołu The Pussycat Dolls nagrany do filmu „Wyznania zakupoholiczki”. Utwór został wydany 10 lutego 2009 na stronie Amazon. Demo „Bad Girl” zostało nagrane przez Rihannę i Chrisa Browna, jednak to wersja z The Pussycat Dolls została wykorzystana w filmie.

</doc>
<doc id="1620018" url="https://pl.wikipedia.org/wiki?curid=1620018" title="Katastrofa lotu Turkish Airlines 1951">
Katastrofa lotu Turkish Airlines 1951

Katastrofa lotu Turkish Airlines 1951 miała miejsce 25 lutego 2009 około godziny 9:31 UTC (10:31 CET) w okolicach amsterdamskiego lotniska Schiphol.
Boeing 737-800 (nr rej. TC-JGE), linii Turkish Airlines ze 135 osobami na pokładzie rozpadł się na trzy części, gdy przymusowo wylądował na polu w pobliżu pasa lotniska – niedaleko autostrady A9 biegnącej między pasami lotniska. Zginęło 9 osób, a 50 zostało rannych (w tym 25 ciężko). Około 50 osób zdołało o własnych siłach opuścić wrak rozbitej maszyny.
Lot.
Samolot ze 127 pasażerami i 7 członkami załogi na pokładzie wystartował ze Stambułu z portu lotniczego Stambuł-Atatürk o 8:22 (0622 GMT). Liczbę 134 pasażerów i członków załogi podaje turecki przewoźnik, tymczasem władze holenderskie i lotnisko Schiphol szacują, że na pokładzie samolotu w chwili katastrofy było 135 ludzi. Kapitanem był Hasan Tahsin Arisan, jeden z najbardziej doświadczonych pilotów. W Turkish Airlines pracował od 1996, a wcześniej służył w Tureckich Siłach Powietrznych. W powietrzu spędził ponad 15 000 godzin. Wśród pozostałych członków załogi byli: Olgay Ozgur (drugi pilot), Murat Sezer, Figen Eren, Perihan Ozden, Ulvi Murat Eskin i Yasemin Vural.
Celem lotu było lotnisko Schiphol w Amsterdamie.
Lądowanie i katastrofa.
Podczas podchodzenia do lądowania na pasie 18R (zwanym Polderbaan) lotniska w Amsterdamie samolot rozpadł się na trzy części. Nie wybuchł pożar, dzięki czemu liczba śmiertelnych ofiar katastrofy była relatywnie niska. Wrak samolotu leżał obok pasa startowego, w pobliżu autostrady A9, około 20 km na południowy zachód od centrum Amsterdamu. Obydwa silniki uległy rozdzieleniu, spoczywały w odległości około 90 metrów od kadłuba.
Pasażerowie.
Większość pasażerów była Turkami. Poza tym samolotem podróżowało 4 Amerykanów (w tym jeden pracownik Boeinga), 1 Brytyjczyk i 33 Holendrów. Linie tureckie opublikowały pełną listę pasażerów.
Wśród pasażerów były m.in. siostry Jihad i Hajar Alariachi, prezenterki holenderskiego programu telewizyjnego "". Jihad Alariachi została odwieziona do szpitala z mniejszymi obrażeniami.
Przyczyny.
Przyczyną katastrofy były błędne wskazania lewego wysokościomierza radiowego, które bezpośrednio wpływały na działanie systemu automatycznego ciągu podczas podejścia do lądowania. W rezultacie, w końcowej fazie podejścia moc silników została niespodziewanie zredukowana, co doprowadziło do utraty siły nośnej i przeciągnięcia, którego konsekwencją było uderzenie w ziemię.
Podejście do lądowania.
Lot nr 1951 pilotowany był przez pierwszego oficera, dla którego był to lot „pod nadzorem” – kapitan pełnił dodatkowo funkcję instruktora, a w kabinie znajdował się dodatkowy, trzeci pilot. Dlatego też w użyciu znajdował się prawy autopilot (drugiego pilota). Tymczasem system automatycznej kontroli ciągu (ang. autothrottle) pobierał dane z lewego radiowysokościomierza, który jak się okazało wskazywał błędne dane, podczas gdy radiowysokościomierz drugiego pilota wskazywał właściwe odczyty. Podejście do lądowania odbywało się w trybie ILS, tym samym autopilot samodzielnie kontrolował czy samolot znajduje się na właściwej ścieżce podejścia. Dodatkowo kontrola lotu nakazała pilotom sposób wejścia na ścieżkę „od góry”, jakkolwiek standardową metodą wejścia na ścieżkę jest wejście „od dołu”.
Moment katastrofy.
W kluczowym momencie podejścia do lądowania wysokościomierz po stronie kapitana nagle wskazał błędny odczyt -8 stóp, powodując tym samym odpowiednią w tej sytuacji reakcję systemu automatycznej kontroli ciągu, który zredukował moc i przestawił przepustnicę na bieg jałowy. Redukcji takiej dokonuje system automatycznie kiedy maszyna schodzi poniżej wysokości 27 stóp. Doprowadziło to do zejścia samolotu ze ścieżki schodzenia, za której utrzymanie odpowiadał autopilot. W rezultacie autopilot, celem utrzymania samolotu na ścieżce podniósł nos maszyny, zwiększając tym samym kąt natarcia i doprowadzając do dalszego zmniejszenia prędkości oraz stopniowego zmniejszania się siły nośnej. Kiedy utrata siły nośnej zbliżyła się niebezpiecznie do wartości przeciągnięcia, włączył się system ostrzegania, poprzez wibrację wolantu. Nieprawidłowa reakcja załogi doprowadziła do całkowitej utraty siły nośnej maszyny i uderzenia w ziemię.
Działania załogi.
Jedną z przyczyn katastrofy były błędne lub nieskoordynowane działania załogi samolotu oraz zaniedbania proceduralne. Utrata prędkości oraz zwiększenie kąta natarcia sygnalizowane było na głównym panelu wskaźników, lecz zostało zignorowane przez pilotów, częściowo z uwagi na fakt, iż byli oni między innymi w trakcie wypełniania listy kontrolnej. Stanowiło to rażące naruszenie obowiązujących procedur, zgodnie z którymi zakończenie listy kontrolnej podczas lądowania w trudnych warunkach (a takie miało miejsce w przypadku lotu 1951) powinno nastąpić na wysokości nie niższej niż 1000 stóp. W przeciwnym wypadku podejście uznaje się za niestabilne i na wysokości 1000 stóp należy odejść na kolejny krąg i dokończyć listę. Częściowym usprawiedliwieniem braku reakcji może być jedynie fakt, iż nietypowe wejście na ścieżkę podejścia „od góry” powodowało, iż piloci mogli uznać nagły manewr samolotu za właściwy, związany właśnie z wejściem na ścieżkę. Nie zmienia to jednak faktu, iż także reakcja załogi na ostrzeżenie o przeciążeniu wykazała brak koordynacji. Poczuwszy wibracje wolantu pierwszy oficer natychmiast pchnął kolumnę sterowniczą by zmniejszyć kąt natarcia i pchnął do przodu przepustnicę zwiększając moc. W tym samym momencie kapitan rozpoczął przejmowanie kontroli nad samolotem, czym zakłócił działania pierwszego oficera – w rezultacie system automatycznej kontroli ciągu ponownie zredukował szybkość. Dlatego, kiedy kapitan przejął kontrolę nad samolotem wyłączając tym samym działanie systemu, przepustnice znajdowały się w pozycji neutralnej i nadal nie dawały ciągu. Manualne zwiększenie ciągu przez kapitana nastąpiło zbyt późno – maszyna w stanie przeciągnięcia znajdowała się zaledwie ok. 100 metrów nad ziemią i uniknięcie uderzenia stało się niemożliwe. Z racji opisanych działań, od momentu pojawienia się alarmu o utracie siły nośnej do zwiększenia ciągu silników upłynęło 9 kluczowych sekund – bowiem tylko natychmiastowe zwiększenie ciągu wraz z obniżeniem kąta natarcia pozwoliłoby na ustabilizowanie lotu i uniknięcie zderzenia.

</doc>
<doc id="1620019" url="https://pl.wikipedia.org/wiki?curid=1620019" title="Strangolagalli">
Strangolagalli

Strangolagalli – miejscowość i gmina we Włoszech, w regionie Lacjum, w prowincji Frosinone. Znajduje się 90 km od Rzymu oraz 12 km od Frosinone.

</doc>
<doc id="1620020" url="https://pl.wikipedia.org/wiki?curid=1620020" title="Strefa wpływu ciepła">
Strefa wpływu ciepła

Strefa wpływu ciepła – obszar wokół spoiny w spawanych materiałach metalowych, jak i termoplastach. Struktura mikroskopowa i właściwości tej strefy są inne niż materiałów łączonych i spoiny. Strefa wpływu ciepła powstaje podczas spawania, zgrzewania oraz cięcia laserowego i plazmowego. Ciepło dostarczane w tych procesach, a co za tym idzie, odprowadzanie ciepła, wpływają na materiał wokół spoiny lub linii cięcia. Stopień i obszar zmiany właściwości w strefie zależy od rodzaju łączonych materiałów, materiału elektrody oraz natężenia i koncentracji dostarczanego ciepła w procesie spawania lub cięcia.
Przewodzenie ciepła przez łączone materiały ma zasadniczy wpływ na powstawanie strefy wpływu ciepła. Jeśli materiał dobrze przewodzi ciepło, szybko oddaje ciepło do otoczenia i wówczas strefa wpływu ciepła jest relatywnie mała. Drugim istotnym czynnikiem jest koncentracja strumienia ciepła dostarczanego w procesie spawania. Mała koncentracja strumienia (spawanie gazowe) daje w efekcie duże rozmiary strefy wpływu ciepła. Procesy o dużej koncentracji (spawanie laserowe) pozwalają na uzyskanie bardzo małej strefy wpływu ciepła.
Ilość dostarczanej energii w procesie spawania elektrycznego opisuje wzór:
gdzie:

</doc>
<doc id="1620021" url="https://pl.wikipedia.org/wiki?curid=1620021" title="Bombay Beach (Kalifornia)">
Bombay Beach (Kalifornia)

Bombay Beach (Kalifornia) – osada ("census designated place") w stanie Kalifornia, w hrabstwie Imperial. Liczba mieszkańców 295 (2010).
Założona w 1929 r. na pustyni.
Położenie.
Jedna z najniżej położonych miejscowości w Stanach Zjednoczonych, leży w depresji na wschodnim brzegu słonego jeziora Salton Sea na wysokości -68 m n.p.m. Ze względu na położenie, poważnym problemem dla mieszkańców są podnoszące się i opadające wody jeziora. W latach 70. spowodowało to zatopienie części osady – niszczejące pozostałości po powodzi są widoczne do dziś.

</doc>
<doc id="1620023" url="https://pl.wikipedia.org/wiki?curid=1620023" title="Wanda Opalinska">
Wanda Opalinska

Wanda Opalinska, właśc. Wanda Opalińska – polsko-brytyjska aktorka znana z roli Wiki Dankowskiej z serialu Coronation Street.
Życiorys.
Opalinska uczyła się w szkole teatralnej przed studiowaniem angielskiego na Uniwersytecie Birmingham. Była nauczycielką angielskiego i Dramatu przy St Thomas More R.C Secondary School.
Kariera aktorska.
Opalinska dołączyła do obsady Coronation Street na początku 2007 roku. Gra postać szwaczki przy przestępczej fabryce. Oprócz tego zagrała m.in. w filmie "The Diary of Tommy Crisp", gdzie wcieliła się w postać Susan Crisp.
Życie osobiste.
12 lutego 2009 na świat przyszedł jej syn, Rafal.

</doc>
<doc id="1620024" url="https://pl.wikipedia.org/wiki?curid=1620024" title="Jagdstaffel 51">
Jagdstaffel 51

Jagdstaffel Nr. 51 – Königlich Preußische Jagdstaffel Nr. 51 – Jasta 51 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w 27 grudnia 1917 roku, organizację eskadry powierzono przybyłemu z Fliegerabteilung 24 porucznikowi Hansowi Gandert.
Zdolność bojową eskadra osiągnęła 9 stycznia i została przydzielona do Jagdgruppe 3. 1 lutego została ulokowana na lotnisku w Jabbeke razem z Jagdstaffel 28. Pierwsze zwycięstwo jednostka odniosła 14 marca. 29 września dowódca eskadry został zestrzelony i dostał się do niewoli. Na jego miejsce został przeniesiony z Jagdstaffel 20 porucznik Karl Plauth, mający wówczas na koncie 10 zwycięstw powietrznych. Jednostką dowodził do końca działań wojennych uzyskując jeszcze 7 zwycięstw.
Piloci eskadry latali głównie na samolotach Fokker D.VII oraz Pfalz D.III
"Jasta 51" w całym okresie wojny odniosła 24 zwycięstw. W okresie od stycznia do listopada 1918 roku jej straty wynosiły 12 zabitych w walce, 3 rannych i dwóch w niewoli.
Łącznie w jednostce służyło przeszło ponad 3 asów myśliwskich m.in.:

</doc>
<doc id="1620028" url="https://pl.wikipedia.org/wiki?curid=1620028" title="Wichita Recordings">
Wichita Recordings

Wichita Recordings jest niezależną wytwórnią płytową z siedzibą w Londynie. Grupy, które podpisały z nią kontrakt to m.in. Bloc Party, The Cribs, Clap Your Hands Say Yeah, Bright Eyes, Yeah Yeah Yeahs i Peter Bjorn and John.

</doc>
<doc id="1620029" url="https://pl.wikipedia.org/wiki?curid=1620029" title="Rezerwat przyrody Czapliniec Koźliny">
Rezerwat przyrody Czapliniec Koźliny

Rezerwat przyrody Czapliniec Koźliny – zlikwidowany faunistyczny, częściowy rezerwat przyrody w województwie kujawsko-pomorskim, utworzony Zarządzeniem Ministra Ochrony Środowiska, Zasobów Naturalnych i Leśnictwa z dnia 14.06.1996 r. w celu zachowania ze względów naukowych i dydaktycznych miejsca lęgowego kolonii czapli siwej. W 2017 roku zarządzeniem Regionalnego Dyrektora Ochrony Środowiska w Bydgoszczy zlikwidowano go.
Położenie.
Rezerwat położony był w gminie Lubiewo w powiecie tucholskim, przy drodze powiatowej Szumiąca – Stążki. Obszar rezerwatu należał do Nadleśnictwa Zamrzenica (północna część obrębu leśnego Świekatówko w leśnictwie Bruchniewo). Ogólna powierzchnia rezerwatu wynosiła 23,21 ha.
Charakterystyka.
Najważniejszym przedmiotem ochrony w rezerwacie Czapliniec Koźliny była kolonia czapli siwej. Kolonia miała charakter zwarty, skupiony w kształcie elipsy i grupowała kilkadziesiąt gniazd położonych pojedynczo lub po kilka na rosnących sosnach.

</doc>
<doc id="1620033" url="https://pl.wikipedia.org/wiki?curid=1620033" title="Cerkiew Zaśnięcia Matki Bożej w Boćkach">
Cerkiew Zaśnięcia Matki Bożej w Boćkach

Cerkiew Zaśnięcia Matki Bożej – prawosławna cerkiew parafialna w Boćkach. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego. Mieści się w centrum wsi, przy Placu Armii Krajowej.
Prawosławna parafia w Boćkach istniała od początku XVI w., po podpisaniu aktu unii brzeskiej przyjęła jej postanowienia. Początkowo unicka świątynia we wsi była budowlą drewnianą. Murowaną cerkiew tego obrządku wzniesiono (według różnych źródeł) w XVIII w., w latach 1819–1824 lub w 1820. W 1839, na mocy postanowień synodu połockiego, miejscowa parafia została włączona do Rosyjskiego Kościoła Prawosławnego. Po powstaniu styczniowym z inicjatywy naczelnika powiatu bialskiego Ignacego Borejszy budynek został przebudowany w ten sposób, by uległa zatarciu jego pierwotna architektura, a obiekt upodobnił się do cerkwi prawosławnych na ziemiach rdzennie rosyjskich.
Budowla została uszkodzona podczas I wojny światowej. W niepodległej Polsce funkcjonowała początkowo jako filia parafii św. Michała Archanioła w Bielsku Podlaskim, a od 1929 – ponownie jako cerkiew parafialna. Poważne straty poniosła w czasie II wojny światowej, gdy na skutek niemieckiego ostrzału zawaliły się obie wieże i dach. W 1943 została prowizorycznie zrekonstruowana. Pierwotny wygląd obiektu przywrócono w czasie gruntownej renowacji w latach 1999–2002. Jest to jedyna na terenie Podlasia prawosławna murowana cerkiew dwuwieżowa.
Historia.
Pierwsza cerkiew prawosławna.
Cerkiew prawosławna prawdopodobnie istniała w Boćkach od początku istnienia osady. W 1509 miejscowość tę otrzymał wojewoda podlaski Jan Sapieha, który nadał jej prawa miejskie i ufundował nowy prawosławny obiekt sakralny. W nim też został w 1520 pochowany. W 1577 w źródłach odnotowano, że parafia tego wyznania posiadała w Boćkach znaczące dobra, w tym domy na terenie miasta. Po unii brzeskiej placówka duszpasterska przyjęła jej postanowienia. Nastąpiło to prawdopodobniej do końca I połowie XVII w., podobnie jak w przypadku innych świątyń w regionie.
Cerkiew unicka.
W protokole wizytacji kanonicznej przeprowadzonej w 1727 w unickiej parafii w Boćkach zapisano, że drewniany obiekt sakralny istniał w Boćkach od dawna. Placówka duszpasterska nadal dysponowała wówczas licznymi dobrami ziemskimi; zostały one zmniejszone w tym samym stuleciu, kiedy Boćki stały się własnością Branickich herbu Gryf. W 1760 Krystyna Sapieha z d. Branicka ponownie nadała parafii grunta i wyznaczyła nowe granice jej majątku. Do 1797 parafia w Boćkach pozostawała w strukturach unickiej diecezji włodzimiersko-brzeskiej. W wymienionym roku parafia unicka w Boćkach weszła w skład dekanatu drohiczyńskiego diecezji supraskiej i pozostawała w niej do likwidacji administratury w 1807. Następnie znalazła się w unickiej metropolitalnej diecezji wileńskiej.
Według części źródeł murowaną świątynię unicką w Boćkach wzniósł Jan Alojzy Potocki w latach 1819–1824 lub w 1820, trzy lata przed tym, gdy Potocki sprzedał dobra boćkowskie. W uzasadnieniu decyzji Wojewódzkiego Konserwatora Zabytków w Białymstoku budowlę datowano na I połowę XVIII w.. Budynek został wyświęcony jako cerkiew unicka w 1824.
W 1837 unicka cerkiew w Boćkach nosiła wezwanie Zaśnięcia Najświętszej Maryi Panny. Boćki były jedną z miejscowości, w których w końcu XVIII w. i w I połowie wieku XIX odnotowano najwięcej przypadków przechodzenia unitów na obrządek łaciński.
O silnych wpływach katolicyzmu łacińskiego na unicką parafię w Boćkach świadczy fakt, że pierwotnie budynek był bliźniaczo podobny do klasycystycznych kościołów wznoszonych w tym samym okresie. Na wyznanie obiektu wskazywały jedynie wieńczące wieże krzyże z dwiema poprzecznymi belkami. Również wyposażenie świątyni w XVIII–XIX w. było silnie zlatynizowane, co odpowiadało ówczesnym tendencjom w rozwoju Kościoła unickiego, zgodnymi z wytycznymi synodu zamojskiego z 1720. Do zmiany tego stanu rzeczy przystąpił w latach 30. XIX w. konsystorz unickiej metropolii wileńskiej pod kierunkiem biskupa Józefa, przygotowując tym samym konwersję całej administratury na prawosławie. Na początku akcji delatynizacyjnej, w 1834, konsystorz wytypował najważniejsze i najzamożniejsze świątynie w metropolii. W grupie tej znalazło się szesnaście cerkwi na Podlasiu, a wśród nich także obiekt sakralny w Boćkach.
W latach 30. XIX w. świątynia nie posiadała ikonostasu, co było typowe dla zlatynizowanych unickich cerkwi na Podlasiu. Jedynie na jednej ze ścian zawieszono rząd ikon w porządku nawiązującym do rzędu namiestnego w ikonostasie, a nad nim – inne, już dowolnie rozmieszczone wizerunki. W boćkowskiej świątyni unickiej znajdowały się również organy oraz ambona.
W 1835 do obiektu wstawiono prawosławny ołtarz główny (cs. "prestoł") oraz stół ofiarny (cs. "żertwiennik"), jak również konstrukcję ikonostasu. Organy usunięto z obiektu przed czerwcem 1837. Wcześniej, do 1836, cerkiew w Boćkach otrzymała komplet prawosławnych naczyń liturgicznych. W tym samym roku na potrzeby parafii przekazano także księgi liturgiczne drukowane w Petersburgu, dostosowane do rytu synodalnego. W cerkwi w Boćkach pozostawiono natomiast pounicką ambonę, gdyż konsystorz uznał, że w obszernej świątyni jej obecność nie stanowi problemu.
Z powodu niechęci wobec planowanej konwersji na prawosławie proboszcz parafii w Boćkach Bazyli Wysiekirski (jeden z sygnatariuszy wysłanego w 1838 przez kilkunastu unickich kapłanów pisma do cara, w którym proszono o możliwość pozostania przy obrządku unickim) został w 1838 usunięty z pełnionej funkcji. O powrót duchownego bezskutecznie ubiegali się parafianie, pisząc w tej sprawie pismo do konsystorza.
Bezpośrednio przed konwersją na prawosławie dokonaną w 1839 liczbę wiernych miejscowej parafii oszacowano na 1500 osób zamieszkałych w Boćkach oraz w sąsiednich wsiach. Według innego źródła w 1838 do parafii boćkowskiej należały 1822 osoby, z czego realnie praktykowało 1475.
Parafia w Boćkach przeszła ostatecznie do Rosyjskiego Kościoła Prawosławnego w 1839, na mocy ustaleń synodu połockiego, podobnie jak wszystkie inne cerkwie unickie w regionie.
Cerkiew prawosławna w zaborze rosyjskim.
Po powstaniu styczniowym naczelnikiem wojskowym powiatu bielskiego był Ignacy Borejsza, pochodzący z polskiej rodziny ziemiańskiej, lecz całkowicie zrusyfikowany. Z jego inicjatywy na terenie powiatu wzniesiono szereg kaplic i pomników upamiętniających stłumienie niepodległościowego wystąpienia, podjęto również remonty świątyń prawosławnych połączone z przebudowami w stylu bizantyjsko-rosyjskim. W 1864 z inicjatywy Borejszy zwołane zostało spotkanie komisji złożonej z przedstawicieli miejscowych władz rosyjskich oraz duchowieństwa (miejscowy proboszcz oraz dziekan), na którym omówiono możliwości podjęcia takich prac budowlanych w Boćkach. Na spotkaniu zdecydowano o wymianie podłogi, zastąpieniu ikonostasu z 1836 nowym, jak również o zakupie chrzcielnicy, chorągwi procesyjnych, dwóch dzwonów i płaszczenicy, a ponadto o remoncie wzniesionej w 1852 plebanii. Uczestnicy spotkania stwierdzili, że parafianie są zbyt ubodzy, by sfinansować renowację. W 1866 sama miejscowa społeczność prawosławna zdecydowała jednak, by w ramach remontu wykonać także wymianę dachu, skonstruowanie deskowego sufitu oraz malowanie całego budynku. W tym samym roku opracowano kosztorys prac i uzyskano rządową dotację na całą przedstawioną kwotę – 3174 ruble i 59 kopiejek. W 1872 stwierdzono, że pierwotna kwota była niewystarczająca, a na remont potrzebne było dalsze 1657 rubli. Koszty te mieli opłacić parafianie, dopuszczono jednak, by w przypadku niemożności zgromadzenia tych funduszy wspólnota ubiegała się o kredyt w Ministerstwie Spraw Wewnętrznych. Ponieważ jednak na początku lat 70. XIX w. ludność w Boćkach i okolicach zubożała na skutek pożarów i pomoru bydła, parafianie od razu wystąpili o taki kredyt, poręczając go własnym majątkiem.
Pierwszy plan przebudowy świątyni opracował architekt Grosman, jednak jego pracę uznano za nieudolną i zamówiono drugi projekt u Leonarda Krzyżanowskiego, cywilnego architekta gubernialnego. Opracował on dwie propozycje przebudowy cerkwi. Pierwszy wariant zachowywał pierwotny charakter obiektu, zakładał jedynie zwieńczenie wież cebulastymi kopułkami i powiększenie oraz zmianę kształtu okien. Proponowane zmiany uznano za zbyt mało radykalne i projekt odrzucono. Zaakceptowany został drugi, którego najważniejszym elementem była cebulasta pseudokopuła na środku kalenicy, a także cebulaste kopułki na dwóch wieżach, które w nowym układzie budynku przestawały być główną dominantą obiektu. Krzyżanowski wprowadził również do cerkwi w Boćkach detal nawiązujący do architektury moskiewskiej, zmieniając kształt portalu i zdobiąc okna łukami w formie kokoszników.
Do wykonania prac snycerskich przy ikonostasie (zaprojektowanym także przez Krzyżanowskiego) zatrudniono rzeźbiarza Koronowskiego. Zakupiono również nowe ikony do ikonostasu (ufundował je Joannikij Kłopotowski, kupiec z Moskwy, być może pochodzący z Podlasia) i trzy dalsze wizerunki świętych, żeliwne krzyże na kopuły i blachę na pokrycie dachu. Oprócz środków z państwowego kredytu, parafianie przeznaczyli na remont także prywatne fundusze; zakup ikon wsparł ponadto ks. Dmitrij Nowski, służący w soborze Zaśnięcia Matki Bożej w Moskwie. Do obiektu dobudowano przedsionek, wzniesiono cebulaste kopułki i przekształcono okna, zamieniając cztery półokrągłe otwory w elewacji na osiem okien półkolistych. Dodatkowe okna zostały wykute także w pomieszczeniu ołtarzowym i na wieżach. Prace budowlane zakończono w grudniu 1874.
Parafia w Boćkach należała do dekanatu drohiczyńskiego eparchii wileńskiej i litewskiej. Po utworzeniu eparchii grodzieńskiej znalazła się w jej granicach. W 1864 do świątyni uczęszczało ponad 1900 wiernych, zaś na początku XX w. liczbę wiernych oszacowano na 2260 osób.
Cerkiew została poważnie uszkodzona podczas pożaru w czasie I wojny światowej. Całkowitemu zniszczeniu uległo wówczas jej wyposażenie. Większość miejscowych wiernych przebywała wówczas na bieżeństwie; prawosławni mieszkańcy wsi wracali do niej po 1920.
Po 1918.
Powracający do Bociek prawosławni dokonali prowizorycznego remontu cerkwi, by umożliwić odprawianie w niej nabożeństw. Polskie ministerstwo wyznań religijnych i oświecenia publicznego nie zgodziło się na zarejestrowanie parafii we wsi. Budowla sakralna była czynna jako filia parafii św. Michała Archanioła w Bielsku Podlaskim. Status cerkwi parafialnej uzyskała ponownie w 1929.
W czasie II wojny światowej, w 1941, świątynia ponownie została poważnie uszkodzona na skutek niemieckiego ostrzału. Zrujnowane zostały dwie wieże cerkwi i sygnaturka nad nawą, zawalił się dach, zniszczeniu uległo wyposażenie. W 1943 w obiekcie dokonano podstawowych napraw i przywrócono go do użytku liturgicznego. Z powodu braku środków nie odbudowano wież. W czasie II wojny światowej liczbę uczęszczających do świątyni szacowano na 2697 osób. Zniszczenia i dwa prowizoryczne remonty przeprowadzone po I i II wojnie światowej doprowadziły do wyeliminowania z bryły budynku niektórych elementów wprowadzonych po przebudowie według projektu Krzyżanowskiego. Ponowne poświęcenie cerkwi miało miejsce dopiero w 1955. Cerkiew wpisano do rejestru zabytków 3 listopada 1966 pod nr A-399.
W 1999 rozpoczął się gruntowny remont całego obiektu, finansowany z dobrowolnych składek parafian oraz z daru Anatola Siegienia, prawosławnego duchownego pochodzącego z Polski i służącego w Stanach Zjednoczonych. W czasie renowacji wymieniono fundamenty, umocniono ściany budowli, wzniesiono kopułę nad nawą i nadbudowano wieże do poprzedniej wysokości, w oparciu o projekt architekta Marka Tryburskiego. Usunięto pokryte grzybem tynki, odwodniono grunt wokół świątyni i wycięto rosnące obok niej drzewa. Wymieniono pozostałe kopuły i położono nowy miedziany dach, we wnętrzu odnowiono kolumny oraz ikonostas, cały teren cerkiewny otoczono natomiast nowym ogrodzeniem i odnowiono bramę wjazdową. Głównym inicjatorem remontu był proboszcz miejscowej parafii ks. Witalis Gawryluk, który z czasem przekonał do koncepcji renowacji władze lokalne oraz mieszkańców, nie tylko prawosławnych.
Ponownej konsekracji cerkwi dokonał metropolita warszawski i całej Polski Sawa 28 sierpnia 2002. W 2003, rok po ukończeniu renowacji i po powtórnym wyświęceniu obiektu, świątynia jako pierwsza prawosławna cerkiew w Polsce i jako drugi obiekt zabytkowy na Podlasiu otrzymała tytuł Zabytku Zadbanego (wzorowo utrzymanego, użytkowanego i odremontowanego) nadawany przez Generalnego Konserwatora Zabytków. Na początku XXI w. liczbę uczęszczających do świątyni oszacowano na ok. 800 osób.

</doc>
<doc id="1620034" url="https://pl.wikipedia.org/wiki?curid=1620034" title="Władysław Drużyłowski (lekarz)">
Władysław Drużyłowski (lekarz)

Władysław Drużyłowski (ur. 26 września 1835 w Płocku, zm. 8 lipca 1895 w Płocku), lekarz polski, przez kilkadziesiąt lat pracujący w Płocku.
Był synem urzędnika Ignacego, komisarza policyjno-wojskowego Komisji Wojewódzkiej, oraz Anny z Olszewskich. Ukończył w Płocku gimnazjum, po czym wyjechał na uniwersyteckie studia medyczne do Moskwy. Jednocześnie był słuchaczem wykładów z historii powszechnej. W latach moskiewskich przyjaźnił się ze studiującymi równolegle, chociaż całkiem inne kierunki, Janem Karłowiczem i Władysławem Gołemberskim. Dyplom lekarza uzyskał w 1857.
Po studiach przez krótki czas przebywał w Warszawie, gdzie należał do inteligenckiej grupy patriotycznej millenerów, skupionej wokół Edwarda Jürgensa. W 1861 osiadł na stałe w Płocku i podjął pracę lekarza, przez pierwszy rok prowadząc praktykę prywatną, a od października 1862 służąc w szpitalu św. Trójcy. Przez dłuższy czas był jedynym lekarzem szpitala św. Trójcy. Dodatkowo od stycznia 1863 był lekarzem więziennym, a od stycznia 1864 członkiem honorowym Urzędu Lekarskiego guberni płockiej. W 1873 należał do współorganizatorów Towarzystwa Lekarskiego guberni płockiej, rok później wybrany został wiceprzewodniczącym Towarzystwa. 
W 1891 przeszedł na emeryturę ze stanowiska lekarza szpitalnego i więziennego. Kierownictwo szpitala przejął Ignacy Uściński, a Drużyłowski zajął się praktyką prywatną. Nie dorobił się majątku, zmarł 8 lipca 1895 w Płocku w trudnych warunkach materialnych, ale pozostawił po sobie opinię człowieka dobroczynnego.
Ogłosił pięć prac z zakresu medycyny, m.in. rozprawę "Patogénie du cholera morbus" (Paryż 1891) i jej polskie tłumaczenie (Kraków 1892). Zajmował się zagadnieniami statystyki zdrowotnej, czemu poświęcił prace "Wiadomości statystyczne o ludności m. Płocka w dziesięcioletnim okresie pomiędzy rokiem 1861 a 1870 włącznie" ("Gazeta Lekarska", 1875, nr 14, 15, 23, 24, opublikowana, jak podaje Stanisław Kośmiński, bez "tablic bardzo pracowicie ułożonych") oraz "Wiadomości statystyczne o ruchu ludności w Płocku od 1861 do 1883" ("Korespondent Płocki", 1883, nr 77). W tym ostatnim artykule przedstawił dane dotyczące śmiertelności mieszkańców Płocka i ruchu pacjentów w szpitalach.
Drużyłowski wyniósł z lat studenckich zamiłowanie do nauk historycznych. Włączył się do prac nad przekładem wielotomowych "Dziejów powszechnych" Friedricha Schlossera. Tłumaczył także dzieła innych historyków – Georga Gervinusa, Augustina Thierry'ego, Edwarda Gibbona. Przygotował też kilka oryginalnych prac historycznych ("Historia chrześcijaństwa", "Diagnoza i leczenie chorej Europy"), ale pozostałe w rękopisie, uległy rozproszeniu po śmierci autora. 

</doc>
<doc id="1620036" url="https://pl.wikipedia.org/wiki?curid=1620036" title="Reprezentacja Ukrainy U-19 w piłce nożnej mężczyzn">
Reprezentacja Ukrainy U-19 w piłce nożnej mężczyzn

Reprezentacja Ukrainy U-19 w piłce nożnej jest juniorską reprezentacją Ukrainy, sterowaną przez Ukraiński Związek Piłki Nożnej. Jest powoływana przez selekcjonera, w niej występować mogą wyłącznie zawodnicy posiadający obywatelstwo ukraińskie i którzy w momencie przeprowadzania imprezy docelowej (finałów Mistrzostw Europy) nie przekroczyli 19 roku życia. Zespół jeden raz uczestniczył w Mistrzostwach Europy U-19.
Zbirna U-19 powoływana jest od 1994. Wcześniej, do roku 2001 włącznie rozgrywano zawody w klasie U-18.
W 2000 zespół zdobył wicemistrzostwo kontynentu na Mistrzostwach Europy w Niemczech.
Srebrne medale otrzymali:
W 2004 roku "Zbirna" zagrała na Mistrzostwach Europy w Szwajcarii i dotarła do półfinału. W nim jednak w karnych uległa 2:4 Hiszpanii, która została potem mistrzem Europy.
Brązowe medale otrzymali:
W 2009 na Mistrzostwach Europy na Ukrainie reprezentacja zdobyła mistrzostwo kontynentu.
Złote medale otrzymali:
Występy w ME U-19.
Uwaga: W latach 1982-2001 rozgrywano Mistrzostwa Europy U-18

</doc>
<doc id="1620040" url="https://pl.wikipedia.org/wiki?curid=1620040" title="O dwóch takich, co nic nie ukradli">
O dwóch takich, co nic nie ukradli

O dwóch takich, co nic nie ukradli – polski film komediowy z 1999 roku w reżyserii Łukasza Wylężałka.
Okres zdjęciowy trwał od sierpnia do września 1998. Zdjęcia do filmu były realizowane we Władysławowie, Rozewiu, Gdyni i Pucku.
Fabuła.
Prowincjonalne, nadmorskie miasteczko Cierpie Dolne. Studentka dziennikarstwa Magda przyjeżdża w ramach praktyk, aby prowadzić audycje w miejscowym radiu. Pierwszy wywiad przeprowadza z porucznikiem policji Tucznikiem, również praktykantem. Biznesmen Wyjątek i burmistrz mają problemy z synami - Mopsem i Kiciusiem, którzy nagminnie porzucają rozebrane dziewczyny w lesie. Barmanka fałszywie oskarżyła Mopsa i Kiciusia o gwałt, a za milczenie otrzymała od Wyjątka pieniądze. Tymczasem sprawa zatuszowania rzekomego gwałtu komplikuje się.

</doc>
<doc id="1620043" url="https://pl.wikipedia.org/wiki?curid=1620043" title="Croquis">
Croquis



</doc>
<doc id="1620046" url="https://pl.wikipedia.org/wiki?curid=1620046" title="Reprezentacja Ukrainy U-17 w piłce nożnej mężczyzn">
Reprezentacja Ukrainy U-17 w piłce nożnej mężczyzn

Reprezentacja Ukrainy U-17 w piłce nożnej jest juniorską reprezentacją Ukrainy, sterowaną przez Ukraiński Związek Piłki Nożnej. Jest powoływana przez selekcjonera, w niej występować mogą wyłącznie zawodnicy posiadający obywatelstwo ukraińskie i którzy w momencie przeprowadzania imprezy docelowej (finałów Mistrzostw Europy) nie przekroczyli 17. roku życia. Zespół trzy razy uczestniczył w Mistrzostwach Europy U-17 (2002, 2004 i 2007), ale zawsze zajmował ostatnie 4. miejsce.
Występy w ME U-17.
Uwaga: W latach 1982-2001 rozgrywano Mistrzostwa Europy U-16

</doc>
<doc id="1620049" url="https://pl.wikipedia.org/wiki?curid=1620049" title="Angielski model nadzoru korporacyjnego">
Angielski model nadzoru korporacyjnego

Angielski model nadzoru korporacyjnego – ukształtował się w podobnym okresie jak model amerykański. W wielu publikacjach oba modele uznaje się za tożsame, istnieje jednak kilka cech modelu angielskiego, które odróżniają go od rozwiązań stosowanych w USA.
Podstawowe cechy.
Od lat 90. XX wieku w Wielkiej Brytanii podjęto próby ustanowienia dodatkowych mechanizmów kontroli, nie poparto ich jednak aktami prawnymi. Powstał „Kodeks dobrych praktyk”, którego przyjęcie jest obecnie warunkiem dopuszczenia spółki do obrotu giełdowego w Londynie. Utworzona w 1999 r. „Komisja Kontroli Wewnętrznej”, kontroluje i ustala standardy dla raportowania sytuacji finansowej koncernu, w celu ochrony interesów akcjonariuszy.

</doc>
<doc id="1620050" url="https://pl.wikipedia.org/wiki?curid=1620050" title="Fiorello H. LaGuardia High School of Music &amp; Art and Performing Arts">
Fiorello H. LaGuardia High School of Music &amp; Art and Performing Arts

Fiorello H. LaGuardia High School of Music &amp; Art and Performing Arts – średnia szkoła muzyczna i teatralna w Nowym Jorku. LaGuardia jest szkołą publiczną (Nr. 485), której patronem jest były burmistrz Nowego Jorku Fiorello La Guardia i utrzymywaną przez Nowojorski wydział szkolnictwa. Szkoła powstała w 1984 roku z połączenia dwóch szkół o wieloletnich tradycjach: "The High School of Music Art" (1934) i "High School of Performing Arts" (1947). Celem szkoły jest przygotowanie uczniów do profesjonalnych karier w zakresie muzyki instrumentalnej, muzyki wokalnej, sztuki aktorskiej, sztuki tanecznej oraz sztuk plastycznych. Szkoła oferuje również przygotowanie do zawodów technicznych takich jak scenograf czy choreograf.
Co roku szkoła otrzymuje kilkanaście tysięcy aplikacji, z czego wyłanianych jest około 600 uczniów, którzy mają możliwość rozpoczęcia nauki w LaGuardia High School w kolejnym roku szkolnym. Przesłuchania odbywają się zwykle w październiku – listopadzie każdego roku. Uczniowie starający się o przyjęcie do LaGuardii muszą zdać egzamin, który zwykle trwa około 3 godzin. Jako szkoła publiczna LaGuardia przyjmuje tylko uczniów będących rezydentami miasta Nowy Jork.
Uczniowie LaGuardia, poza specjalnymi zajęciami studyjnymi w wybranej dziedzinie, przerabiają materiał nauczania normalnej szkoły średniej. W przypadku nie zaliczenia zajęć koserwatoryjnych lub studyjnych pozwala to absolwentom uzyskać dyplom ukończenia powszechnej szkoły średniej.
Sławni absolwenci.
Aktorzy
Wokaliści, kompozytorzy, rapperzy, muzycy nowocześni
Kompozytorzy
Dyrygenci
Muzycy klasyczni
Śpiewacy klasyczni
Muzycy jazzowi
Reżyserzy
Producenci

</doc>
<doc id="1620051" url="https://pl.wikipedia.org/wiki?curid=1620051" title="Ołeh Herasymiuk">
Ołeh Herasymiuk

Ołeh Wiktorowycz Herasymiuk, ukr. Олег Вікторович Герасимюк (ur. 22 września 1986 we Włodzimierzu Wołyńskim) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
Wychowanek DJuSSz Wołyń Łuck. Najpierw bronił barw farm-klubów Wołyni - Kowel-Wołyń-2 Kowel i Ikwa Młynów. 15 lipca 2004 debiutował w podstawowym składzie Wołyni, skąd w 2005 przeszedł do Dynama Kijów. Występował w juniorskiej i młodzieżowej drużynie Dynama. W 2005 występował w Wołyni na wypożyczeniu. W 2006 został wypożyczony do Arsenału Kijów, a w 2008 do azerskiego klubu Neftçi PFK. W 2009 powrócił z wypożyczenia. W lutym 2010 powrócił do łuckiej Wołyni. Po zakończeniu sezonu 2012/13 ponownie został piłkarzem Arsenału Kijów. Po rozformowaniu Arsenału, w styczniu 2014 przeszedł do Howerły Użhorod. Po zakończeniu sezonu 2014/15 opuścił zakarpacki klub, a 7 sierpnia 2015 po raz kolejny wrócił do Wołyni. 2 września 2017 opuścił łucki klub. 10 stycznia 2018 po raz kolejny zasilił skład Wołyni.
Kariera reprezentacyjna.
Występował w reprezentacji Ukrainy U-17 oraz reprezentacji Ukrainy U-19.

</doc>
<doc id="1620055" url="https://pl.wikipedia.org/wiki?curid=1620055" title="Wojciech Królikowski">
Wojciech Królikowski

Wojciech Jan Królikowski (ur. 16 lipca 1926 w Warszawie, zm. 29 kwietnia 2019 tamże) – polski fizyk teoretyk (specjalność: teoria cząstek elementarnych i kwantowa teoria pola), profesor emerytowany Instytutu Fizyki Teoretycznej Uniwersytetu Warszawskiego, członek rzeczywisty Polskiej Akademii Nauk (od 1980).
Życiorys.
W 1952 otrzymał stopień doktora (promotorem jego pracy doktorskiej był profesor Wojciech Rubinowicz), po czym w latach 1956–1957 odbył staż naukowy pod kierunkiem Wolfganga Pauliego na Politechnice Federalnej w Zurychu. W 1957 uzyskał habilitację, a w 1965 tytuł profesora.
Rok 1961 spędził w Instytucie Studiów Zaawansowanych (IAS) w Princeton. Pracował również w Europejskim Laboratorium Fizyki Cząstek (CERN) w Genewie i w Międzynarodowym Instytucie Fizyki Teoretycznej (ICTP) w Trieście.
Zainicjował badania w zakresie teorii cząstek elementarnych w Uniwersytecie Warszawskim. W 1960 utworzył Zakład Teorii Cząstek Elementarnych, którym kierował aż do przejścia na emeryturę. Z Janem Rzewuskim podał sformułowanie relatywistycznej teorii kwantowej kilku ciał. Zaproponował hipotezę kwarków złożonych. Był jednym z pierwszych teoretyków, który do opisu oddziaływań silnych wprowadził nową liczbę kwantową. Jest autorem modelu trzech generacji leptonów i kwarków.
Wspólnie z Wojciechem Rubinowiczem opracował podręcznik akademicki "Mechanika teoretyczna" (pierwsze wydanie 1955, łącznie 9 wydań).
W 1987 otrzymał Medal Mariana Smoluchowskiego.
Pradziadem Wojciecha Królikowskiego był Jan Walery Królikowski – polski aktor i reżyser, syn Stefana i Kazimiery.
Życie prywatne.
Dzieci:

</doc>
<doc id="1620056" url="https://pl.wikipedia.org/wiki?curid=1620056" title="Konduktus">
Konduktus



</doc>
<doc id="1620058" url="https://pl.wikipedia.org/wiki?curid=1620058" title="Rezerwat cisów Jelenia Góra im. Kazimierza Szlachetko">
Rezerwat cisów Jelenia Góra im. Kazimierza Szlachetko

Rezerwat cisów Jelenia Góra im. Kazimierza Szlachetko – florystyczny rezerwat przyrody w województwie kujawsko-pomorskim, utworzony (pod nazwą Jelenia Góra) Zarządzeniem Ministra Ochrony Środowiska, Zasobów Naturalnych i Leśnictwa z dnia 11.12.1995 r. w celu zachowania ze względów naukowych i dydaktycznych stanowiska cisa pospolitego. Na mocy Rozporządzenia Nr 5 Wojewody Kujawsko-Pomorskiego z dnia 17 kwietnia 2008 r. rezerwat zmienił nazwę na Rezerwat cisów Jelenia Góra im. Kazimierza Szlachetko.
Obszar rezerwatu podlega ochronie czynnej. Nie jest udostępniony do zwiedzania.
Położenie.
Rezerwat położony jest w gminie Cekcyn w powiecie tucholskim, na terenie Nadleśnictwa Zamrzenica, w północnej części obrębu Wierzchlas, w leśnictwie Jelenia Góra. Ogólna powierzchnia rezerwatu wynosi 4,25 ha (akt powołujący podawał 4,39 ha). Rezerwat leży w granicach Śliwickiego Obszaru Chronionego Krajobrazu.
Charakterystyka.
Przedmiotem ochrony w rezerwacie jest cis, występujący na zróżnicowanym troficznie siedlisku z przewagą lasu mieszanego świeżego w drzewostanach antropogenicznie przekształconych. Cis na terenie rezerwatu, w przeciwieństwie do innych rezerwatów, bardzo dobrze odnawia się i rozszerza swój zasięg. Populację cisów określa się na około 1,1 tys. okazów, z czego około 60% to drzewa o wysokości do 25 cm (tzw. nalot). Pozostała część to większe okazy, z których największe osiągają wysokość około 9 m.
Flora.
Flora rezerwatu jest bogata, jak na tak niewielki powierzchniowo obszar. Na terenie rezerwatu stwierdzono występowanie trzech zbiorowisk roślinnych i 69 gatunków roślin naczyniowych, w tym kilku chronionych.
Rośliny chronione na terenie rezerwatu:
Fauna.
Występują tu takie gatunki zwierząt jak: żaba moczarowa, żaba trawna, padalec zwyczajny, dzięcioł duży, świergotek drzewny, kos, drozd śpiewak, pokrzewka ogrodowa, pokrzewka czarnołbista czy pełzacz leśny.

</doc>
<doc id="1620060" url="https://pl.wikipedia.org/wiki?curid=1620060" title="Angel Wings we Wrocławiu">
Angel Wings we Wrocławiu

Angel Wings – kompleks apartamentowców i budynków o charakterze usługowo-biurowym budowanych we Wrocławiu.
Cały kompleks miał składać się z dwóch wieżowców o wysokości 160 i 140 metrów, oraz kilku niższych budynków mających mieć w przybliżeniu 10 kondygnacji naziemnych, oraz 3 kondygnacje podziemne, które według założeń projektowych mają pomieścić około 1700 miejsc parkingowych. Wyższa wieża będzie posiadała 43 piętra i około 220 apartamentów wysokiej klasy o powierzchni od 26 m² do 151 m², w pozostałej części kompleksu ma znajdować się jeszcze blisko 1000 mieszkań. Budowa kompleksu, która rozpoczęła się w 2007 roku, składa się 4 etapów: Faza 1 – budowa północno-zachodniej części budowli umiejscowionej nad rzeką Oławą obok ul. Walońskiej, Faza 2 – budowa 160-metrowego wieżowca, Faza 3 – wzniesienie 10-kondygnacyjnych budynków o przeznaczeniu biurowym i usługowym przy ul. gen. Romualda Traugutta), oraz Faza 4 – budowa niższego, 140-metrowego wieżowca, wraz z budynkami o przeznaczeniu mieszkalno-usługowym. Koszt inwestycji wyniesie ponad miliard złotych.
W pierwszym etapie (do 2011 roku) powstały niższe budynki otaczające planowane wieże. W 2016 roku inwestor zapowiedział zbudowanie dwóch budynków mieszkalnych, przy czym jeden wysoki na 9, drugi - na 17 pięter. Budynki mają powstać w miejscu planowanych wcześniej wieżowców.

</doc>
<doc id="1620062" url="https://pl.wikipedia.org/wiki?curid=1620062" title="Transport kolejowy w Lublinie">
Transport kolejowy w Lublinie

Lubelski węzeł kolejowy jest jednym z większych i ważniejszych węzłów kolejowych w województwie lubelskim. Obejmuje on linie kolejowe oraz stacje i posterunki ruchu kolejowego zlokalizowane na terenie Lublina.
Historia.
Stacja węzłowa w Lublinie, znajdująca się przy placu Dworcowym, jest dworcem o największej liczbie odprawionych pasażerów we wschodniej Polsce. Zabytkowy dworzec został wybudowany w 1877 roku. Stan dzisiejszy jest wynikiem 10-letniego remontu.
Duże znaczenie w historii Lublina miało uruchomienie 17 sierpnia 1877 połączeń kolejowych z Warszawą i Kowlem w ramach Kolei Nadwiślańskiej. Wraz z rozwojem przemysłu i budową kolei zmienił się kształt urbanistyczny miasta.
Podróż do Warszawy według ówczesnego rozkładu jazdy trwała 7 godzin, co oznacza, że szybkość pociągu osobowego wynosiła 35 wiorst na godzinę (tj. 37,3 km/h). Pociągami można było podróżować w trzech klasach: za trzecią, najtańszą klasę, jadąc do Warszawy trzeba było zapłacić 2 ruble i 4 kopiejki, a za klasę pierwszą płacono 4 ruble i 89 kopiejek. Odjazd pociągu ogłaszany był trzema dzwonkami.
Infrastruktura.
Przez miasto przebiega linia kolejowa nr 7 łącząca Warszawę z granicą państwa w Dorohusku, a dalej z Kijowem. Dwie inne linie wybiegają z Lublina w kierunkach: południowym (linia nr 68 do Stalowej Woli Rozwadowa i dalej – Przeworska) oraz północnym (linia nr 30 do Łukowa – od 2000 do 2013 nieczynna w ruchu pasażerskim, później ruch wznowiono do Parczewa przez Lubartów, a od 2017 w związku z remontem linii nr 7 - na całym odcinku). Miasto ma bezpośrednie połączenia kolejowe ze stolicą i większością większych miast w kraju (Bielsko-Biała, Katowice, Kraków, Wrocław, Łódź, Radom, Rzeszów, Kielce, Poznań, Bydgoszcz, Szczecin, Gdańsk i inne), a także Berlinem, Kijowem i Odessą.
W granicach administracyjnych miasta znajdują się trzy stacje kolejowe: Lublin Główny, Lublin Północ, Lublin Zemborzyce, a także stacja towarowa Lublin Tatary. Ponadto funkcjonują cztery przystanki kolejowe: Lublin Zadębie, Lublin Ponikwoda, Lublin Zachodni oraz Rudnik Przystanek. Do 2017 istniał nieczynny przystanek kolejowy Lublin Zalew. W zachodniej części miasta, na jego granicy funkcjonuje przystanek kolejowy Stasin Polny.
Kolej aglomeracyjna.
W 2020 ogłoszono, że powstanie koncepcja utworzenia Lubelskiej Kolei Aglomeracyjnej. Ma ona zakładać skomunikowanie Puław, Parczewa, Chełma i Kraśnika, Szastarki z Biłgorajem przez Janów Lubelski oraz Łęcznej z Lublinem. Ponadto ma odnieść się do elektryfikacji połączenia Łuków – Lublin. Roboty budowlane powinny skończyć się w latach 2027–2028.

</doc>
<doc id="1620064" url="https://pl.wikipedia.org/wiki?curid=1620064" title="Nota contra notam">
Nota contra notam

Nota contra notam (punctus contra punctus) (łac. "nuta przeciw nucie; znak przeciwko znakowi") – średniowieczna technika kompozytorska polegająca na tym, że jednej nucie z cantus firmus odpowiadała jedna nuta innego głosu kompozycji (głosu kontrapunktującego). Od nazwy "punctus contra punctus" wywodzi się późniejsza nazwa techniki polifonicznego łączenia głosów – kontrapunkt.

</doc>
<doc id="1620066" url="https://pl.wikipedia.org/wiki?curid=1620066" title="Victory Boulevard">
Victory Boulevard

Victory Boulevard – ulica w Los Angeles, głównie w dzielnicy San Fernando Valley biegnąca ze wschodu na zachód. Rozciąga się od West Hills do Burbank. Długość – ok. 40 km (25 mil). Podczas wyznaczania dzielnicy Van Nuys w 1911 roku Victory Blvd. nosiła nazwę 7th Avenue (Siódma Aleja), w 1916 zmieniono nazwę na Leesdale Avenue. Obecną nazwę nosi od lat 20., na cześć żołnierzy wracających z frontów I wojny światowej.

</doc>
<doc id="1620071" url="https://pl.wikipedia.org/wiki?curid=1620071" title="Metro Tasmania">
Metro Tasmania

Metro Tasmania (pełna nazwa Metro Tasmania Pty Ltd, powszechnie zwane jako Metro) – tasmańskie, stanowe przedsiębiorstwo komunikacyjne zarządzane przez rząd Tasmanii, założone w 1955 roku i świadczące autobusowe usługi transportowe w regionach miast: Hobart, Launceston i Burnie.
Historia.
Przedsiębiorstwo komunikacyjne Metro Tasmania zostało założone w dniu 2 marca 1955 roku pod nazwą Metropolitan Transport Trust (MTT). Powstało ono w wyniku przejęcia przedsiębiorstwa Hobart Municipal Tramways oraz kilku innych przedsiębiorstw autobusowych i tramwajowych w całym stanie w 1955 roku. Do 1998 roku przedsiębiorstwo funkcjonowało pod nazwą Metropolitan Transport Trust. W lutym 1998 roku zostało przemianowane na Metro Tasmania Pty Ltd (Metro).
Flota.
Według dorocznego raportu za lata 2016–2017 przedsiębiorstwo Metro dysponuje 219 autobusami. Wszystkie autobusy wyposażone są w system monitorujący CCTV (ang. "Closed Circuit TeleVision"). Autobusy niskopodłogowe stanowią 64% autobusów będących na stanie floty przedsiębiorstwa. Dodatkowo 52% autobusów posiada ułatwienia dla osób niepełnosprawnych oraz 41% wyposażonych jest w klimatyzację. 
Obsługa pasażerów.
Przedsiębiorstwo Metro Tasmania jest największym przewoźnikiem oferującym transport pasażerski w stanie Tasmania. W latach 2016–2017 obsłużyło 8,18 mln pasażerów, głównie w regionie miasta Hobart (6,50 mln). Natomiast w regionach miast Launceston i Burnie liczba obsłużonych pasażerów wyniosła odpowiednio 1,34 mln i 0,34 mln.
Połączenia.
Hobart.
Sieć połączeń autobusowych w aglomeracji Hobart podzielona jest na trzy główne części: północną, wschodnią i południową. Północna sieć połączeń obsługuje następujące regiony aglomeracji Hobart: Hobart City, New Town, Lenah Valley, Moonah, Glenorchy, Claremont, Bridgewater i Gagebrook. Północna część aglomeracji obsługiwana jest przez 34 linie autobusowe (stan na 12 sierpnia 2018). Wschodnia część aglomeracji obsługiwana jest przez 28 linii autobusowych (stan na 12 sierpnia 2018), która obsługuje następujące obszary aglomeracji Hobart: Hobart City, Rosny Park, Howrah, Seven Mile Beach, Risdon Vale, Clarendon Vale, Lauderdale i South Arm. Natomiast południowa część aglomeracji obsługiwana jest przez 27 linii autobusowych (stan na 12 sierpnia 2018), które zapewniają połączenia z następującymi regionami aglomeracji Hobart: Hobart City, Fern Tree, Sandy Bay, Mount Nelson, Taroona, Kingston i Blackmans Bay.
Launceston i Burnie.
Region miasta Launceston obsługiwany jest przez 29 linii autobusowych (stan na 12 sierpnia 2018), które zapewniają połączenia z Launceston do następujących miejscowości: Blackstone Heights, Mayfield, Ravenswood, Riverside, St Leonards i Youngtown. Natomiast region miasta Burnie obsługiwany jest przez 22 linie autobusowe (stan na 12 sierpnia 2018), które zapewniają połączenia z Burnie do między innymi następujących miejscowości: Devonport, Latrobe, Somerset, Ulverstone i Wynyard.
Inne połączenia.
Metro Tasmania ponadto organizuje linie autobusów szkolnych w Hobart, Launceston i Burnie pomiędzy poszczególnymi jednostkami szkolnymi. Dodatkowo przedsiębiorstwo zapewnia bezpłatną linię autobusową (trasa: Burnie – Ulverstone – Devonport – Latrobe) dla pacjentów i gości szpitali, która łączy szpitale: North West Regional Hospital w Burnie i Mersey Community Hospital w Latrobe.

</doc>
<doc id="1620074" url="https://pl.wikipedia.org/wiki?curid=1620074" title="Topshop">
Topshop

Topshop – brytyjska sieć sklepów odzieżowych działająca w ponad 100 krajach, w tym w Wielkiej Brytanii i Irlandii. Jest częścią Arcadia Group, do której należą również m.in. przedsiębiorstwa Burton, Dorothy Perkins, Miss Selfridge i Wallis. Przedsiębiorstwo zajmuje się sprzedażą odzieży oraz dodatków, głównie dla kobiet.
Kolekcje gwiazd.
W maju 2007 roku brytyjska modelka Kate Moss, zaprojektowała swoją pierwszą kolekcję dla Topshopu. W lipcu tego samego roku brytyjska artystka Stella Vine zaprojektowała limitowaną kolekcję wyłącznie dla Topshopu, zainspirowaną jej barwnymi szatami graficznymi. W skład wchodziły t-shirty, kamizelki, koszulki bawełnianane i sukienki.

</doc>
<doc id="1620075" url="https://pl.wikipedia.org/wiki?curid=1620075" title="CORINE">
CORINE



</doc>
<doc id="1620076" url="https://pl.wikipedia.org/wiki?curid=1620076" title="EECONET">
EECONET



</doc>
<doc id="1620079" url="https://pl.wikipedia.org/wiki?curid=1620079" title="Mistrzostwa Polski w klasie DZ">
Mistrzostwa Polski w klasie DZ

Mistrzostwa Polski w klasie DZ - Mistrza Polski w danej klasie Dezeta wyłania się podczas regat.
Historia.
Odbyte w dniach 16-17 sierpnia 2003 24-godzinne II Żeglarskie Mistrzostwa Polski w klasie DZ wzbudziły dyskusję nad formą regat i utrzymaniem klasy DZ. Od tego wydarzenia co roku na Mazurach odbywają się regaty pod hasłem 'Ratujmy Dezety'. Regaty te są pojedynczym wyścigiem trwającym 24 godzin, podczas którego można używać wioseł.
Edycje Mistrzostw Polski w klasie DZ.
Wyniki VII Żeglarskich Mistrzostw Polski w klasie DZ (2008).
Klasa turystyczna
Dezeta Tradycyjna
Klasa Open

</doc>
<doc id="1620084" url="https://pl.wikipedia.org/wiki?curid=1620084" title="To!">
To!



</doc>
<doc id="1620087" url="https://pl.wikipedia.org/wiki?curid=1620087" title="Ministrowie finansów Niemiec">
Ministrowie finansów Niemiec



</doc>
<doc id="1620092" url="https://pl.wikipedia.org/wiki?curid=1620092" title="Barbie w Wigilijnej Opowieści">
Barbie w Wigilijnej Opowieści

Barbie w Wigilijnej Opowieści (ang. "Barbie in a Christmas Carol") – baśniowa opowieść na podstawie książki Karola Dickensa produkcji amerykańskiej z lalką Barbie w roli samolubnej gwiazdy teatru. Film wyprodukowany w 2008 roku.
Fabuła.
Barbie występuje w roli Eden Starlling, gwiazdy londyńskiego teatru. Idzie ona śladami samolubnej ciotki, która mawiała: „W samolubnym świecie samolubni wygrywają”. Nie czuje ona mocy nadchodzących świąt, więc postanawia nie dać ferii świątecznych swoim pracownikom. Jednak tej samej nocy duch zmarłej ciotki odwiedza ją i mówi, że poprawi błędy, które za życia zrobiła. Wysyła ona trzy świąteczne duchy, które zabiorą ją do przeszłych, teraźniejszych i przyszłych świąt przez co serce Eden niegdyś z lodu otworzy się i zrozumie ona magię świąt...
Wersja polska.
Udział wzięli:

</doc>
<doc id="1620093" url="https://pl.wikipedia.org/wiki?curid=1620093" title="HMS Abdiel (1940)">
HMS Abdiel (1940)

HMS Abdiel – brytyjski szybki stawiacz min typu "Abdiel" zbudowany w stoczni J. S. White &amp; Co w Cowes.
Okręt powstał pod wpływem pozytywnych doświadczeń w wykorzystaniu takich okrętów w czasie I wojny światowej. Początek prac projektowych przypada na styczeń 1937, a zakończenie na kwiecień 1938 roku. Przeznaczony do ofensywnego stawiania min w punkcie koncentracji jednostek wroga. Ze względu na wysoką prędkość był używany także jako szybki transportowiec.
Służył głównie na Morzu Śródziemnym stawiając miny między innymi u wejścia do Kanału Korynckiego, a także oddając nieocenione przysługi w zaopatrywaniu wojsk w Tobruku i na Malcie, czy transportując zaopatrzenie do Aleksandrii i Gibraltaru.
W grudniu 1941 został skierowany na Ocean Indyjski jako wzmocnienie stacjonujących tam brytyjskich jednostek Floty Wschodniej. Postawił tam między innymi cztery pola minowe w okolicy Andamanów czy w Cieśninie Macphersona. 1 lutego wszedł na mieliznę uszkadzając wał napędowy i został zmuszony do powrotu do Wielkiej Brytanii na remont. Przy okazji zabrał ładunek złota z Kapsztadu. Po naprawach popłynął na Morze Śródziemne, gdzie wykonał kilkanaście misji. Na początku września 1943 miał zostać użyty jako transportowiec wojsk w czasie zajmowania portu Tarent. Jednak kapitulacja spowodowała, że po prostu wpłynął do portu. Po północy wpadł na jedną z min magnetycznych postawionych przez niemieckie kutry torpedowe S 54 i S 61, która spowodowała zatonięcie okrętu.

</doc>
<doc id="1620095" url="https://pl.wikipedia.org/wiki?curid=1620095" title="Uwe Gospodarek">
Uwe Gospodarek

Uwe Gospodarek (ur. 6 sierpnia 1973 w Straubing) – niemiecki piłkarz występujący na pozycji bramkarza. Zakończył karierę 1 lipca 2010 roku, ostatnim jego klubem był Hannover 96.
Kariera.
Gospodarek karierę rozpoczynał jako junior w klubie SV Ascha. Potem był graczem Jahnu Ratyzbona. W 1989 roku trafił do juniorskiej ekipy Bayernu Monachium. W 1991 roku został przesunięty do pierwszej drużyny. W Bundeslidze zadebiutował 5 maja 1992 roku w przegranym 1:2 pojedynku z Bayerem 04 Leverkusen. Od czasu debiutu Gospodarek był rezerwowym graczem Bayernu. W sezonie 1992/1993 wywalczył z klubem wicemistrzostwo Niemiec, a w następnym sezonie zdobył z nim mistrzostwo Niemiec.
W 1995 roku odszedł do spadkowicza z ekstraklasy - VfL Bochum. Pierwszy ligowy mecz w nowym klubie zanotował 4 sierpnia 1995 przeciwko MSV Duisburg (0:0). W sezonie 1995/1996 awansował z Bochum do pierwszej ligi. Przez trzy sezony w barwach Bochum rozegrał 82 ligowe spotkania.
W 1998 roku podpisał kontrakt z mistrzem Niemiec - 1. FC Kaiserslautern. Był tam jednak rezerwowym dla Andreasa Reinke. W 1999 roku dotarł z Kaiserslautern do ćwierćfinału, a dwa lata później do półfinału Pucharu UEFA. W ciągu trzech lat zagrał w Kaiserslautern w 8 ligowych meczach. W 2001 roku odszedł do trzecioligowego Jahn Ratyzbona. Tam spędził kolejne dwa sezony, a potem w latach 2003–2007 był graczem drugoligowego Wackera Burghausen.
W 2007 roku, po spadku Wackera do trzeciej ligi, Gospodarek podpisał kontrakt z drugoligową Borussią Mönchengladbach. Zadebiutował tam w wygranym 3:2 ligowym spotkaniu z SC Paderborn 07. W sezonie 2007/2008 awansował z zespołem do Bundesligi. W 2009 roku Gospodarek zakończył karierę. Wówczas został trenerem bramkarzy Wackera Burghausen.
W styczniu 2010 roku wznowił karierę i rozpoczął występy w Hannoverze 96.

</doc>
<doc id="1620096" url="https://pl.wikipedia.org/wiki?curid=1620096" title="Parafia św. Kazimierza w Yonkers">
Parafia św. Kazimierza w Yonkers

Parafia św. Kazimierza w Yonkers (ang. "St. Casimir's Parish") – parafia rzymskokatolicka w Yonkers w stanie Nowy Jork w Stanach Zjednoczonych.
Jest wieloetniczną parafią w archidiecezji Nowy Jork z mszą św. w j. polskim dla polskich imigrantów.
Ustanowiona w 1899 roku. Parafia jest dedykowana św. Kazimierzowi Jagiellończykowi.
Historia.
Katolicyzm zaczął rozprzestrzeniać się na Yonkers wraz z drugim przejściem etnicznym z Bronxu w połowie 1880. Po przybyciu o. Josepha Dworzaka, w styczniu 1900, parafia szybko rozwinęła się.
Kościół św. Kazimierza zbudowany został w 1900 przez polskich emigrantów. Obok kościoła została wybudowana duża szkoła, w której do dziś odbywają się zajęcia. Obecnie parafia jest wieloetniczna, a na terenie parafii działają różne organizacje religijne, grupy młodzieżowe i modlitewne. Czynny udział w życiu parafii ma polska szkoła oraz powstała niedawno grupa charyzmatyczna.
W 1997 roku, arcybiskup Nowego Jorku, kardynał John J. O’Connor przekazał parafię w ręce paulinów z prowincji amerykańskiej. 
W 2019 roku, arcybiskup Nowego Jorku, kardynał Timothy Michael Dolan przekazał parafię w ręce pallotynów z prowincji Zwiastowania Pańskiego z Polski.

</doc>
<doc id="1620098" url="https://pl.wikipedia.org/wiki?curid=1620098" title="Herman Simm">
Herman Simm

Herman Simm (ur. 29 maja 1947 w Suure-Jaani) – były dyrektor Departamentu Bezpieczeństwa Ministerstwa Obrony Estonii, aresztowany wraz z żoną pod zarzutem szpiegostwa w 2008.
Simm był pracownikiem ministerstwa obrony w latach 1995-2006, z czego w latach 2000-2006 był dyrektorem departamentu bezpieczeństwa. Po rezygnacji ze stanowiska dyrektora w 2006 pracował jako doradca i konsultant z dostępem do informacji niejawnych.
Od wstąpienia Estonii do NATO w 2004 do aresztowania 2008 miał dostęp do informacji niejawnych Paktu.
Zarzuty obejmowały przekazywanie tajemnic NATO, UE oraz Estonii wywiadowi rosyjskiemu. Według prokuratora Gerrita Mäesalu Simm może być oficerem rosyjskiej Służby Wywiadu Zagranicznego posługującym się fałszywą tożsamością obywatela UE.
W 2009 Simm został skazany na 12,5 roku więzienia.

</doc>
<doc id="1620101" url="https://pl.wikipedia.org/wiki?curid=1620101" title="Letnia Uniwersjada 1967">
Letnia Uniwersjada 1967

5. Letnia Uniwersjada – międzynarodowe zawody sportowców – studentów, które odbyły się w stolicy Japonii – Tokio. Impreza została zorganizowana między 27 sierpnia, a 4 września 1967 roku. W uniwersjadzie wzięło udział 1179 zawodników ze 23 krajów. Sportowcy rywalizowali w 10 dyscyplinach. Nad organizacją zawodów czuwała FISU. W Uniwersjadzie nie wzięli udziału reprezentanci Polski.

</doc>
<doc id="1620108" url="https://pl.wikipedia.org/wiki?curid=1620108" title="Orange Sport Info">
Orange Sport Info

Orange Sport Info – nieistniejący już kanał telewizyjny o charakterze sportowym (drugi po Orange Sport), należący do Orange Polska. Redaktorem naczelnym stacji był Janusz Basałaj.
Stacja nadała w godzinach 7:00-23:00 i miała profil sportowo-informacyjny. Newsy sportowe na antenie Orange Sport Info nadawane były co pół godziny. Nad realizacją programu pracowała ta sama ok. 100 osobowa załoga, która tworzy Orange Sport. Kanał rozpoczął nadawanie 6 kwietnia 2009 roku początkowo tylko w sieci IPTV Neostradzie z telewizją. 8 czerwca 2009 roku kanał dostał od KRRiT koncesję na nadawanie drogą satelitarną, a oficjalne nadawanie z satelity rozpoczął 4 sierpnia 2009. Kanał dostępny był w ofercie telewizyjnej Telekomunikacji Polskiej, Cyfrze+, Cyfrowym Polsacie i n. 1 września 2011 został połączony z kanałem Orange Sport, a dotychczasowi abonenci kanału otrzymali dostęp do kanału Orange Sport, który dotąd dostępny był jedynie w ofercie satelitarnej i IPTV TP. Przeprowadzane zmiany były wynikiem utraty przez nadawcę praw do pokazywania rozgrywek piłkarskiej Ekstraklasy.

</doc>
<doc id="1620113" url="https://pl.wikipedia.org/wiki?curid=1620113" title="Mistrzowie Polski Katamaranów">
Mistrzowie Polski Katamaranów



</doc>
<doc id="1620114" url="https://pl.wikipedia.org/wiki?curid=1620114" title="Jan Klimek (pocztowiec)">
Jan Klimek (pocztowiec)

Jan Klimek (ur. 20 września 1889 w Morzeszczynie koło Tczewa, zm. 5 października 1939 w Gdańsku) – polski urzędnik pocztowy, uczestnik obrony Poczty Polskiej w Gdańsku.
Życiorys.
Urodził się na Kociewiu jako syn Jana Klimka i Aleksandry ze Szczuków. Wykształcenie otrzymał w zaborze pruskim w języku niemieckim. Po zakończeniu I wojny światowej oraz odzyskaniu niepodległości (dla Pomorza było to w lutym 1920 roku) znalazł się na terenie Wolnego Miasta Gdańska i podjął od 17 maja 1920 pracę jako urzędnik Poczty Polskiej. W 1939 roku pracował na stanowisku starszego asystenta.
1 września 1939 uczestniczył w obronie Poczty przed oddziałem gdańskiej Policji Porządkowej (Schutzpolizei) oraz SS-Heimwehr Danzig. Jan Klimek mając 50 lat należał do najstarszych obrońców. Po kapitulacji wraz z pozostałymi obrońcami został aresztowany, uwięziony w więzieniu na Biskupiej Górce i 8 września skazany na karę śmierci. Egzekucję na kilkudziesięciu pocztowcach wykonano 5 października 1939 na terenie Zaspy, tam też pogrzebano ofiary w zbiorowej mogile. Jednym z kierujących egzekucją był SS-Sturmbannführer Max Pauly, ówczesny komendant obozu koncentracyjnego Stutthof.
Podobnie jak pozostali obrońcy Poczty Polskiej Jan Klimek był pośmiertnie kilkakrotnie honorowany przez polskie władze, został m.in. kawalerem Orderu Virtuti Militari (1971), Krzyżem Walecznych (1990) oraz Honorowym Obywatelem Gdańska (1998). W 1992 zwłoki przeniesiono na Cmentarz Ofiar Hitleryzmu na gdańskiej Zaspie.

</doc>
<doc id="1620117" url="https://pl.wikipedia.org/wiki?curid=1620117" title="Wyścigowcy">
Wyścigowcy

Wyścigowcy – amerykański dramat w reżyserii Roberta Rodrigueza z roku 1994.

</doc>
<doc id="1620121" url="https://pl.wikipedia.org/wiki?curid=1620121" title="Zwierzyn">
Zwierzyn

2 miejscowości w Polsce:
Zobacz też: Zwierzynek, Zwierzyń

</doc>
<doc id="1620122" url="https://pl.wikipedia.org/wiki?curid=1620122" title="Milczący świadek">
Milczący świadek

Milczący świadek () – kryminalny serial BBC produkowany od 1996, dzięki czemu jest obecnie jednym z najdłużej emitowanych seriali kryminalnych na świecie. W Polsce emitowany przez stację BBC Entertainment. Serial koncentruje się na pracy ekspertów medycyny sądowej i ich dochodzeniach w sprawie różnych przestępstw.
Obsada.
W epizodach wystąpili m.in.: Andrew Sachs, Jemma Redgrave, Prunella Scales, Philip Jackson, Tobias Menzies, Nicholas Hoult, Idris Elba, Tim Pigott-Smith, Ingeborga Dapkūnaitė, Burt Kwouk, Anna Chancellor, Art Malik, Benedict Cumberbatch, Ed Stoppard, Suzanna Hamilton, Nick Brimble, Radosław Kaim.

</doc>
<doc id="1620126" url="https://pl.wikipedia.org/wiki?curid=1620126" title="Szymon de Montfort">
Szymon de Montfort



</doc>
<doc id="1620128" url="https://pl.wikipedia.org/wiki?curid=1620128" title="Regesbostel">
Regesbostel

Regesbostel – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Hollenstedt.
Położenie geograficzne.
Regesbostel leży w północno-zachodniej części Pustaci Lüneburskiej. Od północnego wschodu ma sąsiedztwo gminy Moisburg, od południowego wschodu graniczy z gminą Hollenstedt, od południowego zachodu graniczy z gminą Halvesbostel i od północnego zachodu z powiatem Stade.
Dzielnice gminy.
W skład gminy Regesbostel wchodzą następujące dzielnice: Holtorfsbostel, Regesbostel i Rahmstorf.
Komunikacja.
Regesbostel znajduje się w bezpośrednim sąsiedztwie autostrady A1 z węzłami komunikacyjnymi Hollenstedt i Heidenau.

</doc>
<doc id="1620129" url="https://pl.wikipedia.org/wiki?curid=1620129" title="Turzyca tunikowa">
Turzyca tunikowa

Turzyca tunikowa ("Carex appropinquata" Schumach) – gatunek rośliny z rodziny ciborowatych. Występuje na niżu.
Biologia i ekologia.
Bylina, hemikryptofit. Kwitnie do maja do czerwca. Jest wiatropylna, nasiona rozsiewane są przez wiatr i wodę. Występuje na bagnach, niskich torfowiskach i w szuwarach. Gatunek charakterystyczny dla związku (All.) "Magnocaricion" i Ass. "Caricetum appropinquatae". Liczba chromosomów 2n= 64.
Zmienność.
Tworzy mieszańce z turzycą obłą ("Carex diandra"), t. prosową ("Carex paniculata"), t. rzadkokłosą ("Carex remota"), t. siwą ("Carex canescens").

</doc>
<doc id="1620130" url="https://pl.wikipedia.org/wiki?curid=1620130" title="Carex appropinquata">
Carex appropinquata



</doc>
<doc id="1620131" url="https://pl.wikipedia.org/wiki?curid=1620131" title="Ołeksandr Krykun">
Ołeksandr Krykun

Ołeksandr Wołodymyrowycz Krykun (; ur. 1 marca 1968 w Lipsku) – ukraiński lekkoatleta specjalizujący się w rzucie młotem, brązowy medalista igrzysk olimpijskich z Atlanty i olimpijczyk z Sydney i Aten, medalista uniwersjady, wielokrotny uczestnik mistrzostw świata i Europy.
Przebieg kariery.
W 1987 jako reprezentant Związku Radzieckiego został wicemistrzem Europy juniorów. Siedem lat później wystartował w mistrzostwach Europy, gdzie udało mu się awansować do finału i w tej fazie zająć 6. pozycję. Rok później zaś zadebiutował na mistrzostwach świata seniorów, rozgrywanych w Göteborgu – w ramach mistrzostw awansował do finału, w którym zajął 10. pozycję. Na uniwersjadzie rozgrywanej w Fukuoce wywalczył srebrny medal.
Na igrzyskach olimpijskich w Atlancie uzyskał w finale rezultat 80,02 m i otrzymał brązowy medal.
Był finalistą mistrzostw świata w Atenach, w tabeli wyników zajął 8. pozycję. Natomiast na mistrzostwach Europy rozegranych w Budapeszcie zajął 11. pozycję.
W ramach igrzysk olimpijskich w Sydney, w swej konkurencji uzyskał w eliminacjach rezultat 74,83 m, z którym zajął 11. pozycję w swej kolejce i nie awansował do finału.
Odpadał w eliminacjach również w trakcie mistrzostw świata w Edmonton i Paryżu oraz mistrzostw Europy rozegranych w Monachium.
Po raz ostatni w zawodach międzynarodowych wystąpił w czasie igrzysk olimpijskich w Atenach, na których uzyskał w eliminacjach wynik 75,42 m i zajął 8. pozycję w swej kolejce, odpadając z dalszej rywalizacji.
Rekordy życiowe.
Rekord życiowy zawodnika to 81,66 m i został ustanowiony 29 maja 2004 roku w Kijowie.

</doc>
<doc id="1620132" url="https://pl.wikipedia.org/wiki?curid=1620132" title="Oleksandr Krykun">
Oleksandr Krykun



</doc>
<doc id="1620133" url="https://pl.wikipedia.org/wiki?curid=1620133" title="Carex paradoxa">
Carex paradoxa



</doc>
<doc id="1620136" url="https://pl.wikipedia.org/wiki?curid=1620136" title="Katastrofa samolotu Boeing 737-800 w Amsterdamie">
Katastrofa samolotu Boeing 737-800 w Amsterdamie



</doc>
<doc id="1620139" url="https://pl.wikipedia.org/wiki?curid=1620139" title="Big in Japan">
Big in Japan

Big in Japan – debiutancki singel zespołu Alphaville, pochodzący z albumu "Forever Young", wydany w styczniu 1984 roku.
Certyfikaty.
Re-wydania i covery.
W 1992 pojawiła się kompilacja zespołu, o nazwie "First Harvest 1984–92", na której ponownie znalazł się utwór "Big in Japan". Z kolei najbardziej znanym coverem tego utworu jest "Big in Japan" – alternative rockowego zespołu Guano Apes.

</doc>
<doc id="1620142" url="https://pl.wikipedia.org/wiki?curid=1620142" title="Gmina Milanówek-Letnisko">
Gmina Milanówek-Letnisko



</doc>
<doc id="1620143" url="https://pl.wikipedia.org/wiki?curid=1620143" title="Bates Motel (film)">
Bates Motel (film)

Bates Motel – amerykański film telewizyjny, nawiązujący do "Psychozy" Alfreda Hitchcocka, jej dwóch sequeli i prequela. Film jest spin offem oryginalnej "Psychozy". Pierwotnie miał być odcinkiem pilotażowym serialu NBC, lecz ostatecznie z pomysłu zrezygnowano.
W roli Normana Batesa występuje Kurt Paul, który w "Psychozie II" i "Psychozie III" udzielał się w charakterze kaskadera Anthony’ego Perkinsa.

</doc>
<doc id="1620145" url="https://pl.wikipedia.org/wiki?curid=1620145" title="Gmina Brwinów-Letnisko">
Gmina Brwinów-Letnisko



</doc>
<doc id="1620148" url="https://pl.wikipedia.org/wiki?curid=1620148" title="Freeglut">
Freeglut

freeglut – otwarta implementacja biblioteki GLUT. GLUT (a więc również freeglut) pozwala użytkownikowi tworzyć i zarządzać oknami używającymi OpenGL na wielu platformach. Pozwala również obsługiwać mysz, klawiaturę i dżojstik. freeglut jest w zamierzeniu dokładnym zastępnikiem GLUT i różni się w zaledwie kilku punktach.
Ponieważ GLUT popadł w stagnację, freeglut jest rozwijany by usprawnić to narzędzie. Oprogramowanie jest dostępne na licencji MIT.
Historia.
Pierwotnie napisany przez Pawła W. Olsztę z pomocą Andreasa Umbacha i Steve'a Bakera. Ponieważ Paweł przestał zajmować się grafiką 3D, przekazał pałeczkę Bakerowi. Steve jest obecnie oficjalnym opiekunem biblioteki freeglut, chociaż większość codziennej pracy wykonuje John Fay.
Paweł zaczął rozwijać freeglut pierwszego grudnia 1999 roku. Projekt jest obecnie praktycznie stuprocentowym zamiennikiem oryginalnego GLUT, z kilkoma zaledwie odstępstwami (takimi jak porzucenie cech specyficznych dla SGI, takich jak obsługa "Dynamic Video Resolution" czy urządzeń "Dials&amp;Buttons") i stale zmniejszającym się zestawem błędów.
freeglut zawiera kilka rozszerzeń w stosunku do GLUT, ale zgodnie z założeniami, nie pojawią się w nim już żadne więcej znaczące funkcje.
Na skutek tych założeń, kilku członków zespołu freeglut stworzyło fork, który nazwali Open GLUT. W planach mieli wiele znaczących rozszerzeń, jednak od maja 2005 projekt nie jest rozwijany.
Status.
freeglut jest obecnie bardzo stabilny i ma mniej błędów niż oryginalny GLUT. Jednak ponieważ specyfikacja GLUT nie rozstrzyga w jakiej kolejności wywołań zwrotnych, jest możliwe, że programy działające prawidłowo z GLUT zawiodą przy użyciu freeglut, bo przyjmują założenia nigdy nie gwarantowane przez GLUT.
Nowe wersje pojawiają się regularnie, jednak z powodu stabilności i braku nowych funkcjonalności, są coraz rzadziej niezbędne. Może się to zmienić w razie wydania nowej wersji GLUT. Obecnie trwają prace nad wersją 3.0 biblioteki.
freeglut zastępuje GLUT w niektórych dystrybucjach Linuksa. Ponieważ jest zgodny na poziomie binarnym, może być linkowany bez kłopotu z programami skompilowanymi dla GLUT.

</doc>
<doc id="1620149" url="https://pl.wikipedia.org/wiki?curid=1620149" title="Mikołaj Iwicki">
Mikołaj Iwicki

Mikołaj Iwicki de Iwiczna (z Iwiczny) herbu Kuszaba vel Paprzyca, ur. ok. 1575 w Iwicznie, zm. w 1640 roku w Orchowie, Syn Łukasza Iwickiego z Iwiczny na Wawrzyszewie (1555–1615) i Anny.
Mikołaj Iwicki, dziedzic Iwiczny, Orchowa, Okuninki (dawniej: Okuninek) nad Jeziorem Białym i innych miejscowości pod Włodawą, żonaty z Zofią Krupską herbu Korczak, córką Hieronima Krupskiego, starosty horodelskiego i Zofii. Słynny wojownik czasów mu współczesnych, przebywał w niewoli tatarskiej. Po wykupieniu, wraz z małżonką fundator klasztoru augustianów w Orchówku w 1610 roku.

</doc>
<doc id="1620150" url="https://pl.wikipedia.org/wiki?curid=1620150" title="Bronisław Dąbrowski (aktor)">
Bronisław Dąbrowski (aktor)

Bronisław Dąbrowski (ur. 24 listopada 1903 w Bielcach"(Besarabia)", zm. 10 kwietnia 1992 w Krakowie) – polski aktor i reżyser teatralny, wieloletni dyrektor teatrów, także tłumacz.
Życiorys zawodowy.
Ukończył studia na Wydziale Dramatycznym Konserwatorium w Poznaniu (1923). W teatrze zadebiutował w 1921 roku.
W latach 1921–1925 był aktorem Teatru Polskiego w Poznaniu, następnie przez rok występował w warszawskim Teatrze Polskim. W roku 1926 rozpoczął pracę aktora w Teatrze Miejskim we Lwowie, dwa lata później przeniósł się do Teatru Miejskiego im. Juliusza Słowackiego w Krakowie, skąd w 1932 powrócił do Lwowa. Tam, we wspomnianym Teatrze Miejskim, pracował jako aktor i reżyser do 1936. W czasie tym, w latach 1933–1935, był też wykładowcą na Uniwersytecie Jana Kazimierza we Lwowie (prowadził lektorat wymowy). Następnie jako aktor i reżyser współpracował z różnymi teatrami: Polskim w Poznaniu (1936–1937), Miejskim w Łodzi (1937–1939), Teatrem na Pohulance w Wilnie (1939), Polskim Teatrem Dramatycznym we Lwowie (1939–1941).
W roku 1944 został dyrektorem naczelnym i artystycznym Polskiego Teatru Dramatycznego we Lwowie, sprawował tę funkcję do 1945. Na tym stanowisku pracował też w latach 1945–1947 w Teatrze Śląskim im. Stanisława Wyspiańskiego w Katowicach, a następnie w krakowskich Teatrach Dramatycznych (obecnie Teatr im. Juliusza Słowackiego) w latach 1947–1950 oraz w warszawskim Teatrze Polskim w latach 1950–1955. Był też, w latach 1950–1953, wykładowcą na Wydziale Reżyserii warszawskiej PWST. Od 1953 roku należał do PZPR.
W 1955 roku przeniósł się ponownie do Krakowa. Tam do roku 1972 sprawował funkcję dyrektora naczelnego i artystycznego Teatru im. J. Słowackiego. W 1957 roku rozpoczął też pracę w krakowskiej PWST: w latach 1957–1966 był tam wykładowcą, 1963–1968 piastował stanowisko rektora uczelni, 1966–1974 – profesora nadzwyczajnego.
Pochowany został na Cmentarzu Salwatorskim (sektor SC14-1-8).
Na jego temat powstała zbiorowa monografia "Bronisław Dąbrowski i jego teatr" (red. Henryk Vogler, 1972).

</doc>
<doc id="1620151" url="https://pl.wikipedia.org/wiki?curid=1620151" title="Niemiecki model nadzoru korporacyjnego">
Niemiecki model nadzoru korporacyjnego

Niemiecki model nadzoru korporacyjnego – łączy w sobie ochronę interesów akcjonariuszy, jak również pracowników spółki. Tym samym model ten oparty jest przede wszystkim na teorii koncesji. W modelu niemieckim, organem kontroli i reprezentacji interesów akcjonariuszy jest rada nadzorcza.
Historia.
Początkowo w Niemczech, organem reprezentującym akcjonariuszy w spółce był zarząd – wybierany przez akcjonariuszy, pełniący funkcję zarządcze, jak i kontrolne. W 1870 r. wprowadzono radę nadzorczą, rozdzielając funkcje wykonawcze od nadzoru właścicielskiego. Wprowadzenie niezależnego organu kontroli, miało w swoich założeniach, zabezpieczyć nie tylko interesy właścicieli, ale także interes publiczny oraz zapewnić organom państwowym dostęp do informacji. Obowiązek ten w czasach współczesnych obejmuje wszystkie spółki, prywatne i publiczne z ograniczoną odpowiedzialnością, zatrudniające co najmniej 500 pracowników. Muszą one posiadać zarówno zarząd ("Vorstand") oraz radę nadzorczą ("Aufsichtsrat"). Członkowie rady nadzorczej, są przeważnie reprezentantami akcjonariuszy większościowych (lub inwestorów instytucjonalnych), na mocy przepisów prawa, w radach nadzorczych niemieckich spółek zasiadają także reprezentanci pracowników.
Praktyka działania.
Rada nadzorcza przyjmuje raporty zarządu, nie posiada jednocześnie obowiązku poszukiwania dodatkowych informacji, jeśli raporty zostają uznane za niewystarczające, zarząd ma obowiązek przedstawienia dodatkowych wyjaśnień. Raporty zarządu przekazywane są okresowo i dyskutowane na posiedzeniach rady, w których przeważnie uczestniczy także zarząd (lub jego reprezentant). Dodatkowym obowiązkiem rady, jest także monitorowanie działań spółek zależnych, lub w tych w których spółka posiada znaczące udziały. Rada odpowiada przed akcjonariuszami, co wiąże się z możliwością roszczeń w stosunku do członków rady, za straty wyrządzone spółce (możliwość pozwania członków rady nadzorczej do sądu mają akcjonariusze posiadający co najmniej 5% udziałów, lub pakiet akcji wart nie mniej niż 2 miliony euro). Rozwiązania stosowane w Niemczech miały podstawowy wpływ na praktyki przyjęte w Polsce.

</doc>
<doc id="1620152" url="https://pl.wikipedia.org/wiki?curid=1620152" title="Gustav Borm">
Gustav Borm

Gustav Borm – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej. 
Gustav Borm w drugiej połowie 1918 roku rozpoczął służbę w Jagdstaffel 1. Pierwsze zwycięstwo powietrzne odniósł 22 sierpnia, a ostatnie 4 października. Jego trzecią ofiarą, zestrzeloną 27 września 1918 roku, był as brytyjski z 19 Eskadry RAF kapitan Cecil Gardner lecący na samolocie Sopwith Dolphin.
Losy powojenne Gustava Borma nie są znane.

</doc>
<doc id="1620156" url="https://pl.wikipedia.org/wiki?curid=1620156" title="Clarence Darrow">
Clarence Darrow

Clarence Seward Darrow (ur. 18 kwietnia 1857, zm. 13 marca 1938) – amerykański prawnik. Absolwent Michigan Law School.

</doc>
<doc id="1620161" url="https://pl.wikipedia.org/wiki?curid=1620161" title="Henri Ghéon">
Henri Ghéon

Henri Vangeon, ps. Henri Ghéon (ur. 15 marca 1875 w Bray-sur-Seine, zm. 13 czerwca 1944 w Paryżu) – francuski powieściopisarz, nowelista i dramaturg, jeden z przedstawicieli XX-wiecznego modernizmu.
Tworzyć zaczął w wieku osiemnastu lat, kiedy to przeniósł się do stolicy kraju w celu rozpoczęcia studiów medycznych. Był jedną z najciekawszych postaci paryskiej cyganerii artystycznej, zawierając liczne przyjaźnie z najwybitniejszymi twórcami swojej epoki, min. z Francisem Jammesem czy Stéphane’em Mallarmém. Pierwsze próby literackie Ghéona wynikały z fascynacji symbolizmem; ich głównym źródłem inspiracji była przy tym tak zwana „powieść modernistyczna” spod znaku Augusta de Villiersa de L’Isle-Adama, łącząca w sobie różne style i techniki, a także efekty muzyczne. Później skłaniał się jednak w stronę satyry społecznej z lekkimi tendencjami do nowatorstwa formy.
Przyjaźń z Andrém Gide’em zaowocowała powstaniem Nouvelle Revue Française, którego Ghéon był jednym z filarów i najważniejszych współzałożycieli.
Kiedy w 1914 wybuchła I wojna światowa, pisarz musiał zarzucić pracę literacką, aby zająć się pomocą medyczną dla rannych żołnierzy. Bezpośrednie doświadczenie okrucieństw wojny sprawiło, że po jej zakończeniu Ghéon zwrócił się w stronę wiary katolickiej. Jednocześnie gruntownej metamorfozie – zarówno pod względem stylu, jak i treści – uległa jego twórczość literacka: zanurzone w duchu chrześcijańskim powieści i poezje z tego okresu upodabniają się do opisu mistycznego.
Napisał szereg książek na temat żywotów świętych Kościoła katolickiego, w tym:
Opracowania :

</doc>
<doc id="1620162" url="https://pl.wikipedia.org/wiki?curid=1620162" title="Georg Staudacher">
Georg Staudacher

Georg Staudacher (ur. 1 sierpnia 1898, zm. 15 października 1981) – as lotnictwa (w rozumieniu współczesnych kryteriów, według których pilota samolotu myśliwskiego tytułuje się asem po uzyskaniu pięciu zestrzeleń) niemieckiego Luftstreitkräfte z 6 potwierdzonymi zwycięstwami w I wojnie światowej. 
W pierwszej połowie 1918 roku rozpoczął służbę w Jagdstaffel 1. Pierwsze potwierdzone zwycięstwo powietrzne odniósł 14 sierpnia, a ostatnie 4 września. 
Losy powojenne Georga Staudachera nie są znane, wiadomo tylko, że zmarł w 1981 roku w wieku 83 lat.

</doc>
<doc id="1620165" url="https://pl.wikipedia.org/wiki?curid=1620165" title="Ri Jong Ok">
Ri Jong Ok

Ri Jong-ok (kor. 리종옥, ur. 10 stycznia 1916 w Kimch'aek w prowincji Hamgyŏng Północny, zm. 23 sierpnia 1999 w Pjongjangu) – północnokoreański polityk. Od 16 grudnia 1977 do 27 stycznia 1984 pełnił funkcję premiera.

</doc>
<doc id="1620168" url="https://pl.wikipedia.org/wiki?curid=1620168" title="Główny Ruski Komitet Wyborczy (1891)">
Główny Ruski Komitet Wyborczy (1891)

Główny Ruski Komitet Wyborczy – ukraiński komitet polityczny, utworzony w 1891 we Lwowie przed wyborami parlamentarnymi przez narodowców ukraińskich.
O jego utworzeniu postanowiono jeszcze w grudniu 1890. Zaraz po rozwiązaniu Rady Państwa i patencie cesarskim z 23 stycznia 1891 o ustaleniu terminu wyborów na marzec, Wydział (zarząd) Narodnej Rady po zebraniu 26 stycznia przystąpił do tworzenia struktur organizacyjnych.
W zebraniu Wydziału uczestniczyli: Julian Romanczuk, Demian Sawczak (przedstawiciele posłów), Ołeksandr Barwinśkyj, Kost Łewyćkyj, Demian Hładyłowycz, Omelian Ohonowśkyj (delegaci Narodnej Rady), Łew Turkewycz i Iwan Czapelśkyj (przedstawiciele metropolity lwowskiego), Mychajło Karaczewśkyj (przedstawiciel biskupa stanisławowskiego) i Ołeksa Toronśkyj (przedstawiciel biskupa przemyskiego).
Komitet odbył pierwsze posiedzenie 27 stycznia 1891. W posiedzeniu, oprócz wymienionych wcześniej przedstawicieli Wydziału, wzięli udział: Antin Dolnyćkyj, Wasyl Ilnyćkyj, Anatol Wachnianin, ks. Ołeksandr Stefanowycz, Teofil Hruszkewycz i Iwan Bełej.
Komitet ten, w przeciwieństwie do Komitetu Wyborczego z 1889, złożony był tylko z ukraińskich działaczy narodowych. Moskalofile utworzyli osobny komitet wyborczy.
Komitetowi udało się wprowadzić do parlamentu 7 posłów.

</doc>
<doc id="1620170" url="https://pl.wikipedia.org/wiki?curid=1620170" title="Helenów (gmina)">
Helenów (gmina)

Helenów (od 1973 "Brwinów") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Helenów, jednak siedzibą władz gminy był Brwinów.
Gmina Helenów powstała w 1867 roku. W okresie międzywojennym gmina należała do powiatu błońskiego w woj. warszawskim. 1 stycznia 1927 roku z części obszaru gminy Helenów utworzono nową gminę Letnisko-Brwinów z siedzibą w Brwinowie. 1 kwietnia 1939 do gminy Helenów przyłączono miejscowości Letnisko Młochówek, willa Zarybie i osada Borowina z gromady Żółwin w gminie Młochów w tymże powiecie, tworząc z tych miejscowości nową gromadę Letnisko Młochówek w graniacach gminy Helenów.
Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki". 1 lipca 1948 roku z części obszaru gminy Helenów (gromady Podkowa Leśna i Letnisko Młochówek) utworzono nową gminę Podkowa Leśna z siedzibą w Podkowie Leśnej.
1 lipca 1952 roku część obszaru gminy Helenów (gromada Sokołów) weszła w skład nowo utworzonej gminy Michałowice, natomiast do gminy Helenów (do gromady Komorów) przyłączono część obszaru zniesionej gminy Skorosze (część gromady Pęcice stanowiącą osiedle Chlebów); gmina Helenów składała się odtąd z 21 gromad: Biskupice, Czubin, Domaniew, Domaniewek, Falęcin, Gąsin, Granica, Grudów, Kanie, Komorów, Komorów-Wille, Koszajec, Kotowice, Krosna, Milęcin, Moszna, Nowa Wieś, Nowa Wieś parc., Otrębusy, Parzniew i Strzeniówka.
Gminę zniesiono 29 września 1954 roku wraz z reformą wprowadzającą gromady w miejsce gmin:
Gąsin i Nową Wieś-Parcelę włączono równocześnie do Pruszkowa a Grudów (bez majątku S.G.G.W.) do Milanówka.
Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Brwinów.

</doc>
<doc id="1620173" url="https://pl.wikipedia.org/wiki?curid=1620173" title="Flaszowiec siatkowaty">
Flaszowiec siatkowaty

Flaszowiec siatkowaty ("Annona reticulata") – gatunek rośliny z rodziny flaszowcowatych. Występuje na terenie Antyli, w Meksyku oraz w Azji.
Morfologia.
Krzew lub niskie drzewo dorastające do 7 m wysokości. Posiada liście lancetowate i kwiaty zebrane po 2-10 sztuk w kątach liści. Korona w kolorze zielonkawożółtawej, od strony zewnętrznej lekko omszona. Owoc w kształcie kulistym lub jajowatym do 12 cm średnicy, dość mięsisty.
Zastosowanie.
Owoc soczysty, jadalny na surowo pod nazwą "jabłko z Jamajki".

</doc>
<doc id="1620174" url="https://pl.wikipedia.org/wiki?curid=1620174" title="Annona reticulata">
Annona reticulata



</doc>
<doc id="1620179" url="https://pl.wikipedia.org/wiki?curid=1620179" title="KAUST">
KAUST



</doc>
<doc id="1620187" url="https://pl.wikipedia.org/wiki?curid=1620187" title="Franz Ray">
Franz Ray

Franz Ray – as lotnictwa niemieckiego Luftstreitkräfte z 17 potwierdzonymi zwycięstwami w I wojnie światowej. 
1 października 1916 roku rozpoczął służbę w Jagdstaffel 1. Pierwsze potwierdzone zwycięstwo powietrzne odniósł 23 listopada. 17 grudnia 1916 roku został na miesiąc skierowany do szkoły pilotów myśliwskich Jastaschule I. Od 15 stycznia 1917 roku został przydzielony do eskadry myśliwskiej Jagdstaffel 28. Przez ponad pół roku nie odniósł żadnego zwycięstwa, dopiero we wrześniu odniósł swoje drugie zwycięstwo, które było dla niego przełomowym. Od tego momentu do końca listopada liczba jego zwycięstw zwiększyła się do 9.
15 grudnia 1917 roku został mianowany dowódcą nowo utworzonej eskadry Jagdstaffel 49, na stanowisku tym pozostał do zakończenia działań wojennych odnosząc jeszcze 8 zwycięstw.
Losy powojenne Franza Raya nie są znane.

</doc>
<doc id="1620191" url="https://pl.wikipedia.org/wiki?curid=1620191" title="Ulica Starowiejska">
Ulica Starowiejska



</doc>
<doc id="1620192" url="https://pl.wikipedia.org/wiki?curid=1620192" title="Illinois (album)">
Illinois (album)

Illinois (stylizowane jako Sufjan Stevens Invites You To: Come On Feel the ILLINOISE na okładce albumu; czasami zapisywane jako Illinoise) – album koncepcyjny, wydany w 2005 roku przez amerykańskiego muzyka Sufjana Stevensa. Utwory określają miejsca i osoby związane z amerykańskim stanem Illinois. To drugi album, w oparciu o stan USA w planowanej części 50 stanów.
Elementy tematyczne.
Album jest pełen aluzji i odniesień. Poniżej lista aluzji i odniesień, która może być nie kompletna.

</doc>
<doc id="1620193" url="https://pl.wikipedia.org/wiki?curid=1620193" title="Leopold Bloom">
Leopold Bloom

Leopold Bloom – fikcyjna postać, bohater literacki. Centralna postać "Ulissesa" Jamesa Joyce’a.
Treścią powieści jest jego wędrówka po Dublinie, a jej akcja rozgrywa się jednego dnia - 16 czerwca 1904. Tytuł nawiązuje do bohatera "Odysei" Homera. Między dwoma dziełami znajduje się wiele połączeń, zarówno jawnych jak i ukrytych, przykładowo Bloom jest "spowinowacony" z Odyseuszem. Niektóre epizody powieści poświęcone są jednak w większym stopniu Stefanowi Dedalusowi, a ostatnią część stanowi monolog żony Blooma - Molly.
Leopold Bloom urodził się w roku 1866. Matka Blooma, Ellen Higgins pochodziła z protestanckiej irlandzkiej rodziny. Jego ojciec Rudolf Virág urodził się na Węgrzech w mieście Szombathely, w rodzinie żydowskiej. Następnie wędrował przez Europę, by ostatecznie osiąść w Irlandii, gdzie zmienił nazwisko, a także wyznanie. Popełnił samobójstwo, gdy Leopold Bloom miał kilkanaście lat.
Żoną Blooma jest o kilka lat od niego młodsza Molly (Marion), urodzona na Gibraltarze w latach 70. XIX wieku córka majora Tweedy'ego. Pobrali się w 1888, mają jedną córkę Milly (Millicent) (ur. 1889). Ich syn Rudi (ur. 1893) przeżył zaledwie kilkanaście dni. 16 czerwca 1904 mieszkają przy Eccles Street nr 7. Leopold Bloom pracuje jako dostarczyciel ogłoszeń dla lokalnego pisma, jednak przedtem wykonywał szereg innych zawodów.
Od nazwiska głównego bohatera "Ulissesa" swą nazwę wziął Bloomsday.

</doc>
<doc id="1620197" url="https://pl.wikipedia.org/wiki?curid=1620197" title="Bakelity">
Bakelity



</doc>
<doc id="1620198" url="https://pl.wikipedia.org/wiki?curid=1620198" title="Pass (gmina)">
Pass (gmina)

Pass – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Pass, jednak siedzibą władz gminy za II RP było Błonie (które mieściło także siedzibę władz gminy Radzików, stanowiąc równocześnie odrębną gminę miejską), a po wojnie Piorunów.
W okresie międzywojennym gmina Pass należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
1 lipca 1952 roku: 
Według stanu z 1 lipca 1952 gmina Pass składała się z 26 gromad: Bieniewice, Bieniewo, Bieniewo parc., Boża Wola, Bramki Ludne, Bramki Ukazowe, Bronisławów, Brzezinki, Cholewy, Dębówka, Faszyce Nowe, Faszyce Stare, Gawartowa Wola, Górna Wieś, Konstantów, Łuszczewek Nowy, Łuszczewek Stary, Nowa Górna, Nowa Wieś, Osiek, Piorunów, Radonice, Rochaliki, Wawrzyszew, Wola Łuszczewska i Żaby. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, natomiast w miejsce obszarów dawnych gmin Pass i Radzików powstała nowa gmina Błonie z siedzibą w Błoniu.

</doc>
<doc id="1620200" url="https://pl.wikipedia.org/wiki?curid=1620200" title="Floks Drummonda">
Floks Drummonda

Floks Drummonda, płomyk Drummona ("Phlox drummondii") – gatunek rośliny z rodziny wielosiłowatych. Pochodzi z Ameryki Północnej, głównie z Teksasu i Meksyku, gdzie jest popularną rośliną ozdobną. Jest uprawiany w licznych krajach jako roślina ozdobna.
Odmiany.
Liczne odmiany ogrodnicy dzielą na 3 grupy:
Zastosowanie.
W Polsce floks Drummonda jest uprawiany jako ozdobna roślina jednoroczna. Nadaje się głównie do tworzenia grup kwiatowych na kwietnikach i rabatach, czasami sadzi się go też w pojemnikach i skrzynkach balkonowych na balkonach, w altanach. Na rabatach zazwyczaj uprawia się go w większych grupach. Różowe floksy dobrze komponują się z białą lobularią nadmorską lub cytrynowożółtą aksamitką, czerwone zaś z pomarańczowymi aksamitkami lub fioletowym żeniszkiem meksykańskim. Jest uprawiany również na kwiat cięty.

</doc>
<doc id="1620202" url="https://pl.wikipedia.org/wiki?curid=1620202" title="Płomyk Drummona">
Płomyk Drummona



</doc>
<doc id="1620203" url="https://pl.wikipedia.org/wiki?curid=1620203" title="Phlox drummondii">
Phlox drummondii



</doc>
<doc id="1620205" url="https://pl.wikipedia.org/wiki?curid=1620205" title="Echo Powiatu Tomaszowskiego">
Echo Powiatu Tomaszowskiego



</doc>
<doc id="1620206" url="https://pl.wikipedia.org/wiki?curid=1620206" title="Echo Powiatu Tomaszowskiego i Opoczyńskiego">
Echo Powiatu Tomaszowskiego i Opoczyńskiego



</doc>
<doc id="1620207" url="https://pl.wikipedia.org/wiki?curid=1620207" title="Wenzendorf (Dolna Saksonia)">
Wenzendorf (Dolna Saksonia)

Wenzendorf – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Hollenstedt.
Położenie geograficzne.
Wenzendorf leży w północno-zachodniej części Pustaci Lüneburskiej na wschód od górnego biegu rzeczki Este.
Od wschodu ma sąsiedztwo z miastem Buchholz in der Nordheide, od północy graniczy z Neu Wulmstorf od północnego zachodu z gminą Hollenstedt, od południowego zachodu i południa graniczy z gminą zbiorową Tostedt.
Historia.
W latach 1934 - 1945 znajdowały się tu zakłady lotnicze Hamburger Flugzeugbau (HFB) firmy Blohm &amp; Voss.
Dzielnice gminy.
W skład gminy Wenzendorf wchodzą następujące gminy: Dierstorf, Dierstorf - Heide, Klauenburg, Wennerstorf i Wenzendorf.
Komunikacja.
Wenzendorf znajduje się nieopodal autostrady A1 z węzłami komunikacyjnymi Hollenstedt i Rade, jak również w pobliżu skrzyżowania ważnych dróg federalnych B3 na wschodzie gminy i B75 na południu.
Osoby związane z gminą.
W dzielnicy Dierstorf-Heide mieszkał słynny bokser, mistrz świata wagi ciężkiej z lat 1930 - 1932 Max Schmeling.

</doc>
<doc id="1620208" url="https://pl.wikipedia.org/wiki?curid=1620208" title="Radzików (gmina)">
Radzików (gmina)

Radzików – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Radzików, jednak siedzibą władz gminy było Błonie, które za II RP mieściło także siedzibę władz gminy Pass, stanowiąc równocześnie odrębną gminę miejską.
W okresie międzywojennym gmina Radzików należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Według stanu z 1 lipca 1952 roku gmina Radzików składała się z 32 gromad: Białutki parc., Białuty, Czarnów, Czarnów Towarzystwo, Grądki, Grądy, Kępiaste, Kopytów, Leszno, Łaźniew, Łaźniewek, Łubiec, Michałówek, Myszczyn, Orły, Pilszaków, Plewniak, Płochocin, Podrochale, Pogroszew, Pogroszew kol., Powązki, Radzików, Rokitno, Szadkówek, Szymanówek, Święcice, Walentów, Wilkowa Wieś, Wilków, Witki i Wolskie. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, natomiast z obszaru dawnych gmin Radzików i Pass powstała nowa gmina Błonie z siedzibą w Błoniu.

</doc>
<doc id="1620211" url="https://pl.wikipedia.org/wiki?curid=1620211" title="Powierzchnia (budownictwo)">
Powierzchnia (budownictwo)

W budownictwie pod pojęciem powierzchni rozumie się:

</doc>
<doc id="1620213" url="https://pl.wikipedia.org/wiki?curid=1620213" title="Forsycja zwisła">
Forsycja zwisła

Forsycja zwisła ("Forsythia suspensa") – gatunek rośliny z rodziny oliwkowatych. Pochodzi z Chin, nie występuje jednak w stanie dzikim, znana jest jedynie jako uprawiana roślina ozdobna.
Zastosowanie.
Jest uprawiana w parkach i przydomowych ogrodach, zarówno pojedynczo (soliter), jak i w grupach. Kwitnie mniej obficie, niż inne gatunki forsycji i ma mniejsze kwiaty. Kwitnące gałązki wykorzystywane są na kwiat cięty; w wodzie dość długo zachowują żywotność. Można również uzyskać ich przyspieszone kwitnienie na Boże Narodzenie. W tym celu ścina się je przed 4 grudnia i umieszcza zanurzone końcami w wodzie w chłodnym miejscu. Gdy nabrzmieją już pąki przenosi się je do ciepłego pomieszczenia i wówczas zakwitają.

</doc>
<doc id="1620214" url="https://pl.wikipedia.org/wiki?curid=1620214" title="Forsythia suspensa">
Forsythia suspensa



</doc>
<doc id="1620219" url="https://pl.wikipedia.org/wiki?curid=1620219" title="Henryk Redlich">
Henryk Redlich

Henryk Redlich (ur. 8 sierpnia 1838 w Łasku, zm. 7 listopada 1884 w Berlinie) – polski grafik i malarz.
Życie.
Urodził się w rodzinie polskich Żydów jako Hersz Redlich. Jego ojciec, Szmul, był kramarzem, matka, Miriam, zajmowała się domem. Początkowo kształcił się w Łasku. W 1850 roku wyjechał do szkoły we Wrocławiu, gdzie zaopiekował się nim przemysłowiec Alfred Bauer, który umożliwił mu dalszą naukę. W wieku około 18 lat przeniósł się do Kalisza, gdzie wspierał go lekarz Julian Goldberg, z którego synami się wychowywał. 
Podobno na rysunki nastoletniego Redlicha uwagę zwrócił rosyjski książę Golicyn, co sprawiło, że został jako uczeń umieszczony w zakładzie litograficznym Maksymiliana Fajansa w Warszawie, gdzie terminował dwa lata. W latach 1857-1863 dzięki stypendium państwowemu studiował w Szkole Sztuk Pięknych w Warszawie. W 1861 roku otrzymał nagrodę Szkoły za miedzioryt. Od 1862 roku, dzięki stypendium Towarzystwa Zachęty Sztuk Pięknych, przez pół roku kontynuował edukację w Dreźnie, a następnie od 1863 do 1869 roku w Akademii Sztuk Pięknych w Monachium, kształcąc się w rytownictwie (w lutym 1863 r. zgłosił się do Kupferstecherklasse). Jego nauczycielem był znany ówcześnie niemiecki grafik Julius Thaeter. Zarobkowo udzielał wówczas lekcji rysunku. Jego uczniem był Jan Rosen, późniejszy malarz-batalista. Był członkiem stowarzyszenia Münchener Kunstverein. Zaczął zyskiwać uznanie jako autor niezwykle precyzyjnych grafik reprodukcyjnych, m.in. nagrodzony zostaje medalem przez monachijską uczelnię.
W 1870 roku otworzył własne atelier w Monachium. Po 1872 roku powraca do Warszawy. W 1876 roku za grafikę "Kazanie Skargi" według obrazu Jana Matejki otrzymał nagrodę Akademii Sztuk Pięknych w Petersburgu i tytuł profesora tej uczelni. W 1878 roku dostał złoty medal na Wystawie Światowej w Paryżu za "Unię Lubelską" według Matejki ("Zygmunt August w Lublinie 1569") i francuski order Legii Honorowej. Jego grafiki były wystawiane w 1882 roku podczas Wszechrosyjskiej Wystawy w Moskwie. Pracami Henryka Redlicha interesował się car Aleksander II.
Zmarł w Berlinie w 1884 roku, gdzie osiadł przed śmiercią.
Twórczość.
Henryk Redlich był znany przede wszystkim jako twórca doskonałych grafik, często będących reprodukcjami dzieł malarzy polskich, w tym Jana Matejki (m.in. "Kazanie Skargi", "Zygmunt August w Lublinie 1569", "Stańczyk"), Józefa Brandta ("Kopernik wykładający swój system astronomiczny w Rzymie"), Wojciecha Gersona oraz arcydzieł malarstwa europejskiego m.in. Rafaela "Madonna Tempi". Dużą część swoich grafik wykonywał na zamówienie Towarzystwa Zachęty Sztuk Pięknych w Warszawie i Towarzystwa Przyjaciół Sztuk Pięknych w Krakowie. 
Malował również portrety olejne m.in. Iwana Turgieniewa i pejzaże.
Henryk Redlich pozostaje obecnie malarzem mało znanym, wręcz zapomnianym, chociaż w swojej epoce uchodził za wybitnego przedstawiciela sztuki.
Kolekcje grafik i rysunków Henryka Redlicha znajdują się w m.in. w zbiorach Muzeum Narodowego w Warszawie (pochodzi z zapisu kolekcjonera Cypriana Lachnickiego dokonanego w 1906 roku) i Biblioteki Polskiej w Paryżu.

</doc>
<doc id="1620222" url="https://pl.wikipedia.org/wiki?curid=1620222" title="Lastovo (miasto)">
Lastovo (miasto)

Lastovo (wł. Lagosta, niem. Augusta, łac. Augusta Insula, gr. Ladestanos, iliryjskie Ladest) – wieś w Chorwacji, w żupanii dubrownicko-neretwiańskiej, w gminie Lastovo. Leży w północnej części wyspy o tej samej nazwie. W 2011 roku liczyła 350 mieszkańców.

</doc>
<doc id="1620227" url="https://pl.wikipedia.org/wiki?curid=1620227" title="Mukattam">
Mukattam

Mukattam, Dżabal al-Mukkatam (ar.: "جبل المقطم") – wzgórze w południowo-wschodniej części egipskiego Kairu.
Pod wzgórzem w dzielnicy "Zabbalin" (ar.: الزبالين "az-zabbālīn"), zwanej "Miastem Śmieciarzy" żyje kilkadziesiąt tysięcy wyrzuconych kiedyś z miasta na pustynię najuboższych ludzi. Zajmują się oni segregacją śmieci, które zwożą wózkami z całej metropolii. Jest to duża dzielnica umiejscowiona na wielkiej stercie gnijących odpadów, w której następuje ręczna segregacja.
U stóp wzgórza w kamieniołomach "Tura" od czasów faraońskich wydobywa się wapień, z którego m.in. pochodziły bloki na okładziny piramid w Gizie, obecnie produkuje się tu również cement. We wschodniej części wzgórza znajduje się tzw. "skamieniały las". 
We wrześniu 2008 roku zginęło oficjalnie 119 osób zamieszkujących slumsy w dzielnicy pod górą Mukattam, gdy runęły na nich olbrzymie bloki skalne.

</doc>
<doc id="1620229" url="https://pl.wikipedia.org/wiki?curid=1620229" title="Czesław Schabowski">
Czesław Schabowski

Czesław Schabowski (ur. 22 listopada 1908 w Tarnobrzegu, zm. 19 maja 1987 w Szczecinie) – polski prozaik.
Był samoukiem. W latach 1940–1941 pracował fizycznie na terenie ZSRR. W latach 1939–1940 był działaczem kulturowo-oświatowym w Druskiennikach. W latach 1941–1945 przebywał w III Rzeszy. Po wojnie bardzo krótko mieszkał w Łodzi, przez 10 lat w Sobieszowie - obecnie dzielnicy Jeleniej Góry, a od 1956 roku w Szczecinie. Pracował w różnych zawodach. Był między innymi rybakiem na Zalewie Szczecińskim. Jako pisarz debiutował w 1945 roku na łamach tygodnika „Odra”. W 1970 roku otrzymał nagrodę Wojewódzkiej Rady Narodowej w Szczecinie. Pochowany został na Cmentarzu przy ul. Goleniowskiej w Szczecinie-Dąbiu.

</doc>
<doc id="1620235" url="https://pl.wikipedia.org/wiki?curid=1620235" title="Porsche Museum">
Porsche Museum



</doc>
<doc id="1620237" url="https://pl.wikipedia.org/wiki?curid=1620237" title="Werner Dollinger">
Werner Dollinger

Werner Dollinger (ur. 10 października 1918 w Neustadt an der Aisch, zm. 3 stycznia 2008 tamże) – niemiecki polityk, przedsiębiorca i samorządowiec, członek bawarskiej Unii Chrześcijańsko-Społecznej, minister w kilku rządach federalnych, deputowany do Bundestagu.
Życiorys.
Po maturze kształcił się w zakresie ekonomii i nauk politycznych w szkole handlowej w Norymberdze, a także na Uniwersytecie Johanna Wolfganga Goethego we Frankfurcie nad Menem i na Uniwersytecie Technicznym w Monachium. Doktoryzował się w 1942. W latach 1943–1945 był żołnierzem Wehrmachtu. Po wojnie pracował w sektorze prywatnym, zarządzał rodzinnym przedsiębiorstwem. W 1948 został przewodniczącym izby przemysłowo-handlowej w Neustadt an der Aisch. Członek Kościoła Ewangelickiego w Niemczech, w latach 1971–1991 wchodził w skład Synodu EKD.
W 1945 współtworzył lokalne struktury Unia Chrześcijańsko-Społeczna. W latach 1946–1964 był radnym rodzinnej miejscowości, a od 1952 równocześnie radnym powiatowym. W latach 1953–1990 sprawował mandat posła do Bundestagu. Był członkiem władz krajowych CSU i jej wiceprzewodniczącym (1964–1987), pełnił m.in. funkcję przewodniczącego regionalnej grupy poselskiej. Był członkiem rządów federalnych, którymi kierowali Konrad Adenauer, Ludwig Erhard, Kurt Georg Kiesinger i Helmut Kohl. Pełnił funkcję ministra skarbu (1962–1966), ministra współpracy gospodarczej (1966), ministra poczty i telekomunikacji (1966–1969) oraz ministra transportu (1982–1987).

</doc>
<doc id="1620241" url="https://pl.wikipedia.org/wiki?curid=1620241" title="Krystina Ferentz">
Krystina Ferentz

Krystina (Krystyna) Ferentz, ps. Bettina Antoni, właśc. Krystyna Ferencowicz (ur. 1969 w Polsce) – francusko-polska tancerka, piosenkarka i aktorka.

</doc>
<doc id="1620245" url="https://pl.wikipedia.org/wiki?curid=1620245" title="Sabina Sebyłowa">
Sabina Sebyłowa

 
Sabina Maria Sebyłowa (z domu Krawczyńska) (ur. 5 grudnia 1900 w Warszawie, zm. 19 lutego 1980 w Warszawie) – polska pisarka i autorka wspomnień.
Życiorys.
Ukończyła gimnazjum ogólnokształcące. Przed II wojną światową pracowała jako urzędniczka PKO. Była specjalistką w dziedzinie grafologii, przeszła szkolenia specjalistyczne w Instytucie Psychotechnicznym Urzędu Kryminalnego Policji Państwowej oraz w Mennicy Państwowej. 
W czasie wojny utrzymywała się z hafciarstwa. W latach 1945–1960 pracowała jako urzędniczka w Ministerstwie Kultury i Sztuki. Przez większą część życia mieszkała w kamienicy przy ul. Brzeskiej 5, gdzie powstały "Notatki z prawobrzeżnej Warszawy". Jej mężem był Władysław Sebyła.
Pochowana na cmentarzu Bródnowskim (kw. 20C-1-6).
Upamiętnienie.
Sabinę Sebyłową i jej męża Władysława upamiętnia jedna z tablic Praskiej Galerii Sław wmurowanych w chodnik ul. Stalowej w 2017 roku.

</doc>
<doc id="1620247" url="https://pl.wikipedia.org/wiki?curid=1620247" title="Love/Hate (album)">
Love/Hate (album)

Love/Hate – drugi album zespołu z Manchesteru – Nine Black Alps.

</doc>
<doc id="1620251" url="https://pl.wikipedia.org/wiki?curid=1620251" title="Kanat">
Kanat

Kanat (), kariz (), foggara – podziemna instalacja wodna używana do zaopatrywania siedzib ludzkich w wodę oraz nawadniania pól uprawnych na terenach suchych i pustynnych. Technologia ta powstała w starożytnej Persji i stamtąd rozprzestrzeniła się po świecie.
Zasada działania.
Kanat dostarcza wodę z wyżej położonej warstwy wodonośnej na niższe tereny. Najważniejszym elementem jest łagodnie opadający tunel, ukryty pod grubą warstwą ziemi. Dzięki temu kanat minimalizuje straty spowodowane parowaniem w pustynnym klimacie, pozwalając transportować wodę na dużo większe odległości niż w przypadku otwartych instalacji wodnych (jak np. akwedukt).
Pozostałością po budowie są pionowe kanały dostępowe, które w trakcie eksploatacji pozwalają też nadzorować stan tunelu i usuwać zatory. Materiał wydobyty z pionu zazwyczaj pozostawiany jest w pobliżu wlotu, dzięki czemu cały kanat na powierzchni widoczny jest jako rząd niewielkich kopców ziemnych.
Ponieważ woda w kanacie jest najczystsza w pobliżu źródła, lepiej sytuowani ludzie zazwyczaj zasiedlali okolice górnego biegu tunelu. W miejscach, gdzie kanat był jeszcze za głęboko by wyprowadzić wodę na powierzchnię, do jej czerpania budowano specjalne studnie. Jedną z form jest "studnia perska", w której rolę elementu czerpiącego pełni świder napędzany przez zwierzęta pociągowe, zazwyczaj osły lub muły. Uzyskaną w ten sposób wodę przechowywano w podziemnych cysternach i wykorzystywano również do chłodzenia powietrza w budynkach mieszkalnych.
Zastosowania.
Dystrybucja wody.
Kanat doprowadzający wodę na tereny miejskie lub rolnicze często rozdzielony jest na szereg mniejszych kanałów, biegnących do poszczególnych odbiorców (lub na oddzielne pola uprawne). Do równego podziału wody służą zbiorniki z szeregiem identycznych otworów na jednakowym poziomie.
Magazynowanie wody.
W celu przechowywania wody pitnej kanat często zwieńczony jest cysterną. Zazwyczaj są to podziemne zbiorniki, wyposażone w wentylację ale ze względów higienicznych niedostępne dla ludzi. Pobór wody odbywa się przez krany, eliminując ryzyko związane z zanurzaniem w rezerwuarze przedmiotów niewiadomego pochodzenia.
Znanym i nadal będącym w użyciu przykładem są irańskie cysterny zwane "ab anbar", zwieńczone charakterystyczną kopułą i łapaczami wiatru ("bagdhir") służącymi wentylacji zbiornika.
Klimatyzacja.
Kanat w połączeniu z łapaczem wiatru był też niejednokrotnie używany do klimatyzowania piwnic i pomieszczeń mieszkalnych. Łapacz wiatru to wysoka, przypominająca komin konstrukcja, wyposażona we wloty powietrza na szczycie i kanały biegnące przez całą jej wysokość.
Łapacz wychwytuje najdrobniejsze nawet podmuchy wiatru i kieruje je do piwnicy, gdzie przepływają nad wylotem szybu prowadzącego do kanatu. Ruch powietrza wytwarza podciśnienie w szybie (efekt Bernouliego), dzięki czemu zasysane jest powietrze z kanatu. Pochodzi ono z wlotów położonych poza domostwem, zazwyczaj w górnym biegu tunelu, i dzięki kontaktowi z zimną wodą jest mocno schłodzone.
W piwnicy następuje zmieszanie obu rodzajów powietrza: gorącego i suchego z łapacza oraz zimnego i wilgotnego z kanatu. Dodatkowo wilgoć znajdująca się w piwnicy – poprzez parowanie – zmniejsza temperaturę powietrza, zwiększając jednocześnie ilość zawartej w nim pary wodnej.
Efektem jest ciągła wymiana powietrza w piwnicy, co zapobiega gromadzeniu się wilgoci i stęchliźnie.
W niektórych domach schłodzone i lekko wilgotne powietrze wypływające z piwnicy rozprowadzano siecią pobocznych kanałów do pomieszczeń mieszkalnych. W uciążliwych, pustynnych warunkach taka forma klimatyzacji dawała mieszkańcom schronienie przed wysoką temperaturą w środku dnia.
Przechowywanie lodu.
Już w starożytnej Persji kanat wspomagany łapaczami wiatru służył do przechowywania lodu w ciepłych porach roku. Pokaźny zapas lodu zwożony był zimą z gór i umieszczany głęboko pod ziemią w izolowanym pomieszczeniu (zwanym po persku "jakczal"). Przez ten magazyn przebiegały kanały łączące kanat ze znajdującym się powyżej systemem łapaczy wiatru. Zasysane spod ziemi bardzo chłodne powietrze spowalniało topnienie lodu do tego stopnia, że nawet w pustynnych miastach dostępny był on cały rok.
Budowa.
Tradycyjny kanat budowany jest siłą ludzkich rąk, bez użycia maszyn. Budowniczowie kanatów, zwani "mukannis" zazwyczaj byli dobrze opłacani i przekazywali zawód swoim potomkom. Zdarzało się też, że rolę wynagrodzenia za budowę kanatu pełnił przywilej uprawiania nawodnionej przezeń ziemi, nawet gdy nie należała do budowniczego.
Przygotowania.
Do rozpoczęcia budowy konieczne jest zlokalizowanie źródła wody. Zazwyczaj szuka się ich w miejscu gdzie stożek napływowy spotyka się z podstawą gór lub wzgórz. Budowniczowie, podążając w górę biegu okresowych cieków wodnych, szukają oznak wilgotnego podłoża, takich jak rośliny z głębokim systemem korzeniowym. Jeśli próbna studnia pozwala stwierdzić występowanie odpowiedniej ilości wody, na powierzchni ziemi wytycza się przyszły przebieg tunelu.
Zestaw narzędzi używanych do budowy kanatu zazwyczaj składał się z prostych elementów: pojemników (zazwyczaj były to worki), lin i bloków służących do wynoszenia urobku na powierzchnię, kilofów, łopat, pochodni, oraz poziomnicy i pionu. W zależności od rodzaju gleby, czasami używano wypalanej gliny w celu utwardzenia dna tunelu.
Mimo pozornej prostoty, budowa kanatu wymagała sporych umiejętności inżynierskich. Zbyt łagodny spadek groził niedostatecznym przepływem wody, za stromy zaś – szybką erozją i możliwością zawalenia się tunelu. Złe rozpoznanie gleby mogło skończyć się wypadkiem budowlanym, zagrażającym życiu robotników i wymagającym pracochłonnej odbudowy.
Kopanie.
Budową zazwyczaj zajmowały się 3-4 osobowe zespoły robotników. W przypadku płytkiego kanatu jeden z nich kopał tunel, drugi wynosił urobek na powierzchnię, a trzeci zajmował się jego usuwaniem z dala od studni.
Kopanie zwykle rozpoczynano od dołu, tzn. od terenu, który miał być docelowo nawodniony, posuwając się stopniowo w stronę próbnej studni wykopanej u stóp gór. Odległość między pionowymi kanałami, wynosząca zazwyczaj 25-30 metrów, była wypadkową ilości pracy potrzebnej do wykopania pionów oraz łączącego ich tunelu. Istotnym czynnikiem, decydującym o rozmieszczeniu pionów, było późniejsze zapewnienie dostępu do działającego już kanatu, w celu wykonywania prac konserwacyjnych. Generalnie, im płytszy był kanat, tym gęściej budowano pionowe kanały. Dłuższe budowy rozpoczynano czasami z obu końców równocześnie. Niekiedy też mniejsze kanaty łączono tak, by odprowadzały wodę do wspólnego, zbiorczego tunelu.
Większość irańskich kanatów nie jest dłuższa niż 5 kilometrów, choć w okolicach Kermanu znajduje się kanat liczący 70 km. Głębokość, na której biegnie główny tunel, zazwyczaj zawiera się w granicach 20-200 metrów, podczas gdy w Chorasanie najgłębszy znany kanat sięga 275 m pod powierzchnię ziemi. W tak okazałych konstrukcjach pionowe kanały były wyposażane w pośrednie platformy, ułatwiające transport nieczystości na powierzchnię.
W najkrótszych konstrukcjach stosunek spadku do długości kanatu mieścił się pomiędzy 1:1000 a 1:1500. Dłuższe instalacje cechował jeszcze łagodniejszy spadek. Najważniejszym warunkiem uwzględnianym przy projektowaniu kanatu było zapewnienie laminarnego przepływu wody. Zbyt duży spadek mógł owocować turbulencjami powodującymi szybką erozję, niebezpieczną dla konstrukcji kanatu. Taką dokładność obliczeń można było bez problemu uzyskać, używając poziomnicy i sznura.
W miejscach gdzie ukształtowanie terenu wymuszało większy spadek, budowano podziemne wodospady, których dno wzmacniano glinianą wykładziną spowalniającą erozję. Czasami odzyskiwano też energię spadającej wody, wykorzystując ją do napędzania podziemnych młynów. Jeśli niemożliwe było doprowadzenie wody do celu pod osłoną ziemi, budowano powierzchniowe kanały. Takie rozwiązanie było stosowane tylko w ostateczności, ze względu na zanieczyszczenia, intensywne parowanie i ogrzewanie, nieuniknione przy naziemnym transporcie wody.
Długość budowy zależała przede wszystkim od głębokości przebiegu tunelu. Przy dwudziestometrowej głębokości, czteroosobowy zespół robotników w ciągu dnia był w stanie wykopać 40 metrów tunelu. Gdy wysokość kanału dostępowego wynosiła 40 m, dzienny postęp malał do 20 metrów, a na głębokości 60 m dobowy postęp spadał już do pięciometrowego odcinka. Budowa wielu długich i głębokich kanatów zajmowała całe dekady.
Konserwacja.
Kanały podlegały okresowemu przeglądowi. Prace konserwacyjne polegały na wzmacnianiu wypłukanych ścian oraz usuwaniu nadmiaru piasku i mułu. Pionowe kanały zakrywano niekiedy, by do kanału nie wpadał niesiony wiatrem piasek. Dlatego też przed wejściem robotników konieczne było wietrzenie fragmentu kanatu.
Kanaty na świecie.
Kanat wynaleziono w Persji, w epoce przedislamskiej, prawdopodobnie za panowania Achemenidów, choć niektóre znaleziska w okolicach miasta Jazd sugerują jeszcze wcześniejsze wykorzystanie tej technologii. Stamtąd rozprzestrzeniła się po Bliskim Wschodzie, północnej Afryce i śródziemnomorskiej Europie. Wraz z innymi konstrukcjami hydrotechnicznymi, kanat jest pozostałością arabskiego panowania na Półwyspie Iberyjskim. Wiedza ta została zachowana przez Hiszpanów i wraz z nimi dotarła do Ameryki, czego dowodem są kanaty obecne w Chile, Peru i Meksyku.
Przechodzący przez Persję Jedwabny Szlak przecinał głównie pustynne tereny. Dlatego umiejętność budowy kanatu wraz z jego biegiem dotarła do Chin. Szczególnie bogata sieć podziemnych kanałów znajduje się w pobliżu miasta Turpan.
Azja.
Iran.
Łączna długość sieci kanatu w Iranie szacowana jest na ponad 300 tysięcy kilometrów, a ilość dostarczanej wody na równowartość 75% przepływu wody w Eufracie nawadniającym żyzna ziemie Mezopotamii. Woda doprowadzana na pustynne obszary pozwoliła rozwinąć się dużym miastom, takim jak Jazd czy Kerman. Mimo zastępowania nowoczesnymi wodociągami, kanat nadal pełni ważną rolę w Iranie, szczególnie na terenach wiejskich. Najbardziej rozpowszechniony jest w centralnych i północno-wschodnich prowincjach Jazd, Kerman i Chorasan.
Typową dla Iranu budowlą jest cysterna (pers. "ab anbar"), służąca do przechowywania wody w osiedlach ludzkich. W Iranie chłodną wodę z kanatu wykorzystywano także do klimatyzacji pomieszczeń mieszkalnych oraz chłodzenia magazynów lodu, który w tych warunkach mógł przetrwać do kolejnej zimy.
W 2016 roku perski kanat w Iranie wpisano na listę światowego dziedzictwa UNESCO.
Afganistan.
Kanat, w Afganistanie zwany "kariz", jest często spotykany na obszarach, które znajdowały się pod panowaniem perskim. W mieście Herat można znaleźć cysterny, zaś same tunele powszechne były w prowincjach Kandahar, Oruzgan, Nimruz i Helmand. W wyniku trwających od 30 lat wojen, wiele z tych kanałów zostało zaniedbanych. Obecnie w Afganistanie częściej korzysta się ze zwyczajnych studni i pomp napędzanych silnikiem spalinowym.
W roku 2009 w Afganistanie nadal istnieją działające kanały. Znany jest przypadek nieumyślnego zniszczenia kanatu podczas rozbudowy amerykańskiej bazy wojskowej, co wywołało dodatkowe napięcia pomiędzy siłami amerykańskimi a lokalną społecznością.
Pakistan.
W pustynnym Beludżystanie nadal można napotkać na podziemne kanały, których budowę przypisuje się Arabom. Ich ogromne znaczenie dla społeczności znajduje odbicie w lokalnym przysłowiu: "Nawet meczet powinien być zburzony gdy przecina drogę karizu."
Chiny.
Miasta leżące na Jedwabnym Szlaku w pobliżu pustyni Taklamakan wyposażone są w bogaty system kanatu. Największy znajduje się w mieście Turpan. Jego początki sięgają okresu dynastii Han, ale był on intensywnie rozbudowywany jeszcze w XX wieku. W Turpan znajduje się również muzeum poświęcone temu tematowi.
Syria.
Uprawy rolnicze na terenie Syrii od wieków uzależnione były od wody dostarczanej kanatem. Choć prawdopodobnie wynalazek dotarł tam za sprawą Persów, największy rozwój przypada na czasy Imperium Rzymskiego. Podziemna infrastruktura była potem intenstywnie wykorzystywana przez Bizancjum i późniejsze imperia muzułmańskie. Dopiero w latach 50 XX wieku intensywny rozwój plantacji bawełny spowodował masową budowę studni wyposażonych w pompy. Konsekwencją było zachwianie równowagi wód gruntowych i wysychanie rejonów dostarczających wodę do kanatu. W 1994 jedynie 12% oryginalnej sieci było w dalszym użyciu.
Półwysep Arabski.
Podziemne kanały, zwane w tym rejonie "faladż", do dziś nawadniają pola uprawne w oazach w Jemenie i Omanie. Można je też spotkać w Al-Ajn, w Zjednoczonych Emiratach Arabskich.
Afryka.
Algieria.
W Algierii kanat znany jest pod nazwą "foggara". Najdłuższe kanały, biorące swój początek u stóp Atlasu, biegną pod ziemią na dystansie do 6 km. Oprócz zaopatrywania siedzib ludzkich, służą do nawadniania gajów palmowych i ponownej kondensacji odparowanej wody w porze nocnej. Często spotykanym rozwiązaniem jest "kesria", zbiornik z kilkoma identycznymi odpływami, służący do rozdzielania wody pomiędzy mieszkające w osadzie rodziny. Na terenach należących do rodziny kolejne zbiorniki pozwalały na hierarchiczny podział zasobów pomiędzy poletka uprawiane przez poszczególne pokolenia.
Maroko.
Górzysty teren Maroka sprzyjał rozwojowi kanatu, zwanego w tych rejonach "chettara". Technologia prawdopodobnie przybyła wraz z arabską ekspansją na te tereny; nie wiadomo jednakże czy stąd została przeneisiona na tereny obecnej Hiszpanii, czy przebyła odwrotną drogę do Maroka, przez Europę.
Najbardziej rozpowszechniona w okolicach oazy Tafilalt, gdzie zbudowana w XIV wieku podziemna sieć ma około 300 kilometrów długości. "Khettara" jest owocem pracy specjalnej kasty wywodzącej się z plemienia Haratynów, której członkowie mimo statusu wasali, byli dobrze wynagradzani za swoją niebezpieczną i niezbędną społeczności pracę. W dzisiejszych czasach upowszechnienie studni i automatycznych pomp spowodowało w wielu rejonach Maroka spadek poziomu wód gruntowych, powodujący wysychanie tradycyjnych terenów wodonośnych. W 1996, z oryginalnych 300 km sieci kanałów w okolicy Tafilalt, w użyciu pozostało jedynie 90km.
Europa.
Hiszpania.
Technologia kanatu przybyła na ziemie obecnej Hiszpanii w czasach panowania arabskiego na Półwyspie Iberyjskim. Pozostałości po ówczesnych instalacjach znajdują się w Madrycie, Crevillente koło Walencji oraz w Grenadzie, gdzie wraz z naziemnymi kanałami, zwanymi acequias tworzyły bogatą sieć irygacyjną.

</doc>
<doc id="1620255" url="https://pl.wikipedia.org/wiki?curid=1620255" title="Artur Ruciński">
Artur Ruciński

Artur Ruciński (ur. 25 kwietnia 1976 w Warszawie) – polski śpiewak operowy (baryton), śpiewający na największych scenach operowych świata.
Wykształcenie.
W 1995 rozpoczął naukę śpiewu w Państwowej Szkole Muzycznej im. Fryderyka Chopina w Warszawie pod kierunkiem Jerzego Knetiga.
W 1999 uzyskał stypendium niemieckiej Fundacji Hansa i Eugenii Jutting.
Ukończył Akademię Muzyczną im. Fryderyka Chopina w Warszawie (obecnie: Uniwersytet Muzyczny Fryderyka Chopina).
Kariera operowa.
W 2002 roku zadebiutował na deskach Teatru Wielkiego – Opery Narodowej w Warszawie w partii tytułowej w "Eugeniuszu Onieginie" P. Czajkowskiego. Występował na tej scenie w wielu partiach barytonowych, m.in. jako: Janusz w "Halce" S. Moniuszki, Papageno w "Czarodziejskim flecie" W.A. Mozarta, Sharpless w "Madame Butterfly" G. Pucciniego, książę Jelecki w "Damie Pikowej" P. Czajkowskiego (pod batutą Walerija Giergijewa), Walenty w "Fauście" Ch. Gounoda (w reż. Roberta Wilsona), Henryk w "Łucji z Lammermoor" G. Donizettiego, Figaro w "Cyruliku sewilskim" G. Rossiniego.
Stale współpracuje z Warszawską Operą Kameralną. Współpracuje również z teatrami operowymi w Krakowie, Poznaniu, Łodzi, Wrocławiu, Bydgoszczy i Gdańsku.
W 2009 r. zadebiutował, na zaproszenie Daniela Barenboima, jako Eugeniusz Oniegin w Staatsoper Unter den Linden w Berlinie. W listopadzie 2009 r. zaśpiewał tytułowego Rogera w "Królu Rogerze" K. Szymanowskiego w Gran Teatre del Liceu w Barcelonie.
W 2010 r. wziął udział w otwarciu sezonu w Staatsoper w Hamburgu (Henryk w "Łucji z Lammermoor", u boku m.in. Piotra Beczały). Wystąpił tam także w "Cyruliku sewilskim" oraz "Traviacie" (Germont) i "Falstaffie" (Ford) G. Verdiego.
W sezonie 2010/2011 wystąpił w Walencji pod batutą Maestro Lorina Maazela jako Lescaut w "Manon" J. Masseneta i Eugeniusz Oniegin w Filharmonii w Oslo; w wiedeńskiej Goldener Saal Musikverein wykonał "Carmina Burana" C. Orffa. Zaśpiewał po raz pierwszy, w Arena di Verona (Merkucjo w "Romeo i Julia" Ch. Gounoda).
W sezonie 2011/2012 powrócił do berlińskiej Staatsoper jako Hrabia Almaviva w "Weselu Figara", ponownie pod dyrekcją Daniela Barenboima. Zadebiutował w Los Angeles Opera w roli Marcella w "Cyganerii" G. Pucciniego oraz Teatro di San Carlo w Neapolu (Francesco w "Zbójcach" G. Verdiego).
W sezonie 2012/2013 wystąpił w Bilbao (Germont w "Traviacie"), w Staatsoper w Hamburgu (Ford w "Falstaffie)", w Teatro La Fenice w Wenecji ("Zbójcy"), w Opera Bastille w Paryżu (Ford), w Theater an der Wien oraz ponownie w Arena di Verona (Hrabia Luny w "Trubadurze").
W sezonie 2013/2014 zaśpiewał w Teatro Regio di Parma ("Zbójcy"), Teatro Petruzzelli w Bari ("Falstaff"), Bayerische Staatsoper w Monachium (Oniegin), Oper Frankfurt ("Falstaff"), Operze w Budapeszcie ("Wesele Figara"), zadebiutował także w kolejnej roli verdiowskiej – Ezio w koncertowym wykonaniu "Attyli" w Teatrze Wielkim – Operze Narodowej w Warszawie. Wiosną 2014 zadebiutował w londyńskiej Royal Opera House – Covent Garden jako Giorgio Germont. W listopadzie 2014 r. po raz pierwszy wystąpił w Teatro alla Scala w Mediolanie ("Simon Boccanegra" z Plácido Domingo w roli tytułowej). Zaśpiewał także w Teatro La Fenice w Wenecji ("Trubadur").
W 2015 r. po raz pierwszy zaśpiewał w berlińskiej Deutsche Oper ("Traviata"). Zaśpiewał także Oniegina w Teatrze Wielkim – Operze Narodowej w Warszawie, Walencji ("Don Pasquale") oraz w Staatsoper w Hamburgu i Operze w Zurychu ("Lucia di Lammermoor"). Zaśpiewał także w serii spektakli "Trubadura" na Festiwalu w Salzburgu. We wrześniu 2015 na scenie paryskiej Opera Bastille wystąpił jako Don Giovanni. Dokonał prawykonania jednego z ostatnich dzieł H.M. Góreckiego "Sanctus Adalbertus," a także, wraz z zespołami Filharmonii Narodowej pod dyrekcją Jacka Kaspszyka, nagrał "Stabat Mater" K. Szymanowskiego dla wytwórni Warner Classics.
W styczniu 2016 wystąpił jako Oniegin w Royal Opera House w Londynie. W lutym 2016 po raz pierwszy wystąpił w Metropolitan Opera w Nowym Jorku, śpiewając Sharplessa w "Madame Butterfly". W tym sezonie wystąpił także w Gran Teatre del Liceu w Barcelonie i w Arena di Verona..
Sezon 2017/18 to kolejne realizacje oper verdiowskich: "Traviata" w San Francisco Opera i "Zbójcy" w Rzymie. W paryskiej Opera Bastille wystąpił po raz pierwszy jako Gianni Schicchi wziął udział w serii przedstawień "Cyganerii". W czerwcu i lipcu 2018 zaśpiewał w Teatro Real w Madrycie ("Łucja z Lammermoor"). W listopadzie i grudniu 2018 po raz pierwszy pojawił się w Chicago Lyric Opera ("Trubadur") oraz wystąpił w koncertowym wykonaniu "Luizy Miller" G. Verdiego w Monte Carlo.
Inne.
Z okazji 200. rocznicy urodzin Fryderyka Chopina w roku 2010 razem z Iwoną Sobotką (sopran) I Ewą Pobłocką (fortepian) wziął udział w nagraniu płyty z pieśniami Chopina.

</doc>
<doc id="1620258" url="https://pl.wikipedia.org/wiki?curid=1620258" title="Maple Shade">
Maple Shade



</doc>
<doc id="1620264" url="https://pl.wikipedia.org/wiki?curid=1620264" title="Stefan Raczyński">
Stefan Raczyński

Stefan Raczyński (ur. 16 stycznia 1925 w Warszawie, zm. 16 grudnia 2011 w Gdańsku) – polski przedstawiciel nauk technicznych, specjalizujący się w elektronice medycznej.
Życiorys.
W 1951 roku ukończył studia na Wydziale Elektrycznym Politechniki Gdańskiej. Przez 27 lat pracował w przemyśle na kierowniczych stanowiskach technicznych, m.in. w Gdańskich Zakładach Radiowych jako Główny Technolog i Główny Konstruktor brał udział przy opracowywaniu odbiornika telewizyjnego „Neptun”. W 1968 zaczął organizować Ośrodek Techniki Jądrowej w Gdańsku, gdzie pracował jako kierownik.Stopień doktora uzyskał w 1972 na Wydziale Elektroniki Politechniki Gdańskiej. Od 1974 został docentem kontraktowym na Wydziale Elektroniki Politechniki Gdańskiej, a od 1977 docentem etatowym.
Inicjował i organizował nową specjalność na Wydziale, Elektronikę Medyczną, w oparciu o zorganizowaną przezeń współpracę z profesorami Akademii Medycznej w Gdańsku, a także Akademii Wychowania Fizycznego w Gdańsku. Opracował i prowadził na tej specjalności osobiście wykłady z kilku przedmiotów; w latach 1977–1991 dyplomy tej specjalności otrzymało ponad 220 absolwentów.
Jest autorem lub współautorem około stu publikacji krajowych i zagranicznych oraz promotorem czterech ukończonych przewodów doktorskich, a także recenzentem 13 dysertacji. Zainicjował i współorganizował cykl jedenastu krajowych sympozjów pod nazwą „Fizyka i elektronika w medycynie” oraz współorganizował dwie konferencje pt. „Biocybernetyka i Inżyniera Biomedyczna”.

</doc>
<doc id="1620270" url="https://pl.wikipedia.org/wiki?curid=1620270" title="Baby Luigi">
Baby Luigi



</doc>
<doc id="1620272" url="https://pl.wikipedia.org/wiki?curid=1620272" title="Baby Mario">
Baby Mario



</doc>
<doc id="1620274" url="https://pl.wikipedia.org/wiki?curid=1620274" title="Birdo">
Birdo



</doc>
<doc id="1620276" url="https://pl.wikipedia.org/wiki?curid=1620276" title="Hannah Montana The Movie (album)">
Hannah Montana The Movie (album)



</doc>
<doc id="1620277" url="https://pl.wikipedia.org/wiki?curid=1620277" title="Bob-Omb">
Bob-Omb



</doc>
<doc id="1620280" url="https://pl.wikipedia.org/wiki?curid=1620280" title="Boo (Mario)">
Boo (Mario)



</doc>
<doc id="1620283" url="https://pl.wikipedia.org/wiki?curid=1620283" title="Bowser Jr.">
Bowser Jr.



</doc>
<doc id="1620284" url="https://pl.wikipedia.org/wiki?curid=1620284" title="KWK Matylda">
KWK Matylda



</doc>
<doc id="1620285" url="https://pl.wikipedia.org/wiki?curid=1620285" title="Reprezentacja Polski U-17 w piłce nożnej mężczyzn">
Reprezentacja Polski U-17 w piłce nożnej mężczyzn

Reprezentacja Polski U-17 w piłce nożnej – zespół piłkarski do lat 17, reprezentujący Rzeczpospolitą Polską w meczach i sportowych imprezach międzynarodowych, jest jednym z dziesięciu młodzieżowych piłkarskich zespołów narodowych w kraju, powoływanym przez selekcjonera, w którym występować mogą wyłącznie zawodnicy posiadający obywatelstwo polskie i którzy w momencie przeprowadzania imprezy docelowej (finałów Mistrzostw Europy) rocznikowo nie przekroczyli 17 roku życia. Za jej funkcjonowanie odpowiedzialny jest Polski Związek Piłki Nożnej (PZPN). Trenerem reprezentacji jest Dariusz Gęsior.

</doc>
<doc id="1620288" url="https://pl.wikipedia.org/wiki?curid=1620288" title="Cackletta">
Cackletta



</doc>
<doc id="1620291" url="https://pl.wikipedia.org/wiki?curid=1620291" title="Chain Chomp">
Chain Chomp



</doc>
<doc id="1620294" url="https://pl.wikipedia.org/wiki?curid=1620294" title="Lilian Seymour-Tułasiewicz">
Lilian Seymour-Tułasiewicz

Lilian Seymour-Tułasiewicz (ur. 13 września 1912 w Kasinie Wielkiej, zm. 27 listopada 2003 we Wrocławiu) – polska pisarka, tłumaczka, korespondentka.
Życiorys.
Urodziła się jako pierwsze dziecko w wielodzietnej, chłopskiej rodzinie Józefa Kicmala i Katarzyny (z domu Świerk). W księgach parafialnych odnotowano, że na chrzcie nadano jej imię Emilia, a w wieku siedmiu lat została oddana na wychowanie bezdzietnej parze amerykańskiej. 
Ukończyła anglistykę na University of Chicago w USA ze stopniem doktora oraz Wydział Prawa na Northwestern University (Chicago). Jako pisarka debiutowała w 1926 roku na łamach prasy, a swoją pierwszą powieść "Loves of Youth" ogłosiła w 1930 roku. W latach 1936-1939 była korespondentką dziennika "Morning World" (Nowy Jork) w Berlinie. W latach 1939–1945 mieszkała w Krakowie. W latach 1946–1947 była tłumaczką w ambasadzie USA w Warszawie. Od 1947 mieszkała we Wrocławiu.
Została pochowana w alei zasłużonych na Cmentarzu Osobowickim.

</doc>
<doc id="1620295" url="https://pl.wikipedia.org/wiki?curid=1620295" title="Cheep Cheep">
Cheep Cheep



</doc>
<doc id="1620296" url="https://pl.wikipedia.org/wiki?curid=1620296" title="Henri Gheon">
Henri Gheon



</doc>
<doc id="1620299" url="https://pl.wikipedia.org/wiki?curid=1620299" title="Donkey Kong Jr.">
Donkey Kong Jr.



</doc>
<doc id="1620302" url="https://pl.wikipedia.org/wiki?curid=1620302" title="Dry Bones (Mario)">
Dry Bones (Mario)



</doc>
<doc id="1620305" url="https://pl.wikipedia.org/wiki?curid=1620305" title="Fawful">
Fawful



</doc>
<doc id="1620306" url="https://pl.wikipedia.org/wiki?curid=1620306" title="Onesimos">
Onesimos

Onesimos (gr. ῎Ονήσιμος), dawniej zwany Malarzem Panajtiosa – grecki malarz wazowy, działający w Atenach w okresie 500-470 p.n.e., tworzący w technice czerwonofigurowej.
Pracował w warsztacie Eufroniosa, od którego przejął wiele elementów swojego rzemiosła artystycznego. Był też najprawdopodobniej pod wpływem twórczości korynckiego malarza Kimona.
Onesimos zerwał z płaskim przedstawieniem ciała ludzkiego, dążąc do oderwania go od tła, był twórcą postaci w ruchu, z wykorzystaniem skrótów perspektywicznych. Czerpał tematy z życia codziennego i z mitologii, próbując oddać w nich jednocześnie grację i siłę przedstawianych postaci. Jego tematyka z czasem ewoluowała ku przedstawianiu scen gimnastycznych z udziałem atletów w palestrze, przedstawień komastów oraz sympozjonów.
Na podstawie analizy stylu przypisuje mu się autorstwo malowideł na ponad czterdziestu zachowanych wazach. Jego sygnatura zachowała się na najbardziej znanym dziele – czarze z przedstawieniem Tezeusza przed Amfitrytą..

</doc>
<doc id="1620313" url="https://pl.wikipedia.org/wiki?curid=1620313" title="Geno">
Geno



</doc>
<doc id="1620316" url="https://pl.wikipedia.org/wiki?curid=1620316" title="Goomba">
Goomba



</doc>
<doc id="1620320" url="https://pl.wikipedia.org/wiki?curid=1620320" title="Hammer Bros.">
Hammer Bros.



</doc>
<doc id="1620333" url="https://pl.wikipedia.org/wiki?curid=1620333" title="Halowe mistrzostwa Polski w hokeju na trawie kobiet">
Halowe mistrzostwa Polski w hokeju na trawie kobiet

Halowe mistrzostwa Polski w hokeju na trawie kobiet (MP) – cykliczne, krajowe rozgrywki sportowe, organizowane co roku przez Polski Związek Hokeja na Trawie od roku 1971 (z wyjątkiem lat 2005, 2007-2009) dla klubów hokeja na trawie wśród kobiet.
Dotychczas najwięcej tytułów mistrzowskich – 10, zdobył Start Brzeziny.
Medaliści.
Źródło

</doc>
<doc id="1620336" url="https://pl.wikipedia.org/wiki?curid=1620336" title="Cerkiew Soboru Najświętszej Maryi Panny w Hłomczy">
Cerkiew Soboru Najświętszej Maryi Panny w Hłomczy

Cerkiew Soboru NMP w Hłomczy – drewniana parafialna cerkiew greckokatolicka, znajdująca się w Hłomczy.
Została zbudowana (w miejscu starszej drewnianej cerkwi, wizytowanej w 1836 przez biskupa Jana Snihurskiego) w 1859, odnowiona w 1910.
Obok cerkwi wzniesiono w tym samym czasie murowaną dzwonnicę, w której wiszą trzy dzwony, w tym jeden z 1668.
Parafia należała do greckokatolickiego dekanatu birczańskiego, po I wojnie światowej do dekanatu sanockiego. W 1934 została włączona do Apostolskiej Administracji Łemkowszczyzny. Do parafii należały również filialne cerkwie w Łodzinie i Mrzygłodzie.
Po wojnie utworzono tutaj parafię prawosławną, w 1990 odnowiono parafię greckokatolicką należącą do dekanatu przemyskiego.
Świątynia została włączona do podkarpackiego Szlaku Architektury Drewnianej.

</doc>
<doc id="1620341" url="https://pl.wikipedia.org/wiki?curid=1620341" title="Lyda Roberti">
Lyda Roberti

Lyda Roberti (ur. 20 maja 1906 w Warszawie, zm. 12 marca 1938 w Glendale) – amerykańska aktorka filmowa i teatralna pochodzenia niemiecko-polskiego.
Biografia i kariera.
Roberti była córką klauna i jako dziecko wykonywała w cyrku akrobacje na trapezie. Do Stanów Zjednoczonych wyprowadziła się razem z rodziną w latach 20. XX wieku, gdzie Roberti zaczęła śpiewać w nocnych klubach. Jej debiut na Brodwayu miał miejsce w 1931 roku w sztuce "You Said It". Pojawiła się również w musicalu "Pardon My English" w 1933 roku.
Przeprowadziła się do Hollywood i zagrała w wielu filmach. Jej "erotyczna" i swawolna charakterystyczna gra, wraz z niezwykłym akcentem, uczyniła ją popularną osobą. Odniosła sukces również jako aktorka komediowa i piosenkarka w radiu.
Jej zdrowie pogarszało się z powodu choroby serca, dlatego zaczęła pracować mniej. Dwa dni przed śmiercią wystawiła widowisko radiowe z Al Jolson. Lyda Roberti umarła nagle na atak serca, pochylając się, aby zawiązać sznurowadło.
Została pochowana na cmentarzu Forest Lawn Memorial Park.

</doc>
<doc id="1620349" url="https://pl.wikipedia.org/wiki?curid=1620349" title="Fredensborg (Wyspy Dziewicze)">
Fredensborg (Wyspy Dziewicze)

Fredensborg - miejscowość na Wyspach Dziewiczych Stanów Zjednoczonych; na wyspie Saint Croix; 600 mieszkańców (2006). Ośrodek turystyczny.

</doc>
<doc id="1620350" url="https://pl.wikipedia.org/wiki?curid=1620350" title="Koopa Paratroopa">
Koopa Paratroopa



</doc>
<doc id="1620353" url="https://pl.wikipedia.org/wiki?curid=1620353" title="Koopa Troopa">
Koopa Troopa



</doc>
<doc id="1620357" url="https://pl.wikipedia.org/wiki?curid=1620357" title="Księżniczka Daisy">
Księżniczka Daisy



</doc>
<doc id="1620361" url="https://pl.wikipedia.org/wiki?curid=1620361" title="Lakitu">
Lakitu



</doc>
<doc id="1620363" url="https://pl.wikipedia.org/wiki?curid=1620363" title="Ludwig von Koopa">
Ludwig von Koopa



</doc>
<doc id="1620365" url="https://pl.wikipedia.org/wiki?curid=1620365" title="Mallow (Mario)">
Mallow (Mario)



</doc>
<doc id="1620368" url="https://pl.wikipedia.org/wiki?curid=1620368" title="Petey Piranha">
Petey Piranha



</doc>
<doc id="1620370" url="https://pl.wikipedia.org/wiki?curid=1620370" title="Pokey">
Pokey



</doc>
<doc id="1620372" url="https://pl.wikipedia.org/wiki?curid=1620372" title="Profesor Elvin Gadd">
Profesor Elvin Gadd



</doc>
<doc id="1620374" url="https://pl.wikipedia.org/wiki?curid=1620374" title="Erich Hamann">
Erich Hamann

Erich Hamann (ur. 27 listopada 1944 w Pasewalk) – piłkarz niemiecki grający na pozycji lewego pomocnika.
Kariera klubowa.
Hamann urodził się w mieście Pasewalk. Karierę piłkarską rozpoczął w klubie SC Neubrandenburg i w jego barwach zadebiutował w 1960 roku w trzeciej lidze NRD. W 1962 roku wywalczył z nim awans do drugiej ligi, a w 1964 roku awansował do pierwszej. W latach 1965-1966 ponownie grał w drugiej lidze, a następnie odszedł do Stahl Eisenhüttenstadt. W 1967 roku przeszedł do Vorwärtsu Frankfurt i grał w nim do końca piłkarskiej kariery, czyli do 1976 roku. W 1969 roku wywalczył z nim mistrzostwo Niemieckiej Republiki Demokratycznej, a w 1970 zdobył Puchar NRD, dzięki zwycięstwu 4:2 w finale nad Lokomotive Lipsk. W tym samym roku został wicemistrzem kraju i dotarł do ćwierćfinału Pucharu Mistrzów. Z kolei w 1971 roku osiągnął z Vorwärtsem 1/4 finału Pucharu Zdobywców Pucharów.
Po zakończeniu kariery Hamann został trenerem. W latach 1982-1989 szkolił zawodników Vorwärts, a obecnie jest selekcjonerem reprezentacji Wietnamu U-20.
Kariera reprezentacyjna.
W reprezentacji NRD Hamann zadebiutował 22 czerwca 1969 roku w przegranym 0:1 towarzyskim spotkaniu z Chile. W 1974 roku został powołany przez selekcjonera Georga Buschnera do kadry na Mistrzostwa Świata w RFN, jedyny mundial na którym uczestniczyła kadra NRD. Tam Erich był rezerwowym i wystąpił w jednym spotkaniu, wygranym 1:0 z RFN, w którym zaliczył asystę przy golu Jürgena Sparwassera. Łącznie w kadrze narodowej zagrał 3 razy.

</doc>
<doc id="1620378" url="https://pl.wikipedia.org/wiki?curid=1620378" title="Reprezentacja Anglii U-17 w piłce nożnej mężczyzn">
Reprezentacja Anglii U-17 w piłce nożnej mężczyzn

Reprezentacja Anglii U-17 w piłce nożnej jest juniorską reprezentacją Anglii, zgłaszaną przez The Football Association. Mogą w niej występować wyłącznie zawodnicy posiadający obywatelstwo brytyjskie, urodzeni w Anglii lub legitymujący się angielskim pochodzeniem i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia.
Historia występów w Mistrzostwach Świata U-17/U-16.
"*Jako remisy liczone są także spotkania fazy pucharowej rozstrzygnięte po rzutach karnych."

</doc>
<doc id="1620379" url="https://pl.wikipedia.org/wiki?curid=1620379" title="Bad Girl">
Bad Girl



</doc>
<doc id="1620381" url="https://pl.wikipedia.org/wiki?curid=1620381" title="Jim Gilmore">
Jim Gilmore

James Stuart "Jim" Gilmore III (ur. 6 października 1949 w Richmond) amerykański polityk, działacz Partii Republikańskiej. W latach 1998-2002 był gubernatorem Wirginii. W 2008 roku ubiegał się o nominację Partii Republikańskiej w wyborach prezydenckich.

</doc>
<doc id="1620385" url="https://pl.wikipedia.org/wiki?curid=1620385" title="Cristina Foişor">
Cristina Foişor



</doc>
<doc id="1620386" url="https://pl.wikipedia.org/wiki?curid=1620386" title="Krystyna Ferentz">
Krystyna Ferentz



</doc>
<doc id="1620391" url="https://pl.wikipedia.org/wiki?curid=1620391" title="Bettina Antoni">
Bettina Antoni



</doc>
<doc id="1620397" url="https://pl.wikipedia.org/wiki?curid=1620397" title="Reprezentacja Hiszpanii U-17 w piłce nożnej mężczyzn">
Reprezentacja Hiszpanii U-17 w piłce nożnej mężczyzn

Reprezentacja Hiszpanii U-17 w piłce nożnej jest juniorską reprezentacją Hiszpanii, sterowaną przez Hiszpańską Federację Piłkarską. Jest powoływana przez selekcjonera, w niej występować mogą wyłącznie zawodnicy posiadający obywatelstwo hiszpańskie i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia.
Występy w ME U-17.
Uwaga: W latach 1982-2001 rozgrywano Mistrzostwa Europy U-16 

</doc>
<doc id="1620398" url="https://pl.wikipedia.org/wiki?curid=1620398" title="Zishe Breitbart">
Zishe Breitbart

Zishe (Siegmund; Zygmunt) Breitbart (ur. 22 lutego 1893 w Strykowie, zm. 12 października 1925 w Berlinie) – cyrkowiec żydowskiego pochodzenia, siłacz i aktor estradowy oraz bohater folkloru żydowskiego. Był znany w latach dwudziestych XX wieku jako "Najsilniejszy człowiek świata" i "Król żelaza". Stanowił wzór dla postaci komiksowej – Supermana.
Życiorys.
Urodził się 22 lutego 1893 roku w ortodoksyjnej żydowskiej rodzinie kowala Icka Hersza Brajtbarta i Zeldy Gitli z domu Testylier, w Strykowie koło Łodzi. Bardzo wcześnie dostrzeżono jego niezwykłą siłę fizyczną. Jako dziecko pomagał ojcu przy pracy w kuźni. Jako nastolatek dołączył do żydowskiej trupy cyrkowej. Występował także z Cyrkiem Braci Staniewskich. Słynął z rozrywania i przegryzania zębami żelaznych łańcuchów oraz z rozbijania na własnej klatce piersiowej kamiennych bloków.
W 1914 roku, jako poddany cara, został zmobilizowany i brał udział w działaniach wojennych na frontach I wojny światowej, następnie znalazł się w niemieckiej niewoli. Po udanej ucieczce schwytano go i osadzono w berlińskim więzieniu na siedem miesięcy. Inna wersja jego losów podaje, iż w okresie wojny pracował w fabryce w Düsseldorfie. Po zakończeniu wojny zdecydował pozostać na terenie Niemiec, gdzie utrzymywał się z pokazów siły na ulicach i targach. Pod koniec 1918 roku wziął ślub z Ewą Łucją Emilią Huy z domu Weitz.
W 1919 roku, podczas występu w Bremie, został dostrzeżony przez pracownika Circus Busch, po czym otrzymał angaż od dyrekcji. Z początku występował jako pierwszy w programie cyrkowym, szybko jednak został gwiazdą scen teatralnych i wodewilowych. Od tej chwili Breitbart występował pod pseudonimem Król Żelaza. W latach 1920–1923 odbywał tournée po Europie, występując w Niemczech, Austrii, Francji, Holandii, Polsce. Po serii występów w Wiedniu w 1923 roku, na który przypadło apogeum jego popularności, wyjechał na tournée do Stanów Zjednoczonych (1923–1924), gdzie jego pokazy odbywały się pod nazwą "Superman of the Ages". W przeciągu tygodnia wokół Bożego Narodzenia jego występy zobaczyło 55 tysięcy widzów. W tym okresie stał się inspiracją dla stworzenia postaci Supermana.
Znany był jako „najsilniejszy człowiek świata”, w społecznościach żydowskich okrzyknięto go zaś „Samsonem Potężnym”. Dbał o swój wizerunek sceniczny, występując m.in. w stroju rzymskiego centuriona. Podczas pokazów w Warszawie w 1925 roku wjeżdżał na scenę cyrkową na rydwanie, na którego bokach namalowano gwiazdę Dawida, przy akompaniamencie muzyki z operetki "Bar Kochba" Abrahama Goldfadena. Stał się ikoną kultury popularnej okresu międzywojennego. Postać Breitbarta pojawiała się w filmach, piosenkach (np. utwór Racheli Fajgensztajn: "Breitbard śni"), parodiach burleskowych, znaczkach i pocztówkach, a także znalazła się na wózkach warszawskich tragarzy.
W 1923 roku Breitbart otrzymał obywatelstwo amerykańskie. W 1924 roku, w Nowym Jorku, wydawał korespondencyjny kurs tężyzny fizycznej, który cieszył się popularnością, a także założył własny instytut i stworzył maszynę do ćwiczeń. W 1924 roku wrócił do Europy, a w 1925 roku występował w Polsce. Wspierał organizacje społeczne, w Lublinie dając charytatywny pokaz, by wesprzeć szpital żydowski. Zaczął przygotowania do wyjazdu do Palestyny, gdy, pod koniec lipca 1925 roku, podczas występów w cyrku w Radomiu, uległ wypadkowi podczas wykonywania jednego ze standardowych numerów. W trakcie pokazu, gołymi rękoma, przeprowadzał szpic przez pięć calowej grubości dębowych desek położonych na jednym z jego kolan. Kolano zostało przypadkowo przebite, a zardzewiały szpic wywołał zakażenie, które spowodowało zgorzel. Obie nogi zostały amputowane w celu zatrzymania postępującego zakażenia, co nie przyniosło spodziewanych rezultatów. Zishe Breitbart zmarł po ośmiu tygodniach choroby na sepsę, dn. 12 października 1925 roku w wieku 32 lat w Berlinie. Został pochowany na cmentarzu w Berlinie.
W 2001 roku Werner Herzog nakręcił film o jego życiu zatytułowany "Niezwyciężony". W roli tytułowej wystąpił fiński strongman Jouko Ahola.

</doc>
<doc id="1620401" url="https://pl.wikipedia.org/wiki?curid=1620401" title="Delta (film 2008)">
Delta (film 2008)

Delta – niemiecko-węgierski dramat filmowy z 2008 roku w reżyserii Kornéla Mundruczó.

</doc>
<doc id="1620407" url="https://pl.wikipedia.org/wiki?curid=1620407" title="Barbie w Opowieści Wigilijnej">
Barbie w Opowieści Wigilijnej



</doc>
<doc id="1620408" url="https://pl.wikipedia.org/wiki?curid=1620408" title="Pyramid Head">
Pyramid Head



</doc>
<doc id="1620409" url="https://pl.wikipedia.org/wiki?curid=1620409" title="Pyramidhead">
Pyramidhead



</doc>
<doc id="1620414" url="https://pl.wikipedia.org/wiki?curid=1620414" title="Silent Hill seria">
Silent Hill seria



</doc>
<doc id="1620415" url="https://pl.wikipedia.org/wiki?curid=1620415" title="Silent Hill (seria)">
Silent Hill (seria)



</doc>
<doc id="1620416" url="https://pl.wikipedia.org/wiki?curid=1620416" title="Silent Hill 4 The Room">
Silent Hill 4 The Room



</doc>
<doc id="1620418" url="https://pl.wikipedia.org/wiki?curid=1620418" title="Silent Hill The Room">
Silent Hill The Room



</doc>
<doc id="1620419" url="https://pl.wikipedia.org/wiki?curid=1620419" title="Simão Mate Junior">
Simão Mate Junior

Simão Mate Junior (ur. 23 lipca 1988 w Maputo) – piłkarz pochodzący z Mozambiku, występuje na pozycji defensywnego pomocnika.
Kariera.
Simão swoją karierę rozpoczynał w mozambicki Clube Ferroviário de Maputo, w który występował do sezonu 2007/08. W sezonie 2007/08 przeszedł za 48 tys. € do Panathinaikosu Ateny. Zagrał w nim w 149 spotkaniach i strzelił 2 gole. W 2012 roku odszedł do Shandong Luneng.
Reprezentacja.
W 2007 roku Simão zadebiutował w reprezentacji Mozambiku.

</doc>
<doc id="1620421" url="https://pl.wikipedia.org/wiki?curid=1620421" title="Mate Junior Simao">
Mate Junior Simao



</doc>
<doc id="1620422" url="https://pl.wikipedia.org/wiki?curid=1620422" title="Silent Hill 5">
Silent Hill 5



</doc>
<doc id="1620423" url="https://pl.wikipedia.org/wiki?curid=1620423" title="Silent Hill 5 Homecoming">
Silent Hill 5 Homecoming



</doc>
<doc id="1620428" url="https://pl.wikipedia.org/wiki?curid=1620428" title="Silent Hill V">
Silent Hill V



</doc>
<doc id="1620429" url="https://pl.wikipedia.org/wiki?curid=1620429" title="Silent Hill Homecoming">
Silent Hill Homecoming



</doc>
<doc id="1620432" url="https://pl.wikipedia.org/wiki?curid=1620432" title="Kroki (powieść)">
Kroki (powieść)

Kroki (ang. "Steps") – druga powieść amerykańskiego pisarza polskiego pochodzenia, Jerzego Kosińskiego, wydana w 1968 roku.
Treść.
Książka składa się z serii epizodów, reminiscencji, dialogów, anegdot i mikrofabułek. Pomiędzy poszczególnymi fragmentami najczęściej nie ma korelacji lub są one z sobą powiązane jedynie w niewielkim stopniu. Choć tekst napisany jest w pierwszej osobie, książka nie przytacza żadnych imion bohaterów i nie ujawnia gdzie dokładnie opisywane wydarzenia mają miejsce. Główny bohater książki jawi się jednak jako człowiek zmagający się z trudami życia w represyjnym socjalistycznym kraju, a następnie próbujący odnaleźć się w kapitalistycznym zachodnim społeczeństwie. Treść przedstawia ekstremalne sytuacje szokujące brutalnością lub drastycznością erotyczną, poruszające takie tematy jak władza, dominacja, kontrola i alienacja, niejednokrotnie odwołując się do II wojny światowej.
Wydanie i odbiór.
Wydana oryginalnie w 1968 roku przez Random House w Stanach Zjednoczonych, książka początkowo poniosła klęskę komercyjną, zwłaszcza w porównaniu z debiutem autora, powieścią "Malowany ptak". Mimo to zebrała przychylne recenzje ze strony krytyków. W recenzji "The New York Times" porównano ją do twórczości pisarzy Louis-Ferdinand Céline i Franz Kafka. W roku 1969 Jerzy Kosiński otrzymał za "Kroki" prestiżowe wyróżnienie National Book Award.
Książkę przetłumaczono na inne języki i wydano m.in. w Holandii jako "Stappen" przez De Bezige Bij, we Francji jako "Les Pas" nakładem wydawnictwa Flammarion w 1969 roku, we Włoszech pod tytułem "Passi" przez wydawnictwo Mondadori w 1971 i w Turcji jako "Adımlar". W Polsce książka pierwszy raz ukazała się dopiero w 1989 roku, wydana przez Państwowy Instytut Wydawniczy jako część serii Klub Interesującej Książki.
W 1999 roku amerykański pisarz David Foster Wallace uznał "Kroki" za jedną z pięciu niedocenionych amerykańskich powieści.

</doc>
<doc id="1620433" url="https://pl.wikipedia.org/wiki?curid=1620433" title="Maksim Żaunierczyk">
Maksim Żaunierczyk

Maksim Żaunierczyk, biał. Максім Жаўнерчык, ros. Максим Жавнерчик, "Maksim Żawnierczik" (ur. 8 lutego 1985 w Soligorsku) – białoruski piłkarz, grający na pozycji pomocnika.
Jego atrybuty fizyczne to 179 cm i 70 kg. Od 2015 występuje w BATE Borysów. Wcześniej występował w klubach Szachcior Soligorsk, BATE, a następnie Kubaniu Krasnodar.

</doc>
<doc id="1620434" url="https://pl.wikipedia.org/wiki?curid=1620434" title="Kamek">
Kamek



</doc>
<doc id="1620435" url="https://pl.wikipedia.org/wiki?curid=1620435" title="Koopalings">
Koopalings



</doc>
<doc id="1620437" url="https://pl.wikipedia.org/wiki?curid=1620437" title="Shyster">
Shyster



</doc>
<doc id="1620439" url="https://pl.wikipedia.org/wiki?curid=1620439" title="Smithy">
Smithy



</doc>
<doc id="1620440" url="https://pl.wikipedia.org/wiki?curid=1620440" title="Seymour Rexite">
Seymour Rexite

Seymour Rexite, właściwie Seymour Rechtzeit (ur. 18 stycznia 1908 w Piotrkowie Trybunalskim, zm. 14 października 2002 w Nowym Jorku) – żydowski aktor i śpiewak. 
W 1920 wraz z ojcem i starszym bratem Jackiem Rechtzeitem – aktorem i tekściarzem, wyemigrował do Stanów Zjednoczonych. Kwoty imigracyjne uniemożliwiły jego matce i siostrom wyjazd do USA.
Rexite, znany był z wysokiego, słodkiego głosu tenorowego. Wykonywał tłumaczenia muzyki pop na jidysz, jak również piosenki napisane po polsku. W 1943 poślubił aktorkę Miriam Kressin, z którą był związany do jej tragicznej śmierci w 1996. Nie mieli dzieci.

</doc>
<doc id="1620443" url="https://pl.wikipedia.org/wiki?curid=1620443" title="Star Spirits">
Star Spirits



</doc>
<doc id="1620446" url="https://pl.wikipedia.org/wiki?curid=1620446" title="Toad">
Toad



</doc>
<doc id="1620450" url="https://pl.wikipedia.org/wiki?curid=1620450" title="Toadsworth">
Toadsworth



</doc>
<doc id="1620452" url="https://pl.wikipedia.org/wiki?curid=1620452" title="Waluigi">
Waluigi



</doc>
<doc id="1620458" url="https://pl.wikipedia.org/wiki?curid=1620458" title="Lucky Luke (serial animowany)">
Lucky Luke (serial animowany)

Lucky Luke – belgijsko-francusko-amerykański serial animowany opowiadający o przygodach dzielnego kowboja.
Fabuła.
Serial opowiada o przygodach Lucky Luke’a, dzielnego kowboja podróżującego po Dzikim Zachodzie. Jest on człowiekiem prawa. Lucky Luke zmaga się z niebezpiecznymi opryszkami, takimi jak Bracia Daltonowie.
Wersja polska.
Pierwsza seria (1983).
Pierwsza emisja (1991-1992), lektor na szwedzkim i angielskim dubbingu.
Tekst polski: Barbara Włodarek
Czytał: Jan Suzin
Druga emisja (1997), lektor na angielskim dubbingu.
Opracowanie: Telewizja Polska
Tekst: Maciej Guzdek na podstawie tłumaczenia Jacka Gałązki
Czytał:
Druga seria (1991).
Opracowanie wersji polskiej: Telewizja Polska S.A. – oddział w Gdańsku
Tłumaczenie:
Czytał: Jacek Labijak

</doc>
<doc id="1620478" url="https://pl.wikipedia.org/wiki?curid=1620478" title="Maciej Wilewski">
Maciej Wilewski

Maciej Wilewski (ur. 16 czerwca 1969 w Łodzi) – polski aktor telewizyjny, filmowy i teatralny.
Życiorys.
Wczesne lata.
Urodził się w Łodzi, gdzie wychowywał się w dzielnicy Bałuty. Od wczesnych lat zainteresował się teatrem. W przedszkolu w inscenizacji "Kot w butach" wystąpił w roli złego brata. Uczęszczał do łódzkiej Szkoły Podstawowej nr 17. Ukończył łódzkie Liceum Księgarskie. Dostał się dopiero za szóstym razem na studia na Wydział Aktorski PWSFTviT w Łodzi, którą ukończył w 1999. W międzyczasie prowadził Teatr „Maska”, później współtworzył „Formację Maska” w Łodzi.
Kariera.
Debiutował na kinowym ekranie jako członek bandy Skiji w sensacyjnym dramacie wojennym Władysława Pasikowskiego "Demony wojny według Goi" (1998). Stał się znany szerokiej widowni jako „Osa”, goryl lokalnego gangstera Janusza Tracza (Dariusz Kowalski) w telenoweli TVP1 "Plebania" (2000-2011). 
Wystąpił gościnnie w Teatrze Ateneum w Warszawie jako Gienrich Jagoda – zawiadujący służbami bezpieczeństwa w sztuce Ronalda Harwooda "Herbatka u Stalina" (2000) w reż. Tomasza Zygadły, który zaangażował go do roli ochroniarza w Teatrze Telewizji w przedstawieniu Józefa Hena "Błahostka" (2001). W latach 2004–2006 był związany z Teatrem Powszechnym im. Jana Kochanowskiego w Radomiu, gdzie grał nauczyciela muzyki w komedii Moliera "Mieszczanin szlachcicem" (2004) w reż. Krzysztofa Galosa, kapitana, Króla Miraż i czarodzieja Muriela w dwóch częściach bajki Bolesława Leśmiana "Przygody Sindbada Żeglarza" (2004-2005) w reż. Jacka Papisa oraz Johna Philby’ego w farsie Dave’a Freemana "Łóżko pełne cudzoziemców" (2005) w reż. Krzysztofa Galosa.
Życie prywatne.
Jest żonaty z Magdaleną, z którą ma syna.

</doc>
<doc id="1620481" url="https://pl.wikipedia.org/wiki?curid=1620481" title="Vladas Putvinskis">
Vladas Putvinskis

Vladas Putvinskis – Putvys (ur. 6 października 1873 w Rydze, zm. 5 marca 1929 w Kownie, pochowany w Kielmach) – bojar litewski, dworzanin, działacz społeczno-kulturowy, pisarz, podziemny kolporter literatury litewskiej, prekursor rybołówstwa na Litwie.
Krzewiciel kultury litewskiej.
Choć wyrastał w środowisku polskim, a w jego domu używano języka polskiego, to około roku 1900 określił swą przynależność do narodu litewskiego i wraz z żoną zaczął się uczyć języka litewskiego. Szczególnie duży wpływ wywarł na niego Povilas Višinskis. W 1899 r. założył pierwszą tajną szkołę litewską we wsi Powieżupie (lit. "Pavėžupis", nieopodal Kielm), a po kilku latach drugą w Graužikai. Łożył na utrzymanie szkół i nauczycieli, ponadto wspierał finansowo zdolniejsze dzieci w dalszej nauce. Organizował również kursy wieczorowe dla dorosłych.
Jego dwór w Powieżupiach stał się szybko ośrodkiem litewskości. Latem 1902 r. za zgodą Putvinskisa, Povilas Višinskis zorganizował tam pierwsze zebranie literatów litewskich. Później tego typu spotkania odbywały się co miesiąc. Każdy gość zobowiązany był każdorazowo przywieźć swój „paszport”, czyli niedawno napisane utwory literackie lub artykuły. W zebraniach uczestniczyli Povilas Višinskis, Julija Žemaitė, Jonas Krikščiūnas-Jovaras, Gabrielė Petkevičaitė-Bitė, Jonas Biliūnas oraz inni inteligenci i pisarze. Od 1901 r. Vladas Putvinskis sam pisywał do prasy litewskiej jako "Vladas Putvys".
Kiedy Povilas Višinskis był redaktorem gazety "Varpas" ("Dzwon"), Vladas Putvinskis wspierał materialnie jego działalność. Gościł u niego również Jonas Jablonskis, który ok. 1900 r. przygotowywał tu dla prasy „Gramatykę języka litewskiego” oraz „Pisma” Motiejusa Valančiusa. Pomagali mu w tym Antanas Smetona, Petras Avižonis oraz Julija Žemaitė.
Kolportaż literatury litewskiej.
Vladas Putvinskis w Powieżupiu stworzył jeden z największych żmudzkich ośrodków kolportażu i dystrybucji podziemnej prasy litewskiej. Dystrybucja odbywała się regularnie. Putvinskas przyjmował zamówienia od prenumeratorów, nawiązywał kontakt z drukarniami i wydawnictwami na terenie Prus Wschodnich. Mniejsze ilości druków odbierali sami adresaci, a większe transportowano konno dalej. Książki najczęściej kolportowano w Szawlach i okolicach. Działalność tę Putvinskis prowadził przez siedem lat, dopóki nie został aresztowany w 1906 r.
Polityka.
W 1902 r. w Powieżupiu odbyło się zebranie, w trakcie którego omawiano plany dotyczące założenia Litewskiej Partii Demokratycznej, która wkrótce zaczęła działać w Wilnie. Putvinskis również aktywnie uczestniczył w wydarzeniach rewolucyjnych w 1905 r., prowadził antycarską agitację. W jego dworze znajdowali schronienie uciekający zagranicę rewolucjoniści. Za tę działalność Putvinskis został aresztowany w 1906 r. i spędził kilka miesięcy w więzieniu. Drugi raz aresztowano go w 1914 r. i zesłano do wsi Woskriesiensk w pobliżu Niżnego Nowogrodu, gdzie przebywał do 1917 r. Na zesłaniu Putvinskis zainteresował się filozofią i napisał kilka artykułów na tematy filozoficzne.
Twórca związku strzeleckiego.
W 1919 r. założył Litewski Związek Strzelecki, któremu przewodniczył w latach 1919–1922.

</doc>
<doc id="1620484" url="https://pl.wikipedia.org/wiki?curid=1620484" title="Widow’s Weeds">
Widow’s Weeds

Widow's Weeds – pierwszy pełny album studyjny norweskiej grupy gothic metalowej Tristania.

</doc>
<doc id="1620485" url="https://pl.wikipedia.org/wiki?curid=1620485" title="Jurandów (Kłodzko)">
Jurandów (Kłodzko)

Jurandów, zwany także jako Goszyce (niem. "Hassitz") – historyczna dzielnica Kłodzka, położona w północno-wschodniej części miasta na prawym brzegu Nysy Kłodzkiej, będąca przed 1890 roku samodzielną wioską w hrabstwie kłodzkim.
Historycznie Jurandów składa się z trzech jednostek osadniczych, które z racji bliskiej odległości Kłodzka, silnie były związane z tym miastem od czasów średniowiecza:
Geografia.
Położenie geograficzne.
Jurandów leży w północno-wschodniej części Kłodzka, na północny wschód od centrum. Na północy graniczy z Boguszynem, zaś na wschodzie z Wojciechowicami – wioskami w gminie wiejskiej Kłodzko. Poprzez rzekę Nysę Kłodzką sąsiaduje z Ustroniem, zaś na południu graniczy z osiedlem Owcza Góra oraz Mariańską Doliną. Od centrum miasta oddalony jest o około 2 km na północny wschód.
Warunki naturalne.
Jurandów leży na prawym brzegu Nysy Kłodzkiej na wysokości ok. 290–330 m n.p.m. Jego zabudowania zasadniczą ciągną się od dworca kolejowego Kłodzko Główne na południu po dolinę potoku Dębinki na północy. Najniżej położonym terenem dzielnicy jest ujście Dębinki do Nysy Kłodzkiej w okolicy wiaduktu drogowego – Estakady Doliny Nysy Kłodzkiej, stanowiącej północną obwodnicę Kłodzka. Najwyżej położone są domy usytuowane na wzniesieniu ciągnącym się od Grzbietu Wschodniego Gór Złotych po Owczą Górę, stanowiącą naturalną południową granicę Jurandową od reszty prawobrzeżnego miasta. Z wyższych punktów roztaczają się ładne widoki na miasto i jego okolice. Spore tereny zajmują użytki rolne, w tym ogródki działkowe.
Budowa geologiczna.
W okolicy Jurandowa występują złoża chalkopirytów.
Demografia.
Ludność Jurandowa na przestrzeni stuleci kształtowała się w następujący sposób:
Ze względu na korzystne położenie oraz dość bliskie sąsiedztwo Kłodzka osada nie wyludniła się i posiadała ustabilizowaną sytuację ludnościową z wyraźną tendencją wzrostową. Pozostałe dane na temat liczby ludności, w związku z tym, że została ona przyłączona do Kłodzka podawane są wraz z jego liczbą mieszkańców.
Historia.
Prahistoria.
Daty wzmianek&lt;br&gt;o miejscowości i&lt;br&gt;jej oficjalne&lt;br&gt;nazwy według źródeł
Osadnictwo na terenie Jurandowa pojawiło się już bardzo dawno, o czym świadczy odkrycie na terenie szpitala dawnej osady kultury łużyckiej. Podczas prac archeologicznych znaleziono tam wiele fragmentów ceramiki, ślady półziemianek oraz cmentarzysko.
Później na tym obszarze istniała osada wczesnośredniowieczna, którą datuje się na okres IX-XII wieku. W trakcie badań archeologicznych odkryto także niezidentyfikowany fragment jakiejś murowanej budowli – domniemanej cylindrycznej wieży obronnej.
Średniowiecze.
Jurandów już jako wieś powstał prawdopodobnie w 1. połowie XIII wieku, w okresie przedlokacyjnym. W dokumentach po raz pierwszy pojawił się dopiero w połowie kolejnego stulecia. Wieś była zawsze związana z Kłodzkiem. Już w 1337 roku pobierano z niej czynsz na rzecz szpitala w mieście. W 1354 roku istniał tu kamieniołom i piec wapienniczy. W 2. poł. XIV wieku i XV wieku wieś należała do rycerskiego rodu von Tschetterwangów. W 1360 roku Hannus Czeterwang (Tschetterwang) kupił tu sędziostwo obejmujące swoim zasięgiem 9 prętów gruntu. W 1366 roku Hartnung von Nymancz i Albrecht Schof zawarli umowę o Jurandów za 20 kóp groszy. Tego samego roku został wymieniony z imienia niejaki Heinrich Hofemanne z Jurandowa. W 1379 roku wspomniany folwark obejmował już 13,5 pręta gruntów, a Heinrich Czeterwang płacił z niego 1 markę czynszu. Szybko wzrastała wartość majątku o czym świadczy fakt, iż w 1381 roku zapisał on swojej żonie Annie aż 100 marek (także z sędziostwa).
Około 1400 roku sędzią w Jurandowie był Heidreich. W tym czasie mieszkali tu chłopi pochodzenia czeskiego. W 1408 roki król Wacław IV Luksemburski nadał Hansowi Tschetterwange, piastującemu wówczas funkcję kłodzkiego burmistrza 3,5 łana w Jurandowie jako lenno razem z sędziostwem. W 1414 roku Nitczo ze Skiby sprzedał za 26 kóp groszy praskich swoje sędziostwo wspomnianemu wyżej Hansowi. Od 1420 roku część czynszu z Jurandowa pobierali kłodzcy augustianie. W 1423 roku jakaś część wsi posiadał niejaki Johann Tarnau z żoną Hedwige. W XV wieku we wsi powstawały folwarki i dworki podmiejskie bogatych mieszczan kłodzkich, w pobliżu których osiedlano chłopów. W 1428 roku był tu folwark, którego 1/3 należała do Hansa Moschena, 5 lat później również 1/3 posiadał Michel Tolmeczscher. Wiadomo także, że w 1450 roku tutejszym sędziom był Preither. Posiadłości w Jurandowie musiały być spore skoro w 1469 roku Anna Pannwitz ze swojej części współfinansowała budowę kościoła farnego p.w. Wniebowzięcia Najświętszej Maryi Panny w Kłodzku (10 marek groszy). W 1473 roku magister Johann z Kłodzka otrzymywał z Jurandowa 4 marki czynszu rocznie. Natomiast w 1483 roku hrabia kłodzki Henryk I Podiebradowicz potwierdził kupno folwarku przez braci Hahnten i ich siostry Hedwigi. W tym samym czasie swoje włości mieli tutaj również Longe Urban i Nickil Panewicz, a pieniądze pobierali jeszcze augustianie. W 1495 roku wymieniany jest sędzia Hans Scheibsky. Przez cały ten okres wieś należała do parafii św. Wacława w Kłodzku.
Nowożytność.
Z czasem coraz bardziej Jurandów zamieniał się w podmiejska osadę. W 1653 roku mieszkało tu 29 gospodarzy. Jednak największe zmiany zaszły tutaj dopiero w XVIII wieku, podczas gdy powstała tu wielka posiadłość magnata barona Pilatiego, który wzniósł w dolnej części wsi okazały pałac. W 1748 roku wieś należała do niego, a zamieszkiwało ją 2 kmieci, 88 zagrodników i chałupników. Potem pałac należał do hrabiego Harbuval-Chamaré. W 1762 roku podczas wojny prusko-austriackiej kwaterował w nim feldmarszałek Leopold von Daun. W 1765 roku właścicielem majątku o wartości ok. 16 tysięcy talarów był Christian Friedrich von Wrede. Mieszkało tu nadal 2 kmieci oraz 68 zagrodników i chałupników, w tym 8 rzemieślników. W 1782 roku nowym właścicielem został Ludwig Wilhelm von Schlabrendorf. Wieś liczyła 118 domów: był pałac, folwark i szkoła, a mieszkało 2 kmieci oraz 113 zagrodników i chałupników, w tym 10 rzemieślników.
XIX wiek.
W 1. połowie XIX wieku właścicielem Jurandowa była hrabina Charlotte von Fürstenburg. Wieś wsławiła się tym, że 25 czerwca 1807 roku pruski komendant twierdzy kłodzkiej podpisał w pałacu kapitulację wobec oblegających Kłodzko Francuzów. W 1840 roku wieś liczyła 96 budynków. Była tu szkoła, warzelnia, a mieszkało w niej 18 rzemieślników i 8 handlarzy. W 1870 roku właścicielami Jurandowa byli spadkobiercy hr. von Schlabrendorfa, ale rezydował tu dzierżawca Naschke. Cały majątek obejmował 602 morgi. Koło pałacu znajdowała się gospoda.
Wieś coraz bardziej łączyła się z miastem, zwłaszcza po utracie przez Kłodzko statusu twierdzy i wzniesieniu na terenie wsi dworca kolejowego Kłodzko Główne, którego teren został przyłączony do miasta, za co właściciele Jurandowa otrzymali odszkodowanie. Ostatecznie w 1890 roku wieś włączono w całości do Kłodzka. Na przełomie XIX i XX wieku wzniesiono tu duży zespół szpitalny koło wcześniejszego klasztoru i kaplicy sióstr franciszkanek.
XX wiek.
Wielkim wydarzeniem w dziejach Jurandowa było oddanie do użytku w 1925 roku, w najwyższym punkcie osady, powstałego ze składek społecznych, z inicjatywy Richarda Poppego, Młodzieżowego Ośrodka Kultury (obecnie Młodzieżowy Ośrodek Socjoterapii). Przez ośrodek ten do 1932 roku przewinęło się około 32 tysięcy osób. Poza tym wybudowano kolonię domków jednorodzinnych wzdłuż ulicy Warty w latach 1925–1939.
Po 1945 roku Jurandów został przemianowany na Goszyce. Nazwa ta teoretycznie obowiązuje do dziś, lecz tylko w odniesieniu do terenów w pobliżu dworca kolejowego. W czasie wojny światowej uszkodzony został pałac, który spłonął całkowicie w czerwcu 1971 roku. Na terenie dzielnicy powstały nowe budynki mieszkalne, zarówno bloki, jak i domy jednorodzinne. W latach 70. XX wieku rozpoczęto realizację budowy obwodnicy z wiaduktem. Rozbudowano szpital i wzniesiono też kilka nowych obiektów magazynowych i usługowych.
Po tzw. powodzi tysiąclecia, która nawiedziła m.in. ziemię kłodzką w lipcu 1997 roku, na północnym krańcu Jurandowa wzniesiono w ciągu kilku miesięcy, na przełomie 1997/1998 roku, osiedle domów dla powodzian. Otrzymało ono nazwę im. Warszawy-Centrum od głównego darczyńcy funduszy na jego budowę.
W lipcu 2012 roku rozpoczęto wznoszenie w dzielnicy nowego osiedla Warta przez firmę Virtuvion z Mysłakowic, złożonego z czterech bloków wielorodzinnych przy ulicy Zamiejskiej 26. Każdy z budynków ma składać się z trzech klatek mieszkalnych. Dotychczas wybudowano dwa z nich. Są to bloki: Zamiejska 26abc i Zamiejska 26def. Poza tym na Jurandowie intensywnie rozbudowuje się budownictwo jednorodzinne w rejonach: na południe od szpitala powiatowego oraz na wschód od ulicy Warty w kierunku osiedla Owcza Góra
Administracja.
Jurandów jest starą wsią położoną w bezpośrednim sąsiedztwie Kłodzka, do którego został przyłączony w 1890 roku, wraz z ekspansją miasta w kierunku północno-wschodnim. Od tej pory dzielił losy polityczno-administracyjne z tym miastem. Po zakończeniu II wojny światowej znalazł się w granicach Polski. Wszedł w skład województwa wrocławskiego, powiatu kłodzkiego. Po zmianach w administracji terenowej w latach 70. XX wieku Goszyce jako część Kłodzka weszły w skład województwa wałbrzyskiego. od 1999 roku ponownie reaktywowano powiat kłodzki, który wszedł w skład województwa dolnośląskiego.
Na terenie Kłodzka nie występują pomocnicze jednostki administracyjne, takie jak: osiedla, czy dzielnice, dlatego też o większości spraw decyduje samorząd miejski, którego siedziba znajduje się na pl. Bolesława Chrobrego, na Starym Mieście. Mieszkańcy wybierają do Rady Miasta sześciu radnych co 5 lat (do 2018 roku kadencja wynosiła 4 lata), tworząc okręg wyborczy nr 1, wraz z całą wschodnią częścią miasta, położoną na prawym brzegu Nysy Kłodzkiej.
Edukacja i kultura.
Jurandów jest jedyną z dawnych dzielnic Kłodzka posiadających własne zaplecze edukacyjno-oświatowe, którego tradycje sięgają dwudziestolecia międzywojennego. Powstał w tym czasie we wschodniej części dzielnicy Młodzieżowy Ośrodek Wypoczynkowo-Szkoleniowy (niem. "Jugendhof Hassitz"). Obecnie od końca lat 90. XX wieku w obiektach tych położonych przy ul. Rajskiej 1, mieści się Młodzieżowy Ośrodek Socjoterapii w Kłodzku.
Przy ul. Warty 6 działa publiczne Przedszkole nr 3, przeznaczone dla 47 podopiecznych w wieku 3–6 lat, na czele którego stoi mgr Renata Ramza. Poza tym w tym samym budynku swoją siedzibę ma Ośrodek Kształcenia Zawodowego w Kłodzku, podlegający pod Dolnośląski Zakład Doskonalenia Zawodowego we Wrocławiu. Zajmuje się on organizacja specjalistycznych kursów zawodowych dla osób pełnoletnich. Jego dyrektorem jest mgr Henryk Zajączkowski.
Na terenie Jurandowa przy ul. Zamiejskiej 24, znajduje się Szkoła Podstawowa nr 2 im. Jana Pawła II, w której kształcą się w nim dzieci w wieku 7–15 lat. Szkoła jest inicjatorem działań kulturalnych na terenie dzielnicy. Mieści się w niej też biblioteka. Dyrektorem placówki jest mgr Iwona Banyś. Po jej ukończeniu młodzież kontynuuje w zdecydowanej większości naukę w szkołach średnich położonych w centrum miasta.
Przy ul. Warty 70 znajduje się Branżowa Szkoła I Stopnia Specjalna nr 3 w Kłodzku. Jej dyrektorem jest mgr Krzysztof Szymański. Jest to szkoła publiczna, prowadząca działalność edukacyjno-wychowawczo-opiekuńczą, skierowaną do młodzieży posiadającej orzeczenie o potrzebie kształcenia specjalnego, realizującej kształcenie na poziomie szkoły branżowej I stopnia. Jest ona następcą działającej w tym miejscu Zasadniczej Zawodowej Szkoły Specjalnej. Od roku szkolnego 2018/2019 realizuje 3-letnie kształcenie zawodowe po ukończeniu 8-klasowej szkoły podstawowej lub na podbudowie gimnazjum w zawodach: kucharz, pracownik pomocniczy ślusarza.
W latach 2017–2017 przy ul. Warty 21, powstało prywatne Medyczne Centrum Kształcenia Zawodowego, będące szkołą policealną, kształcącą w takich zawodach jak m.in.: opiekun medyczny, protetyk słuchu, technik masażysta czy higienistka stomatologiczna. W budynku tym też umiejscowiona jest główna siedziba Wyższej Szkoły Medycznej w Kłodzku. Jest to pierwsza niepubliczna uczelnia na ziemi kłodzkiej, kształcąca studentów w ramach studiów licencjackich (3-letnich), magisterskich uzupełniających (2-letnich) oraz studiów podyplomowych.
Religia.
Większość mieszkańców Jurandowa stanowią wierni wyznania rzymskokatolickiego. Na Jurandowie znajduje się katolicka parafia Niepokalanego Poczęcia Najświętszej Maryi Panny, która obejmuje swoim zasięgiem również okoliczne wioski. Została ona utworzona w 1947 roku z wydzielenia z parafii Wniebowzięcia NMP. Jej siedziba znajduje się na terenie szpitala. Funkcję proboszcza sprawuje ks. mgr Krzysztof Doś. Parafia ta wchodzi w skład diecezji świdnickiej i dekanatu kłodzkiego.
Od 1964 roku przy ul. Szpitalnej 2 znajduje się Dom pw. św. Łukasza, będący kłodzkim klasztorem zgromadzenia zakonnego sióstr franciszkanek szpitalnych, posługujących w kłodzkim szpitalu od samego początku szpitala na Jurandowie. Poza tym klasztor ten przeznaczony jest także na dom dla sióstr w wieku emerytalnym.
Architektura i urbanistyka.
Główne obszary zabudowań Jurandowa i najstarsze pod względem historycznym ciągną się wzdłuż ulicy Zamiejskiej, stanowiącej kolebkę osady, przy której w dawanych czasach wznosił się najcenniejszy obiekt dzielnicy, czyli barokowy pałac. Pod koniec XIX wieku miała miejsce budowa wielkiego kompleksu szpitalnego w rejonie obecnej ulicy Szpitalnej, zaś w okresie dwudziestolecia międzywojennego trwała zabudowa ulicy Warty domami jednorodzinnymi. Ulica ta stanowiła wówczas główną drogę wyjazdową z Kłodzka w kierunku Wrocławia. W epoce Polskiej Rzeczypospolitej Ludowej wzniesiono dwa pierwsze wielorodzinne bloki mieszkalne na Jurandowie przy ulicy Zamiejskiej. Od 2012 roku na obszarze położonym na wschód od nich, trwa budowa kolejnych klatkowców przez prywatnego dewelopera w ramach Osiedla Warta. Poza tym we wschodnim rejonie ulicy Warty oraz na południe od szpitala ma miejsce sukcesywna zabudowa tych obszarów prywatnymi domkami jednorodzinne.
W skład Jurandowa wchodzi 25 ulic:
Rekreacja.
Na terenie Jurandowa przy domach jednorodzinnych istnieją niewielkie, przydomowe ogródki działkowe. Poza tym przy ulicy Podgrodzie, po jej lewej stronie umiejscowione są Państwowe Ogródki Działkowe „Rozkwit”, należące do Polskich Kolei Państwowych. Na rogu ulicy Zamiejskiej i ul. im. Warszawy-Centrum, z inicjatywy lokalnych mieszkańców powstał w latach 10. XXI wieku plac zabaw dla dzieci. Z kolei młodzież chętnie korzysta z infrastruktury sportowej (boisko do koszykówki) znajdującej się przy Szkole Podstawowej nr 2 im. Jana Pawła II.
Gospodarka.
Jurandów nie posiada zbyt rozbudowanej infrastruktury handlowej. W latach 70. XX wieku przy ul. Zamiejskiej 1, powstał niewielki pawilon handlowy zajmowany przez Pionier. Sklep spożywczy PSS „Społem”. Do tego w dzielnicy działa kilka niewielkich sklepów o charakterze osiedlowym oraz punktów usługowych, w tym m.in. warsztatów samochodowych.
Najwięcej zakładów umiejscowionych jest na terenach kolejowych kompleksu dworca Kłodzko Główne, należącego do Polskich Kolei Państwowych. Do najważniejszych z nich zaliczyć można:
Przy ul. Warty 19 swoją siedzibę ma Auto-Komplex Sp. z o.o. Jest to jedno z największych przedsiębiorstw motoryzacyjnych na obszarze ziemi kłodzkiej, które powstało w 1993 roku, przejmując istniejący w tym miejscu od lat 70. XX wieku Polmozbyt. Od czasu przejęcia placówka ta została gruntownie przebudowana i zmodernizowana. Aktualnie w jej skład wchodzą: stacja kontroli pojazdów, auto salon oraz auto serwis.
Infrastruktura.
Transport.
Przez północną granicę Jurandowa przechodzi trasa europejska nr E67, stanowiąca polską część drogi krajowej nr 8 z Kudowy-Zdroju do przejścia granicznego z Litwą w Budzisku. Jest ona także północnym fragmentem obwodnicy Kłodzka.
Dawniej przechodziła tędy ważna szosa powstała w XIX wieku, łącząca Wrocław z przejściem granicznym z Czechami w Boboszowie. Przebiegała ona przez ulice: Warty i Podgrodzie i do otwarcia w 2018 roku kłodzkiej obwodnicy miała status drogi krajowej nr 33. Obecnie wszystkie drogi na terenie Jurandowa maja charakter dróg gminnych.
Na terenie Goszyc znajduje się dworzec kolejowy Kłodzko Główne, stanowiący ważny węzeł kolejowy na ziemi kłodzkiej. Ma on charakter dworca osobowego, jak i jest ważną stacją towarową. Został oddany do użytku w 1874 roku. Krzyżują się tu dwie linie kolejowe o numerach:
Współcześnie na stacji Kłodzko Główne zatrzymują się pociągi w relacjach krajowych, jak i międzynarodowych. Są to pociągi osobowe i pospieszne. Na stacji tej zatrzymują się dziennie, składy następujących przewoźników kolejowych:
Komunikacja.
Komunikację miejską na terenie Jurandowa obsługuje prywatna firma A-Vista, która posiada tutaj na terenie zabudowań dworca Kłodzko Główne swoją bazę autobusową. Przewoźnik ten posiada na terenie dzielnicy cztery przystanki autobusowe: "Kłodzko, ul. Podgrodzie – Działki", "Kłodzko, ul. Szpitalna – Szpital", "Kłodzko, ul. Warty – Szkoła Medyczna", "Kłodzko, ul. Zamiejska – Szkoła". Pojazdy A-Visty kursują na trasie: Kłodzko/ul. Szpitalna/Szpital w kierunku Kłodzko/ul. Noworudzka/Galeria.
Przez Jurandów przebiegają także trasy komunikacji podmiejskiej i dalekobieżnej, jej organizacją zajmuje się prywatny przewoźnik Beskid Przewozy oraz PKS Kłodzko. Korzystają oni z następujących przystanków umiejscowionych na terenie dzielnicy: "Kłodzko, Przedmieście, ul. Podgrodzie" oraz "Kłodzko, ul. Warty". Dawniej linia w kierunku Boguszyna obsługiwana przez kłodzki PKS nosiła numer 2, zaś ta w kierunku Podtynia i dalej Morzyszowa nr 4.
Bezpieczeństwo.
W zakresie ochrony przeciwpożarowej oraz innych miejscowych zagrożeń – mieszkańcy Jurandowa podlegają pod rejon działania Powiatowej Straży Pożarnej oraz Komendy Powiatowej Policji w Kłodzku. Funkcję dzielnicowego pełni asp. szt. Justyna Pękosz z IV Rejonu Służbowego. Z ramienia kłodzkiej straży miejskiej IV Rejon Służbowy obsługują: st. insp. Leszek Łoś i specjalista Wojciech Szczepański.
Przy ul. Warty 19 zlokalizowany jest kłodzki oddział Wojewódzkiego Ośrodka Ruchu Drogowego w Wałbrzychu, którego głównym celem jest szkolenie przyszłych kierowców oraz nadzór nad szkoleniami w celu uzyskania prawa jazdy.
Służba zdrowia.
W dzielnicy znajduje się Szpital Powiatowy, którego początki sięgają końca XIX wieku. Stanowi on główny filar Zespołu Opieki Zdrowotnej w Kłodzku, do którego należą jeszcze: Szpital w Nowej Rudzie oraz Szpital Uzdrowiskowo-Rehabilitacyjny w Kudowie-Zdroju. W skład Szpitala Powiatowego w Kłodzku wchodzi: 10 pracowni (EEG, EKG, Endoskopii, Gastroskopii, Kolonoskopii, Mammografii, Rezonansu Magnetycznego, RTG, Tomografii Komputerowej i USG), laboratorium, 13 oddziałów (psychiatrii ogólnej, psychiatrii sądowej o podstawowym stopniu zabezpieczenia, psychiatrii o wzmożonym stopniu zabezpieczenia, ginekologiczno-położniczy, kardiologiczny, medycyny paliatywnej, noworodków, dziecięcy, urologiczny, chirurgii ogólnej, anestezjologii i intensywnej terapii, chorób wewnętrznych i neurologiczny), 5 poradni specjalistycznych (chirurgiczna, gruźlicy i chorób płuc, kardiologiczna, medycyny paliatywnej i neurologiczna) oraz pogotowia ratunkowego. W 1 dekadzie XXI wieku na wschód od szpitala oddano do użytku sanitarne lądowisko dla helikopterów.
W 2015 roku na tyłach Szpitala Powiatowego, przy ul. Szpitalnej 1a, powstało Centrum Dializ Fresenius, Ośrodek Dializ nr 48 w Kłodzku. Jest to placówka świadcząca usługi z zakresu dializoterapii. Stacja dializ wyposażona jest w nowoczesny sprzęt do prowadzenia hemodializ. Stacja dializ w Kłodzku na stałe leczy kilkudziesięciu pacjentów.

</doc>
<doc id="1620494" url="https://pl.wikipedia.org/wiki?curid=1620494" title="Sytuacja zawodowa">
Sytuacja zawodowa

Sytuacja zawodowa jest kategorią bardzo obszerną. Obejmuje ona:

</doc>
<doc id="1620498" url="https://pl.wikipedia.org/wiki?curid=1620498" title="Czynnik ludzki">
Czynnik ludzki

Czynnik ludzki – czynnik spowodowany przez konkretne jednostki i grupy ludzkie wypełniające struktury organizacyjne oraz realizujące w organizacjach zarówno obowiązki i zadania wynikające z pełnionych przez siebie ról, jak i swoje własne, prywatne cele i dążenia. Najczęściej są używane określenia, które służą podkreśleniu znaczenia ludzi dla realizacji celów organizacyjnych i uznania ich za podstawowy składnik ekonomicznej wartości organizacji. W tym znaczeniu mówi się o zasobach ludzkich.

</doc>
<doc id="1620501" url="https://pl.wikipedia.org/wiki?curid=1620501" title="Wital Radyjonau">
Wital Radyjonau



</doc>
<doc id="1620508" url="https://pl.wikipedia.org/wiki?curid=1620508" title="Chun Doo-hwan">
Chun Doo-hwan

Chun Doo-hwan (kor. 전두환, ur. 18 stycznia 1931 w Hapcheon, zm. 23 listopada 2021 w Seulu) – południowokoreański generał, polityk, dyktator. W okresie od 3 marca 1980 do 24 lutego 1988 pełnił funkcję prezydenta Korei Południowej.
Życiorys.
Pochodził z chłopskiej rodziny. W 1951 wstąpił do Koreańskiej Akademii Wojskowej, a po jej ukończeniu, w 1955, został oficerem piechoty. W 1958 poślubił Rhee Soon-ja, córkę generała brygady.
Brał udział w wojnie wietnamskiej, gdzie dowodził południowokoreańskim oddziałem. Jego pozycja w armii znacznie wzrosła w tym czasie. W 1961, po wojskowym przewrocie, w którym do władzy doszedł Park Chung-hee, Chun Doo-hwan został początkowo sekretarzem służby cywilnej (1961–1962), a następnie, w 1963, po nominalnym przywróceniu rządów cywilnych, dyrektorem personalnym Koreańskiej Centralnej Agencji Wywiadowczej. W 1978 awansował na generała brygadiera.
Po zamachu na prezydenta Park Chung-hee, jako szef dowództwa bezpieczeństwa armii prowadził śledztwo w sprawie śmierci prezydenta. Przeprowadził wówczas czystkę w armii, aresztując wiele osób, w tym swoich przeciwników politycznych. Chociaż prezydentem Korei Południowej oficjalnie był Choi Kyu-ha, realna władza znalazła się jego w rękach, zwłaszcza że w kwietniu 1980, został dyrektorem Koreańskiej Centralnej Agencji Wywiadowczej.
W maju 1980 przez Koreę przetoczyła się fala protestów przeciwko wojskowej dyktaturze. W odpowiedzi na nie, 17 maja ogłosił stan wojenny, a następnie brutalnie stłumił protesty studentów w Gwangju.
16 sierpnia 1980 prezydent Choi Kyu-ha ustąpił z urzędu i 27 sierpnia Chun Doo-hwan został wybrany nowym prezydentem. Trwający nadal stan wojenny pozwolił mu na przeforsowanie konstytucji wzmacniającej władzę prezydenta.
9 października 1983, podczas wizyty Chun Doo-hwana w Rangunie w Birmie, agenci Korei Północnej przeprowadzili nieudany zamach na jego życie. Eksplozja jednej z trzech bomb, umieszczonych w dachu mauzoleum, które zwiedzała południowokoreańska delegacja, zabiła 21 osób, w tym przedstawicieli rządu Korei.
Ze względu na regulacje konstytucyjne, niepozwalające na pełnienie funkcji prezydenta dłużej, niż przez jedną siedmioletnią kadencję, wyznaczył Roh Tae-woo na swojego następcę. Gdy objął on urząd prezydenta, Chun Doo-hwan wycofał się z polityki. W grudniu 1995 obu oskarżono o przyjmowanie łapówek podczas pełnienia urzędu prezydenta. Podczas postępowania sądowego zarzuty poszerzono o działania związane z zamachem stanu w 1979 oraz masakrą w Gwangju w 1980. W 1996 został skazany na karę śmierci, rok później wyrok zmieniono na dożywotnie więzienie. W 1997 został ułaskawiony przez prezydenta Kim Young-sama.
Zmarł 23 listopada 2021.

</doc>
<doc id="1620509" url="https://pl.wikipedia.org/wiki?curid=1620509" title="Mauricio Isla">
Mauricio Isla

Mauricio Aníbal Isla Isla (ur. 12 czerwca 1988 w Buin) – chilijski piłkarz, występujący na pozycji obrońcy w klubie CD Universidad Católica oraz w reprezentacji Chile.
Kariera klubowa.
Mauricio Isla jest wychowankiem klubu CD Universidad Católica. Po prawie dziesięciu latach spędzonych w tym zespole Chilijczyk przeprowadził się do Włoch, gdzie podpisał pięcioletni kontrakt z Udinese Calcio. W ekipie "Friulanich" zadebiutował 17 lutego 2008 w wygranym 3:1 wyjazdowym spotkaniu przeciwko Regginie Calcio, kiedy to w 87. minucie zmienił Gaetano D’Agostino. Przez cały sezon Isla rozegrał łącznie dziesięć meczów w Serie A. Udinese zakończyło ligowe rozgrywki na siódmej pozycji i zakwalifikowało się do Pucharu UEFA.
Sezon 2008/2009 chilijski pomocnik rozpoczął już jako podstawowy zawodnik swojej drużyny. Trener Pasquale Marino od początku rozgrywek korzystał z ustawienia 4–3–3 i ustawiał najczęściej Islę do gry na prawym skrzydle. Po drugiej stronie boiska grywał zazwyczaj Antonio Di Natale, natomiast pozycję środkowego napastnika pełnił Fabio Quagliarella. Oprócz Di Natale i Isli, Marino do gry na skrzydłach bardzo często wykorzystywał również Simone Pepe. W drugiej części rozgrywek Isla był ustawiany do gry na prawej obronie. Po tym, jak nowym trenerem Udinese został Gianni De Biasi i zmienił on ustawienie na 4–4–2, Isla zaczął grywać na pozycji bocznego pomocnika.
2 sierpnia 2014 został wypożyczony do Queens Park Rangers.
Kariera reprezentacyjna.
Razem z reprezentacją Chile do lat 20 Isla wywalczył brązowy medal Mistrzostw Świata U-20 2007. Na turnieju strzelił dwa gole, oba w dogrywce zwycięskiego 4:0 meczu ćwierćfinałowego z Nigerią. W seniorskiej reprezentacji Chile Isla zadebiutował 7 września 2007 w pojedynku ze Szwajcarią. Następnie razem z drużyną narodową awansował na Mistrzostwa Świata 2010 w RPA.

</doc>
<doc id="1620510" url="https://pl.wikipedia.org/wiki?curid=1620510" title="Drozdek brunatny">
Drozdek brunatny

Drozdek brunatny ("Catharus fuscescens") – gatunek krępego ptaka z rodziny drozdowatych (Turdidae). Zamieszkuje Amerykę Północną (południowa Kanada i Stany Zjednoczone), zimuje w Brazylii. Bardzo rzadko zalatuje do Europy.
Systematyka.
Wyróżniono kilka podgatunków "C. fuscescens":
Morfologia.
Upierzeniem przypomina słowika szarego. Obie płcie upierzone podobnie. Posiada charakterystyczną dla rodzaju "Catharus" dużą głowę, ale różni się mniejszą ilością kropkowania na piersi. Długość ciała 17–19 cm, masa ciała 25–43 g, rozpiętość skrzydeł wynosi 28–29 cm.
Ekologia i zachowanie.
Preferuje zarośla w lasach liściastych i mieszanych (rzadziej iglastych), zwłaszcza w pobliżu strumieni, gdzie ziemia jest wilgotna i podmokła.
Gniazdo buduje samica, zwykle na ziemi lub nisko nad ziemią, rzadko wyżej niż 1,5 metra. Może ono spoczywać w kępie trawy lub innej miękkiej roślinności, na omszałym wzgórku, pod krzakami, na przewróconym pniu lub gałęzi. Samiec w tym czasie pilnuje terytorium. W zniesieniu 1–5 (najczęściej 4) jaj koloru zielonkawoniebieskiego, czasami brązowo nakrapianych. Okres inkubacji trwa 10–14 dni. Młode są w pełni opierzone po 10–12 dniach od wyklucia.
W okresie lęgowym zjada głównie owady i inne bezkręgowce; późnym latem i jesienią przeważnie owoce jagodowe. Jego ofiarą padają chrząszcze, mrówki, osy, gąsienice, koniki polne, muchy i inne owady, czasami także małe żaby i salamandry.
Wydaje miękkie „wi-juu”.
Status.
Międzynarodowa Unia Ochrony Przyrody (IUCN) uznaje drozdka brunatnego za gatunek najmniejszej troski (LC – "least concern") nieprzerwanie od 1988 roku. Organizacja Partners in Flight szacuje liczebność populacji lęgowej na 11 milionów osobników. Trend liczebności populacji jest spadkowy.

</doc>
<doc id="1620514" url="https://pl.wikipedia.org/wiki?curid=1620514" title="Liuwa II">
Liuwa II

Liuwa II (ur. prawdopodobnie w 583, zm. w 603) – król Wizygotów w latach 601–603.
Liuwa II objął tron po śmierci ojca, Rekkareda I, w wieku osiemnastu lat. Jego panowanie trwało dwa lata – w 603 roku został zorganizowany zamach, który doprowadził do obalenia króla i jego śmierci, prawdopodobnie wskutek obcięcia prawej dłoni.
Władzę po Liuwie II objął przywódca spisku – Witeryk.

</doc>
<doc id="1620516" url="https://pl.wikipedia.org/wiki?curid=1620516" title="Waler Szantałosau">
Waler Szantałosau

Waler Dźmitryjewicz Szantałosau (biał. Валер Дзьмітрыевіч Шанталосаў, ros. Валерий Дмитриевич Шанталосов, "Walerij Dmitrijewicz Szantałosow"; ur. 15 marca 1966 w Mińsku) – białoruski piłkarz, grający na pozycji bramkarza, reprezentant Białorusi.
Jego atrybuty fizyczne to 188 cm i 88. W reprezentacji Białorusi wystąpił 26 razy. Występował w klubach jak: Dynama-2 Mińsk, Dniapro Mohylew, Liepājas Metalurgs, Daugava Ryga, Lokomotiw-NN Niżny Nowogród, Bałtika Kaliningrad, Torpedo Moskwa, Biełszyna Bobrujsk i Tobył Kostanaj, w którym zakończył karierę w 2005 roku.
Byłemu bramkarzowi reprezentacji Białorusi postawiono zarzuty dotyczące sprzedaży meczów reprezentacji 6 września 2003 z Czechami (1:3) oraz 10 września 2003 z Mołdawią (0:1). 19 stycznia 2008 na podstawie decyzji sądu został zdyskwalifikowany.

</doc>
<doc id="1620520" url="https://pl.wikipedia.org/wiki?curid=1620520" title="Darsonwalizacja">
Darsonwalizacja

Darsonwalizacja, arsonwalizacja (fr. darsonvalisation)- w medycynie – jedna z metod przy leczeniu chorób za pomocą prądów o wielkiej częstotliwości. Nazwana tak została na cześć francuskiego lekarza Jacques'a Arsène'a d'Arsonvala, wynalazcy tej metody.
Metoda ta jest wykorzystywana w przypadku masażu ciała. Obecnie jest ona wypierana przez inną dziedzinę – diatermię.

</doc>
<doc id="1620521" url="https://pl.wikipedia.org/wiki?curid=1620521" title="Arsonwalizacja">
Arsonwalizacja



</doc>
<doc id="1620523" url="https://pl.wikipedia.org/wiki?curid=1620523" title="Drużynowe Mistrzostwa Polski na Żużlu 1991">
Drużynowe Mistrzostwa Polski na Żużlu 1991

Drużynowe Mistrzostwa Polski na Żużlu 1991 – 44. edycja drużynowych mistrzostw Polski, organizowanych przez Polski Związek Motorowy (PZM). W sezonie 1991, po zmianach w regulaminie, do rozgrywek pierwszej ligi przystąpiło osiem zespołów, natomiast w drugiej lidze walczyło dwanaście drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1991. Obrońcą tytułu z poprzedniego sezonu jest Apator Toruń. W tym roku triumfował Morawski Zielona Góra.

</doc>
<doc id="1620524" url="https://pl.wikipedia.org/wiki?curid=1620524" title="Cerkiew św. Wasyla Wielkiego w Brylińcach">
Cerkiew św. Wasyla Wielkiego w Brylińcach

Cerkiew św. Wasyla Wielkiego w Brylińcach – murowana filialna cerkiew greckokatolicka, znajdująca się w Brylińcach.
Została zbudowana (w miejscu starszej murowanej cerkwi z 1883, zniszczonej w czasie I wojny światowej) w 1929. Cerkiew należała do greckokatolickiej parafii w Cisowej. 
Po wojnie użytkowana jako kościół rzymskokatolicki. Pełni funkcję kościoła filialnego parafii w Olszanach

</doc>
<doc id="1620525" url="https://pl.wikipedia.org/wiki?curid=1620525" title="Modrak (ptak)">
Modrak (ptak)

Modrak, modrak śródziemnomorski ("Monticola solitarius") – gatunek ptaka z rodziny muchołówkowatych (Muscicapidae). Zamieszkuje południową i wschodnią Eurazję oraz północną Afrykę. Nie jest zagrożony.
Systematyka.
Po raz pierwszy zgodnie z zasadami nazewnictwa binominalnego gatunek ten opisał w 1758 roku Karol Linneusz w 10. edycji "Systema Naturae". Autor nadał mu nazwę "Turdus solitarius". Jako miejsce typowe wskazał Orient (czyli kraje wschodnie), co później zmieniono na Włochy, gdyż stamtąd pochodził okaz opisany w cytowanej przez Linneusza wcześniejszej pracy Willughby’ego. Obecnie gatunek zaliczany jest do rodzaju "Monticola".
Wyróżnia się pięć podgatunków. Niektórzy autorzy proponują podział taksonomiczny "Monticola solitarius" i wyodrębnienie wschodnich podgatunków ("philippensis", "pandoo" i "madoci") do osobnego gatunku "Monticola philippensis".
Zasięg występowania.
Modrak występuje w zależności od podgatunku:
W Polsce wyjątkowy gatunek lęgowy – odnotowano go na terenie kraju jedyny raz 11 VI 1947 roku w Tatrach. Nie jest zaliczany do awifauny krajowej.
Morfologia.
Długość ciała ok. 20 cm, rozpiętość skrzydeł 30–37 cm. Występuje wyraźny dymorfizm płciowy. Samiec w szacie godowej jest ciemnoniebieski z ciemnoszarymi skrzydłami, w szacie spoczynkowej skrzydła również są ciemne, ale jest granatowy. Samica z wierzchu jest szaro-ciemnobrązowa, skrzydła poza barkówkami są ciemnoszare, a głowa szaro-brązowa. Brzuch jest biało i brązowo łuskowany. U obu płci nogi i dziób są szare. Samica jest podobna do samicy nagórnika.
Tryb życia.
Jest płochliwy. Zamieszkuje skaliste wybrzeża, wąwozy. Żywi się owadami drobnymi zwierzętami, np. dżdżownicami i jaszczurkami. Lęgi odbywa w akwenie Morza Śródziemnego. Jego gniazdo jest położone w szczelinach skalnych, albo zagłębieniach murów. Samica składa 4–5 jaj.
Status.
IUCN uznaje modraka za gatunek najmniejszej troski (LC, "Least Concern"). Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 1–4 milionów dorosłych osobników. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za prawdopodobnie stabilny.

</doc>
<doc id="1620526" url="https://pl.wikipedia.org/wiki?curid=1620526" title="Uniwersytet Baylora">
Uniwersytet Baylora

Uniwersytet Baylora (ang. Baylor University) – amerykańska uczelnia niepubliczna w mieście Waco w Teksasie, założona w 1845 roku i nieprzerwanie prowadzona przez baptystów.
Patronem uniwersytetu jest Robert Emmett Bledsoe Baylor (pastor baptystyczny, teksański sędzia okręgowy i polityk), który w największym stopniu przyczynił się do jego powstania.

</doc>
<doc id="1620528" url="https://pl.wikipedia.org/wiki?curid=1620528" title="I Lubuskie Lato Filmowe">
I Lubuskie Lato Filmowe

I Lubuskie Lato Filmowe – pierwsza edycja najstarszego polskiego festiwalu filmowego odbyła się w roku 1969 w Łagowie w województwie lubuskim.
Jury konkursu przyznało nagrodę Syrenki Warszawskiej dla filmu "Wszystko na sprzedaż" w reżyserii Andrzeja Wajdy, jako najlepszego polskiego filmu w sezonie (1 stycznia 1968 - 31 maja 1969 roku). 

</doc>
<doc id="1620529" url="https://pl.wikipedia.org/wiki?curid=1620529" title="Nadleśnictwo Radymno">
Nadleśnictwo Radymno



</doc>
<doc id="1620530" url="https://pl.wikipedia.org/wiki?curid=1620530" title="Povilas Višinskis">
Povilas Višinskis

Povilas Višinskis (pl. Paweł Wyszyński, ur. 28 czerwca 1875 w Ušnėnai (nieopodal Kielm), zm. 23 kwietnia 1906 r. w Berlinie) – pisarz litewski, dziennikarz, reżyser, propagator kultury litewskiej, działacz polityczny. Pseudonimy literackie: "A. – s", " Blinda", "P – V", "P. A.", "Apaštalas", "P. Šiaulietis".
Życiorys.
Po zakończeniu gimnazjum w Szawlach w 1894 r. zaczął studiować na wydziale nauk przyrodniczych w Petersburgu. Należał do litewskiego związku studentów, który wówczas skupiał około 40 członków, pisywał do gazet "Ūkininkas" ("Gospodarz") oraz "Varpas" ("Dzwon"). W latach 1894 - 1898 był członkiem petersburskiej grupy Litewskiej Partii Socjaldemokratycznej. W 1896 r. napisał charakterystykę antropologiczną Żmudzinów. W 1897 r. badał w okolicach Użwent folklor oraz uczył miejscowych chłopów pisania. W 1898 r. zwołał konferencję studentów litewskich w Szawlach w celu omówienia problemów redakcji gazet „Varpas“ i „Ūkininkas“.
W 1899 r. reżyserował spektakl „Amerika pirtyje“ ("Ameryka w łaźni") w Połądze. 
W 1900 r., po śmierci Vincasa Kudirki przejął redagowanie obu gazet „Varpas“ ir „Ūkininkas“. Był jednym z założycieli Litewskiej Partii Demokratycznej, której fundamentem programowym stało się „Credo“ opublikowane przez Višinskasa na łamach gazety „Varpas“.
W 1904 r. przeniósł się do Wilna i redagował dział literacki gazety „Vilniaus žinios“ ("Wiadomości wileńskie"). Razem z Vladasem Putvinskisem i innymi działaczami założył wydawnictwo „Šviesa“ ("światło").

</doc>
<doc id="1620531" url="https://pl.wikipedia.org/wiki?curid=1620531" title="Ozeasz (król Izraela)">
Ozeasz (król Izraela)

Ozeasz, Hoszea (, zdrobnienie od Jehoszua, „Jahwe jest zbawieniem"; asyr. Ausi) − dziewiętnasty i ostatni król Izraela (państwa północnego), syn Eli, opisywany w 2 Księdze Królewskiej. Panował w latach 732–722 p.n.e.
Według Biblii Ozeasz objął rządy w Izraelu w wyniku przewrotu pałacowego przeciwko Pekachowi. Król Asyrii, Tiglat-Pileser III, przypisuje sobie ustanowienie go królem. Giuseppe Ricciotti uważa, że stał się on królem za sprawą stronnictwa proasyryjskiego i za zgodą władcy Asyrii. Ozeasz panował w państwie okrojonym do samej tylko Samarii – reszta kraju została przyłączona do Asyrii w wyniku wojny syro-efraimskiej. Początkowo był wierny Asyrii i płacił jej regularnie trybut w wysokości 10 talentów złota i 100 talentów srebra. Później jednak zaprzestał płacenia daniny i sprzymierzył się z Egiptem. Wtedy Salmanasar V wyruszył przeciwko Ozeaszowi, zdobył Samarię i całkowicie przyłączył Izrael do Asyrii. Sam król został wzięty do niewoli i prawdopodobnie stracony.

</doc>
<doc id="1620532" url="https://pl.wikipedia.org/wiki?curid=1620532" title="Via Alpina">
Via Alpina

Via Alpina – sieć pięciu pieszych szlaków turystycznych poprowadzonych w Alpach na terenie ośmiu państw: Szwajcarii, Francji, Monako, Włoch, Liechtensteinu, Niemiec, Austrii i Słowenii.
Najdłuższy, oznaczony kolorem czerwonym szlak podzielony jest na 161 jednodniowych etapów i przebiega z Triestu we Włoszech do Monako. Ponadto wytyczono również szlak niebieski (61 etapów), zielony (13 etapów), żółty (40 etapów) i fioletowy (66 etapów). Łączna długość wytyczonych tras przekracza 5000 km.

</doc>
<doc id="1620533" url="https://pl.wikipedia.org/wiki?curid=1620533" title="Il quinto mondo">
Il quinto mondo

Lorenzo 2002: Il quinto mondo – jest trzynastym albumem Lorenza Jovanottiego.
Płyta.
Dominującym elementem "Il quinto modno" są zagadnienia polityczne. Artysta porusza problem tolerancji, szacunku, solidarności wobec ludzi, którzy nie mają szczęścia ("Noi", "Il quinto mondo"). Ważne jest dla niego także zagadnienie ekologii i ochrony środowiska ("Albero di mele"), a także łamanie praw człowieka, tylko po to, aby odnieść korzyści majątkowe ("La vita vale"). Z drugiej strony Jovanotti porusza temat miłości : "Ti sposerò", "Morirò d'amore", "Canzone d'amore esagerata" i "(Storia di un) corazòn".

</doc>
<doc id="1620538" url="https://pl.wikipedia.org/wiki?curid=1620538" title="Witeryk">
Witeryk

Witeryk (zm. 610) – król Wizygotów w latach 603–610.
Witeryk doszedł do władzy, dzięki udanemu zamachowi na poprzedniego króla Liuwę II. Prawdopodobnym motywem spisku było odzyskanie wpływów i majątków utraconych za panowanie króla Rekkareda I. Z czasów panowania Witeryka znane są dwa fakty. Pierwszym z nich, wspomniany w "Historia Gothorum", jest prowadzenie dalszych walk z Bizantyjczykami. Drugim zaś - incydent związany z zamążpójściem córki Witeryka, Ermenbergi. Otóż wizygocka królewna miała poślubić władcę wschodnich Franków - Teuderyka II. Ten jednak odesłał kandydatkę na żonę, wkrótce po jej przybyciu. Znieważony Witeryk zawiązał sojusz, skierowany przeciwko Teuderykowi, z Teudebertem II, władcą Burgundów i Agilulfem, władcą Longobardów. Przymierze to obowiązywało również za czasów panowania kolejnego, wizygockiego króla – Gundemara.

</doc>
<doc id="1620540" url="https://pl.wikipedia.org/wiki?curid=1620540" title="Cerkiew św. Mikołaja w Leszczynach">
Cerkiew św. Mikołaja w Leszczynach

Cerkiew św. Mikołaja w Leszczynach – drewniana filialna cerkiew greckokatolicka, znajdująca się w Leszczynach.
Została zbudowana (w miejscu starszej drewnianej cerkwi z 1816) w 1886. Cerkiew należała do parafii w Makowej. 
Po wojnie wyremontowana i użytkowana przez kościół rzymskokatolicki.
Od 2017 r. cerkiew znajduje się na liście zabytków województwa podkarpackiego (nr rej.: A-1508 z 18.12.2017.).

</doc>
<doc id="1620543" url="https://pl.wikipedia.org/wiki?curid=1620543" title="Headlines (Friendship Never Ends)">
Headlines (Friendship Never Ends)

Headlines (Friendship Never Ends) – pierwszy singiel grupy muzycznej Spice Girls po reaktywacji zespołu w 2007 roku. Wydany został na albumie "Greatest Hits".
Teledysk.
Muzyczne wideo rozpoczyna się powolnym wejściem po otwarciu mosiężnych drzwi Spice Girls. Każda z nich, ubrana w eleganckie stroje zajmuje swoje miejsca:
Podczas śpiewu Spicetki co chwila zamieniają się miejscami i mają inny strój. W paru momentach wszystkie ukazane są na czarnym tle, śpiewając. Śpiew rozpoczyna Emma, następnie włącza się Geri. Po refrenie solo śpiewają kolejno Mel C i Victoria, a Mel B śpiewa w tle, z wyjątkiem końca: „... and I'm giving it all... and I'm giving it all to you”.

</doc>
<doc id="1620549" url="https://pl.wikipedia.org/wiki?curid=1620549" title="Książę Argai">
Książę Argai

Książę Argai (ang. "Argai: The Prophecy", 2000) – francuski serial animowany dawniej emitowany w Polsce na kanale Tele 5.
Fabuła.
Serial opowiada o nieszczęśliwej miłości Argai i Angel. Królowa Orial rzuca zaklęcia na młode dziewczęta, które zapadają w głęboki sen. Traf chciał, że padło także na księżniczkę. Zrozpaczony książę udaje się do mnicha, który mówi mu o przepowiedni, że uratuje ukochaną pod warunkiem, że uda się w podróż w czasie.

</doc>
<doc id="1620553" url="https://pl.wikipedia.org/wiki?curid=1620553" title="Morta Zauniūtė">
Morta Zauniūtė

Morta Zauniūtė (22 marca 1875 r. w Rakaičiai, niedaleko Pakalnė w Prusach Wschodnich – 10 stycznia 1945 r. (?) w Niemczech) – działaczka na rzecz kultury litewskiej w Prusach Wschodnich, poetka. W 1902 r. otworzyła w Tylży księgarnię litewską, w której zaopatrywali się kolporterzy przemycający zakazaną literaturę litewską do Imperium Rosyjskiego. Wspierała działalność Litewskiej Partii Socjaldemokratycznej, organizowała transport prasy socjaldemokratycznej i komunistycznej.

</doc>
<doc id="1620555" url="https://pl.wikipedia.org/wiki?curid=1620555" title="Cerkiew św. Dymitra w Korytnikach">
Cerkiew św. Dymitra w Korytnikach

Cerkiew św. Dymitra w Korytnikach – murowana parafialna cerkiew greckokatolicka, znajdująca się w Korytnikach.
Została zbudowana w 1886 w miejscu starszej drewnianej cerkwi. Do parafii należała również filialna cerkiew w Krasicach, a sama parafia do dekanatu niżankowskiego, a od 1895 do dekanatu przemyskiego.
Po wojnie cerkiew użytkowana przez kościół rzymskokatolicki jako kościół filialny pw. św. Maksymiliana Kolbe parafii św. Marcina w Krasiczynie.

</doc>
<doc id="1620556" url="https://pl.wikipedia.org/wiki?curid=1620556" title="Hans von Freden">
Hans von Freden

Hans von Freden (ur. 18 marca 1892 w Berlinie, zm. 30 października 1919 w Szczecinie) – as lotnictwa niemieckiego Luftstreitkräfte z 19 potwierdzonymi zwycięstwami w I wojnie światowej. Należał do zaszczytnego grona Balloon Buster z 9 zestrzelonymi balonami obserwacyjnymi.
Życiorys.
Zgłosił się do wojska z momentem wybuchu wojny. Został przydzielony do 18 Pułku Artylerii Polowej i od 19 października brał udział w walkach. W 1915 roku został promowany na wachmistrza. Od stycznia 1915 roku dowodził wozem bojowym z działkiem przeciwlotniczym "Flakzug 64". Później został przeniesiony na stanowisko dowódcy "Flakzug 26". W 1916 roku przeszedł szkolenie jako obserwator w Feldflieger-Abteilung 48, po którym od początku sierpnia 1916 roku został przydzielony do FFA 10. W jednostce służył 10 miesięcy. W czerwcu 1917 roku został skierowany na kurs pilotażu. W końcu listopada 1917 roku został skierowany do Jagdstaffel 1 na front włoski. Pierwsze zwycięstwo odniósł dopiero w styczniu 1918 roku. 8 marca mając na koncie trzy zwycięstwa został przeniesiony do Jagdstaffel 72 na front zachodni. Po powrocie swojej macierzystej jednostki na front zachodni von Freden dołączył do niej 26 marca. 11 czerwca został przeniesiony do Jagdstaffel 50 na stanowisko jej dowódcy eskadry. Obowiązki swe pełnił do końca wojny osiągając łącznie 20 potwierdzonych zwycięstw.
Po zakończeniu wojny pozostał w lotnictwie. Przeżywszy ponad cztery lata na wielu frontach I wojny światowej, zmarł 30 października 1919 roku w wyniku zachorowania na grypę tzw. hiszpankę.
Był nominowany do najwyższego odznaczenia pruskiego, Pour le Mérite, jednak upadek Cesarstwa Niemieckiego uniemożliwił mu jego nadanie.

</doc>
<doc id="1620561" url="https://pl.wikipedia.org/wiki?curid=1620561" title="Szmuel Cwi Hirsz Danziger">
Szmuel Cwi Hirsz Danziger

Szmuel Cwi Hirsz Danziger (ur. 1856, zm. 9 października 1923 w Aleksandrowie Łódzkim) – rabin, trzeci cadyk chasydzkiej dynastii Aleksander.
Był synem Jechiela Danzigera i wnukiem Szragi Fajwla Danzigera z Grójca, założyciela dynastii. Po śmierci swego brata Jerachmiela Izraela Izaaka w 1910 roku został cadykiem w Aleksandrowie Łódzkim. Był współautorem (wraz z braćmi Jerachmielem Izraelem Izaakiem i Becalelem Jairem z Łodzi) dzieła "Jismach Israel" (hebr. "Raduj się Izraelu"), opublikowanego w 1911 roku oraz autorem dzieła "Tiferes Szmuel" (hebr. "Chwała Szmuela").
Jest pochowany na cmentarzu żydowskim w Aleksandrowie Łódzkim. Jego następcą został syn Izaak Menachem Mendel Danziger.

</doc>
<doc id="1620562" url="https://pl.wikipedia.org/wiki?curid=1620562" title="Pieter van Laer">
Pieter van Laer

Pieter van Laer (lub Laar; ur. 1599 lub wcześniej w Haarlem, zm. ok. 1642 tamże) – niderlandzki malarz, reprezentant szkoły malarstwa holenderskiego.
Nie ma pewnych informacji na temat jego młodości, w 1623 wyjechał do Francji, a w latach 1625–1639 pracował w Rzymie. Był liderem Schildersbent, stowarzyszenia artystycznego malarzy holenderskich i flamandzkich mieszkających w Rzymie. Po powrocie do Holandii, mieszkał głównie w Amsterdamie i Haarlemie, gdzie zmarł około 1642.
Włosi nazywali go "Il Bamboccio", co w wolnym tłumaczeniu oznacza kukiełkę lub marionetkę. Przezwisko oddawało wygląd malarza, który miał zdeformowane i nieproporcjonalne ciało i był niewielkiego wzrostu. Pieter van Laer malował głównie niewielkie sceny rodzajowe ilustrujące życie pospólstwa. Były to sceny uliczne, przedstawienia biesiad, jarmarków i bójek, bohaterami jego obrazów byli chłopi, sklepikarze, rzemieślnicy i pospolici złodzieje. Artysta miał wielu naśladowców, których we Włoszech nazywano "bambocciantami", a malowane przez nich barwne sceny rodzajowe określano jako "bambocciaty". Wśród licznych malarzy tworzących pod jego wpływem najczęściej wymieniani są: Jan Steen, Philips Wouwerman, Alessandro Magnasco i Giacomo Ceruti.
W Muzeum Narodowym w Warszawie znajdują się dwie bambocciaty — "Pasterz i praczki przy źródle" i "Odpoczynek wędrowców w grocie".

</doc>
<doc id="1620565" url="https://pl.wikipedia.org/wiki?curid=1620565" title="Boana">
Boana

Boana – rodzaj płaza bezogonowego z podrodziny Cophomantinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w tropikach Ameryki Środkowej i Południowej od Nikaragui do Argentyny, zamieszkuje również Trynidad i Tobago.
Systematyka.
Podział systematyczny.
Do rodzaju należą następujące gatunki:
Nazwy nieprzypisane do żywej lub wymarłej populacji ("nomina inquirenda"):

</doc>
<doc id="1620566" url="https://pl.wikipedia.org/wiki?curid=1620566" title="OCO">
OCO



</doc>
<doc id="1620570" url="https://pl.wikipedia.org/wiki?curid=1620570" title="Bhudewi">
Bhudewi

Bhudewi, Bhumi-Dewi – hinduska bogini ziemi, w mitologii indyjskiej małżonka Wisznu w jego inkarnacji jako Waraha (dzik). Jej synem jest demon Narakasura, zabity przez Krysznę, które to zdarzenie jest świętowane podczas Diwali. Jest również matką Sity, która po urodzeniu została znaleziona w bruździe świezo zaoranej ziemi. Obok Śridewi, Bhudewi jest uważana za jedną z dwóch form bogini Lakszmi, w jej aspekcie płodności.
Ikonografia.
Bhudewi jest często przedstawiana jako siedząca na kwadratowej platformie, spoczywającej na czterech słoniach, co ma symbolizować cztery strony świata. Gdy jest przedstawiona z czterema rękami, trzyma w nich owoc granatu, naczynie z wodą, jedną miseczkę z ziołami leczniczymi a drugą z jarzynami. W wersji z dwoma rękami, w prawej dłoni trzyma niebieski lotos nocny ("komud"), natomiast lewa ręka jest ułożona w formie abhajamudra (gest nieustraszoności).

</doc>
<doc id="1620572" url="https://pl.wikipedia.org/wiki?curid=1620572" title="Łóżko (album)">
Łóżko (album)

Łóżko – ósmy album studyjny zespołu Maanam wydany we wrześniu 1996 roku nakładem wytwórni Kamiling Co i Pomaton EMI.
Płyta odniosła podobny sukces komercyjny co poprzednia, sprzedając się w nakładzie 200 tysięcy egzemplarzy. Album był promowany przez widowisko muzyczne pod tym samym tytułem.
Nagrania uzyskały status dwukrotnie platynowej płyty.
W 2013 roku album ukazał się na płycie winylowej.
Wiesław Królikowski (Tylko Rock):
Kamil Sipowicz:

</doc>
<doc id="1620574" url="https://pl.wikipedia.org/wiki?curid=1620574" title="Izaak Menachem Mendel Danziger">
Izaak Menachem Mendel Danziger

Izaak Menachem Mendel Danziger (ur. 1880 w Aleksandrowie Łódzkim, zm. 1943 w Treblince) – rabin, czwarty cadyk chasydzkiej dynastii Aleksander.
Życiorys.
Był synem Szmuela Cwi Hirsza Danzigera, wnukiem Jechiela Danzigera i prawnukiem Szragi Fajwla Danzigera z Grójca, założyciela dynastii. Po śmierci swego ojca w 1923 roku został cadykiem w Aleksandrowie Łódzkim. Jego zasługą była rozbudowa wielu szkół religijnych w Łodzi i Aleksandrowie. W przeciwieństwie do wielu przywódców chasydzkich nie interesował się działalnością polityczną. Był autorem dzieła "Akeidas Jicchok".
Podczas II wojny światowej nie zgodził się na wyjazd do Palestyny. Zdążył opuścić Aleksandrów przed wysiedleniem w styczniu 1940 roku. Początkowo ukrywał się w Łodzi, u jednego ze swoich chasydów przy ulicy Piotrkowskiej. Aby nie rzucać się w oczy, nosił polski strój, nie zgolił jednak brody, którą podobno zakrywał chusteczką. Gdy zaczęło poszukiwać go Gestapo, przewieziono go wraz z najbliższą rodziną do Warszawy. Latem 1940 roku zamieszkał w Otwocku. Następnie został przesiedlony do warszawskiego getta. W 1943 roku został wywieziony do obozu zagłady w Treblince, gdzie zginął.
Jego następcą został Jehuda Mosze Tyberg-Danziger, zięć Becalela Jaira Danzigera z Łodzi, który przeniósł siedzibę dynastii do Bene Berak.

</doc>
<doc id="1620576" url="https://pl.wikipedia.org/wiki?curid=1620576" title="II Lubuskie Lato Filmowe">
II Lubuskie Lato Filmowe

II Lubuskie Lato Filmowe – druga edycja najstarszego polskiego festiwalu filmowego odbyła się w roku 1970 w Łagowie w województwie lubuskim.
Podczas trwania "Lubuskiego Lata Filmowego" wśród widzów ogłoszono plebiscyt na najpopularniejszy film sezonu, który przeprowadzony został w Łagowie, Gorzowie, Głogowie, Nowej Soli, Zielonej Górze i Żarach. W wyniku ankiety pierwsze miejsce zajął film "Jak rozpętałem drugą wojnę światową" w reżyserii Tadeusza Chmielewskiego, natomiast na drugim miejscu uplasował się obraz "Album polski" w reżyserii Jana Rybkowskiego.
Społeczne Jury.
Społeczne Jury Reprezentantów Widzów Festiwalu Filmów Fabularnych Łagów 1970:
Jury jednogłośnie przyznało główną nagrodę konkursu Złote Grono dla reżysera Kazimierza Kutza za film "Sól ziemi czarnej".
Jury fachowców.
Jury fachowców z poszczególnych dziedzin filmu:
Jury spośród 24 filmów fabularnych wyświetlanych w kinach w sezonie 1 czerwca 1969 – 31 maja 1970 roku, przyznało nagrody Złotego Grona w kategoriach:
Najlepsze zdjęcia.
ex aequo:
Klub Krytyki Filmowej.
Jury Klubu Krytyki Filmowej przy Stowarzyszeniu dziennikarzy Polskich:
Nagroda Syrenki Warszawskiej.
W kategorii film polski:
W kategorii film zagraniczny:

</doc>
<doc id="1620582" url="https://pl.wikipedia.org/wiki?curid=1620582" title="National Gallery of Art w Waszyngtonie">
National Gallery of Art w Waszyngtonie



</doc>
<doc id="1620584" url="https://pl.wikipedia.org/wiki?curid=1620584" title="Jurgis Bielinis">
Jurgis Bielinis

Jurgis Bielinis (pseudonimy: Bieliakas, Jakulis), 16 marca 1846 r. w Purwiszkach, rejon Birży – 18 stycznia 1918 r. w Katinai, gm. Johaniszkiele, obecnie rejon poswolski, pochowany w miejscowości Suostas, niedaleko Birży) – publicysta litewski, kolporter literatury podziemnej, współpracownik redakcji gazet „Aušra“ i „Varpas“.
Życiorys.
Uczył się prywatnie w Szawlach i Mitawie, w 1872 r. skończył niemiecką szkołę podstawową w Rydze. W 1873 r. zajął się przemytem literatury litewskiej z Prus do zaboru rosyjskiego, był łącznikiem pomiędzy Maciejem Wołonczewskim ("Motiejus Valančius") a wydawcą literatury litewskiej w Prusach, Janem Zabermanem. Od 1890 r. prześladowany przez władze, opuścił rodzinne strony i zajął się profesjonalnie przemytem literatury litewskiej.
Począwszy od roku 1885 stworzył sieć dystrybucji literatury litewskiej, obejmującą zachodnią i środkową część Litwy, a także Łatgalię. W ciągu 31 lat aktywnej działalności sam lub z pomocnikami przemycił przez granicę niemal połowę wszystkich pozycji literackich, jakie były wówczas drukowane w Prusach Wschodnich. Pięciokrotnie wpadł w ręce żandarmów carskich, lecz zawsze udawało mu się uciec. Za jego złapanie władze wyznaczyły sporą nagrodę. Bielinis wszedł do historii litewskiego ruchu narodowowyzwoleńczego jako najbardziej wyrazisty prototyp kolportera literatury podziemnej.
Jurgis Bielinis współpracował z gazetami „Aušra“ ("Jutrzenka"), „Varpas“ ("Dzwon"), „Ūkininkas“ ("Gospodarz"), „Tėvynės sargas“ ("Strażnik ojczyzny"), „Vilniaus žinios“ ("Wiadomości wileńskie"). Sam wydawał nieperiodyczną gazetkę „Baltasis erelis“ ("Orzeł Biały"). Jako jeden z pierwszych głosił ideę niepodległości litewskiej, jedności narodu litewskiego, krytykował dworzan za wyzysk chłopów. Propagował naiwne idee monarchistyczne wierząc, że dyplomatyczna pomoc państw zachodnich pomoże stworzyć państwo litewskie, dowodzone przez króla wywodzącego się ze stanu chłopskiego.

</doc>
<doc id="1620585" url="https://pl.wikipedia.org/wiki?curid=1620585" title="Mirosław Owoc">
Mirosław Owoc

Mirosław Owoc (ur. 9 października 1936 w Gnieźnie) – polski naukowiec, wykładowca akademicki, profesor nauk prawnych na Wydziale Prawa i Administracji UAM w Poznaniu.
Życiorys.
Od 1955 zawodowo związany z Uniwersytetem im. Adama Mickiewicza, początkowo jako pracownik fizyczny. W 1958 ukończył studia z zakresu chemii, a dwa lata później został absolwentem prawa na tej uczelni.
W 1966 obronił doktorat, habilitował się w 1975. W 1992 otrzymał tytuł profesora nauk prawnych. W połowie lat 60. odbył również aplikację sądową. Na UAM zajmował kolejno stanowiska asystenta, adiunkta, docenta, profesora nadzwyczajnego. Od 1998 pozostaje profesorem zwyczajnym. Od 1990 do 2007 kierował Katedrą Kryminalistyki UAM. Był także profesorem Wyższej Szkoły Policji w Szczytnie. Zajmuje się także działalnością biegłego z zakresu pismoznawstwa.
Specjalizuje się w zakresie kryminalistyki (ze szczególnym uwzględnieniem badania pisma), opublikował około 100 prac z tej dziedziny.
Odznaczony m.in. Krzyżem Kawalerskim Orderu Odrodzenia Polski (1989).
Wybrane publikacje.
W dorobku publikacyjnym M. Owoca znajdują się m.in.:

</doc>
<doc id="1620586" url="https://pl.wikipedia.org/wiki?curid=1620586" title="Tu-12">
Tu-12

Tu-12 (nazwa robocza Tu-77) – radziecki samolot bombowy średniego zasięgu o napędzie odrzutowym opracowany w biurze Tupolewa. Wyprodukowano około 50 samolotów tego typu.
Historia.
Pracę nad nowym bombowcem średniego zasięgu z napędem odrzutowym rozpoczęto w biurze Tupolewa w 1946 roku. Wykorzystano do tego istniejącą już i sprawdzoną konstrukcję samolotu Tu-2. Pierwszym etapem budowy było zamontowanie w 1947 roku dwóch brytyjskich silników odrzutowych Rolls-Royce Nene zamiast tłokowych ASz-82FN na płatowcu Tu-2. Nowe silniki wymagały zmiany podwozia, z klasycznego z podparciem z tyłu kadłuba na poziomujące samolot, z kółkiem przednim zamontowanym na dziobie. W toku dalszych modyfikacji z podstawowej konstrukcji Tu-2 zachowano jedynie płaty. Tak zmodyfikowany samolot oznaczony jako Tu-12 lub Samolot 77 swój pierwszy lot wykonał 27 lipca 1947 roku. Podczas dalszych prac zmieniono układ napędowy na własną kopię brytyjskich silników, Klimow RD-45. Samolot od początku traktowany był jako maszyna przejściowa, służąca zdobyciu doświadczenia wykorzystywanego później w kolejnych konstrukcjach Tupolewa.

</doc>
<doc id="1620589" url="https://pl.wikipedia.org/wiki?curid=1620589" title="Becalel Jair Danziger">
Becalel Jair Danziger

Becalel Jair Danziger (ur. 1856, zm. 12 marca 1934 w Łodzi) – rabin, cadyk z chasydzkiej dynastii Aleksander działający w Łodzi.
Był synem Jechiela Danzigera i wnukiem Szragi Fajwla Danzigera z Grójca, założyciela dynastii. Po śmierci swego brata Jerachmiela Izraela Izaaka w 1894 roku został cadykiem, jednak działał głównie w Łodzi, a dynastię kontynuował brat Szmuel Cwi. Był bardzo popularnym kaznodzieją ludowym. Był współautorem (wraz z braćmi Jerachmielem Izraelem Izaakiem i Szmuelem Cwi) dzieła "Jismach Israel" (hebr. "Raduj się Izraelu"), opublikowanego w 1911 roku.
Jest pochowany na cmentarzu żydowskim w Aleksandrowie Łódzkim. Jego następcą został syn Abraham Jehuda Danziger. Jego zięć Jehuda Mosze Tyberg-Danziger został piątym cadykiem aleksandrowskim i po II wojnie światowej odbudował dynastię w Izraelu.

</doc>
<doc id="1620590" url="https://pl.wikipedia.org/wiki?curid=1620590" title="Martynas Sederevičius">
Martynas Sederevičius

Martynas Sederevičius (ur. 9 listopada 1829, Plėgai k. Łuksz, zm. 7 marca 1907, Sudargi) – litewski ksiądz, wydawca pism religijnych, kolporter podziemnej literatury litewskiej, organizator dystrybucji prasy litewskiej.
Jego imię nadano szkole i ulicy w Sudargach .

</doc>
<doc id="1620591" url="https://pl.wikipedia.org/wiki?curid=1620591" title="Le Dauphiné Libéré">
Le Dauphiné Libéré

Le Dauphiné Libéré – francuski dziennik lokalny wydawany w regionie Rodan-Alpy.
Dziennik został założony 7 września 1945 roku. Redakcja znajduje się w mieście Grenoble. Oprócz tego gazeta posiada 26 lokalnych redakcji w ośmiu departamentach.
Redaktorem naczelnym dziennika jest Jean-Pierre Souchon, natomiast właścicielem gazety jest francuska korporacja medialna EBRA.
Z dziennym nakładem, wynoszącym ponad 303 500 egzemplarzy, dziennik Le Dauphiné Libéré jest jednym z najbardziej poczytnych w regionie.

</doc>
<doc id="1620593" url="https://pl.wikipedia.org/wiki?curid=1620593" title="Gråsten">
Gråsten

Gråsten − miasto położone w południowej Jutlandii w Danii w gminie Sønderborg, w regionie Dania Południowa. Do 1 stycznia 2007 r. miasto było siedzibą nieistniejącej już gminy Gråsten.
Historia miasta i zabytki.
Atrakcją turystyczną przyciągającą turystów do Gråsten jest miejscowy zamek.
Miasto powstało wraz z zamkiem ok. 1700 r. Pierwsze domy zostały zbudowane na brzegu jeziora na mieszkania dla administracji i służby pałacowej. Sam zamek został zbudowany przez Fryderyka i Carla Ahlenfeldtów w latach 1700-1708 w stylu baroku niderlandzkiego. Po pożarze zamku w 1757 r. zachowała się jedynie jego część północna z późniejszymi dodatkami. W 1725 r. zamek stał się własnością książąt Augustenborga i ich letnią rezydencją. W 1864 r. miasto wraz z całym Szlezwikiem zostało oderwane od Danii i przyłączone do Prus.
W wyniku plebiscytu w 1920 r. Gråsten powrócił do Danii. Obecny kształt nadała zamkowi przebudowa w 1935 r. w celu jego adaptacji na rezydencję letnią duńskiej rodziny królewskiej, która wybrała Gråsten, aby podkreślić łączność świeżo odzyskanej przez Danię (w 1920 r.) południowej Jutlandii z resztą królestwa. Do swej śmierci w 2000 r. mieszkała tutaj latem duńska królowa-matka Ingrid. Mieszkańcy miasteczka wyrosłego przy zamku trudnili się handlem i rzemiosłem i tak pozostało do dzisiaj. Park zamkowy jest dostępny dla zwiedzających, jeśli w zamku nie przebywa rodzina królewska.
Do kompleksu zamkowego wchodzi barokowy kościół zamkowy z ok. 1700 r. z ciekawym wyposażeniem wnętrza. Od 1851 r. służy również jako lokalny kościół parafialny. Miasto posiada połączenie kolejowe z Sønderborgiem i z Tinglev.
Herb Gråsten.
Oficjalnie zatwierdzony w 1948 r. herb miasta nawiązuje do najważniejszej budowli, czyli zamku Gråsten. W polu czerwonym zamek srebrny (w praktyce biały) nad nim korona złota, pod nim śledź srebrny (w praktyce biały). Symbole herbu są nad wyraz czytelne i przedstawiają zamek Gråsten z koroną symbolizującą przejęcie zamku przez duńską rodzinę królewską w 1936 r. Śledź odnosi się do pobliskiej zatoki "Sildekulen", która swoją nazwę wzięła od tej właśnie ryby.

</doc>
<doc id="1620594" url="https://pl.wikipedia.org/wiki?curid=1620594" title="Alfred Paczkowski">
Alfred Paczkowski

Alfred Paczkowski ps. „Wania” (ur. 11 maja 1909 roku w Brukowcach, powiat prużański, zm. 11 czerwca 1986 roku w Warszawie) – lekarz, oficer Armii Krajowej, cichociemny.
Życiorys.
Przed wojną ukończył Szkołę Podchorążych Sanitarnych w Warszawie, w latach 1938–1939 lekarz 9 pułku ułanów Małopolskich w Trembowli. We wrześniu 1939 walczył w szeregach Armii Poznań. 17 stycznia 1940 opuścił okupowaną Polskę. Przez Słowację, Węgry i Jugosławię dotarł do Francji, a później trafił do Anglii, gdzie przeszedł szkolenie dla cichociemnych. W jednej z pierwszych ekip wraz ze słynnym potem Maciejem Kalenkiewiczem i kilkoma innymi skoczkami wylądował w nocy 27/28 grudnia 1941 w okupowanej Polsce. Krótko po wylądowaniu trafili w ręce patrolu Grenzschutzu. Odprowadzeni na strażnicę zlikwidowali Niemców z zaskoczenia (Koncert – opowiadanie cichociemnego) i uciekli.
Został dowódcą III odcinka „Wachlarza”. Osobiście brał udział w wielu akcjach dywersyjnych m.in. w wysadzaniu transportów wojskowych na linii Brześć-Mińsk i Mińsk-Homel. Przy okazji likwidowani byli konfidenci Gestapo. Podczas jednej z nocnych wędrówek „Wania” złamał pechowo nogę. Na kwaterze został przypadkowo aresztowany przez białoruską policję szukającą ukrywających się Żydów. Mimo dobrze podrobionych dokumentów nie został zwolniony i trafił do więzienia w Pińsku. Niemcy odkryli, że dokumenty są fałszywe i podejrzewali, kim jest „Wania" naprawdę. Zaczęły się brutalne przesłuchania połączone z torturami. Po latach dr Paczkowski wspominał o tym ze swoistym humorem: 
Brawurową akcję rozbicia więzienia w Pińsku w dniu 18 stycznia 1943 przeprowadziła grupa dywersyjna pod dowództwem por. Jana Piwnika „Ponurego”. Uwolniono kilkudziesięciu więźniów, w tym także „Wanię”. Po wypoczynku w Warszawie dr Paczkowski powrócił do konspiracji. Najpierw został szefem Kedywu Obszaru Białystok, a później dowódcą 84 pułku piechoty w ramach 30 Dywizji Piechoty AK. W boju pod Mańczakami został ciężko ranny i ponownie do zdrowia wracał w Warszawie, gdzie zdążył wykurować się do wybuchu powstania warszawskiego. W czasie powstania – jako ranny – w walkach praktycznie nie uczestniczył. 16 września dowództwo wyznaczyło go do „nawiązania łączności z Armią Radziecką”. Dwa dni później przeprawił się na drugi brzeg Wisły i został aresztowany przez Sowietów. 
W lipcu 1947 roku internowany w obozie NKWD nr 150 w Griazowcu. 
Wrócił do kraju po czterech latach i pracował jako lekarz w Warszawie, Górze Kalwarii i Żyrardowie. Jednocześnie był inwigilowany przez Urząd Bezpieczeństwa – jak większość AK-owców i weteranów Sił Zbrojnych na Zachodzie. Prawdopodobnie z tego powodu stracił stanowisko ordynatora.
Za wojenne zasługi odznaczony został m.in. Krzyżem Srebrnym Orderu Virtuti Militari, dwukrotnie Krzyżem Walecznych i Złotym Krzyżem Zasługi z Mieczami. Jest autorem wspomnień pt. "Ankieta cichociemnego".
Pochowany na cmentarzu Powązki Wojskowe w Warszawie (kwatera D14-2-22).
Współpraca z organami bezpieczeństwa Polski Ludowej.
Alfred Paczkowski w 1950 roku rozpoczął współpracę ze służbami specjalnymi Polski Ludowej. Był konfidentem Informacji Wojskowej, później UB i SB. Rozpracowywał środowiska AK oraz repatriowanych żołnierzy Polskich Sił Zbrojnych. Zadenuncjował ukrywającego się pod fałszywym nazwiskiem ppłk. Wincentego Ściegiennego, szefa sztabu Białostockiego Okręgu AK.

</doc>
<doc id="1620596" url="https://pl.wikipedia.org/wiki?curid=1620596" title="Radoschitz">
Radoschitz



</doc>
<doc id="1620599" url="https://pl.wikipedia.org/wiki?curid=1620599" title="Kępa Potocka">
Kępa Potocka

Obiekty w Warszawie:

</doc>
<doc id="1620603" url="https://pl.wikipedia.org/wiki?curid=1620603" title="Bovicola caprae">
Bovicola caprae

Bovicola caprae – pasożyt należący obecnie do Phthiraptera, według dawnej systematyki należał do wszołów. Jest pasożytem kóz i kozic.
Samiec długości 1,3 mm, samica 1,6 mm. Spłaszczony grzbietowo-brzusznie. Posiadają 3 pary odnóży, które są zakończone pazurkami. Bytują na grzbiecie we włosach. Występuje w Europie i Ameryce Północnej.

</doc>
<doc id="1620604" url="https://pl.wikipedia.org/wiki?curid=1620604" title="Nagroda im. ks. Augustina Weltzla „Górnośląski Tacyt”">
Nagroda im. ks. Augustina Weltzla „Górnośląski Tacyt”

Nagroda im. ks. Augustina Weltzla „Górnośląski Tacyt” – coroczna nagroda przyznawana od 2007 roku badaczom i popularyzatorom historii Górnego Śląska. Patronem jest XIX–wieczny historyk, pionier górnośląskiej historiografii, ks. Augustin Bogislaus Weltzel, nazywany „Górnośląskim Tacytem”. Nagrodę ustanowił Ruch Autonomii Śląska. Statuetka wręczana laureatom przedstawia postać patrona z atrybutami Klio. Jej autorem jest rzeźbiarz August Dyrda.

</doc>
<doc id="1620606" url="https://pl.wikipedia.org/wiki?curid=1620606" title="Gruczoł zapachowy">
Gruczoł zapachowy

Gruczoł zapachowy − spotykany u człowieka i innych ssaków gruczoł egzokrynowy. Przypomina gruczoł potowy, ale jest od niego większy, przerastając go dziesięciokrotnie.
Produkuje substację o dużej gęstości i barwie od jasnej, wręcz białej, przez różne odcienie żółci aż do ciemnej, brunatnej. Kolor ten zależy od składu chemicznego: długołańcuchowych kwasów organicznych i barwników indoksylowych.
Budowa.
Mierzy on około 5 mm. Jak już wspomniano, przypomina znacznie mniejszy od siebie gruczoł potowy. Różni się od niego poza rozmiarem m.in. także tym, że jego komórki wydzielnicze nie różnią się między sobą do tego stopnia, by wydzielać spośród nich kilka grup. Ich nieco odmienny wygląd (mogą być sześcienne albo walcowate) wynika z fazy czynnościowej, w jakiej się znajdują. Porównuje się je do komórek jasnych gruczołu wydzielającego pot, ale ten ostatni posiada także komórki ciemne.
Występowanie.
Podobnie jak w przypadku gruczołu łojowego, gruczoł zapachowy także umiejscowiony jest w sąsiedztwie włosa, a dokładniej jego części nie wystającej ponad powierzchnię naskórka.
Nie spotyka się go na całej powierzchni skóry, ale w określonych miejscach ciała, jak:
Wydzielanie.
Wydzielanie tego gruczołu możemy zaklasyfikować po części jako apokrynowe, gdyż komórki tracą swą część przyszczytową. Odbywa się ono jednak także poprzez egzocytozę. Wydzielone substancje nie wydostają się od razu na powierzchnię naskórka, lecz mogą przebywać pewien czas w kanalikach wyprowadzających. Implikuje to zwiększenie objętości tychże odcinków.

</doc>
<doc id="1620608" url="https://pl.wikipedia.org/wiki?curid=1620608" title="Werner Friese">
Werner Friese

Werner Friese (ur. 30 marca 1946 w Dreźnie, zm. 28 września 2016) – niemiecki piłkarz grający na pozycji bramkarza.
Kariera klubowa.
Friese urodził się w Dreźnie i tam też rozpoczął karierę piłkarską w klubie TSG Blau-Weiß. Następnie trafił do SC Einheit Drezno i w 1964 roku zadebiutował w jego barwach w drugiej lidze NRD. Po spadku drużyny do trzeciej ligi odszedł do innego zespołu z Drezna, Lokomotive Drezno i przez kolejne dwa sezony bronił na zapleczu wyższej ligi NRD. Latem 1968 odszedł do Lokomotive Lipsk, w którym wygrał rywalizację o miejsce w składzie z Peterem Nauertem. W 1970 roku wystąpił w finale Pucharu NRD, a potem grał z nim jeszcze w 1973, 1976 i 1977 roku. Zdobył go tylko raz, w 1976 roku, gdy Lokomotive pokonał w finale Vorwärts Frankfurt 3:0. Z kolei w 1974 roku dotarł z drużyną z Lipska do półfinału Pucharu UEFA, ale Niemcy przegrali po dwumeczu z Tottenhamem Hotspur (1:2, 0:2). W 1979 roku odszedł z Lokomotive i został zawodnikiem drużyny Chemie Böhlen. Grał tam do 1981 roku i wtedy też w wieku 35 lat zakończył karierę piłkarską.
Po zakończeniu kariery Friese został trenerem. W latach 1986-1989 prowadził Lokomotive Halberstadt, a po uzyskaniu dyplomu trenera szkolił piłkarzy FSV Frankfurt i Rot-Weiß Frankfurt. W 1992 roku został trenerem bramkarzy w Eintrachcie Frankfurt, a w 1993 roku pracował na tej samej funkcji w Bayerze 04 Leverkusen. W 2004 roku trafił do Szachtara Donieck, a w 2005 wrócił do Drezna zostając szkoleniowcem bramkarzy w Dynamie Drezno.
Zmarł 28 września 2016 na chorobę nowotworową.
Kariera reprezentacyjna.
W 1974 roku Friese został powołany przez selekcjonera Georga Buschnera do reprezentacji NRD na Mistrzostwa Świata w RFN, jedyny mundial na którym uczestniczyła kadra NRD. Tam był rezerwowym bramkarzem dla Jürgena Croya i nie wystąpił w żadnym spotkaniu. W kadrze narodowej także nie rozegrał żadnego meczu.

</doc>
<doc id="1620609" url="https://pl.wikipedia.org/wiki?curid=1620609" title="Wernieckiella equi">
Wernieckiella equi

Wernieckiella equi – pasożyt należący obecnie do Phthiraptera, według dawnej systematyki należał do wszołów. Jest pasożytem koni i osłów.
Samiec długości 1,6 mm, samica 1,8-1,9 mm. Spłaszczony grzbietowo-brzusznie. Posiadają 3 pary odnóży, które są zakończone pazurkami. Bytują na szyi, kłębie we włosach. Przy masowym opadnięciu mogą rozprzestrzenić się na całe ciało. Kosmopolityczny.

</doc>
<doc id="1620611" url="https://pl.wikipedia.org/wiki?curid=1620611" title="Spiczak">
Spiczak

Spiczak ("Brzeziński I, Spiczak-Brzeziński I, Spiczek, Zabawa odmienny") – kaszubski herb szlachecki, odmiana herbu Zabawa.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"Tarcza dwupolowa, dzielona w słup. Pole prawe błękitne, pole lewe szachowane czerwono-srebrne. Klejnot: Trzy pióra strusie. Labry: Z prawej błękitne, podbite srebrem, z lewej czerwone, podbite srebrem."
Herb różni się od Zabawy jedynie liczbą piór w klejnocie, oraz, w zależności od źródeł opisujących Zabawę, układem pól.
Najwcześniejsze wzmianki.
Wzmiankowany przez herbarze niemiecko i polskojęzyczne. Herbarze niemieckie to: "Nowy Siebmacher", "Adelslexikon der Preussichen Monarchie" Ledebura, "Die Polnischen Adel" i "Die Polnischen Stamwappen" Żernickiego. Z heraldyków polskich wymienia go Juliusz Karol Ostrowski.
Rodzina Brzezińskich.
Herb przynależny drobnoszlacheckiej rodzinie z Kaszub, wywodzącej się z Brzeźna w dawnym powiecie człuchowskim. Po raz pierwszy Brzezińscy wzmiankowani są w 1570 roku; w 1662 w Brzeźnie mieszkało 21 Brzezińskich powyżej 10 roku życia. Przydomek "Spiczak" przy ich nazwisku pojawił się najprawdopodobniej w połowie XVIII wieku.
Herbowni.
Brzeziński (Brzesziński, Brzezynski, Brzeżyński). Rodzina używała też licznych przydomków: Bastian, Bula (Buhla), Jurkowicz, Kajc (Kajec), Kowalk, Mądry, Myk, Pażątka, Polak, Spiczak (Śpiczak), Swyk, Szęta, Świątek (Świętek), Tybork (Tyborc). Najdłużej używane były przydomki uznane przez heraldykę niemiecką za nazwiska odrębnych rodów: Bastian, Myk, Spiczak, Świątek.
Taki herb miał przysługiwać większości gałęzi rodu, ale Brzezińskim z Kaszub przypisywano też inne herby: Brzeziński II, Brzeziński III, Brzeżewski (Brzeziński III odm.), Brzeziński IV, Brzeziński V.

</doc>
<doc id="1620614" url="https://pl.wikipedia.org/wiki?curid=1620614" title="Julius Skutnabb">
Julius Skutnabb

Julius Ferninand Skutnabb (ur. 12 czerwca 1889 w Helsinkach, zm. 26 lutego 1965 tamże) – fiński łyżwiarz szybki, czterokrotny medalista olimpijski oraz brązowy medalista mistrzostw świata.
Kariera.
Julius Skutnabb reprezentował klub Helsingfors Skidsklub. Największy sukces w karierze osiągnął w 1924 roku, kiedy podczas igrzysk olimpijskich w Chamonix zdobył trzy medale. Rywalizację rozpoczął od zajęcia dziesiątego miejsca w biegu na 500 m. Tego samego dnia rozegrano bieg na 5000 m, w którym Skutnabb zajął drugie miejsce, ulegając tylko swemu rodakowi, Clasowi Thunbergowi. Drugiego dnia zajął najpierw czwarte miejsce w biegu na 1500 m, przegrywając walkę o medal z Norwegiem Sigurdem Moenem, a następnie zwyciężył na dystansie 10 000 m. W ostatniej konkurencji - wieloboju - Skutnabb zdobył brązowy medal, przegrywając jedynie z Thunbergiem i kolejnym Norwegiem, Roaldem Larsenem. W tym samym roku wziął także udział w mistrzostwach świata w wieloboju w Helsinkach, gdzie był trzeci za Larsenem i swym rodakiem Uuno Pietilą. W 1926 roku zdobył złoty medal na mistrzostwach Europy w Chamonix, wyprzedzając Austriaka Otto Polacska i Uuno Pietilę. Ostatni medal wywalczył w 1928 roku, kiedy na igrzyskach w Sankt Moritz zajął drugie miejsce na dystansie 10 000 m. W zawodach tych wyprzedził go jedynie Norweg Ivar Ballangrud, a trzecie miejsce zajął jego rodak, Bernt Evensen. W latach 1914, 1916 i 1917 był mistrzem Finlandii w wieloboju.

</doc>
<doc id="1620617" url="https://pl.wikipedia.org/wiki?curid=1620617" title="Wieża Goeben">
Wieża Goeben



</doc>
<doc id="1620618" url="https://pl.wikipedia.org/wiki?curid=1620618" title="Wysiedlenia Polaków podczas II wojny światowej">
Wysiedlenia Polaków podczas II wojny światowej

Wysiedlenia Polaków podczas II wojny światowej – miały miejsce w latach 1939–1945 w okupowanej Polsce i związane były z niemieckimi oraz radzieckimi planami germanizacji i sowietyzacji terenów należących do II Rzeczypospolitej. Wysiedlenia te miały charakter zorganizowany lub spontaniczny i wiązały się z wysiedleniem i grabieżą majątku oraz nieruchomości byłym właścicielom – Polakom. Później przybrały charakter zorganizowanych starannie zaplanowanych wysiedleń całych obszarów zamieszkanych przez ludność polską z zamiarem osiedlenia na tych terenach ludności niemieckiej tzw. "Generalsiedlungsplan" – Generalny Plan Przesiedleńczy, w przypadku władz sowieckich polegały na masowych deportacjach Polaków w głąb ZSRR lub na zachód i osiedlania na miejsce Polaków sprowadzanych osób narodowości ukraińskiej i rosyjskiej.
Niemieckie wysiedlenia Polaków 1939–1945.
Wysiedlenia Polaków przez Niemców odbywały się praktycznie od momentu rozpoczęcia wojny do czasu pobytu armii niemieckiej na terenach Polski. Przeprowadzane tych wysiedleń wiązało się z koncepcją planu „poszerzania przestrzeni życiowej” dla Niemców na wschodzie Drang nach Osten. Stanowiły one jeden z ważnych punktów zawartych w generalnym planie wschodnim tzw. Generalplan Ost opracowanym przez dra E. Wetzla – kierownika Wydziału Polityki Rasowej w Ministerstwie Rzeszy. Generalsiedlungsplan przewidywał docelowo m.in. przesiedlenie 80–85% ludności polskiej na Syberię. „Plan przewiduje wysiedlenie 80–85% Polaków, tzn. [...] miałoby zostać wysiedlonych 16-20,4 miliona Polaków, podczas gdy 3-4,8 miliona Polaków miałoby pozostać na niemieckim terenie osiedleńczym”. Jednym z pierwszych dekretów wydanych przez Hitlera po zakończeniu wojny z Polską był „Dekret o umocnieniu niemieckości” polecający Himmlerowi przeprowadzenie masowych przesiedleń ludności polskiej datowany na 7 października 1939 roku.
Dnia 25 listopada 1939 r. w Urzędzie do Spraw Polityki Rasowej NSDAP powstał memoriał Erharda Wetzela i Günthera Hechta pt. „Traktowanie ludności byłych obszarów Polski z punktu widzenia polityki rasowej”, który poruszał kwestie wysiedleń oraz strategii okupantów w tym zakresie. Memoriał ten różnicował traktowanie ludności z podziałem na tereny wcielone do III Rzeszy oraz te, z których utworzyć miano Generalne Gubernatorstwo. W pierwszej kolejności miano wysiedlić z terenów wcielonych do Rzeszy – Pomorza, Śląska, Wielkopolski wszystkich Polaków i Żydów. Punkt drugi memoriału dotyczy w całości tej problematyki. Dokument szacował liczbę Polaków przeznaczonych do wysiedlenia z zaanektowanych terenów na liczbę 6 636 000 Pozostałą część Polaków wykazujących sympatie wobec okupantów oraz Kaszubów, Mazurów i Ślązaków określonych jako Wasserpolen szacował na około 1,2 mln i przeznaczał do tzw. procesu całkowitego zniemczenia. Memoriał wyszczególniał także 530 tys. Żydów mających zostać wysiedlonych wraz z Polakami. "Zdecydowanie polska ludność – o ile nie nadaje się do zasymilowania – powinna zostać wysiedlona, a pozostała zniemczona".
W okresie późniejszym po wysiedleniach z terenów II RP, które zostały wcielone do III Rzeszy, przewidywano także usunięcie Polaków oraz wszelkich innych Słowian (głównie Ukraińców) także z terenów Generalnego Gubernatorstwa. Gubernator GG Hans Frank na posiedzeniu rządu 11 marca 1942 w Krakowie stwierdził: „...celem naszym [...] winno być opróżnienie dla osadnictwa niemieckiego całego Kraju Wisły (niem. "Weichselland") włącznie z Galicją. Będzie to oczywiście możliwe tylko wówczas, jeśli się z biegiem czasu usunie stąd obce narodowości – Polaków i Ukraińców. Nie ulega wątpliwości, że przeprowadzenie takich zmian potrwa dziesiątki lat; jest to jednakże jedynie słuszna linia postępowania; każda inna jest błędna”.
Wysiedlenia „dzikie”.
Pierwsze migracje ludności ziem wcielonych do Rzeszy podczas II wojny światowej rozpoczęły się już we wrześniu 1939 r. Wielu Polaków, chroniąc się przed nadchodzącą armią niemiecką, opuszczało swoje miejsca zamieszkania, udając się w głąb kraju: Część uciekinierów, która nie zginęła od razu we wrześniu, wróciła po ustaniu ostatnich walk. Niektórzy, obawiając się represji, rozproszyli się po całym kraju lub uszli za granicę. Uchodźcy z ziem zachodnich i północnych zapoczątkowali masowe przesiedlenia z terenów Pomorza, Wielkopolski i Śląska.
Wysiedlenia Polaków były początkowo przeprowadzane spontanicznie z inicjatywy niemieckich władz lokalnych, bez zgody centralnych urzędów administracji Rzeszy. „Dzikie” wypędzenia rozpoczęły się w pierwszych tygodniach okupacji i trwały aż do końca listopada 1939 r. Polegały na wzywaniu imiennie poszczególnych osób (głównie posiadaczy ziemskich, kupców i rzemieślników) przez lokalne nowo powołane władze okupacyjne i nakazywaniu im opuszczenia w ciągu 24 godzin miejsca zamieszkania. Innym sposobem było otaczanie całych dzielnic miast kordonami wojska i policji, a następnie usuwanie ich mieszkańców. Wzywani mogli zabrać jedynie niezbędną odzież, podręczne przedmioty oraz żywność na drogę. Cały swój majątek, nieruchomości, meble, urządzenia musieli pozostawić do dyspozycji władz niemieckich, które przekazywały je osadnikom niemieckim. Ze względu na to, że często wysiedleń tych dokonywano na wniosek miejscowych Niemców, dotychczasowych sąsiadów wysiedlanych należących do mniejszości niemieckiej majątki te przechodziły na ich własność. W niektórych powiatach wysiedlono w ten sposób kilkaset osób, w powiecie bydgoskim ok. 1000, a w Gdyni kilka tysięcy osób. W sumie liczbę wysiedlonych oraz zbiegłych, po wybuchu wojny, których zmuszono do porzucenia swoich majątków, niemieckie władze oszacowały na liczbę od 30 do 40 tys.
Wysiedlenia planowe.
Wysiedlenia te rząd III Rzeszy planował jeszcze przed rozpoczęciem wojny jako konsekwencje planu „poszerzania przestrzeni życiowej” dla Niemców na wschodzie Drang nach Osten. 21 września 1939 r. na konferencji odbytej w Berlinie u szefa policji bezpieczeństwa i służby bezpieczeństwa Reinharda Heydricha nakazano dowódcom Einsatzgruppen przesiedlenie ludności żydowskiej do Polski centralnej. Z kolei 11 października 1939 r. – po wcześniejszym uzgodnieniu sprawy z Hitlerem – Reichsführer-SS Heinrich Himmler, już jako Komisarz Rzeszy dla Umocnienia Niemczyzny, upoważnił policję bezpieczeństwa i służbę bezpieczeństwa do rozpoczęcia wysiedleń ludności polskiej i żydowskiej z Gdańska, Gdyni i Poznania.
Na temat zasięgu i kierunków wysiedleń toczyły się dyskusje w kierowniczych kręgach III Rzeszy. 30 października 1939 r. rozporządzeniem wykonawczym do dekretu Hitlera z 7 października r. „O umocnieniu Niemczyzny” wyznaczono kryteria wysiedleń. W pierwszym rzędzie objąć miały one ludność napływową, czyli urodzoną poza terenem dawnego zaboru pruskiego, oraz ludność żydowską. W kolejnym rozporządzeniu z 3 listopada 1939 r. Himmler zezwolił na dalsze przesiedlenia w Poznańskiem i na Pomorzu, wiążąc je z osadnictwem Niemców z Krajów nadbałtyckich oraz innych obszarów anektowanych przez ZSRR. Z terenów II Rzeczypospolitej wcielonych do Niemiec planowano przesiedlić do Generalnego Gubernatorstwa docelowo 8 mln osób, tj. ok. 80% zamieszkałej tam ludności polskiej. W pierwszym rzucie zamierzano w okresie od listopada 1939 do lutego 1940 roku wysiedlić ok. 1 mln osób. Reszta Polaków przesiedlona miała być do końca wojny.
Wysiedlenia planowe rozpoczęły się formalnie w drugiej połowie listopada 1939 r., w praktyce jednak – w początkach 1940 r. Ostatecznie wysiedlenia przybrały mniejsze rozmiary od planowanych. Ludność polską przymuszano do podpisania volkslisty oraz starano się ją zgermanizować. Wyjątkiem był Kraj Warty, gdzie namiestnik Rzeszy Arthur Greiser, który uznając Polaków za „element niegodny do włączenia w społeczeństwo niemieckie”, zarządził masowe wysiedlenia.
Wysiedlanie z Kraju Warty.
Wysiedlano z Kraju Warty do Generalnego Gubernatorstwa w szczególności Żydów oraz Polaków – ziemian i przedsiębiorców, którym bez rekompensat odbierano majątki. Do końca 1939 r. wysłano do GG ok. 80 transportów – ogółem 87 883 osób. Do końca 1940 r. wysiedlenia objęły już ponad 250 000 osób. W 1941 r. nasilono politykę wysiedlania Żydów z Kraju Warty do dowolnego z blisko 200 gett utworzonych na terenie GG. Z samego Poznania przesiedlono do GG ok. 70 000 osób. Setki tysięcy ludzi, głównie młodych, czasem nastolatków, wysiedlono jako robotników przymusowych w głąb Rzeszy. Na miejsce Polaków i Żydów napływały grupy Niemców ze Wschodu, z terenów zajętych przez ZSRR. W 1939 r. przesiedlono 87 rejsami ponad 60 000 Niemców z krajów bałtyckich, z których większość trafiła do Kraju Warty. Dalszymi grupami byli Niemcy z Wołynia – ponad 50 000, z Galicji – ponad 50 000, z Podlasia – prawie 10 000. Zgodnie z porozumieniem z ZSRR, rozpoczęto w 1940 r. politykę „repatriacji” dziesiątek tysięcy Niemców z Besarabii, Bukowiny i innych części Rumunii. Istniały plany sprowadzenia na te tereny Niemców zamieszkujących obie Ameryki.
Wysiedlenia z Pomorza.
Masowe wysiedlenia dotknęły również wcielone do Rzeszy obszary Pomorza. W pierwszym rzędzie objęły one Polaków z południowej części Pomorza (z racji dużych skupisk ludności polskiej w tych rejonach), mieszkańców Gdyni, a także rodziny osób zamordowanych jesienią 1939 r. Celem było usunięcie tzw. elementów stanowiących zagrożenie dla Rzeszy, w tym osób mogących prowadzić działalność niepodległościową. Na ogół jednak wysiedlenia na Pomorzu nie przybrały tak wielkich rozmiarów jak w Kraju Warty, gdyż tamtejszy gauleiter – Albert Forster – preferował raczej zniemczanie polskiej ludności poprzez masowe wpisywanie na volkslistę i niechętnie przyjmował niemieckich przesiedleńców z Europy Wschodniej. Jesienią 1940 roku akcję wysiedleńczą na Pomorzu przeprowadzano w zorganizowany sposób, tworząc Centralną Komórkę Przesiedleń w Gdyni. Urząd ten nawiązał współpracę z rządem okupacyjnym w Generalnego Gubernatorstwa. Wyższy dowódca SS i policji w Gdańsku Richard Hildebrandt w swoim raporcie do Forstera raportował, że „od marca 1940 roku wysiedlono do GG bądź umieszczono w obozach dla przesiedleńców ponad 120 000 Polaków i Żydów”. Deportacje ludności polskiej odbywały się w czasie surowych mrozów w zimie przełomu 1939/40 w zaplombowanych bydlęcych wagonach bez ogrzewania, z których nie było możliwości wychodzenia nawet w celu załatwienia potrzeb fizjologicznych. Hans Frank wspominając te transporty, powiedział na posiedzeniu rządu 9 grudnia 1942 roku, że „dzień po dniu przybywały do Generalnego Gubernatorstwa pociągi towarowe obładowane ludźmi. Niektóre wagony były po brzegi wypełnione trupami”.
Dane liczbowe dotyczące wysiedlonej ludności z Pomorza są rozbieżne. Według W. Jastrzębskiego do początków 1943 r. wysiedlono 121 765 osób, w tym 91 533 do Generalnego Gubernatorstwa i 30 232 wyrugowanych w ramach tzw. przesiedleń wewnętrznych, do obozów i prac przymusowych lub poddanych procesowi germanizacji. C. Łuczak wymienia liczbę 124 tys. osób. Z kolei J. Sziling pisał o ponad 170 tys. wysiedlonych, w tym 90 tys. do Polski centralnej. Znaczna część wysiedlonych (60 do 80 tys.) pochodziła z Gdyni. Natomiast według niepełnych danych, podczas okupacji z różnych stron Europy przybyło na Pomorze około 130 tys. Niemców, w tym 57 tys. z Europy Wschodniej.
W połowie 1941 r. w miejsce wypędzonych Polaków sprowadzono 200 000 niemieckich repatriantów. Biuro Greileta rozdzieliło do 1942 r. polskie nieruchomości. 928 000 skonfiskowanych polskich gospodarstw rozdzielono pomiędzy przybyłych osadników, miejscowych Niemców, część zaś (około 21%) zostało we władaniu niemieckich trustów.
Wysiedlenia z Zamojszczyzny.
Akcja rozpoczęta w listopadzie 1942 na terenie Zamojszczyzny objęła 110 tys. Polaków. Nie została ona wykonana według pierwotnych założeń z powodu akcji obronnej polskiego podziemia, znanej jako powstanie zamojskie.
Wysiedlenia po powstaniu warszawskim.
Po wybuchu powstania Hitler wydał rozkaz zniszczenia miasta oraz wymordowania wszystkich jego mieszkańców. W pierwszych dniach sierpnia 1944 r. realizacja tego rozkazu zaowocowała masakrami na skalę dotąd niespotykaną (tylko na warszawskiej Woli zamordowano jednego dnia 45 tysięcy osób). Masowe egzekucje wstrzymał około 10 sierpnia rozkaz Hitlera, nakazujący wysyłanie zagarniętej ludności do obozów koncentracyjnych i zakładów pracy na terenie GG i Rzeszy. Odtąd ludność cywilna była wypędzana z miasta. Schemat wysiedleń wyglądał zazwyczaj podobnie. Najpierw cywilów spędzano wśród gwałtów i grabieży do prowizorycznych obozów przejściowych znajdujących się w obrębie miasta – takich jak kościół św. Wojciecha na Woli, targowisko Zieleniak na Ochocie, koszary "Stauferkasserne" i "Flakkasserne" na Mokotowie czy gmach CIWF na Bielanach. Przetrzymywani w nieludzkich warunkach (bez żywności, wody i pomocy medycznej) i narażeni na coraz to nowe gwałty, szykany i grabieże Polacy byli następnie wywożeni poza miasto, głównie do zorganizowanego przez Niemców obozu przejściowego w Pruszkowie (przeszło przezeń od 390 do 410 tysięcy warszawiaków).
Dalej los wypędzonych bywał różny. Około 90 tys. Polaków wysłano do pracy przymusowej w głąb Rzeszy, 60 tys. skierowano do obozów koncentracyjnych, a około 100 tys. zwolniono bądź wyprowadzono z obozów przejściowych pod różnymi pretekstami. Resztę, to jest 300– 350 tys. ludzi, rozwieziono po całym Generalnym Gubernatorstwie (najwięcej do zachodniej części dystryktu warszawskiego, następnie radomskiego i krakowskiego) pozostawiając ich tam bez jakichkolwiek środków do życia.
Deportowani na roboty przymusowe.
Deportowanych na roboty przymusowe zatrudniano najczęściej w rolnictwie, leśnictwie, ogrodnictwie i rybołówstwie, nieco rzadziej w przemyśle i transporcie. Pewna część pracowała w innych gałęziach niemieckiej gospodarki, a także np. gospodarstwach domowych (jako służący). Z robotnikami przymusowymi nie zawierano umów pisemnych, a o czasie ich pracy decydował pracodawca, często nie respektując prawa do niedziel i świąt. Nie mieli praw urlopowych, nie mogli także bez przepustki oddalać się poza miejscowość, gdzie byli zatrudnieni, nie wolno im było uczestniczyć w imprezach kulturalnych ani przebywać w lokalach publicznych; nie wolno im było bez zezwolenia zawierać związków małżeńskich. Mieli obowiązek nosić na ubraniu wyróżniającą ich naszywkę (Polacy – trójkąt z literą „P”). Młodociani zobowiązani byli do pracy w wymiarze identycznym z dorosłymi, ale za mniejsze wynagrodzenie.
Sowieckie deportacje w latach 1939–1941.
Zajęcie blisko połowy terytorium II RP przez współpracujący z III Rzeszą, ZSRR spowodował zastosowanie wobec wszystkich zamieszkujących te obszary narodów zasady zbiorowej odpowiedzialności. Pierwszych obywateli polskich, blisko 55 000 uchodźców z centralnej i zachodniej Polski, wysiedlono już w październiku 1939 r. Przesiedlono ich do wschodnich obwodów Białoruskiej i Ukraińskiej SRR, w ramach tzw. rozładowywania miast kresowych. Przesunięcia „bieżeńców”, bo tak w terminologii NKWD określano polską ludność uchodźczą, głównie Żydów, która znalazła się w radzieckiej strefie okupacyjnej, odbyły się, zanim oficjalnie podjęto uchwałę o przyłączeniu ziem tzw. Zachodniej Białorusi i Zachodniej Ukrainy do ZSRR. W grudniu 1939 władze radzieckie podjęły ostateczną decyzję o przystąpieniu do usuwania niepewnego politycznie elementu z zajętych obszarów. 5 grudnia 1939 RKL ZSRR podjęła uchwałę nr 1001-558 ss o wysiedleniu osadników i służby leśnej z zach. obw. Białoruskiej i Ukraińskiej SRR. Kilka dni później dyrektywy Ł. Berii nałożyły na przyszłych szefów operacji Ł. Canawę (Lud. Kom. Spraw Wewn. BSRR) i I. Sierowa (Lud. Kom. Spraw Wewn. USRR) obowiązek przeprowadzenia specjalnych spisów rodzin podlegających deportacji. 29 grudnia 1939 RKL ZSRR zatwierdziła Instrukcję LKSW ZSRR o porządku przesiedlania polskich osadników z zachodnich obwodów USRR i BSRR, oraz Regulamin osad specjalnych i zasady zatrudniania osadników wysiedlanych z zachodnich obwodów USRR i BSRR.
Pierwsza deportacja miała miejsce 10 lutego, kolejne 13–14 kwietnia oraz na przełomie maja-lipca 1940 roku. Ostatnia odbyła się w maju i czerwcu 1941, tuż przed rozpoczęciem kampanii Barbarossa przeciwko ZSRR przez III Rzeszę. Pierwsze trzy dzielił przedział dwóch miesięcy niezbędny na dojazd przygotowanych wcześniej składów z zesłańcami do miejsc przymusowego ich osiedlenia i powrót po nową grupę. W tym czasie przygotowywano wszystkie niezbędne rozkazy i plany odnośnie do przebiegu akcji i miejsc rozlokowania kolejnych kontyngentów. Przeciętny skład składać się miał z 55 wagonów towarowych do przewozu ludności, 1 osobowego dla konwoju, 4 towarowych do przewozu cięższego bagażu, oraz 1 sanitarnego. W jednym wagonie (dwuosiowym) teoretycznie powinno jechać nie więcej niż 25-30 osób. Tak więc typowy transport obejmować winien ok. 1200-1500 osób. Z każdym transportem winien też jechać poza konwojem felczer i dwie pielęgniarki, zaś podczas drogi codziennie konwój winien wydać deportowanym jeden gorący posiłek i 800 g chleba na osobę. Jednak wszystkie te zarządzenia pozostały jedynie na papierze, a warunki jazdy zależały wyłącznie od dobrej woli wojsk konwojujących.
Pierwsza deportacja.
Wywózka 10 II 1940 objęła głównie ludność miejscową. Polacy stanowili w tym kontyngencie 70% wszystkich wywożonych, pozostałe 30% ludność białoruska i ukraińska. Wywożono przede wszystkim osadników wojskowych, średnich i niższych urzędników państwowych, służbę leśną oraz pracowników PKP. Zabierano całe rodziny bez wyjątku. Zgodnie ze ściśle tajnymi materiałami radzieckimi deportowano ok. 140 000 osób. Zesłańców rozlokowano w Komi ASRR, w północnych obwodach RFSRR: archangielskim, czelabińskim, czkałowskim, gorkowskim, irkuckim, iwanowskim, jarosławskim, kirowskim, mołotowskim, nowosybirskim, omskim, swierdłowskim i wołogodzkim, w Jakuckiej i Baszkirskiej ASRR oraz Kraju Krasnojarskim i Ałtajskim. Wysiedlony kontyngent określono mianem „spiecpieriesieliency-osadniki”. Bardzo złe warunki atmosferyczne, praca ponad siły przy wyrębie lasów, oraz osady o charakterze prawie że łagrowym i takiej dyscyplinie pracy, do których trafiła deportowana ludność, sprawiły, że śmiertelność tego kontyngentu była najwyższa, i wyniosła w już pierwszych miesiącach zesłania około 3–4%.
Druga deportacja.
W czasie drugiej deportacji (13–14 kwietnia 1940) wysiedleniu podlegały rodziny wrogów ustroju: urzędników państwowych, wojskowych, policjantów, służby więziennej, nauczycieli, działaczy społecznych, kupców, przemysłowców i bankierów oraz rodziny osób aresztowanych dotychczas przez NKWD i zatrzymanych przy nielegalnej próbie przekroczenia linii demarkacyjnej niemiecko-radzieckiej. Jednak akcja ta była dużo łagodniejsza od pierwszej. Złożyły się na to zarówno warunki termiczne (wiosna), jak i stopień winy wywożonych. O ile bowiem pierwsza wywózka klasyfikowała się wyłącznie do osad specjalnych, o tyle nowi zesłańcy, określani przez NKWD jako „administratiwno-wysłannyje” podlegali jedynie przymusowemu przesiedleniu na nowe, wyznaczone miejsca stałego pobytu. W ramach tej akcji zesłano ok. 61 000 osób. Wyjątkowo duży był w tym przypadku odsetek kobiet i dzieci, wynosił bowiem do 80% całości transportów. Ludność tę osadzono w północnym Kazachstanie, w obwodach: aktiubińskim, akmolińskim, kustanajskim, pietropawłowskim, karagandyjskim, semipałatyńskim, pawłodarskim i północno-kazachstańskim, kilka tysięcy skierowano też do obwodu czelabińskiego. W maju 1940, w ramach uzupełniania kontyngentów lutowego i kwietniowego, wywieziono niewielkie grupy Polaków, Żydów i Białorusinów z powiatu białostockiego, lidzkiego i grodzieńskiego.
Trzecia deportacja.
Trzecia deportacja (maj-lipiec 1940) objęła głównie uchodźców z centralnej i zachodniej Polski przybyłych w czasie działań wojennych na tereny, które znalazły się potem pod okupacją radziecką. Większość deportowanych stanowili Żydzi (do 80% całości kontyngentu), Białorusini i Ukraińcy. Liczba zesłańców, których w dokumentach radzieckich określa się mianem „spiecpieriesielency-bieżency”, wyniosła ponad 80 000 osób. Zostali oni przesiedleni do Autonomicznych Republik Radzieckich: Jakuckiej, Komi i Maryjskiej, Ałtajskiego i Krasnojarskiego Kraju, oraz do następujących obwodów RFSRR: archangielskiego, czelabińskiego, gorkowskiego, irkuckiego, mołotowskiego, nowosybirskiego, omskiego, swierdłowskiego i wołogodzkiego. Wiele rodzin z racji tzw. jakości kontyngentu umieszczono, podobnie jak zesłańców z lutego 1940, w specjalnych osadach pod całkowitą kontrolą NKWD.
Czwarta deportacja.
W czasie czwartej wywózki (maj-czerwiec 1941) na wschód pojechała głównie ludność ze środowisk inteligenckich, pozostali jeszcze uchodźcy, rodziny kolejarzy, rodziny osób aresztowanych przez NKWD w czasie drugiego roku okupacji, wykwalifikowanych robotników oraz rzemieślników. Dotknęła ona szczególnie mocno Białostocczyznę, Grodzieńszczyznę i Wileńszczyznę. Cała akcja odbyła się niejako w dwóch oddzielnych cyklach. W maju rozpoczęto wysiedlenie ludności z tzw. Zachodniej Ukrainy, w czerwcu z Zachodniej Białorusi i republik nadbałtyckich – Litwy, Łotwy i Estonii. W sumie deportowano ponad 85 000 osób. Nie są to jednak liczby do końca potwierdzone, bowiem wybuch wojny zaskoczył niektóre transporty jeszcze na ziemiach białoruskich, co spowodowało utknięcie pociągów i dość duże straty w ludziach – sięgające nawet kilkunastu procent całości transportu. Deportowanych tych przypisano do kategorii „ssylno-posielency”. Określono też czas trwania zsyłki na 20 lat. Rozmieszczeni oni zostali w Ałtajskim i Krasnojarskim Kraju, Kazachskiej SRR, obwodzie nowosybirskim, oraz dorzeczu Katuni i Biji.
W sumie, w ciągu 15 miesięcy radzieckiej okupacji, w wyniku masowych deportacji na wschód trafiło co najmniej 330–400 tys. osób. Do tego doliczyć należy osadzonych w więzieniach, skazanych i zesłanych do obozów pracy przymusowej, jeńców wojennych, młodzież wcieloną do Armii Czerwonej i „strojbatalionów” (grup budowlanych), oraz wszystkich wywiezionych mniej lub bardziej przymusowo do pracy w radzieckich fabrykach i kopalniach. W sumie otrzymamy orientacyjną liczbę ok. 700 000 obywateli II RP, którzy w okresie wrzesień 1939 – czerwiec 1941 dostali się w tryby radzieckiego systemu terroru. Do chwili podpisania umowy Sikorski-Majski i wydania przez władze radzieckie w sierpniu 1941 aktu amnestii wobec zesłanych obywateli polskich, przynajmniej 10% wszystkich osadzonych w specposiołkach, kopalniach i na wolnym zesłaniu zmarła z głodu, zimna, chorób i wyczerpania spowodowanego ponadludzką pracą fizyczną i zepchnięciem na margines sowieckiego społeczeństwa.
Deportacje Polaków z Lwowszczyzny w latach 1944–1946.
Wysiedlenie Polaków z jednego z najważniejszych miast polskich w historii – Lwowa, było największą (obok wysiedlenie Polaków z Wilna) miejską operacją przesiedleńczą dokonaną na terenie dawnych województw wschodnich Drugiej Rzeczypospolitej w latach 1944–1946 w ramach przymusowych przesiedleń ludności na obszar Polski pojałtańskiej.
Pierwsze zmasowane aresztowania i wywózki Polaków we Lwowie rozpoczęły się po zajęciu miasta przez Armię Czerwoną w lipcu 1944 roku (tzw. druga okupacja sowiecka Lwowa). Bezzwłocznie po zajęciu Lwowa przez Armię Czerwoną NKWD i Smiersz rozpoczęły aresztowania dowództwa i żołnierzy Armii Krajowej, polskich działaczy podziemia, uczonych oraz instalowanie sowieckiej administracji.
Niemal równocześnie prowadząc rokowania z Polakami o przynależność Lwowa, Rosjanie zainicjowali wielką akcję odwrócenia stosunków narodowościowych w mieście. Za pomocą specjalnie organizowanych transportów kolejowych i samochodowych do Lwowa ściągano dziesiątki tysięcy ludzi z głębi Rosji i Ukrainy, aby następnie rejestrować ich jako mieszkańców miasta. Według nie do końca wiarygodnego zestawienia władz sowieckich w dniu 1 października 1944 r. we Lwowie mieszkały 154 284 osoby, z czego 102 983 Polaków, co stanowiło 66,7% ogółu mieszkańców oraz 40 743 Ukraińców, czyli 26,4% ogółu. Zaledwie miesiąc później, tzn. 1 listopada 1944, Lwów liczył już 244 285 mieszkańców, w tym 112 413 Polaków, czyli 46% ogółu. Liczba Ukraińców i Rosjan wzrosła w tym czasie o około 80 tysięcy. W ten sposób strona sowiecka wytrącała z polskich rąk jedyny atut i argument, który mógł zaważyć na konferencji w Jałcie – argument stosunków narodowościowych w mieście.
W dniach 2–4 stycznia 1945 miały miejsce masowe aresztowania Polaków zamieszkałych we Lwowie. Objęły one według szacunków AK około 17 tys. osób, w tym 31 pracowników naukowych Uniwersytetu i Politechniki. Część aresztowanych po kilkudniowym śledztwie została zwolniona, jednak większość deportowano w głąb Związku Radzieckiego. Zostali wówczas aresztowani następujący profesorowie Politechniki Lwowskiej: Włodzimierz Burzyński, Edward Sucharda, Marian Janusz, Ewa Pilatowa, których po pewnym czasie zwolniono z więzienia we Lwowie. Innych aresztowanych profesorów przewieziono do łagru "Krasnodon" (Tadeusz Kuczyński, Stanisław Fryze, Witold Minkiewicz, Emil Łazoryk, Kazimierz Przybyłowski, Edwin Płażek, Aleksander Kozikowski). Skazani na 5, 10, lub 15 lat zostali oni skierowani do ciężkiej fizycznej pracy przy wyrębie lasów lub w kopalniach antracytu w Zagłębiu Donieckim. Dwóch profesorów nie przeżyło tych ciężkich warunków (Tadeusz Kuczyński i Emil Łazoryk), pozostałych zwolniono po ok. 6 miesiącach.
W dniu 10 lutego 1945 roku zakończyła się konferencja w Jałcie. Oznaczała ona fiasko polskich i alianckich prób ratowania Lwowa jako miasta polskiego. Sprawa została przegrana definitywnie (patrz: linia Curzona). W mieście przez dłuższy czas nie ogłaszano jej postanowień. Związane to było z faktem, że mieszkańców w ówczesnych realiach nie można było przesiedlić, gdyż granica zachodnia Polski nie była wciąż wyznaczona, a tereny, które miały Polsce przypaść, były wciąż bronione przez armie niemieckie. Do akcji przesiedleńczej przystąpiono w maju 1945 roku. W mieście rozpoczęła działalność Polska Komisja Ewakuacyjna, której zadaniem było wydawanie we współpracy z władzami sowieckimi kart ewakuacyjnych, rejestracja przesiedleńców i ich mienia, które podlegało ewakuacji. Mieszkańcy miasta stawili jednak bierny opór przymusowemu przesiedleniu. Nie zgłaszali się do rejestracji i nie pobierali kart ewakuacyjnych. W tym oporze umacniała ich postawa Kościoła, a zwłaszcza niezłomny przykład ówczesnego metropolity lwowskiego Eugeniusza Baziaka. Ten swoisty bojkot wywózek na zachód utrzymywał się mimo coraz brutalniejszych nacisków sowieckich i napływu nowej ludności ze wschodu. Wśród lwowian ciągle panowało przekonanie, że czas sowieckiej władzy „da się jakoś przeczekać”. Jednak uznanie przez USA i Wielką Brytanię w dniu 28 czerwca 1945 roku Tymczasowego Rządu Jedności Narodowej oraz cofnięcie 5 lipca 1945 roku uznania rządowi RP w Londynie przypieczętowało w sensie prawnym decyzje jałtańskie.
Polska Komisja Ewakuacyjna od maja 1945 roku do 15 czerwca 1946 wydawała w porozumieniu z władzami sowieckimi karty ewakuacyjne, ewidencjonowała wyjeżdżających oraz ich mienie, rejestrowała liczbę polskich mieszkańców przeznaczonych do przesiedlenia. Ludność przesiedlaną ładowano wraz z ich ściśle ograniczonym mieniem, które władze sowieckie pozwoliły zabrać, do 34-osobowych wagonów. Tak uformowane transporty kierowano w trzech kierunkach:
Chodziło o maksymalne rozproszenie lwowian, którzy byli postrzegani przez komunistyczny rząd jako „element wrogi”, po całym obszarze kraju. Ponieważ tzw. umowa repatriacyjna ściśle ograniczała ilość i rodzaj ruchomości, które można było wywieźć, wyjeżdżający poddani zostali rygorowi drobiazgowych kontroli mienia przez organa sowieckie. Zdarzało się, że kontrole te pozbawiały przesiedlanych uwożonego dobytku nawet już na dworcu kolejowym, gdy mienie zostało załadowane do wagonów transportowych. Po 15 czerwca 1946 Polska Komisja Ewakuacyjna zaprzestała wydawania kart ewakuacyjnych. Do 29 listopada 1946 trwała operacja „zamykania akcji przesiedleńczej”. Ograniczano się do egzekwowania wyjazdu od osób, które otrzymały wcześniej kartę i dotąd nie wyjechały oraz rejestrowania wyjeżdżających. W maju i czerwcu 1946 roku terror i nacisk sowiecki na lwowian stał się już nie do zniesienia. Przymusowo zamykano kościoły i klasztory, brutalnie wymuszano wyjazdy. Zdarzały się ponure mordy na tle politycznym. Mieszkańcy trwali w biernym oporze, dekorując kwiatami drzwi zamkniętych świątyń i wznosząc do nich modły jako do ołtarzy. Zrozpaczeni i zdesperowani lwowianie wspólnie zanosili swoje prośby o ocalenie miasta do ponadnaturalnych sił wyższych, klęcząc na chodnikach wzdłuż lwowskich ulic. Ginące w „odmętach stepu” polskie miasto po raz ostatni starało się stawić czoła zalewającemu je zewsząd wschodniemu żywiołowi – ta ostatnia obrona Lwowa miała wymiar przede wszystkim duchowy i symboliczny. Pomiędzy ludnością polską a nową ludnością napływową coraz częściej dochodziło do groźnych zatargów i napięć, atmosfera w mieście stawała się trudna do zniesienia. Grupy nowych, sprowadzonych ze wschodu mieszkańców miasta na własną rękę, w drodze samosądów wymuszały na polskich mieszkańcach, by ci opróżnili z dawnych lokatorów mieszkania i lwowskie kamienice.
Ogółem od maja 1945 roku do końca listopada 1946 roku przesiedlono (w warunkach dramatycznego zmagania się z oporem mieszkańców miasta) transportami kolejowymi 130-140 tysięcy polskich lwowian (według oszacowań Zofii Lewartowskiej), co oznacza, że sowieckie wykazy stosunków narodowościowych w mieście mogły być zaniżone.
Rocznik statystyczny z 1937 r. szacował liczbę mieszkańców miasta na 317 tys., a w innej tabeli dzielił tę ludność według języka ojczystego. Posługujących się polskim [językiem] było 198 tys., żydowskim i hebrajskim 75 tys., ukraińskim i ruskim 25 tys. Te brakujące 46-56 tysięcy polskich lwowian to grupy ludności, która w 1939 roku odpłynęła na Węgry i do Rumunii, została wywieziona w trakcie sowieckich deportacji 1939-1941, uszła przed frontem w roku 1944, została zamordowana, zmobilizowana do Armii Żymierskiego i Berlinga latem 1944 roku, w tym samym czasie deportowana albo wyjechała dobrowolnie z miasta w latach 1944–1945. Według danych polskich pełnomocników do spraw ewakuacji ludności polskiej we Lwowie sumarycznie zarejestrowano do ewakuacji 108 523 osoby narodowości polskiej oraz 3691 osób narodowości żydowskiej z tego ewakuowano 98 865 osób narodowości polskiej oraz 3349 osób narodowości żydowskiej[8]. 29 listopada 1946 roku Polska Komisja Ewakuacyjna zamknęła swą działalność, a następnego dnia 30 listopada 1946 opuściła Lwów i terytorium ZSRR. Tym samym sześćset lat historii polskiego miasta zostało zakończone.

</doc>
<doc id="1620621" url="https://pl.wikipedia.org/wiki?curid=1620621" title="Witalij Radzionau">
Witalij Radzionau

Witalij Wiktarawicz Radzionau (biał. Віталій Вiктаравiч Радзіонаў, ros. Виталий Викторович Родионов, "Witalij Wiktorowicz Rodionow"; ur. 11 grudnia 1983 w Witebsku) – białoruski piłkarz, grający na pozycji napastnika, reprezentant Białorusi. Obecnie występuje w BATE Borysów.

</doc>
<doc id="1620622" url="https://pl.wikipedia.org/wiki?curid=1620622" title="Gianni Golfera">
Gianni Golfera

Gianni Golfera urodził się 15 stycznia 1977 w Lugo di Ravenna (Włochy). Po ukończeniu liceum Gianni kształcił się jako samouk.
Mnemotechniką zainteresował się w wieku 12 lat za sprawą traktatu Giordana Bruna "De umbris idearum". Bazując na tekstach antycznych i nowożytnych, opracował autorską metodę kształcenia i rozwijania pamięci. Współpracuje z uniwersytetem Vita-Salute del San Raffaele w Mediolanie, bostońskim Institute of Technology oraz innymi instytucjami zajmującymi się badaniem mózgu, a zwłaszcza procesami rządzącymi pamięcią.
Jest autorem bestsellerowych poradników, prowadzi konferencje naukowe i kursy dydaktyczne we Włoszech, Hiszpanii i USA. Jego pasją jest lotnictwo sportowe, posiada licencję pilota, którą zdobył pod koniec liceum. Interesuje się również szybkimi samochodami.

</doc>
<doc id="1620625" url="https://pl.wikipedia.org/wiki?curid=1620625" title="Juryj Szukanau">
Juryj Szukanau

Juryj Uładzimierawicz Szukanau (biał. Юрый Ўладзімеравіч Шуканаў, ros. Юрий Владимирович Шуканов, "Jurij Władimirowicz Szukanow"; ur. 10 marca 1971 w Mińsku) – białoruski piłkarz grający na pozycji napastnika, reprezentant Białorusi i trener.
W reprezentacji Białorusi wystąpił 6 razy. Wychowanek SDzJuSzAR-5 (biał. СДзЮШАР-5) w Mińsku. Występował w klubach KIM Witebsk, Dynama-2 Mińsk, Dynama Mińsk, Dynama-93 Mińsk, Maccabi Tel Awiw, Bałtika Kaliningrad, KAMAZ Nabierieżnyje Czełny, Urałan Elista, Fakieł Woroneż, Dinamo Petersburg i Kajrat Ałmaty. 21 października 2004 ogłosił zakończenie kariery.
W latach 2004-2005 prowadził Dynama Mińsk, z którym zdobył Mistrzostwo Białorusi w 2004. Od sierpnia 2008 na stanowisku dyrektora generalnego klubu Dynama Mińsk.

</doc>
<doc id="1620631" url="https://pl.wikipedia.org/wiki?curid=1620631" title="Anton Faistauer">
Anton Faistauer

Anton Faistauer (ur. 14 lutego 1887 w St Martin bei Lofer (Salzburg) zm. 13 lutego 1930 w Wiedniu) - austriacki malarz, obok Georga Junga jeden z ważniejszych przedstawicieli austriackiego modernizmu w malarstwie.
Życiorys.
Pochodził z chłopskiej rodziny i pierwotnie chciał zostać kapłanem. W latach 1904-1906 uczył się malarstwa prywatnie, następnie od 1906-1909 studiował w wiedeńskiej Akademii Sztuk Pięknych. Razem z Antonem Koligiem, Robinem Christianem Andersenem, Franzem Wiegelem i Egonem Schielem w 1909 założył przeciwko konserwatywnej sztuce formację "Neukunstgruppe". W latach 1909-1912 odbył podróże do Ticino, północnych Włoch i Berlina. Od 1919 tworzył w Salzburgu, od 1926 w Wiedniu. Współtworzył Hagenbund.
Faistauer jest jednym z najważniejszych malarzy austriackich modernizmu. Już w okresie międzywojennym zyskał sławę dzięki wystawom w Niemczech i Budapeszcie. W 1923 opublikował swój program malarski "Neue Malerei in Österreich". W 1926 został mianowany profesorem.

</doc>
<doc id="1620633" url="https://pl.wikipedia.org/wiki?curid=1620633" title="Józef Lewicki (duchowny)">
Józef Lewicki (duchowny)

Józef Lewicki OSBM (zm. 15 czerwca 1730 w Poczajowie) – duchowny greckokatolicki, bazylianin. W latach 1700–1710 superior bazyliańskiego monasteru w Chełmie, archimandryta żydyczyński, unicki biskup chełmski od 1711. Zarządzał unicką diecezją łucką (1711–1715) i włodzimierską (1730).
Był synem Bazylego herbu Rogala.
Był uczestnikiem synodu zamojskiego w 1720 roku. 

</doc>
<doc id="1620638" url="https://pl.wikipedia.org/wiki?curid=1620638" title="David Trottier">
David Trottier

David „Dave” Trottier (ur. 25 czerwca 1906 w Pembroke, Ontario, zm. 13 listopada 1956) – kanadyjski hokeista drużyny Montreal Maroons, złoty medalista zimowych igrzysk olimpijskich w Sankt Moritz. W 1935 roku zdobył Puchar Stanleya.

</doc>
<doc id="1620639" url="https://pl.wikipedia.org/wiki?curid=1620639" title="Waler Szantałasau">
Waler Szantałasau



</doc>
<doc id="1620640" url="https://pl.wikipedia.org/wiki?curid=1620640" title="Emmanuel Collard">
Emmanuel Collard

Emmanuel Collard (ur. 3 kwietnia 1971 w Arpajon) – francuski kierowca wyścigowy. 
Kariera sportowa.
W 1990 roku triumfował we Francuskiej Formule Renault. Poza tym pełnił również funkcję testera w ekipie Ligier w 1990 i 1991 roku. W 1996 roku został mistrzem Porsche Supercup. Rok później ponownie pełnił rolę kierowcy testowego, tym razem w zespole swojego rodaka, Alaina Prosta. W latach 1998-1999 zwyciężał w serii samochodów sportowych w parze z Vincenzo Sospiri. Razem z Jean-Christophe Boullion triumfował w Le Mans Series w sezonach 2005-2006. Wielokrotnie uczestniczył w 24 godzinnym wyścigu Le Mans, gdzie najlepszym jego wynikiem było 2 miejsce. Wygrał też prestiżowe zawody Rolex 24 at Daytona.

</doc>
<doc id="1620641" url="https://pl.wikipedia.org/wiki?curid=1620641" title="Silent Hill 3 Original Soundtracks">
Silent Hill 3 Original Soundtracks

Silent Hill 3 Original Soundtracks – oficjalna ścieżka dźwiękowa z gry Silent Hill 3, w całości skomponowana przez Akirę Yamaokę. Jest to pierwszy soundtrack z serii, na którym w znaczącym stopniu wykorzystano wokale (wyjątek stanowi utwór "Esperandote" z "Silent Hill OST").
Większość utworów wokalnych została wykonana przez Mary Elizabeth McGlynn (występującą pod pseudonimem Melissa Williamson). Wykonawcą i jednocześnie autorem słów piosenki "Hometown" (24) jest Joe Romersa. Japońska wersja soundtracku zawiera dodatkowy utwór zatytułowany "Rain of Brass Petals – Three Voices Edit" (26), zremiksowany przez szwedzki zespół industrialowy Interlace.
Produkcja.
Akira Yamaoka zaczerpnął niski głos intonujący pieśń w utworze "Prayer" (15) z programu telewizyjnego o Voodoo.
Jedynymi utworami pochodzącymi bezpośrednio z rozgrywki (a nie z cut scenek czy filmów) są "Please Love Me... Once More" (8), "Prayer" (15) oraz "Heads No. 2" (18).
Dystrybucja.
Wydania.
"Silent Hill 3 Original Soundtracks" została wydana wraz z premierą gry w Europie, 23 maja 2003 roku. Ścieżka dźwiękowa była wyposażona w osobne pudełko i dołączona do preorderowych egzemplarzy "Silent Hill 3" w Europie (zarówno w wersji na PlayStation2, jak i PC).
W Stanach Zjednoczonych oficjalna ścieżka dźwiękowa była dostępna jako dodatek do wersji PS2. Płyta nie posiadała odrębnego opakowania.
Japońska wersja soundtracku ukazała się krótko po premierze gry w Japonii, 16 lipca 2003 roku. Na płycie znalazł się dodatkowy utwór ("Rain of Brass Petals – Three Voices Edit"), niedostępny w wydaniach europejskim i amerykańskim.
Dyski promocyjne.
Oprócz oficjalnej ścieżki dźwiękowej Konami wydało dwa dyski audio mające na celu wypromować grę.

</doc>
<doc id="1620643" url="https://pl.wikipedia.org/wiki?curid=1620643" title="Silent Hill 3 soundtrack">
Silent Hill 3 soundtrack



</doc>
<doc id="1620644" url="https://pl.wikipedia.org/wiki?curid=1620644" title="Silent Hill 3 OST">
Silent Hill 3 OST



</doc>
<doc id="1620645" url="https://pl.wikipedia.org/wiki?curid=1620645" title="Kaori Kobayashi">
Kaori Kobayashi

 - japońska saksofonistka i flecistka smoothjazzowa.

</doc>
<doc id="1620646" url="https://pl.wikipedia.org/wiki?curid=1620646" title="To Watch the Storms">
To Watch the Storms

To Watch the Storms – studyjna płyta Steve'a Hacketta z 2003 r. Płyta ukazała się w edycji podstawowej, zawierającej 13 utworów i edycji specjalnej w formie książeczki w kartonowym etui z 17-stoma utworami.
Spis utworów.
"edycja specjalna:"
"w edycji podstawowej nie znalazły się utwory: "Pollution b", "Fire island", "Marijuana assassin of youth" i "If you only knew"."

</doc>
<doc id="1620647" url="https://pl.wikipedia.org/wiki?curid=1620647" title="Piotr Abrasimow">
Piotr Abrasimow

Piotr Andriejewicz Abrasimow (; ur. 16 maja 1912 w Boguszewsku w obwodzie witebskim, zm. 16 lutego 2009 w Moskwie) – dyplomata i polityk radziecki.
Początki kariery.
W 1933 kończy technikum ze specjalnością elektromechanika. Do 1939 studiuje na wydziale historii Białoruskiego Uniwersytetu Państwowego. Dyplom otrzymuje w 1951 po wznowieniu studiów w trybie zaocznym. Formalnie otrzymuje później tytuł doktora habilitowanego nauk historycznych. Wcześniej, w 1949, zaliczył 3 semestry w Wyższej Szkole Partyjnej przy KC WKP(b) w Moskwie. W latach 1931-1941 pracował na stanowiskach dyrektora klubu, komisarza filharmonii oraz dyrektora galerii obrazów w Witebsku i Brześciu. 
Lata wojenne.
W czasie II wojny światowej pełnił służbę wojskową w Armii Czerwonej. We wrześniu 1939 brał udział w agresji ZSRR na Polskę jako czołgista. 22 września 1939 był uczestnikiem wspólnej defilady oddziałów niemieckich i radzieckich w Brześciu, którą odebrali kombrig Siemion Kriwoszein i niemiecki generał Heinz Guderian. Brał także udział w procesie przekazania miasta Armii Czerwonej przez Wehrmacht. Po tych wydarzeniach pozostał w Brześciu i objął w nim stanowisko zastępcy przewodniczącego Obwodowego Komitetu Wykonawczego. 22 czerwca 1941 w Pińsku uczestniczył w likwidacji niemieckiego desantu po ataku Niemiec na ZSRR. Następnie walczył jako czołgista w korpusie gen. Kriwoszeina (Kriwoszein poświęcił Abrasimowowi cały rozdział w wydanych w latach 60. wspomnieniach). W czasie okupacji niemieckiej zajmował różne stanowiska w Sztabie Głównym ruchu partyzanckiego na Białorusi. Współpracował tam blisko z kierującym nim Pantielejmonem Ponomarienko. Był zrzucany wielokrotnie za linię frontu, został dwukrotnie ranny w walkach w Niemcami. W 1941 uczestniczył w walkach o Rostów nad Donem. W 1942 został mianowany komisarzem politycznym brygady. W końcowej części wojny walczył pod dowództwem Konstantego Rokossowskiego w ramach 1 Frontu Białoruskiego, wojnę zakończył w stopniu pułkownika, otrzymując szereg odznaczeń.
Kariera partyjno-państwowa.
Członek WKP(b)/KPZR od 1940 do momentu rozwiązania partii (1991). Członek KC KPZR od 31 października 1961 do 25 lutego 1986. Uczestnik XXII, XXIII, XXIV i XXVI zjazdów KPZR. Deputowany Rady Najwyższej ZSRR 3-ciej, 4-tej i 6-tej kadencji (1950—1958). Deputowany Rady Najwyższej BSRR 4-tej i 6-tej kadencji. W latach 1946-1952 Abrasimow był stałym przedstawicielem rady ministrów Białoruskiej SRR przy radzie ministrów ZSRR (a więc odpowiednikiem dzisiejszego ambasadora Białorusi w Moskwie). Od 3 czerwca 1950 do 20 września 1952 oraz od 7 stycznia 1955 do 1 stycznia 1957 był sekretarzem KC Komunistycznej Partii Białorusi (KPB). Od 14 lutego 1954 członek Biura Politycznego KC KPB. Od grudnia 1948 do czerwca 1950 oraz od listopada 1952 do lipca 1955 pierwszy zastępca przewodniczącego Rady Ministrów Białoruskiej SRR. Od lutego 1961 do grudnia 1962 pierwszy sekretarz obwodowego komitetu KPZR w obwodzie smoleńskim.
Kariera dyplomatyczna.
W latach 1956-1957 radca ambasady ZSRR w Chinach. W okresie od 3 października (wręczenie listów uwierzytelniających 17 października) 1957 do 14 lutego 1961 ambasador ZSRR w PRL. Po okresie pracy w Smoleńsku powrócił do służby dyplomatycznej pełniąc od 15 grudnia 1962 do 18 września 1971 funkcję ambasadora ZSRR w NRD. 3 września 1971 razem z ambasadorami USA, Wielkiej Brytanii i Francji w RFN podpisywał w Berlinie „Czterostronne Porozumienie w sprawie Berlina Zachodniego”. Od września 1971 do kwietnia 1973 był ambasadorem ZSRR we Francji i jednocześnie od grudnia 1972 do kwietnia 1973 nosił tytuł ambasadora ZSRR na Madagaskarze. Od kwietnia 1973 do marca 1975 kierował wydziałem kadr oraz wyjazdów zagranicznych KC KPZR. Od marca 1975 do czerwca 1983 ponownie na stanowisku ambasadora ZSRR w NRD. W latach 1983-1985 przewodniczący Państwowego Komitetu Turystyki Zagranicznej ZSRR. W okresie od lutego 1985 do maja 1986 ambasador ZSRR w Japonii. Od maja 1986 przebywał na emeryturze. Pochowany na Cmentarzu Trojekurowskim w Moskwie. 
Życie prywatne.
Ojciec Abrasimowa Andriej Iwanowicz, członek Czerwonej Gwardii, zginął w czasie rewolucji pod Orszą. Matka wychowywała samotnie Piotra Abrasimowa i jego siostrę. Miał dwie córki, urodzone w 1940 i 1941. Autor szeregu książek wspomnieniowych.
Odznaczenia i wyróżnienia.
i inne

</doc>
<doc id="1620649" url="https://pl.wikipedia.org/wiki?curid=1620649" title="C-CP">
C-CP



</doc>
<doc id="1620650" url="https://pl.wikipedia.org/wiki?curid=1620650" title="Hienadź Tumiłowicz">
Hienadź Tumiłowicz

Hienadź Tumiłowicz (biał. Генадзь Туміловіч, ros. Геннадий Анатольевич Тумилович, "Giennadij Anatoljewicz Tumiłowicz"; ur. 3 września 1971) – białoruski piłkarz grający na pozycji bramkarza, reprezentant Białorusi.
Jego atrybuty fizyczne to 188 cm i 80 kg. W reprezentacji Białorusi wystąpił 32 razy. Ostatnio bronił barw Dynama Mińsk, w którym w 2007 ukończył karierę. Wcześniej występował w klubach Dynama Brześć, Biełaruś Mińsk, Metałłurg Krasnojarsk, Zaria Lenińsk Kuźniecki, Żemczużyna Soczi, Hapoel Ironi Riszon le-Cijjon, Dinamo Moskwa, Rostsielmasz Rostów, Royal Antwerp FC i Łucz-Eniergija Władywostok.
Obecnie na stanowisku dyrektora sportowego klubu Dynama Mińsk.

</doc>
<doc id="1620653" url="https://pl.wikipedia.org/wiki?curid=1620653" title="Charles Delahay">
Charles Delahay

Charles Delahay (ur. 19 marca 1905 w Pembroke, zm. 17 marca 1973 w Muskoka) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1620654" url="https://pl.wikipedia.org/wiki?curid=1620654" title="Mohammed Mourhit">
Mohammed Mourhit

Mohammed Mourhit (ur. 10 października 1970) - reprezentujący Belgię lekkoatleta marokańskiego pochodzenia, specjalizujący się w biegach długich.
Sukcesy.
Mourhit został obywatelem Belgii po ślubie z Belgijką w 1997. Z powodu dopingu odbył karę dwuletniej dyskwalifikacji (6.6.2002-5.6.2004), w 2004 powrócił do startów na bieżni, jednak nie osiąga już tak wartościowych rezultatów jak wcześniej.

</doc>
<doc id="1620656" url="https://pl.wikipedia.org/wiki?curid=1620656" title="Miragaia (dinozaur)">
Miragaia (dinozaur)

Miragaia – rodzaj dinozaura z rodziny stegozaurów (Stegosauridae) żyjącego w późnej jurze na terenie dzisiejszej Europy i być może Ameryki Północnej.
Gatunek typowy rodzaju, "Miragaia longicollum", został opisany w 2009 roku przez Octávio Mateusa i współpracowników w oparciu o niemal kompletną przednią połowę szkieletu. Nazwa rodzajowa pochodzi od nazwy miejscowości Miragaia w zachodniej Portugalii, w którym odnaleziono szczątki dinozaura, jednak autorzy opisu "Miragaia" podają alternatywną interpretację – „cudowna bogini Ziemi” – od łacińskiego słowa "mira" („cudowny”) oraz "Gaia" – imienia bogini Ziemi z greckiej mitologii. Epitet gatunkowy odnosi się do wyjątkowo jak na stegozaura długiej szyi. Holotyp (ML 433) został odkryty w datowanych na kimeryd lub tyton osadach formacji Sobral. Materiał kopalny obejmuje niemal kompletną przednią połowę szkieletu. W pobliżu odkryto także kilka kości (ML 433-A) młodocianego dinozaura – dalsze badania mogą wykazać, że jest to odrębny takson, jednak Mateus i współpracownicy uznali go za należący do "Miragaia longicollum".
Jedną z cech odróżniających "Miragaia" od innych stegozaurów jest długa szyja – składała się ona z co najmniej siedemnastu kręgów – więcej niż u większości zauropodów. Inną cechą analogiczną pomiędzy zauropodami a "Miragaia longicollum" jest połączenie żeber i kręgów. Opisany przez Mateusa i współpracowników osobnik (ML 433) jest jednym z najbardziej kompletnych znanych europejskich stegozaurów i pierwszym, którego kości czaszki odnaleziono.
"Miragaia" została uznana za takson siostrzany do "Dacentrurus armatus", wraz z którym tworzy klad Dacentrurinae, nazwany przez Mateusa, Maidment i Christiansena i według ich definicji obejmujący wszystkie stegozaury bliżej spokrewnione z "Dacentrurus armatus" niż ze "Stegosaurus armatus". Klad ten jest taksonem siostrzanym do "Stegosaurus". Analizy te stoją w sprzeczności z niektórymi wcześniejszymi badaniami, klasyfikującymi dacentrura jako bazalnego stegozaura i stwierdzają, że "Miragaia" i "Dacentrurus" były bardziej zaawansowane.
Z badań Costy i Mateusa (2019) wynika bliskie pokrewieństwo "Miragaia longicollum" z północnoamerykańskim gatunkiem "Alcovasaurus longispinus"; wymienieni autorzy uznali "A. longispinus" za jedynego znanego północnoamerykańskiego przedstawiciela podrodziny Dacentrurinae. Costa i Mateus uznali rodzaj "Alcovasaurus" za młodszy synonim rodzaju "Miragaia", utrzymując jednocześnie "A. longispinus" jako odrębny gatunek należący do rodzaju "Miragaia".

</doc>
<doc id="1620657" url="https://pl.wikipedia.org/wiki?curid=1620657" title="Miragaia longicollum">
Miragaia longicollum



</doc>
<doc id="1620660" url="https://pl.wikipedia.org/wiki?curid=1620660" title="Georg Jung">
Georg Jung

Georg Jung (ur. 31 grudnia 1899 w Salzburgu zm. 5 grudnia 1957 w Wiedniu) – austriacki malarz, designer, pisarz, teoretyk sztuki, obok Antona Faistauera (1887-1930) jeden z ważniejszych przedstawicieli austriackiego modernizmu w malarstwie.
Młodość.
Wychowywał się w zamożnym domu Louisa Junga, właściciela Grand Hotel de l'Europe w Salzburgu, który był jednym z najbardziej luksusowych hoteli w monarchii Austro-Węgierskiej. Mając szesnaście lat Jung zaczął prowadzić samodzielne życie. W Salzburgu studiował filozofię oraz medycynę, jednocześnie wieczorowo doskonalił swoje malarstwo uczestnicząc w zajęciach na Akademie für Angewandte Kunst, następnie wyjechał na dalsze studia do Wiednia. W mieście tym kształcił się w Wiener Kunstgewerbeschule. Po studiach rozpoczął wędrówkę po Europie, zwiedził m.in.: Niemcy, Włochy i Francję. W 1935 przejął od ojca kierownictwo Hôtelu de l'Europe w Salzburgu, w którym zaprojektował freski i meble. Podczas bombardowania w 1944 dzieła te uległy całkowitemu zniszczeniu.
Malarstwo.
Początkowo zafascynowany był ekspresjonizmem, później w sposób analityczny odnosił się do odkryć futuryzmu i kubizmu. W 1918 odbyła się pierwsza wystawa artysty w jego rodzinnym mieście. W latach 1925-1938 był członkiem ruchu artystycznego Hagenbund. Od 1925 pracował w monachijskiej galerii Hansa Goltza. 
W 1927 wydał swoją debiutancką powieść "Die bereitende Zeit" (przez wiele lat Jung pracował nad "Wir Sechs", autobiograficzną powieścią o życiu bohemy). Od 1935 projektował meble, wnętrza, malarstwo ścienne oraz sgraffito. Jego najsłynniejszym dziełem jest sgraffito wykonane dla biblioteki uniwersyteckiej w Salzburgu w 1936. Podczas wojny był szeregowym żołnierzem. W 1940 usłyszał zarzut tworzenia „zdegenerowanej” sztuki. W latach 1948-1949 swoje prace wystawiał m.in. na: "Vienna Secession" oraz Zedlitzhalle. Po wojnie aż do 1952 artysta był członkiem Wiener Secession (wiedeńskiej secesji). Zaprojektował również serię znaczków Zwischenkriekszeit. 
Od 1950 prowadził eksperymenty artystyczne nad obrazami ruchomymi łącząc malarstwo z teatrem, dzięki czemu stał się twórcą nowych kierunków konceptualnych w malarstwie austriackim »Farbdramen« oraz »Colormobilen«. Kierunkom tym poświęcił szereg artykułów i rozpraw teoretycznych. 
Zmarł w Wiedniu w 1957. Został pochowany na salzburgskim cmentarzu zasłużonych.

</doc>
<doc id="1620662" url="https://pl.wikipedia.org/wiki?curid=1620662" title="Mongolosaurus">
Mongolosaurus



</doc>
<doc id="1620663" url="https://pl.wikipedia.org/wiki?curid=1620663" title="Glimepiryd">
Glimepiryd

Glimepiryd (łac. "Glimepiridum") – organiczny związek chemiczny, lek hipoglikemizujący, pochodna sulfonylomocznika.
Mechanizm działania.
Glimepiryd działa w dwojaki sposób: po pierwsze stymuluje komórki β trzustki do wydzielania insuliny, po drugie zaś działa pozatrzustkowo, między innymi poprzez zwiększenie wrażliwości tkanek na insulinę.
Stymulacja trzustki.
Glimepiryd, podobnie jak inne pochodne sulfonylomocznika, stymuluje wydzielanie insuliny poprzez blokowanie w błonie komórek β trzustki kanałów potasowych zależnych od ATP. Zamknięcie tych kanałów depolaryzuje błonę komórkową komórek β, co z kolei prowadzi do otwarcia kanałów wapniowych i zwiększonego napływu jonów wapnia do komórki. Dochodzi w ten sposób do uwalniania insuliny na drodze egzocytozy. Działanie blokujące kanały potasowe zależne od ATP w komórkach β trzustki wynika z odwracalnego wiązania się glimepirydu z receptorami związanymi z tymi właśnie kanałami. Miejsce wiązania glimepirydu jest jednak inne od tego, jakie zajmują pozostałe pochodne sulfonylomocznika.
Działanie pozatrzustkowe.
Glimepiryd zwiększa wrażliwość tkanek na insulinę oraz zapobiega nadmiernemu wychwytowi tego hormonu przez wątrobę.
Wychwytywanie glukozy przez obwodową tkankę mięśniową i tłuszczową odbywa się za pomocą specjalnych białek transportowych, umiejscowionych na błonie komórkowej. Glimepiryd zwiększa liczbę aktywnych białek transportujących, co w konsekwencji prowadzi do zwiększonego wychwytu glukozy.Glimepiryd wpływa na zwiększenie aktywności fosfolipidazy C, enzymu specyficznego dla glikozylofosfatydyloinozytolu, skorelowanego z lipogenezą i glikogenezą prowokowaną przez lek w komórkach mięśniowych i tłuszczowych.
Glimepiryd zatrzymuje w wątrobie wytwarzanie glukozy – lek zwiększa stężenie wewnątrzkomórkowego fruktozo-2,6-bisfosforanu, hamując tym samym glukogenezę.
Właściwości farmakokinetyczne.
Z przewodu pokarmowego lek wchłania się całkowicie. Maksymalne stężenie we krwi osiąga po ok. 2,5 h od momentu podania. Pokarm nie wpływa na stężenie terapeutyczne leku, może jednak wydłużać czas jego wchłaniania. W ponad 99% wiąże się z białkami osocza. Lek przenika przez barierę krew-łożysko i do mleka matki. Średni okres półtrwania glimepirydu wynosi od 5 do 8 godzin.Lek jest metabolizowany w wątrobie, przy udziale cytochromu P450 (głównym enzymem jest CYP2C9). Wydalany w większości z moczem (58%), wyłącznie w postaci metabolitów.
Wskazania.
Cukrzyca typu 2, gdy zmniejszenie masy ciała, wysiłek fizyczny i dieta nie dały zadowalających rezultatów. W przypadku otyłości i niewielkiego dobowego zapotrzebowania na insulinę przewagę w leczeniu mają pochodne biguanidu (metformina)..
Przeciwwskazania.
Leku nie należy stosować, gdy u pacjenta występuje:
Specjalne środki ostrożności.
Nieregularne spożywanie posiłków może doprowadzić podczas leczenia glimepirydem do wystąpienia hipoglikemii. Nie należy przekraczać dziennej dawki leku 6 mg.
Interakcje.
Nasilenie działania hipoglikemizującego może nastąpić w przypadku przyjmowania glimepirydu z następującymi lekami:
Należy unikać podawania glimepirydu z wyżej wymienionymi lekami, ze względu na duże ryzyko wystąpienia hipoglikemii.
Osłabienie działania hipoglikemizującego może nastąpić w przypadku łącznego zażywania glimepirydu z następującymi lekami:
Antagonisty receptora H2, β-blokery, rezerpina, klonidyna, etanol mogą powodować zarówno spadek, jak i wzrost aktywności hipoglikemizującego glimepirydu.Lek może osłabiać lub nasilać działanie pochodnych kumaryny.
Działania niepożądane.
Występują niezbyt często i nie mają ciężkiego charakteru. Mogą pojawić się: zaburzenia widzenia, zmiany w obrazie krwi (trombocytopenia, leukopenia, erytropenia, granulocytopenia, agranulocytoza, niedokrwistość hemolityczna, pancytopenia, które zmuszają do odstawienia leku).
Bardzo rzadko występują również: nadwrażliwość leukoklastyczna, objawy ze strony układu krążenia (zapalenie żył), zaburzenia ze strony układu pokarmowego, zaburzenia czynności wątroby, reakcje alergiczne, spadek stężenia sodu w surowicy.

</doc>
<doc id="1620664" url="https://pl.wikipedia.org/wiki?curid=1620664" title="Friedrich Wohlwill">
Friedrich Wohlwill

Friedrich Joachim Wohlwill (ur. 20 sierpnia 1881 w Hamburgu, zm. 15 lipca 1958 w Bostonie) – niemiecki lekarz, neuropatolog.
Urodził się w Hamburgu w 1881 roku jako syn chemika Emila Wohlwilla (1835–1912) i Luise z domu Nathan (1847–1919). Jego siostrą była malarka Gretchen Wohlwill (1878–1962), druga siostra Sophie była pianistką i nauczycielką muzyki.
Uczył się patologii u Von Recklinghausena i Fraenkla, neurologii u Nonnego w Hamburgu i Gabriela Antona w Halle. Podczas I wojny światowej asystent Nonnego w szpitalu wojskowym. Do 1924 w Klinice Neurologicznej Uniwersytetu w Hamburgu. W 1920 roku habilitował się u Fraenkla. W 1924 został prosektorem w szpitalu św. Grzegorza w Hamburgu. W 1933 roku stracił posadę z powodów politycznych. Jesienią tego roku emigrował do Portugalii, przez dwa lata praktykował w Instytucie Rakowym w Lizbonie jako prosektor. W czerwcu 1934 został profesorem zwyczajnym patologii Uniwersytetu w Lizbonie. Od 1936 do 1946 jako patolog w szpitalu uniwersyteckim. Od 1946 w Stanach Zjednoczonych, najpierw w M.J. Barett Hospital w Cooperstown, od lipca 1947 do lipca 1952 w Danvers State Hospital w Danvers, Massachusetts. Od 1953 do 1958 kierował laboratorium neuropatologicznym Warren-Museum, gdzie współpracował z Yakovlevem.
W 1923 przedstawił pierwszy opis mikroskopowego zapalenia naczyń.

</doc>
<doc id="1620668" url="https://pl.wikipedia.org/wiki?curid=1620668" title="Ankwicz">
Ankwicz

Akwicz – polski herb szlachecki, nadany w zaborze austriackim.
Opis herbu.
Tarcza dzielona w słup. Prawe pole w pas. W polu górnym, czerwonym, krokiew srebrna, w polu dolnym, czarnym, czterolistna koniczyna złota. W polu lewym, srebrnym, jednorożec wspięty, czerwony. Klejnot: Pięć piór strusich, czarnych, dwa za trzema. Labry czarne, podbite złotem.
Najwcześniejsze wzmianki.
Nadany doktorowi Janowi Ankwiczowi, razem z pierwszym stopniem szlachectwa ("Edler von") i przydomkiem "von Kleehoven", w Galicji 9 listopada 1912 roku (dyplom z datą 10 stycznia 1913).
Herbowni.
Ankwicz von Kleehoven.

</doc>
<doc id="1620677" url="https://pl.wikipedia.org/wiki?curid=1620677" title="Michał Julian Rosenzweig">
Michał Julian Rosenzweig

Michał Julian Rosenzweig (ur. 14 października 1828 w Krakowie, zm. 4 stycznia 1898 w Meranie) – polski lekarz, syn Henryka Saula Rosenzweiga, brat Leona.
Ukończył gimnazjum w Krakowie i studiował na Uniwersytecie Jagiellońskim. Studia rozpoczęte w 1847 ukończył 27 lipca 1852. W trakcie studiów razem z bratem zmienili wyznanie z mojżeszowego na rzymskokatolickie. Od 1853 w Warszawie, gdzie praktykował do końca życia. Zmarł podczas kuracji w Meranie, pochowany na Cmentarzu Powązkowskim (kwatera 72, rząd 4).
10 czerwca 1867 otrzymał Order św. Anny za walkę z epidemia cholery 1866 roku.
Żonaty z Teresą z Cieleckich (zm. 1932). Syn Józef był sędzią Sądu Okręgowego w Warszawie. 

</doc>
<doc id="1620678" url="https://pl.wikipedia.org/wiki?curid=1620678" title="Franzburg">
Franzburg

Franzburg (pol. hist. "Nowopole") – miasto w północno-wschodnich Niemczech, w kraju związkowym Meklemburgia-Pomorze Przednie, w powiecie Vorpommern-Rügen. Jedno z najmniejszych miast Meklemburgii-Pomorza Przedniego.

</doc>
<doc id="1620679" url="https://pl.wikipedia.org/wiki?curid=1620679" title="WNPiD">
WNPiD



</doc>
<doc id="1620680" url="https://pl.wikipedia.org/wiki?curid=1620680" title="Uniwersytet Noworosyjski w Odessie">
Uniwersytet Noworosyjski w Odessie



</doc>
<doc id="1620682" url="https://pl.wikipedia.org/wiki?curid=1620682" title="Mistrzostwa Europy w Biathlonie 2005">
Mistrzostwa Europy w Biathlonie 2005

Mistrzostwa Europy w Biathlonie 2005 odbyły się w Nowosybirsku w Rosji, w dniach 16 lutego - 20 lutego 2005 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.
Wyniki Kobiet.
Bieg sztafetowy - 4 × 6 km.
Polki nie startowały.
Bieg indywidualny - 15 km.
Polki nie startowały.
Wyniki Mężczyzn.
Bieg sztafetowy - 4 × 7,5 km.
Polacy nie startowali.

</doc>
<doc id="1620684" url="https://pl.wikipedia.org/wiki?curid=1620684" title="Filippo Pacini">
Filippo Pacini

Filippo Pacini (ur. 25 maja 1812 w Pistoi, zm. 9 lipca 1883 we Florencji) – włoski lekarz, anatom. Pośmiertnie uznano jego pierwszeństwo w odkryciu przecinkowców cholery w 1854 roku, trzydzieści lat przed odkryciem ich przez Roberta Kocha.
Życiorys.
Urodził się w Pisoi w Toskanii, otrzymał wykształcenie z nadzieją, że zostanie biskupem. W 1830 roku przyznano mu jednak stypendium umożliwiające mu studia w szkole medycznej w rodzinnym mieście. W 1831 podczas zajęć z anatomii odkrył małe ciałka o nieznanej funkcji, zbadane przez niego wnikliwie dwa lata później. Pacini przedstawił swoje odkrycie na spotkaniu Società medico-fisica w 1835, ale opublikował dopiero w 1840 („Nuovi organi scoperti nel corpo umano”). Struktury te znane są dziś jako ciałka Paciniego.
Od 1840 do 1843 asystent Paolo Saviego. Następnie pracował w Instytucie Anatomicznym. Od 1849 na katedrze anatomii Istituto di Studi Superiori we Florencji.

</doc>
<doc id="1620688" url="https://pl.wikipedia.org/wiki?curid=1620688" title="Siarhiej Hierasimiec">
Siarhiej Hierasimiec

Siarhiej Hierasimiec (biał. Сяргей Герасімец, ros. Сергей Григорьевич Герасимец, "Siergiej Grigorjewicz Gierasimiec"; ur. 13 października 1965 w Kijowie, Ukraińska SRR, zm. 26 września 2021) – białoruski piłkarz pochodzenia ukraińskiego, grający na pozycji napastnika, reprezentant Białorusi i trener.
Kariera piłkarska.
Kariera klubowa.
Wychowanek Szkoły Piłkarskiej „Kord” w Szczokino. Został zauważony przez skautów Dynama Kijów, do którego przyszedł w 1983. Jednak nie potrafił przebić się do podstawowej jedenastki i występował w klubie Dynamo Irpień. W 1986 przeszedł do Szachtara Donieck, skąd w 1989 trafił do Dynama Mińsk. Po pięciu lat występów w białoruskim klubie w 1994 wyjechał pograć do Izraela, gdzie bronił barw klubu Bene Jehuda Tel Awiw. Następnie występował w klubach, takich jak Bałtika Kaliningrad, Zenit Petersburg, Žalgiris Wilno i Dinamo-StrojImpuls Sankt Petersburg. W 2002 ukończył karierę w Tarpeda-MAZ Mińsk.
Kariera reprezentacyjna.
W latach 1993-1999 w reprezentacji Białorusi wystąpił 26 razy i strzelił 7 bramek.
Kariera trenerska.
W 2004 prowadził Siewierstal Czerepowiec, potem w 2005 pomagał trenerom Tomi Tomsk. W 2006 trenował kazachski Okżetpes Kokczetaw. Od 2007 na stanowisku asystenta trenera najpierw Lokomotiwu Moskwa, a potem Dinama Sankt Petersburg.
Nagrody i odznaczenia.
Uznany za najlepszego piłkarza Białorusi w 1993.

</doc>
<doc id="1620691" url="https://pl.wikipedia.org/wiki?curid=1620691" title="Manuel Seoane">
Manuel Seoane

Manuel Seoane (ur. 19 marca 1902, zm. 21 sierpnia 1975) – argentyński piłkarz, napastnik (lewy łącznik). Później trener.
Życiorys.
Urodzony w Piñeyro (dzielnica miasta Avellaneda) Seoane karierę piłkarską rozpoczął w 1918 roku w młodzieżowym zespole miejscowego klubu "Progresista". W 1920 roku przeniósł się do młodzieżowej drużyny CA Independiente. W pierwszej drużynie Independiente Seoane zadebiutował 6 marca 1921 roku w meczu przeciwko San Lorenzo de Almagro. W 1922 roku razem z Independiente zdobył swój pierwszy tytuł mistrza Argentyny i jednocześnie pierwszy raz swej karierze został królem strzelców ligi argentyńskiej.
W 1923 Independiente zostało wicemistrzem Argentyny, ale Seoane nie grał do końca sezonu, gdyż z powodu incydentu z sędzią został wyrzucony z boiska, a następnie nałożona została na niego kara zawieszenia. W związku z tym na czas banicji przeniósł się do klubu Club El Porvenir. W okresie gry w El Porvenir w 1924 roku zadebiutował w reprezentacji Argentyny.
Jako gracz klubu El Porvenir wziął udział w turnieju Copa América 1924, gdzie Argentyna została wicemistrzem Ameryki Południowej. Seoane zagrał we wszystkich trzech meczach – z Paragwajem, Chile i Urugwajem.
Wciąż jako piłkarz klubu El Porvenir wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Seoane zagrał we wszystkich czterech meczach – w pierwszym meczu z Paragwajem (wygranym 2:0) zdobył pierwszą bramkę, w pierwszym meczu z Brazylią (wygranym 4:1) zdobył 3 bramki, w drugim meczu z Paragwajem (wygranym 3:1) zdobył drugą bramkę oraz w drugim meczu z Brazylią (remis 2:2) zdobył bramkę wyrównującą. Łącznie jako zdobywca 6 bramek został królem strzelców turnieju.
Po zwycięskim turnieju kontynentalnym Seoane przeniósł się na rok do Boca Juniors w okresie wojażu tego klubu po Europie. Dla Boca Juniors zdobył 16 spośród 40 bramek, po czym wrócił do Independiente, z którym w 1926 roku ponownie został mistrzem Argentyny i po raz drugi otrzymał koronę króla strzelców.
Będąc piłkarzem klubu CA Independiente, wziął udział w turnieju Copa América 1927, gdzie wraz z reprezentacją Argentyny zdobył swój drugi tytuł mistrza Ameryki Południowej. Seoane zagrał we wszystkich trzech meczach – z Boliwią (zdobył 2 bramki), Urugwajem i Peru. Zdobycie 2 bramek wystarczyło mu do tytułu wicekróla strzelców turnieju.
Nadal jako gracz klubu Independiente wziął udział w turnieju Copa América 1929, gdzie razem z reprezentacją Argentyny sięgnął po trzeci w swej karierze tytuł mistrza Ameryki Południowej. Seoane zagrał tylko w jednym meczu – z Peru. W kraju natomiast w 1929 roku trzeci raz w swej karierze został królem strzelców ligi argentyńskiej.
W 1932 roku Seoane drugi raz w swej karierze zdobył razem z Independiente wicemistrzostwo Argentyny, a rok później zakończył karierę piłkarską i został trenerem. W latach 20. współtworzył znakomitą piątkę napadu Independiente: Zoilo Canaveri – Alberto Lalín – Luís Ravaschino – Manuel Seoane – Raimundo Orsi. W Independiente rozegrał łącznie 264 mecze i zdobył 241 bramek. Jako zdobywca 196 bramek jest najlepszym strzelcem w dziejach pierwszoligowego futbolu amatorskiego w Argentynie. W latach 1924–1929 rozegrał w reprezentacji Argentyny 19 meczów i zdobył 14 bramek.
Jako trener Seoane poprowadził reprezentację Argentyny w turnieju Copa América 1935, gdzie jego zespół został wicemistrzem Ameryki Południowej. Argentyna pod wodzą Seoane pokonała 4:1 Chile, następnie 4:1 Peru, które pełniło rolę gospodarza i w decydującym o tytule spotkaniu uległa Urugwajowi aż 0:3.
Kierował także narodową reprezentacją w turnieju Copa América 1937, gdzie Argentyna zdobyła mistrzostwo Ameryki Południowej. Drużyna Seoane wygrała 4 mecze (z Chile 2:1, z Paragwajem 6:1, z Peru 1:0 i z Brazylią 1:0) oraz przegrała 2:3 z Urugwajem. Wobec równej liczby punktów Argentyna w decydującym o mistrzostwie spotkaniu wygrała 2:0 po dogrywce z Brazylią.
Seoane zmarł 21 sierpnia 1975 roku w Quilmes w wieku 73 lat.

</doc>
<doc id="1620694" url="https://pl.wikipedia.org/wiki?curid=1620694" title="Monique Feltgen">
Monique Feltgen

Monique Feltgen (ur. 12 września 1965 w Luksemburgu) – luksemburska pisarka, tworząca głównie powieści kryminalne, ale także krótkie formy prozatorskie (opowiadania, nowele).
Feltgen pracuje na co dzień jako urzędniczka państwowa. Jest autorką trzech powieści kryminalnych, których akcja rozgrywa się w głównej mierze na terenie Luksemburga i w luksemburskich realiach. Wydana w 2008 r. powieść "Tatort Rollengergronn" została wyróżniona Luksemburską Nagrodą Literacką (luks. "Lëtzebuerger Buchpräis").

</doc>
<doc id="1620695" url="https://pl.wikipedia.org/wiki?curid=1620695" title="Jan Tobiasz Augustynowicz">
Jan Tobiasz Augustynowicz

Jan Tobiasz Augustynowicz (ur. 24 listopada 1664 we Lwowie, zm. 22 grudnia 1751) – duchowny ormiańskokatolicki.
Przedstawiciel rodu Augustynowiczów herbu Odrowąż. W 1711 wybrany biskupem-koadiutorem ormianskiej archidiecezji lwowskiej, konsekrowany na biskupa w 1713. W 1715 w pełni objął rządy w archidiecezji, po śmierci Wartana Hunaniana. W 1719 mianowany szambelanem papieskim i hrabią rzymskim przez papieża Klemensa XI.

</doc>
<doc id="1620696" url="https://pl.wikipedia.org/wiki?curid=1620696" title="Ulica Partyzantów">
Ulica Partyzantów

Ulica Partyzantów – popularna nazwa ulic w Polsce.

</doc>
<doc id="1620698" url="https://pl.wikipedia.org/wiki?curid=1620698" title="Piłkarz roku na Białorusi">
Piłkarz roku na Białorusi

Piłkarz roku na Białorusi - coroczny plebiscyt na najlepszego białoruskiego piłkarza grającego w kraju lub poza jego granicami. O wyniku plebiscytu decydują głosy oddane przez przedstawicieli wydań prasowych i internetowych, agencji informacyjnych, radia i telewizji oraz służb prasowych białoruskich piłkarskich klubów.
W latach 1983-1991 organizatorem była gazeta "Fizkulturnik Biełorusii", a od 1992 gazeta "Pressbol".

</doc>
<doc id="1620699" url="https://pl.wikipedia.org/wiki?curid=1620699" title="Prudent Beaudry">
Prudent Beaudry

Prudent Beaudry (ur. 1818, zm. 29 września 1893) – amerykański polityk, burmistrz Los Angeles. Drugi burmistrz Los Angeles francuskiego pochodzenia.
Życiorys.
Prudent Beaury urodził się i wychował w Kanadzie. Do Stanów Zjednoczonych przyjechał studiować w Nowym Jorku. Podówczas był zwolennikiem przyłączenia kanady do USA. Do Kalifornii trafił w okresie gorączki złota, wraz z bratem założył kilka firm świadczących usługi poszukiwaczom złota (jedna z nich – firma pogrzebowa obecnie znana pod nazwą McAvoy O’Hara &amp; Evergreen Mortuary działa do dziś). W 1853 roku przyjechał do Los Angeles, gdzie zajmował się m.in. inwestowaniem w nieruchomości. Specjalizował się także w architekturze i urbanistyce.
W latach 1874-1876 pełnił urząd burmistrza Los Angeles. Jego brat Jean-Louis Beaudry w latach 1862-1866, 1877-1879 i 1881-1885 był burmistrzem Montrealu.

</doc>
<doc id="1620700" url="https://pl.wikipedia.org/wiki?curid=1620700" title="Gmina zbiorowa Salzhausen">
Gmina zbiorowa Salzhausen

Gmina zbiorowa Salzhausen (niem. "Samtgemeinde Salzhausen") – gmina zbiorowa położona w niemieckim kraju związkowym Dolna Saksonia, w powiecie Harburg. Siedziba administracji gminy zbiorowej znajduje się w miejscowości Salzhausen.
Położenie geograficzne.
Gmina zbiorowa Salzhausen jest położona w północnej części Pustaci Lüneburskiej ok. 40 km na południe od Hamburga.
Jest jednocześnie południowo-wschodnią granicą powiatu Harburg z powiatem Lüneburg. Od północy graniczy z miastem Winsen (Luhe), a od zachodu z gminą zbiorową Hanstedt. W gminie występują wrzosowiska Pustaci Lüneburskiej. Przez gminę płynie rzeka Luhe, która kieruje się na północ do ujścia do Ilmenau w Winsen (Luhe). Teren gminy jest pagórkowaty, porośnięty lasami i rozległymi wrzosowiskami. Gmina ma typowo rolniczy charakter.
Podział administracyjny.
Gminy należące do gminy zbiorowej Salzhausen:

</doc>
<doc id="1620703" url="https://pl.wikipedia.org/wiki?curid=1620703" title="Hans Goltz">
Hans Goltz

Hans Goltz (ur. 11 sierpnia 1873 w Elbing (obecnie Elbląg), zm. 21 października 1927 w Baden-Baden) – niemiecki znawca sztuki, kurator, marszand i pionier sztuki nowoczesnej.
Hans Goltz był czwartym z pięciorga dzieci elbląskiego handlarza, Benjamina. W 1886 rodzina straciła majątek i przeniosła się do Königsbergu. Gdy miał siedemnaście lat Goltzowie przenieśli się do Bambergu.
Od 1904 Hans Goltz mieszkał w Monachium. W 1911 samodzielnie założył w mieście galerię, w której sprzedawał książki i dzieła sztuki. Dzięki założonemu wydawnictwu i publikacji krytycznych materiałów na temat współczesnej sztuki galeria zyskiwała coraz większe znaczenie i uznanie w środowisku artystycznym miasta.
Niebawem Goltz otworzył New Art Gallery, instytucję już w pełni sprofesjonalizowaną. Organizując ponad 160 wystaw monachijska publiczność oraz zagraniczni goście mogli obejrzeć najnowsze obrazy oraz rzeźby z rozwijających się kierunków: futuryzmu, kubizmu oraz ekspresjonizmu. U Goltza swoje obrazy zaczęli pokazywać najbardziej znaczące nazwiska epoki, od Hansa Arpa po Emila Zoira. Od 1925 w galerii Goltza pracował Georg Jung.
Goltz jako jeden z pierwszych marszandów wprowadził system drukowania katalogów wystawianych u siebie dzieł, dzięki czemu stworzył standard obecny do dzisiaj. Oprócz katalogów Goltz w swoich galeriach wprowadził również zwyczaj prezentacji odczytów i seminariów naukowych na temat współczesnego malarstwa i literatury.
Hanz Goltz zmarł w 1927. Dzięki jego galeriom Monachium znane było jako miasto europejskiej awangardy, ośrodek, w którym tworzyli i wystawiali swoje dzieła najwybitniejsi artyści.

</doc>
<doc id="1620705" url="https://pl.wikipedia.org/wiki?curid=1620705" title="Bułgarzy Nadwołżańscy">
Bułgarzy Nadwołżańscy



</doc>
<doc id="1620709" url="https://pl.wikipedia.org/wiki?curid=1620709" title="Waldemar Kuligowski">
Waldemar Kuligowski

Waldemar Kuligowski (ur. 1972 w Szubinie) – polski antropolog kulturowy, profesor nauk humanistycznych na Uniwersytecie im. Adama Mickiewicza w Poznaniu, eseista, redaktor.
Życiorys.
Absolwent szkoły podstawowej nr 1 w Szubinie oraz VI Liceum Ogólnokształcącego im. J.J. Śniadeckich w Bydgoszczy. Studiował etnologię na Uniwersytecie im. Adama Mickiewicza w Poznaniu. W 1999 uzyskał doktorat z etnologii, w 2006 habilitował się w zakresie etnologii, od 2018 profesor tytularny.
Działalność naukowa i publikacje.
Autor ponad 200 publikacji naukowych w dziewięciu językach (poza polskim: angielski, czeski, litewski, rosyjski, serbski, słowacki, węgierski, ukraiński). Publikował w czołowych tytułach polskich („Teksty Drugie”, „Konteksty”, „Kultura i Społeczeństwo”, „Kultura Współczesna”, „Lud”, „Ethnologia Polona”), jak i zagranicznych („East European Politics and Societies”, „Transfers. Interdisciplinary Journal of Mobility Studies”, “Anthropos. International Review of Anthropology and Lingustic”, „Jahrbuch für Europäische Ethnologie”).
Jego zainteresowania naukowe dotyczą szerokiego wachlarza zjawisk: modernizacji, globalizacji, teorii kultury, tekstualizmu, festiwalizacji, kultury popularnej, kultur rdzennych, zwłaszcza amerykańskich. Propagator nurtu antropologii współczesności. Prowadził badania terenowe w Europie, Azji i Ameryce Północnej.
Członek komitetów Polskiej Akademii Nauk: Komitetu Nauk Etnologicznych (2011-2020), Komitetu Nauk o Kulturze (2012-2020) i Komitetu Słowianoznawstwa (2011–2014). W latach 2014–2018 Przewodniczący Interdyscyplinarnego Zespołu ds. Narodowego Programu Rozwoju Humanistyki.
Prodziekan Wydziału Historycznego UAM (2008-2012). Kierownik Zakładu Antropologii Kulturowej (dawniej Zakładu Studiów nad Kulturą Współczesną).
Ekspert Polskiej Komisji Akredytacyjnej (od 2014) i Narodowej Agencji Wymiany Akademickiej w programie „Granty interwencyjne” (od 2020). Ekspert Portuguese Foundation for Science and Technology oraz litewskiego Centre for Quality Assessment in Higher Education (SKVC).
Wieloletni redaktor „Czas Kultury”, w latach 2017–2021 także redaktor naczelny. Przewodniczący serii wydawniczej „Kultury Popularne Świata”, wydawanej przez Polskie Towarzystwo Ludoznawcze. Członek Rad Naukowych czasopism: „Kultura i Historia”, „Literatura Ludowa”, „Slavia Meridionalis” i „Studia Muzealne”. Członek Editorial /Review Committee „Shanlax International Journal of Arts, Science and Humanities”. Członek Rad Naukowych serii wydawniczych: „Poznańskie Studia Etnologiczne”, „Komentarze do Polskiego Atlasu Etnograficznego” i „Audiowizualne aspekty kultury w ponowoczesności”.
Członek Royal Anthropological Institute (od 2014), Société Internationale d´Ethnologie et de Folklore/The International Society for Ethnology and Folklore (od 2015) i Polskiego Towarzystwa Ludoznawczego (od 2007).
Wykładał gościnnie na uniwersytetach w Budapeszcie, Bratysławie, Brnie, Sankt Petersburgu i Kilonii.
Działalność publicystyczna.
Autor ponad 300 artykułów, reportaży, felietonów, recenzji i wywiadów. Publikował w dziennikach i czasopismach opinii („Gazeta Wyborcza”, „Polityka”, „Tygodnik Powszechny”, „Wprost”), jak też w pismach kulturalno-społecznych („Przekrój”, „Borussia”, „Nowe Książki”, „Książki. Magazyn do czytania”).
Prowadził „Kultywator”, pierwszy talk-show w historii TVP Poznań. Był kierownikiem Zespołu Redakcyjnego Naukowej Uniwersyteckiej Telewizji Internetowej UAM.TV.
Był redaktorem naczelnym studenckiego pisma „Magazyn (etno)logiczny”.
Związany z Polskim Ruchem Przyjaciół Indian – wieloletni współpracownik „Tawacin. Pismo Przyjaciół Indian”, członek redakcji czasopisma „Wyspa Żółwia”.
Działalność społeczna.
Przewodniczący Kapituły Nagrody Artystycznej Miasta Poznania (od 2019).
Członek Komitetu Sterującego „Foresight Regionalny dla Wielkopolski” (2010-2013). Ekspert w obszarze „Kultura, sztuka, ochrona dóbr kultury i dziedzictwa narodowego” Wydziału Kultury i Sztuki Urzędu Miasta Poznania (od 2012), członek Rady Programowej Teatru Polskiego w Poznaniu (od 2015), członek Rady Programowej Centrum Kultury „Zamek” w Poznaniu (2012-2015).
Członek Jury Konkursowego „Centrum Warte Poznania” (od 2013), przewodniczący Jury Konkursu Fotograficznego „Moja Wielkopolska” (2016), członek jury w Plebiscycie na Człowieka Kultury oraz Wydarzenia Kulturalnego w Poznaniu (2018-2020).
Członek jury ogólnopolskiego konkursu „Dig It” na najlepsze projekty i działania teatralne zrealizowane online w czasie pandemii COVID-19 (Instytut Teatralny, 2021).
Juror nagrody Związku Producentów Audio-Video „Fryderyk”. Członek wspierający Izby Gospodarczej Menedżerów Artystów Polskich (od 2020).
Publikacje.
Monografie naukowe:
Redakcja prac zbiorowych:
Redakcja naukowa:
Książki popularnonaukowe:

</doc>
<doc id="1620711" url="https://pl.wikipedia.org/wiki?curid=1620711" title="Włókna kojarzeniowe">
Włókna kojarzeniowe

Włókna kojarzeniowe (włókna asocjacyjne) – włókna nerwowe łączące różne pola mózgu w obrębie jednej półkuli. Dzielą się na krótkie (łączące pola sąsiadujących zakrętów) i długie (pomiędzy bardziej oddalonymi polami mózgu).
Długie włókna kojarzeniowe:

</doc>
<doc id="1620713" url="https://pl.wikipedia.org/wiki?curid=1620713" title="Kaski (gmina)">
Kaski (gmina)

Kaski (od 1973 "Baranów") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kaski, jednak siedzibą władz gminy był Baranów.
W okresie międzywojennym gmina Kaski należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
1 lipca 1952 roku do gminy Kaski przyłączono części obszaru gminy Pass (gromady Basin, Cegłów, Gole, Izdebno Kościelne, Izdebno Nowe, Karolina, Murowaniec i Zabłotnia). Według stanu z 1 lipca 1952 roku gmina Kaski składała się z 25 gromad: Baranów, Basin, Budy-Grzybek, Budy Michałowskie, Budy Stare, Busy Zosiny, Buszyce, Cegłów, Drybus, Gole, Gongolina, Holendry Baranowskie, Izdebno Kościelne, Idebno Nowe, Jaktorów, Karolina, Kaski, Murowaniec, Osiny, Pułapina Stara, Regów, Stanisławów, Strumiany, Wyczułki i Zabłotnia. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Baranów.

</doc>
<doc id="1620714" url="https://pl.wikipedia.org/wiki?curid=1620714" title="Skuły (gmina)">
Skuły (gmina)

Skuły (od 1973 "Żabia Wola") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Skuły, jednak siedzibą władz gminy była Bartoszówka.
W okresie międzywojennym gmina Skuły należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Według stanu z 1 lipca 1952 gmina Skuły składała się z 37 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Żabia Wola.

</doc>
<doc id="1620715" url="https://pl.wikipedia.org/wiki?curid=1620715" title="Jubileusz (film)">
Jubileusz (film)

Jubileusz (ang.: "Jubilee") – brytyjski dramat muzyczny z roku 1977 w reżyserii Dereka Jarmana. W filmie, przy boku Jenny Runacre i Iana Charlesona, występują gwiazdy punk rocka, m.in. Toyah Willcox i Siouxsie Sioux.
Fabuła.
Jest rok 1578, czyli okres panowania królowej Anglii, Elżbiety I. Monarchini pragnie odbyć podróż w czasie, aby dowiedzieć się, co w przyszłości czeka jej kraj i naród. Przy pomocy nadwornego astrologa Johna Dee na skrzydłach anioła Ariela przenosi się do Anglii w roku 1978. Królowa, docierając na miejsce odkrywa, że znajduje się w całkowicie innej i obcej dla niej rzeczywistości. Miasto stało się miejscem outsiderów i artystów undergroundowych, ogarniętych gorączką punk rocka. W tym czasie w Londynie trwają przygotowania do uroczystości jubileuszu koronacji Królowej.

</doc>
<doc id="1620716" url="https://pl.wikipedia.org/wiki?curid=1620716" title="Piekary (gmina w województwie warszawskim)">
Piekary (gmina w województwie warszawskim)

Piekary (od 1973 "Mszczonów") – dawna gmina wiejska istniejąca do 1954 roku w woj. warszawskim. Siedzibą władz gminy były Piekary.
W okresie międzywojennym gmina Piekary należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Według stanu z 1 lipca 1952 gmina Piekary składała się z 39 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Mszczonów.

</doc>
<doc id="1620717" url="https://pl.wikipedia.org/wiki?curid=1620717" title="Guzów (gmina)">
Guzów (gmina)

Guzów – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Guzów, jednak siedzibą władz gminy były Miedniewice.
W okresie międzywojennym gmina Guzów należała do powiatu błońskiego w woj. warszawskim. Po wojnie gmina zachowała przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki".
Według stanu z 1 lipca 1952 gmina Guzów składała się z 17 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Wiskitki.

</doc>
<doc id="1620718" url="https://pl.wikipedia.org/wiki?curid=1620718" title="Obręcz (neuroanatomia)">
Obręcz (neuroanatomia)

Obręcz (łac. "cingulum") – pęczek włókien kojarzeniowych, łączący zakręt obręczy z korą śródwęchową.

</doc>
<doc id="1620719" url="https://pl.wikipedia.org/wiki?curid=1620719" title="Pęczek podłużny dolny">
Pęczek podłużny dolny

Pęczek podłużny dolny (pęczek skroniowo-potyliczny, łac. "fasciculus longitudinalis inferior") – pęczek włókien kojarzeniowych, łączący zakręty płata skroniowego i potylicznego.
Biegnie w ścianie rogu dolnego i tylnego komory bocznej, przyśrodkowo do promienistości wzrokowej i obicia.

</doc>
<doc id="1620720" url="https://pl.wikipedia.org/wiki?curid=1620720" title="Fasciculus longitudinalis inferior">
Fasciculus longitudinalis inferior



</doc>
<doc id="1620721" url="https://pl.wikipedia.org/wiki?curid=1620721" title="Pęczek skroniowo-potyliczny">
Pęczek skroniowo-potyliczny



</doc>
<doc id="1620722" url="https://pl.wikipedia.org/wiki?curid=1620722" title="R4E Skyeye">
R4E Skyeye

R4E Skyeye – taktyczny, bezzałogowy aparat latający (UAV – Unmanned Aerial Vehicle) opracowany przez amerykańską firmę Developmental Sciences będącą obecnie częścią korporacji BAE Systems.
Historia.
Na początku lat 70. XX wieku, firma Developmental Sciences realizowała projekt bezzałogowego aparatu latającego "Aquila", który został jednak anulowany, ale posłużył jako projekt bazowy do stworzenia nowego aparatu o lepszych parametrach. Po wydłużeniu skrzydeł, powiększeniu kadłuba, zastosowaniu mocniejszego silnika i dodaniu steru wysokości powstał model oznaczony jako R4E-30, który został zakupiony przez Tajlandię. Wymagania stawiane przez armię amerykańską tego typu aparatom zakładały możliwość operowania zarówno w dzień i w nocy. Uzupełniono wyposażenie przenoszone przez "Skyeye" o kamerę termowizyjną i powiększono moc silnika, tak powstała wersja oznaczona jako R4E-40, która została zakupiona przez US Army.
Wyposażenie.
Najnowszy wariant "Skyeye", z najmocniejszym silnikiem pchającym, napędzającym czterołopatowe śmigło, R4E-50, wyposażony jest w kamerę telewizyjną do obserwacji prowadzonych w ciągu dnia, kamerę termowizyjną oraz laserowy dalmierz wskaźnik celów. Posiada również panoramiczny aparat cyfrowy oraz odbiornik GPS. Na jego pokładzie można zamontować aparaturę meteorologiczną, urządzenia przeciwdziałania radioelektronicznego lub aparaturę służącą do namierzania źródeł emisji elektromagnetycznej. Aparat startuje z katapulty i w ciągu całego lotu kierowany jest drogą radiową z naziemnego stanowiska kontroli. Dane z rozpoznania przekazywane są w czasie rzeczywistym do tego samego stanowiska. Aparat ląduje na płozach, możliwe jest również lądowanie na spadochronie lub na paralotni po zainstalowaniu specjalnego zasobnika. Użycie paralotni znacząco wydłuża czas operowania "Skyeye" nad celem.
Służba.
"Skyeye" był na wyposażeniu armii amerykańskiej, która zastąpiła go aparatem RQ-5 Hunter. Zakupiony został również przez Tajlandię, Maroko i Egipt. W latach 1985–1987 "Skyeye" był testowany przez US Army w misjach nad państwami ameryki środkowej, w których trwały walki partyzanckie. Państwa te nie były poinformowane o takim wykorzystaniu aparatu, z których żaden nie został zestrzelony. "Skyeye" znalazł również zastosowanie w służbach cywilnych do patrolowania granic oraz w rolnictwie będąc wykorzystywanym do opylania pól rolnych pestycydami.

</doc>
<doc id="1620723" url="https://pl.wikipedia.org/wiki?curid=1620723" title="Pęczek podłużny górny">
Pęczek podłużny górny

Pęczek podłużny górny (łac. "fasciculus longitudinalis superior", ang. superior longitudinal fascicle, SLF) – pęczek włókien kojarzeniowych, łączący zakręty grzbietowo-bocznej powierzchni mózgu.
Obecnie uważa się, że pęczek ten składa się z czterech części: SLF I, SLF II, SLF III i pęczka łukowatego.

</doc>
<doc id="1620724" url="https://pl.wikipedia.org/wiki?curid=1620724" title="Fasciculus arcuatus">
Fasciculus arcuatus



</doc>
<doc id="1620725" url="https://pl.wikipedia.org/wiki?curid=1620725" title="Ogród (film)">
Ogród (film)

Ogród (tytuł oryg. "The Garden") – dziewiąty pełnometrażowy film brytyjskiego reżysera Dereka Jarmana. Jest filmem artystycznym (ang. "arthouse film"), przekazującym własną wizję świata Jarmana. Porusza motywy skrajne – homoseksualizm i chrześcijaństwo.
6 września 1990 roku film zaprezentowany został podczas Festiwalu Filmowego w Toronto. Pod koniec następnego miesiąca odnotował swoją premierę w niemieckiej telewizji. 16 lutego 1991 roku, podczas Międzynarodowego Festiwalu Filmowego w Berlinie, zdobył nagrodę OCIC Award – Honorable Mention. Jarman jest także laureatem nominacji do nagrody Golden St. George, którą przyznano mu podczas Międzynarodowego Festiwalu Filmowego w Moskwie.
Film nagrywano w ogrodzie i okolicach domu reżysera na przylądku Dungeness w angielskim hrabstwie Kent. Wystąpili w nim Tilda Swinton, Johnny Mills, Philip MacDonald, Roger Cook, Spencer Leigh, Kevin Collins, Jodie Graber (większość aktorów to bliscy Jarmana) i sam Jarman. Gdy reżyser kręcił "Ogród", wiedział, że niebawem umrze z powodu powikłań wywołanych AIDS.

</doc>
<doc id="1620726" url="https://pl.wikipedia.org/wiki?curid=1620726" title="Pęczek potyliczny pionowy">
Pęczek potyliczny pionowy

Pęczek potyliczny pionowy (łac. "fasciculus occipitalis verticalis", ang. vertical occipital fasciculus, VOF) – pęczek włókien kojarzeniowych, łączący tylną część płata ciemieniowego z płatem skroniowym i płatem potylicznym.
Strukturę opisał jako pierwszy Carl Wernicke w 1881 roku u małp, nazywając ją "senkrechte Occipitalbündel". Heinrich Obersteiner w 1888 roku wykazał obecność analogicznej struktury w mózgu ludzkim, wprowadził nazwę "fasciculus occipitalis perpendicularis". Heinrich Sachs również potwierdził istnienie VOF u ludzi, wprowadził na jego określenie termin "stratum profundum convexitatis". Przez kolejne lata istnienie pęczka podłużnego pionowego było kwestionowane (m.in. przez Schnopfhagena i Monakowa). Alfred Walter Campbell w swoich pracach nie kwestionował istnienia pęczka, ale wątpił w znaczenie tej struktury. Dopiero Yeatman i wsp. dowiedli istnienia VOF in vivo w ludzkim mózgu, używając obrazowania dyfuzyjnego rezonansu magnetycznego. Kolejne badania sugerują istotną rolę pęczka podłużnego pionowego w komunikacji obszarów mózgu odpowiedzialnych za percepcję postrzeganych obiektów a regionami mapującymi informację przestrzenną.

</doc>
<doc id="1620728" url="https://pl.wikipedia.org/wiki?curid=1620728" title="Włókna asocjacyjne">
Włókna asocjacyjne



</doc>
<doc id="1620730" url="https://pl.wikipedia.org/wiki?curid=1620730" title="Janusz Barański">
Janusz Barański

Janusz Barański (ur. 1 grudnia 1960 w Wieluniu) – polski etnolog i antropolog kulturowy, profesor w Instytucie Etnologii i Antropologii Kulturowej Uniwersytetu Jagiellońskiego. Zajmuje się teorią i metodologią antropologiczną, teorią kultury, estetyką antropologiczną, muzeologią i problematyką dziedzictwa kulturowego.
Wiceprzewodniczący Komisji Etnograficznej Polskiej Akademii Umiejętności, członek Komitetu Nauk Etnologicznych Polskiej Akademii Nauk oraz European Association of Social Anthropologists.
W latach 1980. działacz opozycji antykomunistycznej. Odznaczony Krzyżem Oficerskim Orderu Odrodzenia Polski oraz Krzyżem Wolności i Solidarności. 17 lutego 2011 roku został odznaczony Medalem „Niezłomnym w słowie”.

</doc>
<doc id="1620731" url="https://pl.wikipedia.org/wiki?curid=1620731" title="Bizen">
Bizen

 – miasto w Japonii, w południowej części wyspy Honsiu, w prefekturze Okayama.
Położenie.
Leży we wschodniej części prefektury. Graniczy z:
Demografia.
W 2005 miasto liczyło 40 221 mieszkańców.

</doc>
<doc id="1620732" url="https://pl.wikipedia.org/wiki?curid=1620732" title="Pęczek czołowo-potyliczny">
Pęczek czołowo-potyliczny

Pęczek czołowo-potyliczny (ang. fronto-occipital fasciculus, FOF) – pasmo włókien kojarzeniowych, łączące zakręty płata czołowego i potylicznego.
Pojęcie pęczka czołowo-potylicznego wprowadzili Wladislaus Onufrowicz i Forel, jednak w rzeczywistości opisane włókna były przemieszczonymi pęczkami spoidła wielkiego w przebiegu dysgenezji ciała modzelowatego (pęczki Probsta). Dejerine skorygował przebieg pęczka. Przez długi czas istnienie FOF było uznawane za kontrowersyjne, a włókna pęczka traktowano łącznie z pęczkiem podspoidłowym (Muratowa), w którego sąsiedztwie przebiega. Dopiero w 2006 roku badania traktograficzne potwierdziły istnienie FOF.

</doc>
<doc id="1620735" url="https://pl.wikipedia.org/wiki?curid=1620735" title="Fasciculus frontooccipitalis">
Fasciculus frontooccipitalis



</doc>
<doc id="1620736" url="https://pl.wikipedia.org/wiki?curid=1620736" title="Bighorn (jezioro)">
Bighorn (jezioro)

Bighorn () – zbiornik retencyjny w Stanach Zjednoczonych znajdujący się w południowej Montanie i północnym Wyomingu, na obszarze "Bighorn Canyon" National Recreation Area, w odległości 64 km na południe od Billings w stanie Montana. 
Jezioro Bighorn powstało w wyniku konstrukcji zapory "Yellowtail" na rzece Bighorn w pobliżu Fort Smith w roku 1965. Rozciąga się na całej długości (114 km) kanionu Bighorn.

</doc>
<doc id="1620743" url="https://pl.wikipedia.org/wiki?curid=1620743" title="Pęczek podspoidłowy">
Pęczek podspoidłowy

Pęczek podspoidłowy (pęczek Muratowa, łac. "fasciculus subcallosus", ang. subcallosal fasciculus) – wiązka włókien kojarzeniowych. Biegnie bocznie od rogu przedniego i części środkowej komory bocznej, pomiędzy spoidłem wielkim a jądrem ogoniastym.

</doc>
<doc id="1620745" url="https://pl.wikipedia.org/wiki?curid=1620745" title="National Recreation Area">
National Recreation Area

National Recreation Area (pol. "Krajowy Teren Rekreacyjny" w skr. NRA) to obszar chronionego krajobrazu w Stanach Zjednoczonych, często otaczający spory zbiornik wodny i przeznaczony na sporty wodne i rekreację dla znacznej liczby ludzi. Pierwszą taką National Recreation Area była "Boulder Dam Recreation Area" (później przemianowana na "Lake Mead National Recreation Area"). 
Najwcześniejsze National Recreation Areas powstawały na zasadzie porozumień pomiędzy U.S. Bureau of Reclamation i National Park Service. W roku 1963 prezydencki komitet doradczy ds. rekreacji, ustalił kryteria, na jakich podstawie mogą powstawać National Recreation Areas. Ustalono równocześnie, że w przyszłości każda nowa National Recreation Area musi być zatwierdzana ustawą Kongresu USA. W 1964 roku, Kongres zatwierdził powstanie "Lake Mead National Recreation Area", jako pierwszy taki teren powołany do życia aktem prawnym. W roku 1965 "Spruce Knob-Seneca Rocks National Recreation Area" stał się pierwszym NRA w gestii administracji Lasów Państwowych (United States Forest Service) a w roku 1972 Kongres zatwierdził utworzenie "Gateway National Recreation Area" pod zarządem National Park Service czyniąc zeń pierwszy w Ameryce "miejski park narodowy". Inny NRA, "Cuyahoga Valley National Recreation Area" został przekształcony w Park Narodowy Cuyahoga Valley w październiku 2000 roku.
Tereny tak oznakowane są zarządzane przez różne agencje rządowe, podlegające Departamentowi Spraw Wewnętrznych lub Departamentowi Rolnictwa. 

</doc>
<doc id="1620746" url="https://pl.wikipedia.org/wiki?curid=1620746" title="RC-701">
RC-701

Canon RC-701 Still Video Camera – pierwszy komercyjnie dostępny (od 1986 r.) cyfrowy aparat fotograficzny, czy według wówczas używanej terminologii "kamera wideo do zdjęć" ("still video camera").
W odróżnieniu od współczesnych aparatów RC-701 był systemem analogowym, a nie cyfrowym, został opracowany przede wszystkim z myślą o fotoreporterach prasowych, sam aparat kosztował ok. 3 tys. dolarów, ale pełny system, który składał się z aparatu, odtwarzacza nagranych zdjęć, kolorowej drukarki, laminatora oraz modemu do transmisji obrazu, który kosztował 27 tys. dolarów (ok. 45 tys. dolarów według cen z 2008).
Aparat używał przetwornika optoelektronicznego o rozmiarach 6,6 na 8,8 mm, który miał rozdzielczość ok. 300 linii horyzontalnych na 320 pikseli, zbudowany był na podobnej zasadzie co typowa lustrzanka jedno-obiektywowa z ruchomym zwierciadłem. Szybkość migawki wynosiła od 1/8 do 1/2000 sekundy, aparat mógł robić od 1 do 10 zdjęć na sekundę. Standardowo wyposażony był w wymienny obiektyw 11-66 mm f/1,2 (ekwiwalent ok. 44-264 mm aparatu o klatce 35 mm). Dostępne były do niego obiektywy: 6 mm f/1,6 oraz 50-150 mm.

</doc>
<doc id="1620750" url="https://pl.wikipedia.org/wiki?curid=1620750" title="Mariusz Pawelec">
Mariusz Pawelec



</doc>
<doc id="1620755" url="https://pl.wikipedia.org/wiki?curid=1620755" title="Setouchi">
Setouchi

 – miasto w Japonii, w południowej części wyspy Honsiu ("Honshū"), w prefekturze Okayama.
Położenie.
Leży w południowo-wschodniej części prefektury nad Morzem Wewnętrznym, graniczy z miastami:
Historia.
Miasto utworzono w 2004 roku z połączenia trzech miasteczek: Ushimado, Oku i Osafune.

</doc>
<doc id="1620757" url="https://pl.wikipedia.org/wiki?curid=1620757" title="West Ham United FC">
West Ham United FC



</doc>
<doc id="1620759" url="https://pl.wikipedia.org/wiki?curid=1620759" title="Akaiwa">
Akaiwa

 – miasto w Japonii w południowej części wyspy Honsiu w prefekturze Okayama.
Położenie.
Leży we wschodniej części prefektury. Graniczy z:
Historia.
Miasto powstało 7 marca 2005 roku z połączenia miasteczek San'yō, Akasaka, Yoshii i Kumayama.
Demografia.
W 2005 miasto liczyło 43 917 mieszkańców.

</doc>
<doc id="1620760" url="https://pl.wikipedia.org/wiki?curid=1620760" title="Ernest Giles">
Ernest Giles

William Ernest Powell Giles (ur. 7 lipca 1835 w Bristolu, zm. 13 listopada 1897 w Coolgardie w Australii Zachodniej) – brytyjski podróżnik i odkrywca. Najbardziej znany jako organizator i dowódca czterech wypraw badawczych w centralnej Australii. W październiku 1872 jako pierwszy Europejczyk ujrzał monolity Kata Tjuta (Mount Olga).
Urodził się w Bristolu w południowo-zachodniej Anglii, w wieku 15 lat (1850) wyemigrował wraz z rodzicami do Adelaide w Australii. Zorganizował cztery wyprawy badawcze w 1872–1873, 1874, 1875 i 1876.

</doc>
<doc id="1620761" url="https://pl.wikipedia.org/wiki?curid=1620761" title="There’s Always Vanilla">
There’s Always Vanilla

There’s Always Vanilla – amerykański dramat filmowy w reżyserii George’a A. Romero z roku 1972.

</doc>
<doc id="1620762" url="https://pl.wikipedia.org/wiki?curid=1620762" title="Walerij Szantałosow">
Walerij Szantałosow



</doc>
<doc id="1620763" url="https://pl.wikipedia.org/wiki?curid=1620763" title="Taurus 3110">
Taurus 3110

Taurus 3110 (również: Taurus-XL, Minotaur-C-3110, Minotaur-C-XL) – czteroczłonowa, całkowicie stałopędna rakieta nośna z rodziny Taurus; jedna z dwóch wersji oznaczanych jako XL; opracowana i oferowana przez prywatną amerykańską firmę Orbital Sciences, na bazie rakiet Pegasus.
Może być wystrzeliwana z 4 kosmodromów na terenie Stanów Zjednoczonych:
Warianty osłon.
W zależności od ilości i wielkości ładunku, rakieta może być wyposażona w jedną z 2 osłon aerodynamicznych:

</doc>
<doc id="1620765" url="https://pl.wikipedia.org/wiki?curid=1620765" title="Kasaoka">
Kasaoka

 – miasto w Japonii, w południowej części wyspy Honsiu, w prefekturze Okayama.
Położenie.
Leży w południowo-zachodniej części prefektury nad Morzem Wewnętrznym, graniczy z miastami:
Historia.
Prawa miejskie otrzymało 1 kwietnia 1952 roku.
Demografia.
W 2005 miasto liczyło 57 266 mieszkańców.

</doc>
<doc id="1620770" url="https://pl.wikipedia.org/wiki?curid=1620770" title="Cerkiew św. Mikołaja w Wapowcach">
Cerkiew św. Mikołaja w Wapowcach

Cerkiew św. Mikołaja w Wapowcach – murowana parafialna cerkiew greckokatolicka, znajdująca się w Wapowcach.
Zbudowana w 1876, po wojnie przejęta przez kościół rzymskokatolicki. 
Parafia należała do greckokatolickiego dekanatu przemyskiego. Do 1860 należała do parafii w Łętowni, później funkcjonowała samodzielnie, z filialnymi cerkwiami w Bełwinie, Kuńkowcach i Łętowni.

</doc>
<doc id="1620773" url="https://pl.wikipedia.org/wiki?curid=1620773" title="Cerkiew św. Michała Archanioła w Mielnowie">
Cerkiew św. Michała Archanioła w Mielnowie

Cerkiew św. Michała Archanioła w Mielnowie – murowana filialna cerkiew greckokatolicka, znajdująca się w Mielnowie.
Na początku 1893 budowę cerkwi w Mielnowie (jako filialnej dla cerkwi w Olszanach) wsparł Mieczysław Paszkudzki kwotą 500 zł. i materiałem o wartości ok. 300 zł.. 
Cerkiew została zbudowana w latach 1898–1908 w miejscu starszej drewnianej cerkwi. Należała do parafii greckokatolickiej w Olszanach.
Po wojnie cerkiew użytkowana była przez kościół rzymskokatolicki jako kościół filialny pw. Narodzenia Najświętszej Maryi Panny parafii św. Marcina w Krasiczynie.

</doc>
<doc id="1620775" url="https://pl.wikipedia.org/wiki?curid=1620775" title="Cerkiew św. Jerzego Męczennika w Nowych Sadach">
Cerkiew św. Jerzego Męczennika w Nowych Sadach

Cerkiew św. Jerzego Męczennika w Nowych Sadach – murowana parafialna cerkiew greckokatolicka, znajdująca się w Nowych Sadach.
Murowana cerkiew pw. św. Jerzego Męczennika zbudowana została prawdopodobnie w 1655, przebudowana w 1836, odnowiona w 1932. Kamienne mury wzmocniono trzema skarpami od północy i jedną od południa. Cerkiew jest typu jednoprzestrzennego, nawa i prezbiterium są jednakowej szerokości i umieszczone pod wspólnym dachem trójpołaciowym z sygnaturką w formie hełmu z latarnią. Wnętrze przekryte jest sklepieniami żagielkowymi przedzielonymi gurtami. W ścianach bocznych umieszczono półkoliste okna, od wewnątrz widać także zamurowane strzelnice. W osi budowli, od wschodu umieszczona jest węższa i niższa zakrystia a od zachodu wieża pokryta dachem dwuspadowym. Grube mury, małe okna, otwory strzelnicze oraz strategiczne położenie nadają cerkwi obronny charakter (podobną, znacznie starszą można oglądać w pobliskiej Posadzie Rybotyckiej}.
Cerkiew należała do dekanatu niżankowickiego. Do parafii należały również filialne cerkwie w Nowosiółkach Dydyńskich, Pacławiu, Kalwarii Pacławskiej i Truszewyczach.
Wyposażenie cerkwi uległo zniszczeniu w latach 1947-1989, gdy cerkiew nie była używana. Obecnie wróciła do dawnych funkcji. 15 sierpnia odbywają się tu odpusty z udziałem greckokatolickiego biskupa przemyskiego oraz wyznawców z Polski i Ukrainy.

</doc>
<doc id="1620778" url="https://pl.wikipedia.org/wiki?curid=1620778" title="Furkroja olbrzymia">
Furkroja olbrzymia

Furkroja olbrzymia, również fourcroya olbrzymia, konopie z Mauritiusa ("Furcraea foetida" ) – gatunek rośliny z rodziny szparagowatych. Pochodzi z północnej Ameryki Południowej, introdukowany na wszystkich kontynentach poza Antarktydą. W uprawie spotykany w krajach tropikalnych (Mauritius, Reunion, Madagaskar). 
Morfologia.
Bylina podobna do agawy. Liście zebrane są w rozetę, duże, dorastające do 2,5 m długości i 25 cm szerokości, kształtu odwrotnie jajowato-lancetowatego, szorstkie odosiowo, całobrzegie. Kwiaty białawe, zebrany w rozgałęziony kwiatostan, wyrastający na głąbiku, która osiąga wysokość nawet do 10 metrów. 
Uprawa.
Rozmnażanie: z bulwek wyrastających w pachwinach odgałęzień kwiatostanu, które łatwo odpadają i służą do wegetatywnego rozmnażania.

</doc>
<doc id="1620779" url="https://pl.wikipedia.org/wiki?curid=1620779" title="Fourcroya olbrzymia">
Fourcroya olbrzymia



</doc>
<doc id="1620780" url="https://pl.wikipedia.org/wiki?curid=1620780" title="Konopie z Mauritiusa">
Konopie z Mauritiusa



</doc>
<doc id="1620781" url="https://pl.wikipedia.org/wiki?curid=1620781" title="Furcraea gigantea">
Furcraea gigantea



</doc>
<doc id="1620785" url="https://pl.wikipedia.org/wiki?curid=1620785" title="Anton Pucyła">
Anton Pucyła



</doc>
<doc id="1620786" url="https://pl.wikipedia.org/wiki?curid=1620786" title="Cerkiew Opieki Matki Bożej w Reczpolu">
Cerkiew Opieki Matki Bożej w Reczpolu

Cerkiew Opieki Matki Bożej w Reczpolu – drewniana filialna cerkiew greckokatolicka znajdująca się w Reczpolu.
Historia.
Drewniana cerkiew pw. Opieki NMP położona we wschodniej części wioski, została wzniesiona w 1879 w miejscu starszej, drewnianej cerkwi. Należała do greckokatolickiej parafii w Krzywczy. W roku 1938 mieszkało w Reczpolu 260 grekokatolików na 720 mieszkańców wsi.
Cerkiew przez okres użytkowania była wielokrotnie remontowana. Cerkiew użytkowano do września 2006, kiedy to wybudowano i oddano do użytku w pobliżu szkoły nowy kościół.
Architektura.
Budynek drewniany, konstrukcji zrębowej, jednonawowy z prezbiterium zamkniętym trójbocznie, przy nim od północy kwadratowa zakrystia przebudowana w 1997. Nad babińcem mały chór muzyczny. Wnętrze nakryte stropem. Dach siodłowy, dwuspadowy, pokryty blachą na nim nad prezbiterium cebulasta kopuła obita blachą. Przed wejściem pierwotnie znajdował się ganek.
W latach 70. XX wieku została przebudowana na kościół rzymskokatolicki; nieco ją powiększono oraz usunięto wieżę nad babińcem. Wnętrze prezbiterium obito boazerią. Obecnie świątynia ta ma szerokości 5,90 m, długość nawy 10,80 m, długość prezbiterium 3,90 m.

</doc>
<doc id="1620788" url="https://pl.wikipedia.org/wiki?curid=1620788" title="Fuksja magellańska">
Fuksja magellańska

Fuksja magellańska, f. Magellana, f. zwyczajna ("Fuchsia magellanica" Lam.) – gatunek rośliny z rodziny wiesiołkowatych. Pochodzi z Ameryki Południowej (Chile i Argentyna), rozprzestrzeniony został także w innych rejonach Ameryki Południowej, w Australii i Nowej Zelandii, Afryce, Makaronezji, wyspach Kanaryjskich, Azorach i Hawajach. W wielu krajach świata jest uprawiany.
Zastosowanie.
Jest uprawiana jako roślina ozdobna w licznych kultywarach, często będących mieszańcami. W krajach o cieplejszym klimacie (strefy 7-10) jest uprawiana na zewnątrz pomieszczeń. W Polsce ze względu na klimat jest uprawiana jako nietypowa roślina pokojowa. Zimą musi być przetrzymywana z ogrzewanych pomieszczeniach, ale latem zwykle wystawiana jest w pojemnikach na balkony, werandy lub do ogrodu.

</doc>
<doc id="1620789" url="https://pl.wikipedia.org/wiki?curid=1620789" title="Fuchsia magellanica">
Fuchsia magellanica



</doc>
<doc id="1620790" url="https://pl.wikipedia.org/wiki?curid=1620790" title="Asakuchi">
Asakuchi

 – miasto w Japonii, na wyspie Honsiu, w prefekturze Okayama.
Położenie.
Leży w południowej części prefektury nad Morzem Wewnętrznym ("Seto-naikai"), graniczy z miastami:
Historia.
Miasto powstało 2006 roku z połączenia miasteczek Kamogata, Konkō i Yorishima.

</doc>
<doc id="1620792" url="https://pl.wikipedia.org/wiki?curid=1620792" title="Spirit of Progress">
Spirit of Progress

Spirit of Progress ("„Duch Postępu”") - luksusowy ekspresowy pociąg w stanie Wiktorii. Trasa biegła z Melbourne do granicy stanu, później do Sydney. "Spirit of Progress" został uruchomiony 17 listopada 1937 w trakcie kampanii informacyjnej, która obejmowała m.in. wyścig pociągu z Airco DH.4. 3 sierpnia 1986 w obliczu spadku liczby pasażerów w związku ze zwiększeniem się znaczenia transportu drogowego i lotniczego, "Spirit of Progress" i "Southern Aurora" jeździły po raz ostatni na trasie. 
Trasa.
Od listopada 1937 do kwietnia 1962 pociągi jeździły od stacji Southern Cross w Melbourne do miasta Albury, które leży na granicy między stanem Wiktorii i Nowej Południowej Walii, początkowo była to kolej szerokotorowa. Od kwietnia 1962, aż do likwidacji linii w 1986 pociąg dojeżdżał do Sydney, już jako kolej normalnotorowa.

</doc>
<doc id="1620794" url="https://pl.wikipedia.org/wiki?curid=1620794" title="Funtumia sprężysta">
Funtumia sprężysta

Funtumia sprężysta, tasiemcza sprężysta ("Funtumia elastica") – gatunek roślin z rodziny toinowatych. Tropikalne drzewo rosnące w krajach Afryki.
Morfologia.
Rośliny osiągają do 30 metrów wysokości. Kora w kolorze białym z plamkami. Liście lancetowate, kwiaty białe lub żółtawe zebrane są w baldachokształtnych kwiatostanach. Owoc – torebka z nasionami zaopatrzonymi w owłosioną ość. 
Zastosowanie.
Z soku drzewa otrzymuje się kauczuk, ale w mniejszej ilości niż z kauczukowca brazylijskiego.

</doc>
<doc id="1620795" url="https://pl.wikipedia.org/wiki?curid=1620795" title="Tasiemcza sprężysta">
Tasiemcza sprężysta



</doc>
<doc id="1620796" url="https://pl.wikipedia.org/wiki?curid=1620796" title="Funtumia elastica">
Funtumia elastica



</doc>
<doc id="1620797" url="https://pl.wikipedia.org/wiki?curid=1620797" title="Jakub Stefan Augustynowicz">
Jakub Stefan Augustynowicz

Jakub Stefan Augustynowicz, (ur. 30 grudnia 1701 we Lwowie, zm. 11 stycznia 1783 we Lwowie) – duchowny ormiańskokatolicki, bratanek Jana Tobiasza Augustynowicza.
Przedstawiciel rodu Augustynowiczów herbu Odrowąż. Od 1737 biskup koadiutor, od 1751 arcybiskup metropolita lwowski. W 1764 rozpoczął budowę klasztoru pijarów we Lwowie.

</doc>
<doc id="1620799" url="https://pl.wikipedia.org/wiki?curid=1620799" title="Roberts Blossom">
Roberts Blossom

Roberts Scott Blossom (ur. 25 marca 1924 w New Haven, zm. 8 lipca 2011 w Santa Monica) – amerykański aktor, reżyser teatralny i poeta.
Kariera.
Karierę rozpoczynał w 1950 od występów teatralnych. W 1960 założył awangardową grupę teatralną Filmstage. Przez lata ten wysoki, wychudzony i posiwiały aktor filmowy i telewizyjny cieszył się znaczącą popularnością na nowojorskiej scenie, zarówno jako aktor i reżyser. Roberts Blossom wyróżniał się dbałością o najmniejsze szczegóły, wystawiał przekonujące przedstawiania o zepsutych staruszkach, nierozgarniętych wieśniakach i miłych ekscentrykach. Sam Steven Spielberg dostrzegł jego wysokiej jakości kreacje i zaangażował do kilku swoich pamiętnych filmów, takich jak: "Na zawsze" (1989) i "Bliskie spotkania trzeciego stopnia" (1977), gdzie gra pozornie zwariowanego wiejskiego entuzjastę UFO. Roberts Blossom grał także u kilku innych znanych reżyserów m.in. Dona Siegela – "Ucieczka z Alcatraz", Johna Carpentera – "Christine", Martina Scorsese – "Ostatnie kuszenie Chrystusa".
Młodsza widownia zna go przede wszystkim z filmu "Kevin sam w domu" (1990), gdzie zagrał pozornie groźnego sąsiada tytułowego Kevina oraz westernu "Szybcy i martwi" (1995). Jednym z jego niewielu filmów w którym wystąpił w roli głównej jest horror "Deranged" (1974), gdzie wciela się w postać Ezra Cobba, farmera który zabija i wypycha okolicznych mieszkańców. W "Wielkim Gatsby" (1974) pojawił się w małej roli ojca samego Roberta Redforda.
Gościnnie wystąpił w kilkunastu serialach telewizyjnych takich jak m.in.: "Opowieści z ciemnej strony", "Niesamowite historie", "Strefa mroku", "Na wariackich papierach", "Przystanek Alaska", "Szpital Dobrej Nadziei".
W 2000 James Brih Abee zrealizował o nim film dokumentalny pt. "Full Blossom: The Life of Poet/Actor Roberts Blossom".
Życie prywatne.
W 1999 Roberts Blossom wycofał się z życia publicznego i przeszedł na emeryturę. Zamieszkał w Kalifornii, gdzie pisał poezję. Z żoną Beverly Schmidt, z którą się rozwiódł, miał dwoje dzieci, córkę Debbie i syna Michaela.
Zmarł z przyczyn naturalnych w swoim domu w Santa Monica. Miał 87 lat.

</doc>
<doc id="1620800" url="https://pl.wikipedia.org/wiki?curid=1620800" title="GUKPPiW">
GUKPPiW



</doc>
<doc id="1620801" url="https://pl.wikipedia.org/wiki?curid=1620801" title="Frederick Kelly">
Frederick Kelly

Frederick („Fred”) Warren Kelly (ur. 12 września 1891 w Beaumont w Kalifornii, zm. 7 maja 1974 w Medford w Oregonie) – amerykański lekkoatleta płotkarz, mistrz olimpijski.
Jako student University of Southern California zakwalifikował się do reprezentacji Stanów Zjednoczonych w biegu na 110 metrów przez płotki na Igrzyska Olimpijskie w 1912 w Sztokholmie. Tam najpierw dostał się do finału, a następnie zwyciężył w nim przed kolegą z reprezentacji Jamesem Wendellem w czasie 15,1 s. Na tych samych Igrzyskach Kelly wystąpił w baseballu, który był dyscypliną pokazową.
Zdobył mistrzostwo USA (AAU) w biegu na 120 jardów przez płotki w 1913 oraz wicemistrzostwo w 1916 i 1919. Po zakończeniu kariery lekkoatletycznej pracował jako pilot linii Western Airlines.
Rekord życiowy.
źródło:

</doc>
<doc id="1620802" url="https://pl.wikipedia.org/wiki?curid=1620802" title="Luis Vaccaro">
Luis Vaccaro

Luis Vaccaro – argentyński piłkarz, pomocnik.
Jako gracz klubu Argentinos Juniors Buenos Aires wziął udział w turnieju Copa América 1923, gdzie Argentyna została wicemistrzem Ameryki Południowej. Vaccaro zagrał we wszystkich trzech meczach – z Paragwajem, Brazylią i Urugwajem.
Rok później wziął udział w turnieju Copa América 1924, gdzie Argentyna ponownie została wicemistrzem Ameryki Południowej. Vaccaro zagrał tylko w bezbramkowym meczu z Paragwajem.
Następnie wziął udział w turnieju Copa América 1925, gdzie Argentyna zdobyła mistrzostwo Ameryki Południowej. Vaccaro zagrał we wszystkich czterech meczach – dwóch z Paragwajem i dwóch z Brazylią.
Wciąż jako piłkarz klubu Argentinos Juniors wziął udział w turnieju Copa América 1926, gdzie Argentyna została wicemistrzem Ameryki Południowej. Vaccaro zagrał we wszystkich czterech meczach – z Boliwią, Paragwajem, Urugwajem i Chile.
W 1926 roku razem z Argentinos Juniors zdobył tytuł wicemistrza Argentyny.
W latach 1923-1926 Vaccaro rozegrał w reprezentacji Argentyny 17 meczów, w których nie zdobył żadnej bramki.

</doc>
<doc id="1620804" url="https://pl.wikipedia.org/wiki?curid=1620804" title="Reprezentacja Białorusi U-21 w piłce nożnej mężczyzn">
Reprezentacja Białorusi U-21 w piłce nożnej mężczyzn

Reprezentacja U-21 Białorusi w piłce nożnej, podobnie jak reprezentacja seniorów, jest podległa Białoruskiemu Związkowi Piłki Nożnej.
Młodym Białorusinom dwa razy udało się zakwalifikować się do młodzieżowych mistrzostw Europy. W 2011 roku w turnieju finałowym zajęli 3. miejsce.
Obecny skład.
26-osobowa kadra na mecze eliminacji mistrzostw Europy U-21 z Islandią (2 września 2021) i Portugalią (6 września 2021). Występy i gole aktualne na 29 sierpnia 2021.

</doc>
<doc id="1620805" url="https://pl.wikipedia.org/wiki?curid=1620805" title="Pieczarka zaroślowa">
Pieczarka zaroślowa



</doc>
<doc id="1620807" url="https://pl.wikipedia.org/wiki?curid=1620807" title="Agaricus silvicola">
Agaricus silvicola



</doc>
<doc id="1620812" url="https://pl.wikipedia.org/wiki?curid=1620812" title="Shelomi">
Shelomi



</doc>
<doc id="1620814" url="https://pl.wikipedia.org/wiki?curid=1620814" title="Dziwne dni">
Dziwne dni

Dziwne dni – amerykański film SF. Reżyseria Kathryn Bigelow, scenariusz Jay Cocks i James Cameron, zdjęcia Matthew F. Leonetti, muzyka Eric Mouquet. Premiera polska 26 kwietnia 1996.
Fabuła.
Los Angeles, ostatnie dni grudnia 1999 roku. Były policjant Lenny Nero handluje filmami video, ukazującymi ludzkie wspomnienia. Filmy powstają dzięki nowoczesnym urządzeniom, które pozwalają utrwalać na taśmie magnetycznej wrażenia wzrokowe przekazywane do mózgu. Przypadkowo policjant-handlarz wpada na trop zbrodni.

</doc>
<doc id="1620817" url="https://pl.wikipedia.org/wiki?curid=1620817" title="Origyn Web Browser">
Origyn Web Browser

Origyn Web Browser (w skrócie OWB) – przeglądarka internetowa o otwartych źródłach, oparta na silniku Webkit znanym m.in. z przeglądarek Safari czy Google Chrome. Powstała z myślą o urządzeniach takich jak telefony komórkowe, mobilne odtwarzacze multimedialne, dekodery telewizyjne i wiele innych urządzeń elektronicznych (odbiorniki GPS, radia internetowe, urządzenia bezprzewodowe itp.).
Przeglądarka OWB została również portowana do systemów operacyjnych Linux, AmigaOS, MorphOS, AROS. 

</doc>
<doc id="1620822" url="https://pl.wikipedia.org/wiki?curid=1620822" title="Dawit Usupaszwili">
Dawit Usupaszwili

Dawit Usupaszwili (gruz. დავით უსუფაშვილი; ur. 5 marca 1968 w Magharo) – gruziński polityk, przewodniczący Partii Republikańskiej od 25 czerwca 2005 do 3 listopada 2013, przewodniczący parlamentu Gruzji od 21 października 2012 do 18 listopada 2016. 
Z wykształcenia prawnik. Przed objęciem funkcji szefa partii przez długi czas był działaczem demokratycznym, promującym ideę budowy społeczeństwa obywatelskiego w Gruzji. Pełnił również funkcję doradcy prawnego organizacji społecznych.

</doc>
<doc id="1620823" url="https://pl.wikipedia.org/wiki?curid=1620823" title="Yate">
Yate

Yate - miasto i civil parish w Wielkiej Brytanii, w Anglii, w regionie South West England, w hrabstwie ceremonialnym Gloucestershire, w dystrykcie ("unitary authority") South Gloucestershire, położone nad rzeką Frome. W 2011 roku civil parish liczyła 21 603 mieszkańców.
W tym mieście ma swą siedzibę klub piłkarski - Yate Town F.C. Yate jest wspomniane w Domesday Book (1086) jako "Giete".

</doc>
<doc id="1620826" url="https://pl.wikipedia.org/wiki?curid=1620826" title="Dziewczyna z Pietrowki">
Dziewczyna z Pietrowki

Dziewczyna z Pietrowki – amerykańska komedia romantyczna z 1974 roku na podstawie książki George’a Feifera.
Fabuła.
Oktiabrina jest młodą rosyjską primabaleriną. Zakochuje się w amerykańskim korespondencie prasowym Joem, który często odwiedza ZSRR. Żeby związek przetrwał, muszą przezwyciężać stereotypy i przechytrzyć KGB...

</doc>
<doc id="1620827" url="https://pl.wikipedia.org/wiki?curid=1620827" title="OWB">
OWB



</doc>
<doc id="1620829" url="https://pl.wikipedia.org/wiki?curid=1620829" title="Eligiusz Piotrowski">
Eligiusz Piotrowski

Eligiusz Piotrowski, także Eligi Piotrowski (ur. 1788, zm. 1863) – polski prawnik i historyk.
Pochodził z Wołynia, był wychowankiem Liceum w Krzemieńcu. Pracował jako prezes wołyńskiej izby kryminalnej. Napisał: „Rzecz o patronach” (1817), „Summarjusz królewszczyzn w całej Koronie Polskiej z wyrażeniem possesorów i siła, która płaci rocznej kwarty: spisany roku 1770” (1861), „Dzieje Kijowszczyzny” (wyjątki opublikowano w pracy Biblioteka warszawska, Tom 3, 1863).

</doc>
<doc id="1620830" url="https://pl.wikipedia.org/wiki?curid=1620830" title="Latający profesor">
Latający profesor

Latający profesor (oryg. "The Absent-Minded Professor") – amerykańska komedia familijna z 1961 roku na podstawie opowiadania Samuela Taylora.
Nagrody i nominacje.
34. ceremonia wręczenia Oscarów
19. ceremonia wręczenia Złotych Globów

</doc>
<doc id="1620831" url="https://pl.wikipedia.org/wiki?curid=1620831" title="Grabiny (stacja kolejowa)">
Grabiny (stacja kolejowa)

Grabiny – nieistniejąca stacja towarowa w Grabinach, w województwie podkarpackim, w Polsce. Zlikwidowana została w 2015 r. W pobliżu pozostał przystanek osobowy o tej samej nazwie.

</doc>
<doc id="1620833" url="https://pl.wikipedia.org/wiki?curid=1620833" title="Stanisław Stande">
Stanisław Stande



</doc>
<doc id="1620834" url="https://pl.wikipedia.org/wiki?curid=1620834" title="Stanisław Ryszard Stande">
Stanisław Ryszard Stande

Stanisław Ryszard Stande (ur. 16 listopada 1897 w Warszawie, zm. 1 listopada 1937 w Moskwie) – polski poeta, tłumacz, działacz Komunistycznej Partii Polski.
Życiorys.
Syn Emanuela i Henryki z domu Elchman. W czasie rewolucji 1905 roku, w czasie manifestacji 1 listopada 1905 na Placu Teatralnym, podczas szarży kozackiej na manifestantów, zginęła matka Standego, on sam został raniony kopytem końskim, blizna trwale zdeformowała mu twarz. Tego samego dnia ojciec, na wieść o śmierci matki, zmarł na zawał serca. Osieroconym Standem zajął się Ignacy Kaufman, ajent handlowy w Krakowie.
W 1916 ukończył filię Gimnazjum św. Jacka w Krakowie i wstąpił na Wydział Filozoficzny Uniwersytetu Jagiellońskiego, studiując filozofię i polonistykę. Studiował do roku akademickiego 1920/1, nie uzyskując absolutorium. Od 1916 związany z ruchem robotniczym. W 1919 wstąpił do Komunistycznej Partii Robotniczej Polski.
Od 1923 poświęcił się komunistycznej działalności organizacyjnej i agitacyjnej, szczególnie na Śląsku i w Zagłębiu Dąbrowskim. Działał półlegalnie, czasem nielegalnie, jako tzw. zawodowy rewolucjonista. Używał pseudonimu "Kubina", jeździł jako kurier KPRP do Gdańska (gdzie urzędowało kierownictwo KPRP) i Berlina.
Nawiązał wówczas współpracę z inspirowanymi przez KPRP legalnymi lewicowymi czasopismami kulturalnymi. Współpracował z "Nową Kulturą". Był współpracownikiem "Kultury Robotniczej", legalnego organu Komunistycznej Partii Robotniczej Polski. Współpracował z miesięcznikiem "Dźwignia". W 1925 wspólnie z poznanym Władysławem Broniewskim, z którym się zaprzyjaźnił, zorganizował półlegalny Warszawski Teatr Robotniczy (później: Robotnicze Studio Teatralne), działający do 1931.
Razem z Władysławem Broniewskim i Witoldem Wandurskim był autorem wydanego w 1925 tomu poezji proletariackiej "Trzy salwy".
Współredaktor "Miesięcznika Literackiego" (w latach 1929–1931). W 1931 za zgodą kierownictwa KPP przez Berlin wyjechał do ZSRR, gdzie do 1937 redagował miesięcznik .
W okresie „wielkiej czystki” aresztowany przez NKWD 9 września 1937, w ramach tzw. "operacji polskiej". 1 listopada 1937 skazany na śmierć przez Kolegium Wojskowe Sądu Najwyższego ZSRR z oskarżenia o szpiegostwo, rozstrzelany tego samego dnia. Skremowany w krematorium na Cmentarzu Dońskim, pochowany anonimowo.
Zrehabilitowany 5 listopada 1955 postanowieniem Kolegium Wojskowego SN ZSRR.
Rodzina.
Miał brata Wiktora (zm. 1937), który używał nazwiska Standé, urzędnika bankowego, autora broszury "Książeczka procentowa do obliczania odsetek od kapitału..." i siostrę Stefanię (1894–1955), używającą nazwiska Turońska, aktorkę i właścicielkę gabinetu kosmetycznego.
Był trzykrotnie żonaty. Pierwsze małżeństwo (1920–6) zawarł z Zofią Lilien (1896–1944), biologiem i ogrodniczką. Z tego związku miał córkę Olgę (ur. 1922), zamężną Stande-Armatys, matematyczkę, autorkę podręczników i zbiorów zadań do algebry oraz opracowań metodycznych. Drugą żoną Standego w latach 1927–35 była Zofia Warska (1895–1937), "primo voto" Stein-Krajewska, córka Adolfa Warskiego. W 1931 emigrował z nią i jej synem Władysławem z pierwszego małżeństwa do ZSRR, gdzie używała utworzonego od partyjnego pseudonimu męża nazwiska "Kubalska". Małżeństwo to pozostało bezdzietne. W 1935 poślubił Marię Grinberg (1908–1978), pianistkę, wywodzącą się z rosyjskich Żydów. Miał z nią córkę Nikę (ur. 1937), także pianistkę. Córka, mimo nieznajomości języka deklarująca narodowość polską, używała nazwiska matki, gdyż w ZSRR władze nie zezwoliły jej na posługiwanie się nazwiskiem ojca.

</doc>
<doc id="1620835" url="https://pl.wikipedia.org/wiki?curid=1620835" title="Cerkiew Przemienienia Pańskiego w Skopowie">
Cerkiew Przemienienia Pańskiego w Skopowie

Cerkiew Przemienienia Pańskiego w Skopowie – murowana parafialna cerkiew greckokatolicka, znajdująca się w Skopowie, obecnie kościół filialny pw. Matki Bożej Częstochowskiej należący do parafii Trójcy Przenajświętszej w Babicach.
Zbudowana w 1900, w miejscu starszej, drewnianej cerkwi, wizytowanej w 1828 przez biskupa Snihurśkiego. Murowana, trójdzielna, na planie krzyża, z kopułą pośrodku.
W czasie wysiedlania ludności ukraińskiej w 1945 ostatni proboszcz parafii, osiemdziesięcioletni Iwan Demianczuk, został rozstrzelany przez członków oddziału partyzanckiego "Sępa", wchodzącego w skład Batalionów Chłopskich. Odnowiona w latach 80. XX w. i użytkowana przez kościół rzymskokatolicki.
Parafia należała do greckokatolickiego dekanatu pruchnickiego. Należały do niej filialne cerkwie w Babicach i Ruszelczycach.

</doc>
<doc id="1620837" url="https://pl.wikipedia.org/wiki?curid=1620837" title="Stande">
Stande



</doc>
<doc id="1620838" url="https://pl.wikipedia.org/wiki?curid=1620838" title="Rekiny wielkiego miasta">
Rekiny wielkiego miasta

Rekiny wielkiego miasta / Uliczne rekiny w akcji / Uliczne rekiny (ang. "Street Sharks", 1994-1995) – amerykański serial animowany. W Polsce emitowany na kanale Polsat w 1998. Serial został też wydany na VHS pod nazwą Uliczne rekiny w akcji.
Fabuła.
Dr. Luther Paradigm, szalony naukowiec, prowadzi badania nad mutacjami genów zwierzęcych. Dr. Robert Bolton sprzeciwia się jego badaniom, przez co Paradigm zmienia go w jedno z monstrum (nie jest ukazane w jakie przez całą serię). Następnie wciąga w pułapkę synów Boltona i wszczepia im zmutowane geny rekinów. Tak rodzą się Street Sharks, którzy do końca (serialu jak i komiksu) próbują odnaleźć swojego ojca, jednocześnie chroniąc świat przed Paradigmem i jego stworami.
Wersja polska.
Wersja VHS.
Wersja z angielskim dubbingiem i polskim lektorem. Rok wydania 2001.
Opracowanie wersji polskiej: "Best Film Warszawa"
Każda z kaset zawiera trzy odcinki 

</doc>
<doc id="1620841" url="https://pl.wikipedia.org/wiki?curid=1620841" title="Prawo i sprawiedliwość (film)">
Prawo i sprawiedliwość (film)

Prawo i sprawiedliwość lub Mroczny cień sprawiedliwości (oryg. "Criminal Law") – amerykański film, którego premiera odbyła się w 1989 roku. Thriller wyreżyserowany został przez Martina Campbella.
Pozostałe informacje.
Postać Martina Thiela była inspiracją dla kanadyjskiego seryjnego mordercy Paula Bernardo, który zmienił swoje nazwisko na „Teale”, jako uznanie dla bohatera granego przez Bacona. Bernardo działał wspólnie ze swoją żoną Karlą Homolką.

</doc>
<doc id="1620842" url="https://pl.wikipedia.org/wiki?curid=1620842" title="Antoni Piotrowski (architekt)">
Antoni Piotrowski (architekt)

Antoni Piotrowski (ur. ?, zm. 21 października 1833) – polski architekt. 
Życiorys.
Ukończył studia na Wydziale Architektury Akademii Berlińskiej. W 1808 został architektem twierdzy w Toruniu, a 1820 zastępcą budowniczego obwodu przasnyskiego.

</doc>
<doc id="1620843" url="https://pl.wikipedia.org/wiki?curid=1620843" title="Allendale Town">
Allendale Town

Allendale Town – wieś w Wielkiej Brytanii, w Anglii, w regionie North East England, w hrabstwie Northumberland, w civil parish Allendale. W 2016 miejscowość liczyła 794 mieszkańców. W 2011 roku civil parish liczyła 2021 mieszkańców.

</doc>
<doc id="1620844" url="https://pl.wikipedia.org/wiki?curid=1620844" title="Cerkiew Złożenia Szat Matki Bożej w Koniuszy">
Cerkiew Złożenia Szat Matki Bożej w Koniuszy

Cerkiew Złożenia Szat Matki Bożej w Koniuszy – drewniana filialna cerkiew greckokatolicka, znajdująca się w Koniuszy.
Zbudowana w 1901, należała do parafii greckokatolickiej w Kłokowicach.

</doc>
<doc id="1620845" url="https://pl.wikipedia.org/wiki?curid=1620845" title="Silvia Collas">
Silvia Collas

Silvia Collas (ur. 4 maja 1974 w Sofii jako Siłwija Aleksiewa, bułg. Силвия Алексиева) – francuska szachistka pochodzenia bułgarskiego, arcymistrzyni od 1998, mistrz międzynarodowy od 2005 roku.
Kariera szachowa.
W pierwszych latach 90. XX wieku awansowała do czołówki bułgarskich szachistek. W 1992 zajęła II miejsce (za Mają Koen) w rozegranych w Perniku indywidualnych mistrzostwach kraju, natomiast w 1993 w miejscowości Svitavy zdobyła srebrny, a rok później w Litomyśli – złoty medal mistrzostw Europy juniorek do 20 lat. W 2002 zdobyła drugi w karierze tytuł wicemistrzyni Bułgarii (w Płowdiwie, za Margaritą Wojską).
W 2002 wyszła za mąż za mistrza międzynarodowego Didiera Collasa, zmieniając obywatelstwo. W 2005 zajęła IV miejsce (za Kateryną Łahno, Nadieżdą Kosincewą i Jeleną Dembo) w rozegranych w Kiszyniowie indywidualnych mistrzostwach Europy. Czterokrotnie zdobyła medale indywidualnych mistrzostw Francji: złoty (Aix-les-Bains 2007), srebrny (Aix-les-Bains 2003, za Sophie Milliet) oraz dwa brązowe (Val d’Isère 2004, za Almirą Skripczenko i Sophie Milliet oraz Pau 2008, za Sophie Milliet i Marią Leconte).
Do innych jej indywidualnych sukcesów należą: dz. III m. w Nadolu (1995, turniej strefowy, za Petrą Krupkovą i Moniką Bobrowską, wspólnie z Eleną Radu i Antoanetą Stefanową), dz. II m. w Clichy (2002, za Ovidiu Foișorem, wspólnie z m.in. Cristiną-Adelą Foișor i Didierem Collasem), I m. w Bejrucie (2003, państw śródziemnomorskich kobiet), dz. II m. w Rochefort (2005, za Jurijem Sołodowniczenką, wspólnie z Érikie Prié, Wencisławem Inkiowem, Didierem Collasem i Markiem Santo-Romanem) oraz dz. II m. w Benasque (2005, za Tatianą Kononenko, wspólnie z Eleną-Luminiţą Cosmą).
Wielokrotnie reprezentowała Bułgarię i Francję w turniejach drużynowych, między innymi:
Najwyższy wynik rankingowy w dotychczasowej karierze osiągnęła 1 października 2007; mając 2408 punktów, dzieliła wówczas 54/55. miejsce na światowej liście FIDE (wspólnie z Alisą Marić), jednocześnie zajmując 3. miejsce wśród szachistek francuskich (za Marie Sebag i Almirą Skripczenko).

</doc>
<doc id="1620846" url="https://pl.wikipedia.org/wiki?curid=1620846" title="Sylwia Aleksiewa">
Sylwia Aleksiewa



</doc>
<doc id="1620847" url="https://pl.wikipedia.org/wiki?curid=1620847" title="Cerkiew Opieki Matki Bożej w Kłokowicach">
Cerkiew Opieki Matki Bożej w Kłokowicach

Cerkiew pod wezwaniem Opieki Matki Bożej – drewniana prawosławna cerkiew parafialna w Kłokowicach. Należy do dekanatu Przemyśl diecezji przemysko-gorlickiej Polskiego Autokefalicznego Kościoła Prawosławnego.
Dawna świątynia greckokatolicka, do czasu II wojny światowej należała do dekanatu niżankowskiego.
Zbudowana na miejscu starszej, drewnianej cerkwi w latach 1856–1860, odnowiona w 1903. Obok świątyni znajduje się drewniana XIX-wieczna dzwonnica.
Od 1968 cerkiew służy restytuowanej parafii prawosławnej.
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego cerkiew stała się wyłączną własnością tego Kościoła.
W 2. dekadzie XXI w. przeprowadzono częściowy remont cerkwi, m.in. umocniono fundamenty, wymieniono podwaliny, część oszalowania i elementów blaszanych, zaimpregnowano ściany. Planowane są dalsze prace, w tym wymiana dachu.
Cerkiew i dzwonnicę wpisano do rejestru zabytków 22 października 1990 pod nr A-373.

</doc>
<doc id="1620848" url="https://pl.wikipedia.org/wiki?curid=1620848" title="Gustaw Piotrowski">
Gustaw Piotrowski

Gustaw Piotrowski (ur. 1 marca 1833 w Tarnowie, zm. 31 grudnia 1884 w Krakowie) – polski fizjolog. Czynny członek Akademii Umiejętności w Krakowie, profesor fizjologii i mikroskopii na Uniwersytecie Jagiellońskim. W latach 1873–1874 rektor Uniwersytetu Jagiellońskiego w Krakowie, poseł - wirylista na III kadencji Sejmu Krajowego Galicji.
Życiorys.
Syn Stanisława, adwokata w Tarnowie i właściciela majątku Chojnik i Alojzyi Cerasamow. Uczył się w gimnazjach w Wiedniu, maturę zdał w 1851 w gimnazjum w Tarnowie. W latach 1851-1856 studiował na Wydziale Lekarskim w Wiedniu. Po zdaniu pierwszego egzaminu lekarskiego zostaje asystentem profesora fizjologii Czermaka na Uniwersytecie Jagiellońskim. W 1857 roku otrzymuje dyplom doktora medycyny. Studia uzupełniające w latach 1858-1859 odbył w Heidelbergu. W 1859 roku mianowany zastępcą profesora fizjologii i mikroskopii na UJ, a w 1860 profesorem zwyczajnym. W latach 1864-1866, 1868-1869, 1870-1871, 1876-1878, 1880-1881 oraz 1883-1884 ośmiokrotnie był wybierany dziekanem Wydziału Lekarskiego UJ. W latach 1870-1873 był posłem do Rady Państwa w Wiedniu oraz członkiem Towarzystwa Lekarskiego w Krakowie oraz prezesem krajowej komisji egzaminacyjnej lekarskiej.
W 1865 opracował pierwszy pełny polski podręcznik czynności trawiennych i substancji odżywczych organizmu w warunkach prawidłowych – "Fizjologia ludzka w zarysie". W roku 1857 opublikował opis reakcji biuretowej, która od jego nazwiska nazywana bywa „reakcją Piotrowskiego” lub „odczynem Piotrowskiego”.
Był ojcem czterech synów: Stanisława, Karola - adwokata i lekarzy Gustawa i Edwarda. Zmarł po długich i ciężkich cierpieniach Pochowany został na Cmentarzu Rakowickim w Krakowie, w grobowcu rodzinnym, w pasie 2.

</doc>
<doc id="1620850" url="https://pl.wikipedia.org/wiki?curid=1620850" title="Daniel Nermark">
Daniel Nermark

Daniel Nermark (ur. 30 lipca 1977 w Karlstad) – szwedzki żużlowiec.

</doc>
<doc id="1620859" url="https://pl.wikipedia.org/wiki?curid=1620859" title="Ventura Boulevard">
Ventura Boulevard

Ventura Boulevard – bulwar w Los Angeles, jedna z najważniejszych arterii na terenie doliny San Fernando biegnąca ze wschodu na zachód. Jest to najstarsza ulica w tej części miasta, jest częścią historycznego szlaku El Camino Real ("Królewskiej Drogi") łączącego hiszpańskie misje w Kalifornii.
Ventura Boulevard rozciąga się od Woodlands Hills do miasta Universal City. Przedłużeniem Ventura Blvd. jest Ventura Freeway, która wzdłuż wybrzeża Oceanu Spokojnego prowadzi do miasta Ventura, stolicy hrabstwa o tej samej nazwie.
Wzdłuż ulicy rozlokowane są sklepy, butiki, mini-centra handlowe, księgarnie, restauracje, myjnie samochodowe, supermarkety. Oprócz budynków usługowych znajdują się także mieszkalne.
Ventura Blvd występuje w tytule piosenki zespołu The Everly Brothers.
Tom Petty wspomina o Ventura Blvd w tekście piosenki "Free Fallin".
Michael Jackson wspomniał w wywiadzie, że jadąc samochodem po Ventura Blvd wymyślił główny beat do piosenki "Billie Jean".

</doc>
<doc id="1620862" url="https://pl.wikipedia.org/wiki?curid=1620862" title="Turzyca prosowata">
Turzyca prosowata

Turzyca prosowata ("Carex panicea" L.) – gatunek rośliny z rodziny ciborowatych. W Polsce jest pospolity zarówno na niżu, jak i w górach
Biologia i ekologia.
Bylina, geofit, hemikryptofit. Kwitnie do kwietnia do maja. Jest wiatropylna, nasiona rozsiewane są przez wiatr i wodę. Występuje na łąkach, bagnach, niskich torfowiskach. Liczba chromosomów 2n= 32.
Zmienność.
Tworzy mieszańce z t. Hosta ("Carex hostiana"), t. luźnokwiatową ("Carex vaginata"), t. sina ("Carex flacca").

</doc>
<doc id="1620863" url="https://pl.wikipedia.org/wiki?curid=1620863" title="Na tropach Bartka">
Na tropach Bartka

Na tropach Bartka – polski film dla dzieci z 1982 roku. Kinowa wersja serialu "Kłusownik".
Fabuła.
Kilku chłopców trafia na wieś do stadniny koni. W drodze jeden z chłopców „Dżokej” nagrywa odgłos ptaków. Nagle padają strzały. Dzieci pod wodzą rotmistrza zaczynają szukać strzelca. Znajdują fotografa Lecha. Zjawia się leśniczy i usiłuje ustalić, ile strzałów padło. Nagranie potwierdza, że były dwa. Na wieść, że zaginęła łania i z obawy, że kłusownik będzie chciał złapać Bartka – przodownika stada jeleni, dzieci postanawiają przeszkodzić bandycie.

</doc>
<doc id="1620864" url="https://pl.wikipedia.org/wiki?curid=1620864" title="Carex panicea">
Carex panicea



</doc>
<doc id="1620866" url="https://pl.wikipedia.org/wiki?curid=1620866" title="Stanisław Piotrowski (1849–1919)">
Stanisław Piotrowski (1849–1919)

Stanisław Piotrowski (ur. 14 września 1849 w Warszawie, zm. 14 września 1919 tamże) – polski ekonomista, prawnik i socjolog.
Życiorys.
Ukończył prawo w Szkole Głównej Warszawskiej. W 1871 uzyskał na Uniwersytecie Warszawskim stopień kandydata praw, po czym pracował jako urzędnik w banku, a następnie jako księgowy w dyrekcji Kolei Nadwiślańskiej w Petersburgu. W latach 1878–1888 pracował jako naczelnik w warszawskim Wydziale Kontroli Rozchodów, w latach 1892–1896 jako dyrektor wystawy w Muzeum Przemysłu i Rolnictwa w Warszawie, a następnie jako kierownik warszawskiego biura towarzystwa ubezpieczeń Jakor, członek zarządów cukrowni Młodzieszyn i Krasiniec oraz warszawskiego towarzystwa akcyjnego Fluid.
Po 1888 podjął pracę naukową. W swoich oraz tłumaczonych przez siebie z innych języków pracach krytykował poglądy Karla Marxa. Interesowała go też polityka gospodarcza, a także problematyka socjologiczna.

</doc>
<doc id="1620868" url="https://pl.wikipedia.org/wiki?curid=1620868" title="Cieśnina Pohaj">
Cieśnina Pohaj

Cieśnina Pohaj () – cieśnina w północno-zachodniej części Morza Żółtego, między półwyspami Liaotung (Liaodong) i Szantung (Shandong). Ma długość około 50 km i szerokość ok. 120 km. Głębokość maksymalna wynosi 36 m. Największymi portami nad cieśniną są Dalian i Yantai.

</doc>
<doc id="1620869" url="https://pl.wikipedia.org/wiki?curid=1620869" title="Mieczysław Korwin Piotrowski">
Mieczysław Korwin Piotrowski

Mieczysław Korwin Piotrowski (ur. 29 stycznia 1869 w Kamieńcu Podolskim, zm. 13 grudnia 1930 we Lwowie) – polski malarz.
Po ukończeniu gimnazjum w Kamieńcu rozpoczął w roku 1883 studia w krakowskiej Szkole Sztuk Pięknych u Floriana Cynka i Władysława Łuszczkiewicza. Studia malarskie kontynuował w latach 1898 – 1899 w szkole Stanisława Grocholskiego w Monachium.
Zamieszkał we Lwowie, gdzie malował krajobrazy, sceny myśliwskie i rodzajowe, dwory. Swoje obrazy wystawiał w Towarzystwie Przyjaciół Sztuk Pięknych w Krakowie oraz na wystawach malarstwa we Lwowie. W roku 1917 odbyła się wystawa 120 obrazów artysty w Salonie Sztuki w Kijowie.
Główne dzieła: „Wicher”, „Aleja w noc zimową”, „Wzlatujące kaczki”, „Stary młyn przy księżycu”.
Został pochowany w 1930 roku na Cmentarzu Łyczakowskim we Lwowie we wspólnym grobowcu ze zmarłą wcześniej żoną, Zofią z Klimkowskich.

</doc>
<doc id="1620872" url="https://pl.wikipedia.org/wiki?curid=1620872" title="David Ruud">
David Ruud

David Ruud (ur. 21 stycznia 1980 w Gislaved) – szwedzki żużlowiec.
W 2002 roku zajął 38. miejsce w kwalifikacjach do Grand Prix. W 2003 zdobył złoty medal Drużynowego Pucharu Świata. W 2005 roku zajął 7. miejsce w Indywidualnych Mistrzostwach Europy w Lonigo. W 2009 roku z reprezentacją Szwecji sięgnął po brązowy medal Drużynowego Pucharu Świata.

</doc>
<doc id="1620875" url="https://pl.wikipedia.org/wiki?curid=1620875" title="Schronisko turystyczne „W Murowanej Piwnicy” na Opacznem">
Schronisko turystyczne „W Murowanej Piwnicy” na Opacznem

Schronisko turystyczne „W Murowanej Piwnicy” na Opacznem – nieczynne prywatne górskie schronisko turystyczne, położone na południowy zachód od przełęczy Opaczne, w Paśmie Jałowieckim. Według regionalizacji Polski opracowanej przez Jerzego Kondrackiego pasmo to należy do Beskidu Makowskiego. Na mapach i w przewodnikach turystycznych często zaliczane jest do Beskidu Żywieckiego. Znajduje się na wysokości 850 m n.p.m.
Aktualnie (2020) obiekt został wystawiony na sprzedaż.
Historia.
Schronisko mieści się w pochodzącej z końca XIX wieku murowanej chacie góralskiej. Do 1985 obiekt był domem rodzinnym właściciela i gospodarza schroniska, Stanisława Fronta (zm. 2019). Schronisko rozpoczęło działalność w 1990. Nosiło różne nazwy: "Bacówka pod Jałowcem", "Na Przełęczy", "Ranczo pod Zbójami". Obecnie występuje pod nazwą "W Murowanej Piwnicy" i patronuje mu ks. prof. Józef Tischner. Na początku działalności przy schronisku stała elektrownia wiatrowa amatorskiej konstrukcji. Obecnie pozostały po niej betonowe fundamenty.
Warunki pobytu.
Na parterze budynku znajdują się izby noclegowe dla 20 osób i łazienka, w podpiwniczeniu – kuchnia i jadalnia. Schronisko, jak i cały przysiółek Opaczne do 2010 nie posiadało energii elektrycznej. Po jej podłączeniu schronisko przeszło remont, w wyniku którego wymieniono dach (obecnie jest to tradycyjny góralski gont), okna i drzwi. Schronisko otrzymało również nową łazienkę, wyremontowano też jadalnię i kuchnię.

</doc>
<doc id="1620876" url="https://pl.wikipedia.org/wiki?curid=1620876" title="Sophie Stebnowska">
Sophie Stebnowska

Mariane Theresia Sophie (Maria Sofia) Stebnowska (lub Stempkosta), (nazwisko po mężu "Karsten", ur. 1753, zm. 16 lutego 1848) – polska śpiewaczka operowa, aktorka i klawesynistka. Należała do wielkich talentów Królewskiej szwedzkiej opery podczas panowania Króla Gustawa III. Była żoną śpiewaka operowego Christoffera Christiana Karstena i była również babcią światowej sławy tancerki baletowej Marii Taglioni.
Życiorys.
Sophie Stebnowska poślubiła w 1781 szwedzkiego śpiewaka operowego Christoffera Christiana Karstena, a w 1782 została mianowana główną aktorką i śpiewakiem Królewskiej szwedzkiej Opery w Sztokholmie, pozycję tę trzymała przez 21 lat. Podczas ślubu para otrzymała willę Kanton przy Drottningholm.
Była aktywna również jako muzyk. W marcu 1795 uczestniczyła w publicznym koncercie w Sztokholmie urządzonym przez Karstena, gdzie grała na harfie, podczas gdy jej mąż i Marie Louise Marcadet zaśpiewali.
Jako osoba została przedstawiona przez Crusenstolpe jako idealny wizerunek "gustawskiego" wieku. Zachowała się zgodnie z ideałem "gustawskiego" sądu i jej ruchy były przyjemne; zachowywała się przyjaźnie wobec każdego na zewnątrz nie faworyzując nikogo.
Przed 1803 nie była już główną aktorką szwedzkiej Opery, a w 1806 ją i jej męża zwolnili po prowizorycznym zamknięciu opery.
Sophie (Stebnowska) Karsten miała dwie córki: Sophie Karsten, główną tancerkę przy operze w latach 1805–1806 i matkę baletnicy Marie Taglioni; i Elisabeth Carlottę Karsten, która poślubiła Rosjanina i została malarzem.
Stebnowska zmarła w Drottningholm.

</doc>
<doc id="1620877" url="https://pl.wikipedia.org/wiki?curid=1620877" title="Komitet audytu">
Komitet audytu

 
Komitet audytu – roboczy zespół rady nadzorczej, odpowiedzialny za nadzór nad sprawozdawczością finansową w spółce. 
Audytorzy wewnętrzni zatrudnieni w jednostce podlegają pod komitet audytu i składają mu raporty z przeprowadzonych audytów, okresowe sprawozdania ze swojej działalności oraz oceny systemu kontroli wewnętrznej organizacji. Rolą komitetu audytu jest zagwarantowanie niezależności audytorów, w związku z czym do uprawnień komitetu audytu należy m.in. aprobowanie zatrudnienia / zwolnienia kierującego komórką audytu wewnętrznego. Jednym z zadań tego zespołu jest zatwierdzenie wyboru audytora zewnętrznego, badającego sprawozdania finansowe spółki.

</doc>
<doc id="1620878" url="https://pl.wikipedia.org/wiki?curid=1620878" title="Mvume Dandala">
Mvume Dandala

Mvumelwano Mvume Dandala (ur. 26 października 1951), południowoafrykański działacz społeczny, były biskup i przewodniczący Kościoła Metodystycznego Republiki Południowej Afryki oraz były sekretarz generalny Ogólnoafrykańskiej Rady Kościołów. Kandydat na prezydenta Kongresu Ludu (COPE) w wyborach w 2009.
Życiorys.
Mvoume Dandala urodził się w miejscowości Dandalaville (nazwanej tak na cześć jego pradziadka) w Prowincji Przylądkowej Wschodniej jako najmłodszy z czwórki dzieci. Kształcił się w szkole "Ndamase High School" w pobliżu Umtata. Następnie rozpoczął naukę w Federalnym Seminarium Teologicznym w Alice. W tym czasie był przewodniczącym Organizacji Południowoafrykańskich Studentów. Dandala ukończył teologię na Cambridge University w Wielkiej Brytanii. 
W latach 1872-1982 był pastorem kościoła metodystycznego w Empangeni w prowincji KwaZulu-Natal. W latach 1982-1985 był głównym pastorem w Port Elizabeth. W 1985, gdy w Południowej Afryce wprowadzono stan wyjątkowy został aresztowany bez żadnego procesu.
W latach 1986-1991 Mvume Danadala pełnił funkcję sekretarza głównej misji kościoła metodystycznego. Od 1992 do 1996 był głównym pastorem misji metodystycznej. W latach 1996-2003 zajmował stanowisko biskupa - przewodniczącego Kościoła Metodystycznego Republiki Południowej Afryki, najwyższego urzędu w kościele. Od 1998 do 2003 był sekretarzem generalnym Ogólnoafrykańskiej Rady Kościołów. W 2008 Dandala był zaangażowany w mediację w Kenii w celu zakończenia walk i kryzysu politycznego po wyborach prezydenckich w grudniu 2007.
20 lutego 2009 Mume Dandala został ogłoszony kandydatem prezydenckim Kongresu Ludu w wyborach generalnych w 2009.

</doc>
<doc id="1620879" url="https://pl.wikipedia.org/wiki?curid=1620879" title="Dyhernfurth">
Dyhernfurth



</doc>
<doc id="1620880" url="https://pl.wikipedia.org/wiki?curid=1620880" title="Nagła śmierć">
Nagła śmierć



</doc>
<doc id="1620882" url="https://pl.wikipedia.org/wiki?curid=1620882" title="Jan Piotrowski (geodeta)">
Jan Piotrowski (geodeta)

Jan Adam Piotrowski (ur. 26 listopada 1885 w Jędrzejowie, zm. 13 stycznia 1962) – polski inżynier i geodeta.
Życiorys.
Urodził się w rodzinie Kazimierza i Antoniny z Wewerków. Studiował w Instytucie Mierniczym w Moskwie. Od 1913 uczył w Tomsku, następnie pracował jako asystent w Katedrze Geodezji i Miernictwa Górniczego w Tomskim Instytucie Technologicznym. Po odzyskaniu niepodległości przez Polskę wrócił do kraju. W 1925 objął katedrę miernictwa w Politechnice Warszawskiej.
Był pierwszym prezesem Głównego Urzędu Pomiarów Kraju. Opublikował szereg prac naukowych, był także autorem podręcznika "Geodezja".
Został pochowany na cmentarzu Powązkowskim w Warszawie (Aleja Zasłużonych-1-114).
Dwukrotnie żonaty. Pierwszą żoną była Irena Aleksandra z Jaruntowskich h. Prus III (zm. 1975), po raz drugi ożenił się z Natalią z Zajdemanów (1897–1977).

</doc>
<doc id="1620890" url="https://pl.wikipedia.org/wiki?curid=1620890" title="Garnet">
Garnet



</doc>
<doc id="1620891" url="https://pl.wikipedia.org/wiki?curid=1620891" title="Drużynowe Mistrzostwa Polski na Żużlu 1992">
Drużynowe Mistrzostwa Polski na Żużlu 1992

Drużynowe Mistrzostwa Polski na Żużlu 1992 – 45. edycja drużynowych mistrzostw Polski, organizowanych przez Polski Związek Motorowy (PZM). W sezonie 1992, po kolejnym rozszerzeniu ligi, do rozgrywek pierwszej ligi przystąpiło dziesięć zespołów, natomiast w drugiej lidze walczyło jedenaście drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1992. Obrońcą tytułu z poprzedniego sezonu jest Morawski Zielona Góra. W tym roku triumfowała Polonia Bydgoszcz.

</doc>
<doc id="1620893" url="https://pl.wikipedia.org/wiki?curid=1620893" title="Koalicyjny Rząd Demokratycznej Kampuczy">
Koalicyjny Rząd Demokratycznej Kampuczy

Koalicyjny Rząd Demokratycznej Kampuczy – powstały w 1982 koalicyjny rząd przeciw Wietnamowi i prowietnamskim władzom Ludowej Republiki Kampuczy. W jego skład wchodzili Czerwoni Khmerzy, prawicowi republikanie i monarchiści. Szefem rządu był książę Sihanouk. Pod kontrolą koalicyjnego rządu znalazły się jedynie skrawki dawnej Demokratycznej Kampuczy, mimo to był uznany przez USA, Chiny oraz większość państw niekomunistycznych. Rząd cieszył się protekcją Stanów Zjednoczonych, Tajlandii i Chin które na różne sposoby wspierały ugrupowanie wchodzące w jego skład. Rząd przestał funkcjonować na początku lat 90. wraz z traktatem pokojowym z prowietnamskim rządem i rozbiciem antyrządowej partyzantki.

</doc>
<doc id="1620894" url="https://pl.wikipedia.org/wiki?curid=1620894" title="Turzyca prosowa">
Turzyca prosowa

Turzyca prosowa ("Carex paniculata" L.) – gatunek rośliny z rodziny ciborowatych. W Polsce jest dość pospolity.
Biologia i ekologia.
Bylina, geofit, hemikryptofit. Kwitnie do kwietnia do maja. Jest wiatropylna, nasiona rozsiewane są przez wiatr i wodę. Występuje na łąkach, bagnach, niskich torfowiskach. Gatunek charakterystyczny dla związku (All.) "Magnocaricion" i Ass. "Cicuto-Caricetum pseudocyperi". Liczba chromosomów 2n= 60, 62, 64.
Zmienność.
Tworzy mieszańce z t. długokłosową ("Carex elongata") t. gwiazdkowata ("Carex echinata"), t. niby-lisią ("Carex cuprina"), t. obłą ("Carex diandra"), t. rzadkokłosą ("Carex remota") t. siwą ("Carex canescens"), t. tunikową ("Carex appropinquata").

</doc>
<doc id="1620895" url="https://pl.wikipedia.org/wiki?curid=1620895" title="Ostatnie lato">
Ostatnie lato

Ostatnie lato – amerykańsko-brytyjski melodramat z 2000 roku na podstawie książki Williama Somerseta Maughama.
Fabuła.
Rok 1938. Młoda Angielka Mary Panton, po śmierci męża popada w długi. Dzięki pożyczce od znajomych spędza wakacje w okolicach Florencji. Tam poznaje bogatego dyplomatę, sir Edgara Swifta, ale jest on stary. Prosi ją o rękę, ale Mary jest zakłopotana. Nalega o kilka dni do namysłu. Swift wyjeżdża, ale zostawia kobiecie pistolet do samoobrony. Podczas jego nieobecności zaprzyjaźnia się z Rowleyem Flintem, ale odrzuca jego zaloty. Spędza noc z Karlem Richterem, studentem ASP. Kiedy daje do zrozumienia, że nie odwzajemnia jego uczuć, młodzieniec popełnia samobójstwo z pistoletu Swifta. Mary prosi Flinta o pomoc w ukryciu zwłok.

</doc>
<doc id="1620896" url="https://pl.wikipedia.org/wiki?curid=1620896" title="Carex paniculata">
Carex paniculata



</doc>
<doc id="1620898" url="https://pl.wikipedia.org/wiki?curid=1620898" title="Zygmunt Kazimierz Piotrowski">
Zygmunt Kazimierz Piotrowski

Zygmunt Kazimierz Piotrowski (ur. 6 lutego 1891 w Tuchowie, zm. 1940) – polski działacz polityczny i społeczny, poseł na Sejm II RP I, II i III kadencji, historyk ruchu socjalistycznego oraz Polonii w USA, jeden z głównych organizatorów Towarzystwa Uniwersytetu Robotniczego, ofiara zbrodni katyńskiej.
Życiorys.
Urodził się w biednej rodzinie wielodzietnej, był synem kolejarza. Od 1902 uczył się w I Gimnazjum w Tarnowie, a następnie w Gimnazjum Klasycznym im. Jana Długosza w Nowym Sączu. W 1910 uzyskał tam świadectwo dojrzałości z odznaczeniem. Już w gimnazjum był członkiem socjalistycznej organizacji młodzieżowej „Promień”. Z uwagi na brak środków finansowych utrzymywał się z korepetycji.
W 1910 rozpoczął studia na Uniwersytecie Jagiellońskim, których jednak nie ukończył. Jako student uczestniczył w założeniu Uniwersytetu Ludowego w Nowym Sączu. W 1912 wyjechał do Chicago. Pracował tam jako robotnik niewykwalifikowany w fabryce mebli. Po opanowaniu języka rozpoczął studia oraz na uniwersytecie w Valparaiso w stanie Indiana.
Wiosną 1915 wstąpił do redakcji „Dziennika Ludowego”. Był również sekretarzem i prelegentem Polskiego Uniwersytetu Ludowego w Chicago oraz członkiem Związku Socjalistów Polskich w Stanach Zjednoczonych. Po wybuchu I wojny światowej z ramienia ZSP działał w lokalnym Komitecie Obrony Narodowej i redakcji „Robotnika Polskiego”. Był również delegatem do Centralnego Komitetu Obrony Narodowej. Organizował kursy oficerskie. Rozkazem gen. Józefa Hallera z 11 stycznia 1919 został mianowany porucznikiem Wojska Polskiego.
Na jesieni 1921 jako sekretarz generalny Związku Socjalistów Polskich w USA, powrócił do kraju i wstąpił do PPS. Jako wysłannik i prelegent PPS działał na Górnym Śląsku, potem od zimy 1922, w Poznańskiem i na Pomorzu. W czerwcu 1922 został przewodniczącym Okręgowego Komitetu Robotniczego PPS w Poznaniu, zaś od sierpnia OKR we Włocławku.
W wyborach parlamentarnych w 1922 został wybrany z listy nr 2 (PPS) w okręgu wyborczym nr 10 (Włocławek). W Sejmie I kadencji pracował w komisji oświatowej. Był również sekretarzem Związku Parlamentarnego Polskich Socjalistów.
Od 1923 był współzałożycielem i działaczem w Towarzystwa Uniwersytetu Robotniczego. Początkowo pełnił funkcję skarbnika, zaś od 1934 sekretarza generalnego. Z ramienia TUR uczestniczył W 1924 w międzynarodowym zjeździe dotyczącym oświaty robotniczej w Oksfordzie. W 1925 wystąpił jako prelegent w Międzynarodowej Szkole Robotniczej w Szwecji. Od 1926 do 1931 pełnił funkcję członka Rady Naczelnej PPS.
W wyborach parlamentarnych w 1928 ponownie został wybrany posłem z listy nr 2 (PPS) w okręgu wyborczym nr 10 (Włocławek). W Sejmie II kadencji był członkiem komisji oświatowej, był także sekretarzem komisji emigracyjnej. Ponadto był skarbnikiem Związku Parlamentarnego Polskich Socjalistów.
W kwietniu 1930 na kilka miesięcy wyjechał do Stanów Zjednoczonych jako wysłannik PPS do ośrodków polonijnych. Od 1931 do 1934 był członkiem Centralnego Sądu Partyjnego PPS, zaś od 1934 ponownie został członkiem Rady Naczelnej PPS. W wyborach parlamentarnych w 1930 ponownie został posłem z okręgu Włocławek. W Sejmie III kadencji wszedł ponownie do komisji oświatowej.
W latach trzydziestych działał również w Związku Zawodowym Kolejarzy. Po śmierci Kazimierza Kaczanowskiego, w kwietniu 1937, objął też redakcję „Kolejarza Związkowca”. Był również członkiem Zarządu Głównego Związku Zawodowego Robotników Rolnych RP. 13 listopada 1937 był członkiem delegacji PPS, która wręczyła prezydentowi RP Ignacemu Mościckiemu memoriał w sprawie zmiany polityki zagranicznej Polski i powrotu do demokratycznych form rządzenia.
Po wybuchu II wojny światowej 6 września 1939 opuścił Warszawę na radiowy apel płk. Romana Umiastowskiego i pieszo dotarł do Lwowa. Po agresji ZSRR na Polskę z 17 września 1939 został aresztowany przez NKWD obwodu stanisławowskiego 3 października 1939. Według relacji Adama Ciołkosza zwolniony, a następnie powtórnie aresztowany. Zamordowany na Ukrainie wiosną 1940 roku, figuruje na tzw. Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.
W 1933 był odznaczony Krzyżem Niepodległości.
Upamiętnienie.
28 kwietnia 2009, w ramach akcji „Katyń... pamiętamy” / „Katyń... Ocalić od zapomnienia”, na skwerze przy ulicy Ignacego Daszyńskiego w Tuchowie został zasadzony Dąb Pamięci honorujący Zygmunta Kazimierza Piotrowskiego.

</doc>
<doc id="1620899" url="https://pl.wikipedia.org/wiki?curid=1620899" title="Sihanouk">
Sihanouk



</doc>
<doc id="1620904" url="https://pl.wikipedia.org/wiki?curid=1620904" title="Heinrich Severloh">
Heinrich Severloh

Heinrich Severloh ps. Hein (ur. 23 czerwca 1923 w Metzingen, zm. 14 stycznia 2006 w Lachendorf) – żołnierz w niemieckiej 352 Dywizji Piechoty, która stacjonowała w Normandii w 1944. Anglojęzyczne media ogłosiły go mianem „Bestii z Plaży Omaha”. Rozgłos zyskał jako strzelec na stanowisku karabinu maszynowego 62 Gniazda Oporu („Widerstandsnest 62”). Z tej pozycji zadał śmierć i ranił wielu amerykańskich żołnierzy, którzy lądowali na plaży Omaha.
Życiorys.
Służba wojskowa w Wehrmachcie.
Heinrich Severloh, syn rolnika, został wcielony do Wehrmachtu 23 lipca 1942 i przydzielony do 19 Jednostki Zapasowej Artylerii Lekkiej w Hanowerze-Bothfeld. 9 sierpnia 1942 został przeniesiony do Francji i trafił do 3. baterii 321 Pułku Artylerii 321. Dywizji Piechoty, gdzie był szkolony m.in. na woźnicę. W grudniu 1942 przeniesiono go na front wschodni, gdzie służył jako woźnica sań konnych na tyłach swojej dywizji. Z powodu choroby wiosną 1943 trafił na dłuższy czas do lazaretu, a potem do szpitala w Niemczech. W październiku 1943 roku Severloh został skierowany do Brunszwiku na kurs podoficerski. Ponieważ jego macierzysta jednostka, 321 Dywizja Piechoty, została przeniesiona do Francji w celu reorganizacji, musiał przerwać kurs podoficerski i w grudniu wrócić do swojej jednostki, która została przemianowana na 352 Dywizję Piechoty i stacjonowała w Normandii. 25 grudnia został przydzielony do nowo utworzonej 1. baterii. Jego nowym przełożonym został porucznik Bernhard Frerking. 14 lutego bateria Severloha zajęła pozycje w pobliżu małego miasteczka Houtteville, osiem kilometrów na północny zachód od Bayeux.
6 czerwca 1944.
6 czerwca 1944 Hein Severloh musiał bronić Wału Atlantyckiego Adolfa Hitlera w Normandii, między wioskami Colleville i St. Laurent-sur-Mer.
Wobec braku ciągłej linii obrony na wybrzeżu Atlantyku zbudowano tzw. gniazda oporu i odpowiednio ponumerowano. Między poszczególnymi gniazdami istniało połączenie radiowe i telefoniczne oraz często kontakt wzrokowy. Dzięki temu można było zapewnić sobie nawzajem osłonę ogniową.
Podczas gdy porucznik Frerking kierował ogniem artyleryjskim swojej baterii z betonowego bunkra, Severloh przejął MG42. Strzelał do atakujących żołnierzy amerykańskich z karabinu maszynowego. Lądowali falami podwożeni ze statków transportowych barkami desantowymi. W przerwach potrzebnych do schłodzenia luf wymiennych karabinu maszynowego strzelał z dwóch karabinów Mauser 98. Gniazdo Oporu 62, ("WN 62"), znajdowało się 25 metrów powyżej plaży, w kredowej skale klifu oddalone około 170 metrów od linii wody. Na dole, na plaży, był pas min, potem zasieki z drutu kolczastego i rów, który miał zatrzymać czołgi. Niemcy wykopali nad nim bunkry i okopy. Do godziny 15:00 Severloh wystrzelił około 12 000 nabojów z karabinu maszynowego i 400 nabojów z dwóch karabinów. Nie można określić dokładnej liczby amerykańskich żołnierzy, którzy zginęli lub zostali ranni w wyniku jego ostrzału. Liczby około 2000 są obecnie oceniane przez niemieckich i amerykańskich ekspertów wojskowych jako zbyt wysokie. Wojska amerykańskie ostatecznie znalazły lukę między gniazdem 62 i gniazdem 64, bezpośrednio pod dzisiejszym amerykańskim cmentarzem wojskowym i dzięki czemu byli w stanie zaatakować gniazdo obrony 62 od tyłu. Równocześnie na plaży pojawiły się amerykańskie czołgi, a żołnierze wspinają się na wzniesienie. Wydano rozkaz odwrotu i Severloh wycofuje się, wykorzystując leje po bombardowaniu.
Niewola i powrót do domu.
Severloh został ranny w trakcie walk w okolicy plaży Omaha. Wycofał się z innym żołnierzem do pobliskiej wioski Colleville-sur-Mer, gdzie znajdowało się gniazdo oporu 63, które zawierało jedynie nieuzbrojony bunkier, w którym zostały rozmieszczone stanowiska dowodzenia wyższego szczebla. Podczas dalszego wycofywania się wraz z kilkoma żołnierzami niemieckimi i czterema amerykańskimi żołnierzami wziętymi do niewoli, dostał się 7 czerwca 1944 do niewoli amerykańskiej. Zarówno jeńcy amerykańscy, jak i żołnierze, przez których Severloh został schwytany, byli członkami 16. pułku piechoty 1 Dywizji Piechoty Stanów Zjednoczonych. Wielu zabitych na plaży pochodziło z tej jednostki, więc Severloh wolał nie mówić nikomu o swojej roli poprzedniego dnia.
Na prośbę ojca skierowaną do brytyjskich władz wojskowych został zwolniony z niewoli w 1947, ponieważ był potrzebny do pracy w gospodarstwie rolnym rodziców. 22 maja 1947 był z powrotem w domu swoich rodziców w Metzingen.
Po wojnie wielokrotnie powracał na pażę Omaha. Spotkał się z wieloma kombatantami, a z jednym Davidem Silvą, rannym na plaży Omaha w dniu inwazji, zaprzyjaźnił się.

</doc>
<doc id="1620910" url="https://pl.wikipedia.org/wiki?curid=1620910" title="Metalurg Mołodeczno">
Metalurg Mołodeczno



</doc>
<doc id="1620914" url="https://pl.wikipedia.org/wiki?curid=1620914" title="Pompa inżektorowa">
Pompa inżektorowa



</doc>
<doc id="1620915" url="https://pl.wikipedia.org/wiki?curid=1620915" title="Moja własna ojczyzna">
Moja własna ojczyzna

Moja własna ojczyzna - amerykański film obyczajowy z 1998 roku na podstawie książki dra Abrahama Verghese'a.
Fabuła.
Stan Tennessee, rok 1985. Abraham Verghese jest lekarzem specjalizującym się w chorobach infekcyjnych. Jest synem indyjskich nauczycieli. Wraz z żoną Rajani i synkiem Stevenem zamieszkuje w Johnson City. Tam wykrywa pierwszy przypadek pojawienia się wirusa HIV - umiera młody homoseksualista. Choroba zaczyna zataczać coraz szersze kręgi. Abraham podejmuje walkę z AIDS. Z tego powodu nie jest obecny przy porodzie drugiego dziecka. Jego małżeństwo przeżywa kryzys...

</doc>
<doc id="1620916" url="https://pl.wikipedia.org/wiki?curid=1620916" title="Dziesięć minut później - trąbka">
Dziesięć minut później - trąbka



</doc>
<doc id="1620919" url="https://pl.wikipedia.org/wiki?curid=1620919" title="Instytut Audytorów Wewnętrznych">
Instytut Audytorów Wewnętrznych

Instytut Audytorów Wewnętrznych (ang. The Institute of Internal Auditors) – międzynarodowa organizacja zrzeszająca audytorów wewnętrznych. Skupia na świecie ponad sto tysięcy osób zrzeszonych w blisko 200 oddziałach narodowych i organizacjach afiliowanych. Organizacja została założona w 1941. Prowadzi działania w zakresie tworzenia i promowania standardów, upowszechniania dobrych praktyk zawodowych oraz szkoleń i certyfikacji. Siedzibą jest Altamonte Springs w Stanach Zjednoczonych.
W Polsce IIA jest reprezentowany przez Instytut Audytorów Wewnętrznych IIA Polska.

</doc>
<doc id="1620924" url="https://pl.wikipedia.org/wiki?curid=1620924" title="HMS Abdiel">
HMS Abdiel

HMS „Abdiel” – nazwa noszona na przestrzeni dziejów przez okręty brytyjskiej Royal Navy, pochodząca od Abdiela, postaci z poematu "Raj utracony" Johna Miltona:

</doc>
<doc id="1620927" url="https://pl.wikipedia.org/wiki?curid=1620927" title="HMS Abdiel (M39)">
HMS Abdiel (M39)



</doc>
<doc id="1620929" url="https://pl.wikipedia.org/wiki?curid=1620929" title="Wacław Pelikan">
Wacław Pelikan

Wacław Pelikan (ur. 11 września 1790 w Słonimie, zm. 9 czerwca 1873 w Pelikanach) – polski lekarz, chirurg, cenzor. 
W 1816 został doktorem medycyny i chirurgii oraz adiunktem Akademii Medyko-Chirurgicznej w Petersburgu. W 1817 został profesorem chirurgii na Cesarskim Uniwersytecie Wileńskim, od 1824 był dziekanem, a w latach 1826–1831 rektorem tej uczelni.
W latach 1823–1824 był członkiem komisji śledczej w sprawie filaretów i filomatów. W latach 1829–1831 kierował wileńskim komitetem cenzury. Przyczynił się do zamknięcia wileńskiej uczelni w 1832.
Był prezydentem Akademii Medyko-Chirurgicznej w Petersburgu w latach 1851–1865 i przewodniczącym Rady Lekarskiej Rosji w latach 1865–1873.
Życiorys.
Ojciec Wacława Pelikana miał pochodzić z Czech i być muzykantem w orkiestrze hetmana Michała Ogińskiego, a później zajmować się handlem winem, natomiast matka Wacława miała być garderobianą. Wacław urodził się 11 września 1790, w Słonimie w rodzinie wyznania prawosławnego. Według ustaleń Zmiejewa miał przyjść na świat w 1787 w okolicy Wilna w rodzinie żydowskiej, a wyznanie zmienić w 1816. Według encyklopedii PWN był natomiast do 1816 katolikiem.
Był absolwentem gimnazjum w Słonimie lub Mołodecznie. W 1813 ukończył studia medyczne na Akademii Medyko-Chirurgicznej w Petersburgu – otrzymał złoty medal i stopień lekarza I klasy. W 1816 uzyskał na tej uczelni stopień doktora medycyny i chirurgii, a także został adiunktem w katedrze chirurgii przy profesorze O. Buschu.
W maju 1817 został profesorem chirurgii na Cesarskim Uniwersytecie Wileńskim. Objął katedrę chirurgii teoretycznej i praktycznej, a w 1820 także anatomii i medycyny sądowej. Cieszył się opinią zdolnego chirurga i popularnego wykładowcy. Był prezesem Towarzystwa Lekarskiego w Wilnie w latach 1821, 1823 i 1825.
Przewodniczył komitetowi reorganizacji szkolnictwa na Litwie w duchu rusyfikacji. W latach 1823–1824 zajął się wyszukiwaniem tajnych związków młodzieży uniwersyteckiej i gimnazjalnej, czym zyskał sobie przychylność Nikołaja Nowosilcowa. Uczestniczył w komisji śledczej w sprawie filaretów i filomatów. Namawiał przesłuchiwanych do przyznawania się do udziału w nielegalnych związkach, bez względu na to, czy byli w nich rzeczywiście, czy nie. Otaczał się szpiegami i dozorcami, popierał donosicielstwo na profesorów i demoralizowanie młodzieży, zarówno w szkołach, jak i na uniwersytecie.
W czerwcu 1824 został dziekanem, w październiku tego samego roku prorektorem, a w lipcu 1826 (dzięki poparciu Nowosilcowa) rektorem Cesarskiego Uniwersytetu Wileńskiego – pierwszym w historii mianowanym odgórnie i na stałe – dożywotnio.
W latach 1829–1831 kierował wileńskim komitetem cenzury. Podczas powstania listopadowego wydał w grudniu 1830 odezwę zakazującą wyjazdu na święta, aby nie brano w nim udziału. 20 maja 1831 w obawie o swój los, pod osłoną nocy i w eskorcie wojskowej, uciekł do Petersburga. 10 lipca powrócił do Wilna, ale został obity kijem przez Fortunata Bielewskiego i znowu wyjechał do Petersburga. Po upadku powstania znacząco przyczynił się do zamknięcia wileńskiej uczelni, co nastąpiło w maju 1832. Przyznano mu emeryturę w wysokości 1500 rubli srebrnych.
W Petersburgu został urzędnikiem Ministerstwa Spraw Wewnętrznych. W 1838 przeniósł się do Moskwy, gdzie został lekarzem naczelnym szpitala wojskowego. W 1845 został dyrektorem departamentu medycznego w Ministerstwie Wojny w Petersburgu. W 1851–1865 był prezydentem petersburskiej Akademii Medyko-Chirurgicznej, a w latach 1865–1873 przewodniczącym Rady Lekarskiej Rosji. 
Był autorem prac naukowych pisanych po polsku. Napisał podręcznik "Myologia czyli Nauka o muskułach ciała ludzkiego" (Wilno, 1823).
Został nagrodzony orderem Świętej Anny II klasy, a z racji 60 lat służby rządowej – orderem Świętego Aleksandra Newskiego.
Jego żoną była Elżbieta z Wasiliewów, primo voto majorowa Protopopowa, z którą miał trzech synów – Eugeniusz Pelikan (1824–1884) był profesorem medycyny sądowej i anatomii Uniwersytetu w Moskwie.

</doc>
<doc id="1620931" url="https://pl.wikipedia.org/wiki?curid=1620931" title="Kamunalnik Świetłohorsk">
Kamunalnik Świetłohorsk



</doc>
<doc id="1620932" url="https://pl.wikipedia.org/wiki?curid=1620932" title="Mąkierski">
Mąkierski

Mąkierski ("Mokierski") – polski herb szlachecki, według Wiktora Wittyga odmiana herbu Leliwa.
Opis herbu.
W polu błękitnym półksiężyc złoty rogami do góry obrócony, nad nim sześciopromienna gwiazda złota. Pomiędzy półksiężycem a gwiazdą trąbka myśliwska z nawiązaniem do góry.
Najwcześniejsze wzmianki.
Wiktor Wittyg wspomina Wojciecha Mokierskiego, który w r. 1570 opłaca pobór ze wsi Mokrego, woj. pomorskie, pow. tucholski, pisze jednak, że Mokierscy używali Leliwy bez odmiany. Herb odmienny przytacza za Emilianem Szeligą-Żernickim, który rzeczywiście podaje herb jak opisany wyżej, ale nazywa go Mąkierski i nie pisze, że jest to odmiana Leliwy. Żernicki wymienia Mąkierskich wśród szlachty pruskiej.
Herbowni.
Makierski - Mąkierski - Mokierski

</doc>
<doc id="1620933" url="https://pl.wikipedia.org/wiki?curid=1620933" title="EA Sports">
EA Sports

EA Sports – marka używana przez Electronic Arts od 1993 roku, która tworzy i rozwija sportowe gry wideo. Na początku chwyt marketingowy Electronic Arts, którym próbował naśladować rzeczywisty styl życia sportowego sieci poprzez nazywanie siebie „EA Sports Network” (EASN) ze zdjęciami i poświadczeniami prawdziwych komentatorów, takich jak John Madden, szybko stało się logiem na okładkach takich serii gier jak NBA Live, FIFA (do 2023), NHL, Madden NFL. EA Sports najczęściej co roku wydaje nowe wersje swoich gier.
Większość gier pod tą marką jest tworzone przez EA Canada, studio Electronic Arts w Burnaby, British Columbia, a także przez EA Black Box z siedzibą w Vancouver, British Columbia i EA Tiburon z Maitland, na Florydzie. Głównym konkurentem EA Sports jest 2K Sports.
Mottem EA Sports było "If it's in the game, it's in the game", później zmienione na: "It's in the game". Tę strategię wymyślił Don Transeth, motto zostało napisane przez Jeffa Odiorne i Michaela Wilde’a, a głos podkładał Andrew Anthony, stało się jednym z najbardziej znanych intro gier sportowych na całym świecie.
W odróżnieniu od większości firm, EA Sports nie ma specjalnych więzi z jedną platformą, co oznacza, że wszystkie gry tego producenta są dopuszczane do największej liczby obecnie dostępnych platform i czasami wspierają konkretną platformę długo po opuszczeniu jej przez innych deweloperów. Na przykład FIFA 98, Madden NHL 98, NBA Live 98 i NBA 98 zostały wydane na Sega Genesis i Super NES w 1997 roku; Madden NFL 2005 i FIFA 2005 miały wersje na PlayStation w 2004 roku (FIFA 2005 była również ostatnim tytułem wydanym na PlayStation). NCAA Football 08 była ostatnią częścią na Xboksa wydaną w 2007 roku. Madden NFL 08 miał również wersje Xbox i GameCube wydane w 2007 roku i był to ostatni tytuł wydany na GameCube. Madden NFL 09 było ostatnim tytułem wydanym na Xboksa. Dodatkowo NASCAR Thunder 2003 i NASCAR Thunder 2004 zostały wydane nie tylko na PlayStation 2, ale także na pierwsze PlayStation. EA Sports sponsorował angielski zespół Swindon Town FC z Football League Two w latach 2009-10. Do tej pory sponsoruje zespół EA Sports Cup z Irlandii.

</doc>
<doc id="1620934" url="https://pl.wikipedia.org/wiki?curid=1620934" title="Andrzej Piskulak">
Andrzej Piskulak

Andrzej Piskulak (ur. 23 maja 1959 w Kielcach) – polski dziennikarz, redaktor, publicysta, pisarz, autor tomików wierszy, powieści i dramatów, publikujący także pod pseudonimami i kryptonimami, m.in.: Apis, ap, pa, Krystyna Kowalska. Mieszka w Zagnańsku. Ukończył Technikum Mechaniczne w Kielcach w 1979 r. oraz Studium Zaoczne Oświaty i Kultury dla Dorosłych w Warszawie 1989 r. Aktualnie jest rencistą. 
Kariera dziennikarska i literacka i praca zawodowa.
Kariera literacka.
Jako poeta zadebiutował w – 1978 r. drukiem kolumny wierszy w miesięczniku społeczno-kulturalnym „Przemiany”. W latach 1980–1989 – był członkiem Korespondencyjnego Klubu Młodych Pisarzy im. Stanisława Czernika w Kielcach. Pełnił w nim m.in. funkcję wiceprzewodniczącego. Od 1986 do 2019 r. był zrzeszony w Związku Literatów Polskich. Przez jedną kadencję pełnił funkcję sekretarza Zarządu Kieleckiego Oddziały ZLP i był delegatem na Zjazd Krajowy.
W latach 2004–2006 był redaktorem naczelnym Świętokrzyskiego Magazynu Kulturalno – Artystycznego „Dedal”. Ponadto współpracował z redakcjami – miesięcznika krajoznawczego „Nasza Baba Jaga”, wydawanego w Kielcach oraz Ilustrowanego Miesięcznika Społeczno-Kulturalno – Artystycznym „Radostowa” wydawanego w Starachowicach. W latach 2011–2015 społecznie pełnił funkcji sekretarza redakcji Świętokrzyskiego Kwartalnika Literackiego oraz sekretarza redakcji wydawanego w Kielcach miesięcznika kulturalno – artystycznego Wici.Info. Jego utwory literackie publikowane były m.in.: w „Radarze”, Magazynie „Słowa Ludu”, „Kulturze”, „Tu i Teraz”, „Życiu Literackim”, „Przemianach”, „Na Przełaj” i „Okolicach”.
Praca i kariera dziennikarska.
Jako dziennikarz zadebiutował w 1979 r. w kieleckiej popołudniówce „Echo Dnia”. Od tego czasu w różnych latach współpracował z wydawanymi w Kielcach gazetami: „Słowo Ludu”, „Echu Dnia” „Przemiany”, pracując jednocześnie w innych zawodach.
W latach 1986–1997 był zatrudniony na etacie dziennikarza – publicysty w dziennikach: m.in. „Echo Dnia”, „Słowo Ludu”, „Gazeta Kielecka”, „Postscriptum”, „Kieleckie Aktualności Tygodnia”, „Kalejdoskop Tygodnia”. Był stałym współpracownikiem m.in.: Kuriera Polskiego, „Dziennika Radomskiego”, miesięcznika „Plotkarka” „Inspiracje”, „Nowych Książek”, „Expressu Wieczornego”, „Sztandaru Młodych”, „Gazety Młodych”, miesięcznika „Okolice”, tygodnika „Nasze Kielce” i publicystą kwartalnika „Świętokrzyskie”. W latach 1992–1997 był stałym korespondentem i komentatorem z Sejmu i Senatu dla gazet m.in.: „Echa Dnia, „Słowa Ludu”, „Gazety Kieleckiej”.
Od 1997 do 2000 r. prowadził działalność gospodarczą pod nazwą Agencja Usług Wydawniczo–Dziennikarsko–Reklamowych A. Piskulak. Po przerwie spowodowanej ciężką chorobą kontynuował ją w latach 2008–2016 pod nazwą Agencja Usług Dziennikarskich Apis–Press. W ich ramach był redaktorem naczelnym wydań kieleckich „Kuriera Polskiego”, „Gazety Zagnańskiej”, „Kuriera Masłowskiego”, „Wiadomości Chęcińskich”, „Głosu Nowin”, miesięcznika społeczno-kulturalnego „Gazeta Staropolska”. W latach 2010–2012 był animatorem dziennikarskim w Fundacji Nowe Media w Warszawie. Od 2010 należy do Stowarzyszenia Dziennikarzy Rzeczypospolitej Polskiej, pełnił funkcję sekretarza Zarządu Kieleckiego Oddziału i członka Sądu Koleżeńskiego. W latach 2006 - 2022 był dziennikarzem Katolickiej Agencji Informacyjnej.
Praca zawodowa.
Pracował jako tokarz w latach 1979–1980 w Ośrodku Transportu Leśnego w Zagnańsku. Od 1980 do 1986 był pracownikiem Polskich Kolei Państwowych, m.in.: odprawiaczem pociągów, dyspozytorem wagonowym i dyspozytorem ds. transportów wojskowych. W latach 1986–1989 był dyrektorem Gminnego Ośrodka Kultury w Zagnańsku. W 1990 r. pracował jako instruktor kulturalno-oświatowy w Młodzieżowym Centrum Kultury w Kielcach.
Działalność społeczna.
W 1980 r. był działaczem Niezależnego Samorządnego Związku Zawodowego „Solidarność” na Stacji PKP Kielce. W latach 2003–2005 pełnił funkcję wiceprezesa Towarzystwa Przyjaciół Sztuki Pięknych w Kielcach. Od 2012 r. jest sekretarzem Stowarzyszenie Plus Minus 50.
Publikacje.
Posłowia i przedmowy.
W swym dorobku ma także liczne recenzje krytyczno – literackie opublikowane w czasopismach oraz posłowia i przedmowy do książek wydanych przez innych autorów. Są to m.in.:
Bibliografia.
Informacje na temat działalności dziennikarskiej i literackiej oraz esej podsumowujący twórczość poetycką opublikowane zostały m.in. przez:

</doc>
<doc id="1620935" url="https://pl.wikipedia.org/wiki?curid=1620935" title="Ankwicz Hrabia">
Ankwicz Hrabia

Ankwicz Hrabia – polski herb szlachecki, hrabiowska odmiana herbu Abdank
Opis herbu.
Opis zgodnie z klasycznymi zasadami blazonowania:
"W polu czerwonym łękawica srebrna. Nad tarczą korona hrabiowska. Nad nią hełm. W klejnocie nad hełmem samo godło."
Najwcześniejsze wzmianki.
Nadany z tytułem hrabiowskim i predykatem "hoch und wohlgeboren" ("wysoko urodzony i wielmożny") Stanisławowi i Wawrzyńcowi, Andrzejowi i Michałowi, kanonikom krakowskim oraz synom Jana: Janowi i Maciejowi z Posławic Ankwiczom 5 grudnia 1778 w Galicji przez cesarzową Marię Teresę. Podstawą nadania była wierność dworowi cesarskiemu, pochodzenie z rodu Skarbków (którzy mieli być hrabiami już wcześniej) oraz legitymacja szlachectwa z 1775.
Herbowni.
graf von Posławice Ankwicz.

</doc>
<doc id="1620937" url="https://pl.wikipedia.org/wiki?curid=1620937" title="Trzcinnik prosty">
Trzcinnik prosty

Trzcinnik prosty ("Calamagrostis stricta" (Timm) Koeler) – gatunek rośliny z rodziny wiechlinowatych ("Poaceae"). Występuje w strefie chłodnej półkuli północnej. W Polsce osiąga południową granicę zwartego zasięgu. 
Zmienność.
Tworzy mieszańce z trzcinnikiem leśnym ("Calamagrostis arundinacea"), lancetowatym ("C. canescens") - "C." ×"gracilescens" Blytt oraz piaskowym ("C. epigejos") - "C." ×"strigosa" (Wahlb.) Hartmann.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1620938" url="https://pl.wikipedia.org/wiki?curid=1620938" title="Zamek Okayama">
Zamek Okayama

 – zamek w Japonii, w mieście Okayama, nad rzeką Asahi (prefektura Okayama).
Opis.
Jeden ze stu słynnych zamków Japonii. Został ukończony w 1597 roku po ośmiu latach budowy zleconej przez daimyō o nazwisku Hideie Ukita (1573–1655). Był to jeden z pięciu regentów ("go-tairō") rady powołanej przez Hideyoshiego Toyotomi (1537–1598). Miała ona na celu utrzymanie pokoju i opiekę na jego synem, Hideyorim. 
Popularnie zwany „zamkiem wron” (鳥城, "U-jō") z powodu, odmiennego niż większość zamków w Japonii, koloru czarnego (jedynie zamek Matsumoto jest jeszcze koloru czarnego i wspólnie dzielą taką nazwę).
Tylko jeden z oryginalnych budynków zamku uniknął zniszczenia w czasie II wojny światowej. Była to wieża-baszta Tsukimi-yagura pochodząca z 1620 roku. Istnieją również rekonstrukcje i odkopane fundamenty kilku innych budynków, co pozwala określić zasięg kompleksu zamkowego. Główne prace przeprowadzono w 1966 roku.
Wewnątrz sześciopiętrowego donżonu ("tenshu") znajdują się eksponaty związane z historią i rozwojem zamku. Istnieje także pracownia garncarska, w której odwiedzający mogą wytwarzać "bizen-yaki", rodzaj ceramiki lokalnej prefektury Okayama. 

</doc>
<doc id="1620939" url="https://pl.wikipedia.org/wiki?curid=1620939" title="Valentin Inzko">
Valentin Inzko

Valentin Inzko (ur. 22 maja 1949 w Klagenfurcie) – austriacki dyplomata i polityk narodowości słoweńskiej, były ambasador Austrii w Bośni i Hercegowinie oraz Słowenii, wysoki przedstawiciel dla Bośni i Hercegowiny w latach 2009–2021.
Życiorys.
Pochodzi z rodziny Słoweńców karynckich. W latach 1967–1972 studiował prawo oraz język serbsko-chorwacki i rosyjski na Karl-Franzens-Universität Graz w Grazu. W latach 1972–1974 studiował na Akademii Dyplomatycznej w Wiedniu.
Od 1974 do 1978 zajmował stanowisko wiceszefa przedstawicielstwa UNDP w Ułan Bator w Mongolii, a w latach 1978–1980 wiceszefa UNDP w Kolombo w Sri Lance. W latach 1982–1986 pełnił funkcję attaché prasowego i attaché ds. kultury w ambasadzie austriackiej w Belgradzie. Od 1986 do 1989 wchodził w skład austriackiej misji przy ONZ w Nowym Jorku.
W latach 1989–1990 pracował w Ministerstwie Spraw Zagranicznych jako wicedyrektor Wydziału Informacji Publicznych. Od października do grudnia 1992 był szefem misji KBWE w Sandżaku.
W latach 1990–1996 stał na czele Rady Kultury w austriackiej ambasadzie w Pradze, a od 1993 do 1996 był również dyrektorem Austriackiego Instytutu Kultury w Pradze. W latach 1996–1999 zajmował stanowisko ambasadora Austrii w Bośni i Hercegowinie. W latach 1999–2005 pracował w MSZ jako dyrektor Departamentu ds. Europy Środkowej, Południowej i Południowo-Wschodniej, Azji Środkowej i Kaukazu Południowego. Od 20 stycznia 2005 do 2009 zajmował stanowisko ambasadora Austrii w Słowenii.
23 lutego 2009 ministrowie spraw zagranicznych UE w czasie szczytu Rady UE zaakceptowali nominację Valentina Inzko na stanowisko wysokiego przedstawiciela dla Bośni i Hercegowiny. 13 marca 2009 jego kandydaturę zatwierdziła Rada ds. Implementacji Pokoju w Bośni (PIC). 26 marca 2009 objął oficjalnie stanowisko wysokiego przedstawiciela NZ dla Bośni i Hercegowiny oraz specjalnego przedstawiciela UE w Bośni i Hercegowinie. Pełnienie funkcji zakończył 31 lipca 2021.
Valentin Inzko jest żonaty ze znaną śpiewaczką operową Bernardą Fink, ma dwoje dzieci.
W 2000 otrzymał honorowe obywatelstwo Sarajewa.

</doc>
<doc id="1620940" url="https://pl.wikipedia.org/wiki?curid=1620940" title="Probenecid">
Probenecid



</doc>
<doc id="1620941" url="https://pl.wikipedia.org/wiki?curid=1620941" title="Dziesięć minut później – Wiolonczela">
Dziesięć minut później – Wiolonczela

Dziesięć minut później – Wiolonczela – brytyjsko-niemiecko-francuski film nowelowy z 2002 roku. Ośmioro wybitnych reżyserów otrzymało zadanie: opowiedzieć o czasie w ciągu 10 minut.
Obsada.
Nowela „Opowiadanie o wodzie”:
Nowela „Najwyższy czas!”:
Nowela „Chwila”:
Nowela „Dziesięć minut później”:
Nowela „Vers Nancy”:
Nowela „Oświecenie”:
Nowela „Uzależnieni od gwiazd”:

</doc>
<doc id="1620943" url="https://pl.wikipedia.org/wiki?curid=1620943" title="Zwiazda-WA-BDU Mińsk">
Zwiazda-WA-BDU Mińsk



</doc>
<doc id="1620944" url="https://pl.wikipedia.org/wiki?curid=1620944" title="Ludmiła Kasatkina">
Ludmiła Kasatkina

Ludmiła Iwanowna Kasatkina (ros. "Людмила Ивановна Касаткина", ur. 15 maja 1925 w małej wsi w okolicach Wiaźmy, zm. 22 lutego 2012 w Moskwie) – rosyjska aktorka.
Po ukończeniu w 1947 r. Państwowego Instytutu Sztuki Teatralnej została przyjęta do Zespołu Teatralnego Armii Radzieckiej.
W filmie zadebiutowała w 1954 roku. W 1974 r. otrzymała nagrodę za pierwszoplanową rolę na FPFF za kreację w filmie "Zapamiętaj imię swoje".

</doc>
<doc id="1620946" url="https://pl.wikipedia.org/wiki?curid=1620946" title="Chinatown (Los Angeles)">
Chinatown (Los Angeles)

Chinatown – dzielnica w śródmieściu (downtown) Los Angeles w Kalifornii w USA. Jest jedną z kilkunastu chińskich dzielnic w Kalifornii. Centrum kulturalno-społeczne ludności pochodzenia chińskiego w południowej Kalifornii i atrakcja turystyczna miasta. Chinatown ma niskie dochody, a liczba mieszkańców wynosi około 10.000.
Historia.
Pierwotnie Chinatown została założona pod koniec dziewiętnastego wieku, lecz rozebrano ją, aby uczynić miejsce dla Union Station, które jest głównym centrum komunikacyjnym w mieście. Oddzielny ośrodek handlu, znany jako New Chinatown, został utworzony w roku 1938.
W tym rejonie znajdują się dwie szkoły, oddział biblioteczny, park a również centrum medyczne/szpital.
Filmografia.
Nazwa dzielnicy jest tytułem filmu Romana Polańskiego "Chinatown" z 1974 roku. Film ten został częściowo nakręcony na ulicy Spring Street w Chinatown. Zdjęcia do filmu "Godziny szczytu" zostały zrobione w tej dzielnicy. Plenery Chinatown są często wykorzystywane w różnych produkcjach filmowych i telewizyjnych.

</doc>
<doc id="1620947" url="https://pl.wikipedia.org/wiki?curid=1620947" title="Chimik Grodno">
Chimik Grodno



</doc>
<doc id="1620953" url="https://pl.wikipedia.org/wiki?curid=1620953" title="Karchowe">
Karchowe



</doc>
<doc id="1620954" url="https://pl.wikipedia.org/wiki?curid=1620954" title="Kolonia Tarnowska Wola">
Kolonia Tarnowska Wola



</doc>
<doc id="1620955" url="https://pl.wikipedia.org/wiki?curid=1620955" title="Przewrocia">
Przewrocia



</doc>
<doc id="1620956" url="https://pl.wikipedia.org/wiki?curid=1620956" title="Ogrody (województwo łódzkie)">
Ogrody (województwo łódzkie)



</doc>
<doc id="1620957" url="https://pl.wikipedia.org/wiki?curid=1620957" title="Andrzej Iwiński (aktor)">
Andrzej Iwiński (aktor)

Andrzej Iwiński (ur. 29 października 1934 w Łodzi, zm. 27 marca 2013 w Częstochowie) – polski aktor.
Życiorys.
Debiutował 22 kwietnia 1960, rok później zdał egzamin eksternistyczny. Grał na scenach Teatru Nowego w Zabrzu (1960–1970), Teatru Słowackiego w Krakowie, Teatru Norwida w Jeleniej Górze (1977–1978), Teatru Powszechnego w Radomiu (1979–1991). W latach 1970–1977 i od 1991 roku był aktorem Teatru im. Mickiewicza w Częstochowie.
W 1997 r. otrzymał nagrodę za rolę drugoplanową na FPFF za kreację w filmie "Darmozjad polski", a w 1998 r. Złotą Maskę za rolę Felicjana Dulskiego w „Moralności Pani Dulskiej”.
Zmarł 27 marca 2013 prawdopodobnie z powodu wylewu krwi do mózgu, spoczywa na cmentarzu w Blachowni koło Częstochowy.

</doc>
<doc id="1620958" url="https://pl.wikipedia.org/wiki?curid=1620958" title="John Cook">
John Cook

John Kenneth Cook (ur. 18 grudnia 1958 w Van Nuys) – amerykański żużlowiec, posiadający również szwedzkie obywatelstwo.
Kariera sportowa.
Dwukrotny uczestnik finałów indywidualnych mistrzostw świata (Bradford 1985 – VII m., Amsterdam 1987 – VIII m.). Oprócz tego, pięciokrotnie reprezentował swój kraj w finałach drużynowych mistrzostw świata, cztery razy zdobywając medale: srebrny (1985) oraz trzy brązowe (1984, 1987, 2000).
W 1984 r. zajął II m. (za Simonem Wiggiem) w turnieju "Golden Gala" w Lonigo. W latach 90. uzyskał szwedzkie obywatelstwo i startował w zawodach o indywidualne mistrzostwo tego kraju – wygrał je w 1992 r., zwyciężając we wszystkich biegach. W 1993 r. zajął IV m. (za Tomaszem Gollobem, Leigh Adamsem i Armando Castagną) w indywidualnym Pucharze Mistrzów rozegranym w Tampere.
W rozgrywkach z cyklu drużynowych mistrzostw Polski uczestniczył w latach 1993 (reprezentując Apator Toruń) oraz 1999–2000 (WTS Wrocław). Był dwukrotnym medalistą DMP: srebrnym (1999) oraz brązowym (1993). W brytyjskiej lidze startował w zespołach: Hull Vikings, Ipswich Witches, King’s Lynn Stars, Eastbourne Eagles i Poole Pirates.
W 2006 r. miał poważny wypadek samochodowy, po którym nie wrócił już do ścigania. Z racji swojego zachowania na torze, jak i poza nim, zwany był "Kowbojem".
Starty w lidze.
Liga brytyjska
Liga szwedzka
Liga polska
Liga niemiecka
Osiągnięcia.
Drużynowe mistrzostwa świata
Otwarte indywidualne mistrzostwa Stanów Zjednoczonych
Indywidualne mistrzostwa Szwecji
Drużynowe mistrzostwa Szwecji
Mistrzostwa Szwecji par
Drużynowe mistrzostwa Wielkiej Brytanii
Drużynowe mistrzostwa Polski

</doc>
<doc id="1620959" url="https://pl.wikipedia.org/wiki?curid=1620959" title="Olszowiec Kijowy">
Olszowiec Kijowy



</doc>
<doc id="1620962" url="https://pl.wikipedia.org/wiki?curid=1620962" title="Karol II Wittelsbach">
Karol II Wittelsbach

Karol II Wittelsbach (ur. 31 marca 1651 Heidelberg, zm. 16 maja 1685) – elektor Palatynatu Reńskiego.
Życiorys.
Syn elektora Karola Ludwika i Charlotty Hessen-Kassel. Jego dziadkami byli Fryderyk V „Zimowy król“ i Elżbieta Stuart oraz Wilhelm V landgraf Hesji-Kassel i Amalia Elżbieta Hanau-Münzenberg.
W 1671 roku ożenił się z Wilhelminą Ernestyną córką króla Danii i Norwegii Fryderyka III i Zofii Amalii księżniczki brunszwickiej. Małżeństwo pozostało bezdzietne.
Karol był ostatnim elektorem Palatynatu z protestanckiej linii Wittelsbachów Reńskich. Po jego śmierci król Francji Ludwik XIV w imieniu Elżbiety Wittelsbach siostry Karola II i żony księcia Filipa I wystąpił z żądaniami dziedziczenia Palatynatu. W wyniku jego wojskowej interwencji wybuchła wojna palatynacka. Tytuł elektora Palatynatu Reńskiego przeszedł do katolickiej linii Wittelsbachów Reńskich reprezentowanej przez Filipa Wilhelma Wittelsbacha.
W październiku 1680 został odznaczony angielskim Order Podwiązki.

</doc>
<doc id="1620963" url="https://pl.wikipedia.org/wiki?curid=1620963" title="Charlotta z Hesji-Kassel">
Charlotta z Hesji-Kassel

Charlotta Hessen-Kassen (ur. 20 listopada 1627 w Kassel, zm. 16 marca 1686 w Heidelbergu) – księżniczka heska, elektorowa Palatynatu Reńskiego.
Jej rodzicami byli Wilhelm V, landgraf Hesji-Kassel i Amalia Elżbieta Hanau-Münzenberg.
22 lutego 1650 roku wyszła za mąż za elektora Palatynatu Reńskiego Karola Ludwika Wittelsbacha syna Fryderyka V „Zimowego króla“ i Elżbiety Stuart księżniczki szkockiej. Para miała trójkę dzieci:
Małżeństwo było bardzo nieudane, co spowodowało, że dziećmi opiekowała się ciotka Zofia Dorota Wittelsbach. Karol rozwiódł się z żoną i w 1658 roku ożenił się z Marią Luizą von Degenfeld.

</doc>
<doc id="1620964" url="https://pl.wikipedia.org/wiki?curid=1620964" title="Elżbieta Charlotta z Palatynatu">
Elżbieta Charlotta z Palatynatu

Elżbieta Charlotta zwana Lisolettą, niem. "Elisabeth Charlotte von der Pfalz" fr. "Élisabeth Charlotte de Bavière" lub "Charlotte-Élisabeth de Bavière". (ur. 27 maja 1652 w Heidelbergu, zm. 8 grudnia 1722 w Saint-Cloud) – księżniczka Palatynatu Reńskiego, księżna orleańska.
Życiorys.
Córka elektora Karola Ludwika i Charlotty Hessen-Kassel. Jej dziadkami byli Fryderyk V "Zimowy król" i Elżbieta Stuart, oraz Wilhelm V landgraf Hesji-Kassel i Amalia Elżbieta Hanau-Münzenberg.
"Lisolette" zaczęto ją nazywać w dzieciństwie − był to skrót obu jej imion. Jej rodzice nie byli szczęśliwym małżeństwem, Elżbietę i jej brata Karola wychowywała ich ciotka Zofia Dorota Wittelsbach. Ojciec Elżbiety rozwiódł się z żoną w 1653 i ożenił z Marią Luizą Degenfeld. Liselotte miała wyjść za swojego kuzyna Wilhelma Orańskiego, jednak ojciec postanowił zwrócić się w stronę Francji i wydał swoją córkę za owdowiałego księcia orleańskiego Filipa I, brata króla Francji Ludwika XIV. 
16 listopada 1671 w Metz odbył się ślub "per procura". Ślub wiązał się ze zmianą wiary Liselotte z kalwinizmu na katolicyzm. Był to już drugi ślub Filipa, który ze swoją pierwszą żoną, Henriettą Anna Stuart, miał 4 dzieci. Powszechnie znane były jego homoseksualne skłonności, na swoim dworze utrzymywał wielu faworytów. Liselotte w przeciwieństwie do pierwszej żony Filipa patrzyła przychylniejszym okiem na upodobania męża, aczkolwiek dochodziło między nimi do kłótni na temat stałej obecności faworytów Filipa w ich rezydencji. Para doczekała się trojga dzieci: 
Po narodzinach córki para wzajemnie uzgodniła zaprzestanie stosunków małżeńskich. Liselotte zajęła się pisaniem listów. Jej ogromna korespondencja zawiera szczegółowe uwagi na temat dworu Ludwika XIV. Po bezpotomnej śmierci Karola II, elektora Palatynatu Reńskiego, jego ziemie miały przejść w ręce katolickiej linii Wittelsbachów Reńskich. Król Francji wystąpił w imieniu Liselotte z żądaniami dziedziczenia Palatynatu. W wyniku jego wojskowej interwencji wybuchła wojna palatynacka, ale ostatecznie tytuł elektora Palatynatu Reńskiego przeszedł do katolickiej linii Wittelsbachów Reńskich reprezentowanej przez Filipa Wilhelma Wittelsbacha.

</doc>
<doc id="1620965" url="https://pl.wikipedia.org/wiki?curid=1620965" title="Żabie Dołki">
Żabie Dołki



</doc>
<doc id="1620966" url="https://pl.wikipedia.org/wiki?curid=1620966" title="Olszowiec Wólka">
Olszowiec Wólka



</doc>
<doc id="1620968" url="https://pl.wikipedia.org/wiki?curid=1620968" title="Hagenbund">
Hagenbund

Hagenbund – austriacki ruch artystyczny działający w Wiedniu, skupiał wokół siebie malarzy. Nazwa powstała od nazwiska Josefa Haagena, właściciela lokalu „Zum Blauen Freihaus”, w którym tradycyjnie od końca XIX wieku spotykało się niezależne środowisko młodych malarzy. 
Swoją działalność artyści zainicjowali w 1900 r., na trzy lata przed Wiener Secession. Hagenbund w zamyśle miał być ruchem buntu przeciwko skostniałej, jak twierdzili twórcy, sztuce. Twórcami formacji byli Heinrich Lefler oraz Joseph Urban. W 1902 r. młodzi artyści wystawili swoje obrazy w prywatnej galerii Miethke. Wystawa eksponująca awangardowe kierunki w malarstwie zwróciła uwagę wiedeńskiej publiczności.
W latach 1912–1913 poprzez działania takich artystów jak Oskar Kokoschka, Egon Schiele czy Anton Kolig współtworzących Hagenbund ruch stracił akceptację magistratu, jednakże cały czas stanowił forum niezależnej sztuki. W 1913 r. miasto zaprzestało dzierżawy Künstlerhausu, negatywnie do sztuki nowoczesnej odnosił się również następca tronu Franciszek Ferdynand. 
W latach dwudziestych i trzydziestych XX wieku Hagenbund wraz ze środowiskiem Wiener Sezession stanowił jedną z najważniejszych austriackich formacji malarskich. Swojej działalności artyści zaprzestali po 1938 roku. 

</doc>
<doc id="1620971" url="https://pl.wikipedia.org/wiki?curid=1620971" title="Kapkaz">
Kapkaz



</doc>
<doc id="1620972" url="https://pl.wikipedia.org/wiki?curid=1620972" title="Marta Malikowska">
Marta Malikowska

Marta Helena Malikowska, również Marta Malikowska-Szymkiewicz (ur. 24 października 1982) – polska aktorka teatralna i filmowa.
Życiorys.
W 2005 roku ukończyła studia na PWST w Krakowie. W latach 2015–2016 aktorka Teatru Polskiego w Bydgoszczy. W 2006 roku otrzymała nagrodę za debiut aktorski na FPFF za rolę w filmie „Przebacz”. Rok później za rolę Panny Młodej w „Weselu” została uhonorowana I nagrodą na Ogólnopolskim Konkursie na Inscenizację Utworów Stanisława Wyspiańskiego.
Przez cztery lata związana była z muzykiem Jackiem Szymkiewiczem, z którym ma dziecko.

</doc>
<doc id="1620973" url="https://pl.wikipedia.org/wiki?curid=1620973" title="Boris Karasiow">
Boris Karasiow



</doc>
<doc id="1620976" url="https://pl.wikipedia.org/wiki?curid=1620976" title="Kolonia Dworska">
Kolonia Dworska



</doc>
<doc id="1620978" url="https://pl.wikipedia.org/wiki?curid=1620978" title="Kolonia Małecz">
Kolonia Małecz



</doc>
<doc id="1620980" url="https://pl.wikipedia.org/wiki?curid=1620980" title="Moczydła (powiat tomaszowski)">
Moczydła (powiat tomaszowski)



</doc>
<doc id="1620984" url="https://pl.wikipedia.org/wiki?curid=1620984" title="Frank Sullivan">
Frank Sullivan

Frank Gerald Sullivan (ur. 26 lipca 1898 – zm. 8 stycznia 1989) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1620985" url="https://pl.wikipedia.org/wiki?curid=1620985" title="Giurgiulești">
Giurgiulești

Giurgiulești – miejscowość i gmina w Mołdawii, w rejonie Kaguł. W 2014 roku liczyła 2866 mieszkańców.
Giurgiulești jest najbardziej na południe wysuniętą miejscowością Mołdawii. Znajduje się u ujścia Prutu do Dunaju, na trójstyku mołdawsko-rumuńsko-ukraińskim.
Rozwój i powstanie miejscowość zawdzięcza dwustronnej umowie granicznej, na mocy której, w zamian za 430 metrów wybrzeża Dunaju przekazanego przez Ukrainę, Mołdawia oddała sąsiedniemu krajowi ośmiokilometrowy odcinek drogi, łączącej Besarabię z Odessą. Dzięki temu w Giurgiulești możliwe było utworzenie wolnego obszaru celnego oraz wybudowanie jedynego portu morskiego w Mołdawii.

</doc>
<doc id="1620986" url="https://pl.wikipedia.org/wiki?curid=1620986" title="Wacław Piotrowski (muzykolog)">
Wacław Piotrowski (muzykolog)

Wacław Piotrowski (ur. 19 września 1876 w Gołańczy, zm. 6 października 1958 w Szczecinie) – polski skrzypek, muzykolog, doktor filozofii.
Życiorys.
Wacław Piotrowski przyszedł na świat w rodzinie lekarza Romualda Piotrowskiego i Kazimiery z Graffów. Gimnazjum kończył w Gnieźnie, studia muzyczne oraz uniwersyteckie w Lipsku i Berlinie. Pracę zawodową rozpoczął w Szczecinie – w latach (1905–1907) uczył w tutejszym konserwatorium gry na skrzypcach i teorii muzyki. Doktoryzował się w Berlinie, pracował też w Królewcu i Poznaniu. W czasie okupacji nauczał w konspiracji. W latach (1907–1919) profesor konserwatorium w Berlinie, od roku 1920 – Państwowego Konserwatorium w Poznaniu. W 1945 r. przyjechał do Szczecina, towarzysząc ekipie wojewody Leonarda Borkowicza. 
W latach (1950–1953) dyrektor Średniej Szkoły Muzycznej. Kiedy zakładał swoją szczecińską szkołę muzyczną, miał 70 lat. Przez siedem lat był dyrektorem, a potem – aż do śmierci – nauczycielem gry na skrzypcach i teorii muzyki w Średniej Szkole Muzycznej.
Napisał m.in. książki: 
i szereg artykułów w czasopismach.
Został pochowany na Cmentarzu Centralnym w Szczecinie (kwatera 20A).

</doc>
<doc id="1620988" url="https://pl.wikipedia.org/wiki?curid=1620988" title="SKIF-RSzWSM Mińsk">
SKIF-RSzWSM Mińsk



</doc>
<doc id="1620989" url="https://pl.wikipedia.org/wiki?curid=1620989" title="Ewa Kaim">
Ewa Kaim

Ewa Joanna Kaim (ur. w 1971 w Oświęcimiu) – polska aktorka teatralna i filmowa, reżyserka teatralna.
Życiorys.
Jest absolwentką Liceum im. Stanisława Konarskiego w Oświęcimiu.
Debiut teatralny Ewy Kaim miał miejsce w 1992 w sztuce "Śnie nocy letniej" w Starym Teatrze w Krakowie. W 1994 ukończyła studia na PWST w Krakowie, a dwa lata później uzyskała dyplom. W 2016 otrzymała stopień doktora sztuk teatralnych. Jest aktorką Starego Teatru w Krakowie.
Była żona aktora Grzegorza Łukawskiego.
Teatr telewizji.
Źródło.
Nagrody i nominacje.
Źródło.

</doc>
<doc id="1620990" url="https://pl.wikipedia.org/wiki?curid=1620990" title="Frank Fisher">
Frank Fisher

Franklyn Wood "Frank" Fisher (ur. 16 maja 1907 w Bailieboro, zm. 23 kwietnia 1983 w Toronto) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1620991" url="https://pl.wikipedia.org/wiki?curid=1620991" title="Common Building Blocks">
Common Building Blocks

Common Building Blocks (CBB) (en. "wspólny blok") - standaryzacja notebooków wpowadzona przez firmę Intel w 2005. Polega na ustandaryzowaniu elementów (podzespołów) notebooków w taki sposób, by możliwa była wymiana podzespołów pomiędzy różnymi modelami różnych producentów, w taki sam sposób, jak jest to możliwe w przypadku komputerów stacjonarnych. Od 2006 zostaje powoli przyjmowana przez niektórych producentów (np. Zepto Computers).
Program CBB umożliwia użytkownikowi dobór elementów laptopa w niemalże dowolny sposób wedle własnego życzenia. Możliwy jest wybór/wymiana następujących elementów:

</doc>
<doc id="1620992" url="https://pl.wikipedia.org/wiki?curid=1620992" title="Banner (weksylologia)">
Banner (weksylologia)

Banner – weksylium, rodzaj flagi wieszanej pionowo. Górna część flagi na bannerze musi znaleźć się po lewej stronie. Tak więc dla bannera zawierającego heraldyczne barwy Polski barwa biała znajdzie się po stronie lewej.
Obecnie banner to najczęściej wydrukowany na płachcie materiału przekaz informacyjny lub reklamowy.

</doc>
<doc id="1620995" url="https://pl.wikipedia.org/wiki?curid=1620995" title="Eleonorów">
Eleonorów

Eleonorów – dawniej samodzielna wieś, obecnie nieoficjalna część wsi Brenica w Polsce, w województwie łódzkim, w powiecie tomaszowskim, w gminie Lubochnia. Obejmuje południową część Brenicy, przy samej granicy z Lubochnią.
Historia.
Eleonorów to dawna wieś. W latach 1867–1954 należała do gminy Lubochnia w powiecie rawskim, początkowo w guberni piotrkowskiej, a od 1919 w woj. warszawskim. Tam 20 października 1933 utworzył gromadę o nazwie "Eleonorów" w gminie Lubochnia. 1 kwietnia 1939 wraz z resztą powiatu rawskiego zostały włączony do woj. łódzkiego.
Podczas II wojny światowej gromadę Eleonorów włączono do Generalnego Gubernatorstwa (dystrykt radomski, powiat tomaszowski), nadal w gminie Lubochnia. W 1943 roku liczył 46 mieszkańców.
Po wojnie ponownie w województwie łódzkim i powiecie rawskim. 20 lipca 1953 zniesiono gromadę Eleonorów, a jej obszar włączono do gromady Brenica w gminie Lubochnia.

</doc>
<doc id="1620998" url="https://pl.wikipedia.org/wiki?curid=1620998" title="Pieczarka żółtawa">
Pieczarka żółtawa



</doc>
<doc id="1621000" url="https://pl.wikipedia.org/wiki?curid=1621000" title="Agaricus xanthodermus">
Agaricus xanthodermus



</doc>
<doc id="1621005" url="https://pl.wikipedia.org/wiki?curid=1621005" title="Jan Józef od Krzyża">
Jan Józef od Krzyża

Jan Józef od Krzyża (właśc. "Karol Gaetano", "Carlo Gaetano Calosirto"; ur. 15 sierpnia 1654 we wsi Ponte, zm. 5 marca 1734 w Neapolu) – święty katolicki, włoski franciszkanin, asceta.
Życiorys.
Pochodził ze szlacheckiej rodziny Gaetano i był trzecim synem Giuseppe (Józefa) i Laury Gargiulo. W 1669 roku wstąpił do zakonu alkantarzystów (franciszkanie bosi zreformowani przez św. Piotra z Alkantary). Ascetyczny tryb życia Jana Józefa od Krzyża (takie imię przyjął) znalazł uznanie u przełożonych, którzy po trzech latach zlecili mu misję założenia klasztoru. Po złożeniu ślubów zakonnych z grupą braci udał się do sanktuarium Matki Bożej Nieustającej Pomocy w Piedmoncie. Tam pracował nad budową, a następnie został gwardianem powstałego klasztoru zwanego „Samotnią”, w którym obowiązywała ustanowiona przez niego reguła. Jego wiedza z zakresu teologii moralnej umożliwiła mu uzyskanie zwolnienia z posłuszeństwa zakonnego. Działania Jana Józefa od Krzyża miały aprobatę Stolicy Apostolskiej. W tym samym czasie prowadził nowicjat w Neapolu i pomagał w budowie klasztoru Granatello w Portici. Po rozdzieleniu się (na początku XVIII wieku) hiszpańskiej grupy zakonników pozostawał prowincjałem generalnym włoskiej prowincji. Dekretem papieskim z 22 czerwca 1722 obie prowincje zostały ponownie połączone, co przypisywane jest jego postawie. Zmarł w klasztorze Santa Lucia al Monte, gdzie znajduje się jego grób.
Kult.
Przypisuje mu się umiejętność czynienia cudów i miał też ponoć dar prorokowania. Przywrócił dyscyplinę w klasztorach prowincji Neapol.
Każdego roku od pierwszej niedzieli września w Ischii odbywają się czterodniowe obchody patrona, połączone z procesją z relikwiami świętego wzdłuż portowych nabrzeży.
Wspomnienie liturgiczne w Kościele katolickim obchodzone jest 5 marca.

</doc>
<doc id="1621010" url="https://pl.wikipedia.org/wiki?curid=1621010" title="Robin Christian Andersen">
Robin Christian Andersen

Robin Christian Andersen (ur. 17 lipca 1890 w Wiedniu, zm. 13 stycznia 1969 tamże) – austriacki malarz.
Jego pierwszym nauczycielem był ojciec, Duńczyk Christian Georgius Andersen, następnie uczęszczał do szkoły malarstwa i Scheffera i Bauera w Wiedniu.
Artysta był członkiem m.in.: Neukunstgruppe, Hagenbund, Wiener Secession i Aquarius. Razem z malarzami Antonem Faistauerem i Gustavem Schüttem odbył podróż do Włoch.
Był założycielem wiedeńskiej Gobelin-Manufaktur.
Od 1945 r. uczył w wiedeńskiej "Akademie der bildenden Künste" (Akademia Sztuk Pięknych), na krótko w 1965 r. był jej rektorem.
W 1953 r. w uznaniu zasług odznaczony Würdigungspreis der Stadt Wien.
W swoim malarstwie szczególną wagę przywiązywał do portretu.

</doc>
<doc id="1621011" url="https://pl.wikipedia.org/wiki?curid=1621011" title="Żyrardów-Wiskitki (gmina)">
Żyrardów-Wiskitki (gmina)

Żyrardów-Wiskitki – dawna gmina wiejska istniejąca w latach 1939–1954 w woj. warszawskim. Siedzibą władz gminy był Żyrardów (odrębna gmina miejska).
W okresie międzywojennym w powiecie błońskim w woj. warszawskim istniały dwie odrębne gminy wiejskie – niewielka gmina Wiskitki z siedzibą w Wiskitkach oraz dużo większa od niej gmina Żyrardów z siedzibą w Żyrardowie (stanowiącym od 1916 odrębną gminę miejską).
Gminę Żyrardów-Wiskitki utworzono 1 kwietnia 1939 przez połączenie gmin Wiskitki i Żyrardów. 12 marca 1948 roku zmieniono nazwę powiatu błońskiego na "grodziskomazowiecki". Według publikacji GUS z 1 lipca 1952 roku jednostka składa się z 18 gromad: Benenard, Bieganów, Działki, Feliksów, Grądy, Henryszew, Józefów, Kozłowice Nowe, Kozłowice Stare, Łubno, Mariampol, Morgi, Piotrowina, Sade-Budy, Sokule, Teklinów, Tomaszew i Wiskitki.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki o nazwie "Żyrardów-Wiskitki" nie przywrócono 1 stycznia 1973 roku po reaktywowaniu gmin, utworzono natomiast gminę Wiskitki, obejmującą obszar dotychczasowej gminy Żyrardów-Wiskitki, a także gminy Guzów.

</doc>
<doc id="1621012" url="https://pl.wikipedia.org/wiki?curid=1621012" title="Pieczarka płaska">
Pieczarka płaska

Pieczarka płaska ("Agaricus placomyces" Peck) – gatunek grzybów z rodziny pieczarkowatych.
Systematyka i nazewnictwo.
Pozycja w klasyfikacji według Index Fungorum: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podali Barbara Gumińska i Władysław Wojewoda w 1983 r.
Morfologia.
Średnicy 5-12 cm, od szaropopielatego do ciemnego, prawie czarnego na jego wierzchołku. Brzeg kapelusza bywa niekiedy całkowicie biały. Okryty jest drobnymi łuseczkami do złudzenie przypominającego łuseczki innego grzyba – jadalnej czubajki kani ("Macrolepiota procera"). Łuseczki niekiedy przybierają odcień brązowy.
Za młodu niekiedy przez krótki czas różowo "rozkwitające", przeważnie jednak tylko szaroróżowe.
Biały, wysmukły, bez bulwki lub z płaską, odsadzoną bulwką. Pierścień zwisający, od spodu z charakterystycznym, dookoła biegnącym kantem.
Po ugnieceniu, szczególnie w bulwce trzonu, żółknący. Zapach charakterystyczny, przypominający zapach środka dezynfekcyjnego karbolu lub atramentu.
Ciemny. Zarodniki eliptyczne.
Występowanie i siedlisko.
Występuje w Ameryce Północnej, Południowej, Europie, Azji i Australii. W Polsce jest rzadka. W piśmiennictwie naukowym do 2003 r. na terenie Polski podano tylko jedno jej stanowisko (w Ojcowskim Parku Narodowym). Ma status E – gatunek wymierający. Znajduje się na listach gatunków zagrożonych także w Niemczech, Danii, Finlandii.
Rośnie od sierpnia do października w lasach liściastych i iglastych, parkach.
Znaczenie.
Grzyb trujący, powoduje (chociaż nie u wszystkich ludzi) silne zaburzenia w trawieniu, połączone z mdłościami i wymiotami. Alkohol może wzmacniać działanie trujące, zależnie od stanu zatrutej osoby.

</doc>
<doc id="1621014" url="https://pl.wikipedia.org/wiki?curid=1621014" title="Agaricus placomyces">
Agaricus placomyces



</doc>
<doc id="1621016" url="https://pl.wikipedia.org/wiki?curid=1621016" title="Geoffrey Mason">
Geoffrey Mason

Geoffrey Travers Mason (ur. 13 maja 1902 w Filadelfii, zm. 5 stycznia 1987 w Rumfordzie) – amerykański bobsleista.
W 1928 w Sankt Moritz zdobył złoty medal na zimowych igrzyskach olimpijskich.

</doc>
<doc id="1621017" url="https://pl.wikipedia.org/wiki?curid=1621017" title="Obserwanci">
Obserwanci



</doc>
<doc id="1621018" url="https://pl.wikipedia.org/wiki?curid=1621018" title="Denny Dent">
Denny Dent

Dennis "Denny" Dent (ur. 5 kwietnia 1948, zm. 29 marca 2004) - amerykański malarz, znany z błyskawicznego malowania dużych portretów znanych gwiazd (głównie muzyków).

</doc>
<doc id="1621019" url="https://pl.wikipedia.org/wiki?curid=1621019" title="Pthiridae">
Pthiridae

Pthiridae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą. 
Pthiridae stanowią rodzinę składającą się obecnie 1 rodzaju.:

</doc>
<doc id="1621021" url="https://pl.wikipedia.org/wiki?curid=1621021" title="Budaunik Stare Dorohi">
Budaunik Stare Dorohi



</doc>
<doc id="1621022" url="https://pl.wikipedia.org/wiki?curid=1621022" title="Andriej Siniczyn">
Andriej Siniczyn



</doc>
<doc id="1621024" url="https://pl.wikipedia.org/wiki?curid=1621024" title="Cristian Alvarez">
Cristian Alvarez



</doc>
<doc id="1621026" url="https://pl.wikipedia.org/wiki?curid=1621026" title="Żyrardów (gmina)">
Żyrardów (gmina)

Żyrardów – dawna gmina wiejska istniejąca do 1939 roku w guberni warszawskiej i woj. warszawskim. Siedzibą władz gminy był Żyrardów, który od 1916 roku stanowił odrębną gminę miejską.
Za Królestwa Polskiego gmina Żyrardów należała do powiatu grodziskiego, a od 1867 powiatu błońskiego w guberni warszawskiej.
W 1909 roku gmina liczyła 36.821 mieszkańców. 10 grudnia 1916 z gminy Żyrardów wyłączono Żyrardów, któremu nadano prawa miejskie, przez co ludność gminy drastycznie się zmniejszyła do ponad 3000 mieszkańców. W okresie międzywojennym gmina Żyrardów wchodziła w skład powiatu błońskiego w woj. warszawskim. Składała się z 16 miejscowości i liczyła 3166 mieszkańców.
1 kwietnia 1939 niewielka gmina Żyrardów została zniesiona przez połączenie z sąsiednią, także niewielką sąsiednią gminą Wiskitki w nową jednostkę o nazwie gmina Żyrardów-Wiskitki z siedzibą w Żyrardowie.
1 stycznia 1973 roku powstała obecna gmina Wiskitki obejmująca obszar dawnych gmin Żyrardów i Wiskitki (a więc powojennej gminy Żyrardów-Wiskitki) oraz gminy Guzów.

</doc>
<doc id="1621028" url="https://pl.wikipedia.org/wiki?curid=1621028" title="Benedetto da Majano">
Benedetto da Majano



</doc>
<doc id="1621031" url="https://pl.wikipedia.org/wiki?curid=1621031" title="Antonio del Pollajuolo">
Antonio del Pollajuolo



</doc>
<doc id="1621032" url="https://pl.wikipedia.org/wiki?curid=1621032" title="Mistrzostwa Europy w Biathlonie 2004">
Mistrzostwa Europy w Biathlonie 2004

Mistrzostwa Europy w Biathlonie 2004 odbyły się w stolicy Białorusi – Mińsku, w dniach 18 lutego – 22 lutego 2004 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.

</doc>
<doc id="1621033" url="https://pl.wikipedia.org/wiki?curid=1621033" title="KIM Witebsk">
KIM Witebsk



</doc>
<doc id="1621035" url="https://pl.wikipedia.org/wiki?curid=1621035" title="To mój czas">
To mój czas

To mój czas – dziesiąty album Justyny Steczkowskiej, wydany 20 marca 2009 roku. Płyta dotarła do 11. miejsca listy OLiS w Polsce.
O albumie.
Steczkowska jest autorką muzyki oraz słów większości utworów. Album wyprodukował znany węgierski producent muzyczny Victor Rakonczai. Pierwszym singlem promującym album została piosenka "To mój czas", do której został nagrany teledysk w reżyserii Grzegorza Gościniaka. Drugim singlem był utwór "Tango", który wziął udział w XLVI Krajowym Festiwalu Piosenki Polskiej w Opolu w konkursie premier. Jako bonus na płycie znajduje się nagranie "Korytarze", pochodzące jeszcze z lat 90., z okresu płyty "Dziewczyna Szamana".

</doc>
<doc id="1621038" url="https://pl.wikipedia.org/wiki?curid=1621038" title="Joachim von Busse">
Joachim von Busse

Joachim von Busse (Budde) (ur. 14 maja 1893 w Latkowie, zm. 21 stycznia 1945) – as lotnictwa niemieckiego Luftstreitkräfte z 11 potwierdzonymi zwycięstwami w I wojnie światowej.
Życiorys.
Służył w stacjonującym w Poznaniu 1 Królewskim Pułku Strzelców Konnych "Königs-Jäger-Regiment zu Pferde Nr. 1" od maja 1912 roku. Do lotnictwa został przeniesiony w marcu 1915 roku. Po okresie służby w FFA12 i Kasta 22, w sierpniu 1917 roku został przeniesiony do eskadry myśliwskiej Jagdstaffel 3, w której służył do końca listopada 1917 roku, odnosząc 4 zwycięstwa powietrzne.
30 listopada 1917 roku, po śmierci jej ówczesnego dowódcy porucznika Rudolfa Wendelmutha, został mianowany dowódcą Jagdstaffel 20. Stanowisko to sprawował do zakończenia działań wojennych, z krótkimi przerwami na leczenie po odniesieniu ran w czasie walki powietrznej 1 sierpnia 1918 roku. Do końca wojny odniósł 11 potwierdzonych i 3 prawdopodobne zwycięstwa. Latał przede wszystkim na samolotach Albatros D.III oraz Fokker D.VII. Jedną z jego ofiar był kanadyjski as myśliwski Emerson Smith, którego - po uszkodzeniu jego samolotu - von Busse zmusił do lądowania na terytorium niemieckim.

</doc>
<doc id="1621040" url="https://pl.wikipedia.org/wiki?curid=1621040" title="George Stubbs">
George Stubbs

George Stubbs (ur. 25 sierpnia 1724 w Liverpoolu, zm. 10 lipca 1806 w Londynie) – brytyjski malarz, znany głównie jako autor przedstawień koni.
Urodzony w Liverpoolu, na północy Anglii, syn garbarza i handlarza skórami, Stubbs był samoukiem. W latach pięćdziesiątych XVIII wieku spędził 18 miesięcy na dokonywaniu sekcji koni i sporządzaniu rysunków do swojego monumentalnego dzieła „Anatomia konia”. Około 1758 roku artysta przeniósł się do Londynu. Nie mogąc znaleźć odpowiedniego rytownika do wykonania rycin według własnych prac, sam podjął się tego zadania, wydając książkę w 1766 roku. Dzieło to, podziwiane za swą naukową rzetelność i piękno, przyniosło mu zamówienia na liczne portrety koni oraz ich właścicieli. Połączenie doskonałej znajomości anatomii z malarskim talentem w przedstawianiu urody i charakteru końskiego modela uczyniły Stubbs’a najsłynniejszym ze wszystkich malarzy koni.

</doc>
<doc id="1621041" url="https://pl.wikipedia.org/wiki?curid=1621041" title="Czajka szponiasta">
Czajka szponiasta

Czajka szponiasta ("Vanellus spinosus") – gatunek średniej wielkości ptaka z rodziny sieweczkowatych (Charadriidae). Jest to gatunek monotypowy. Zwykle przebywa w grupach lub parami.
Występowanie.
Występuje na Bliskim Wschodzie, w Afryce – na południe od Sahary oraz w dolinie i delcie Nilu; gniazduje także w południowo-wschodniej Europie – północno-wschodniej Grecji i europejskiej części Turcji.
W Polsce stwierdzony raz – od września do grudnia 2017 roku przebywał w Strzelnie (woj. kujawsko-pomorskie), jednak ze względu na brak pewności, czy był to pojaw naturalny, gatunkowi temu nadano kategorię D w klasyfikacji AERC. W 2021 roku Komisja Faunistyczna Sekcji Ornitologicznej Polskiego Towarzystwa Zoologicznego ponownie przeanalizowała to stwierdzenie i uznała, że nie ma przeciwwskazań, aby traktować ten pojaw jako naturalny, a tym samym gatunek został wciągnięty na "Listę awifauny krajowej".
Status.
Międzynarodowa Unia Ochrony Przyrody (IUCN) uznaje czajkę szponiastą za gatunek najmniejszej troski (LC – "Least Concern") nieprzerwanie od 1988 roku. W 2015 roku organizacja Wetlands International szacowała, że liczebność światowej populacji mieści się w przedziale 130–800 tysięcy osobników. Globalny trend liczebności populacji uznawany jest za wzrostowy.

</doc>
<doc id="1621043" url="https://pl.wikipedia.org/wiki?curid=1621043" title="Mark Dacascos">
Mark Dacascos

Mark Alan Dacascos (ur. 26 lutego 1964 w Honolulu) – amerykański aktor i reżyser filmowy, telewizyjny i teatralny, kaskader, instruktor sztuk walki.
Życiorys.
Wczesne lata.
Urodził się w Honolulu na Hawajach jako syn Moriko McVey-Murray i Ala Dacascosa. Jego ojciec był instruktor sztuk walki i miał korzenie filipińskie, hiszpańskie i chińskie. Jego biologiczna matka była jego studentką i była pochodzenia irlandzkiego i japońskiego. Po urodzeniu Marka Dacascosa, jego matka opuściła rodzinę. Wychowywany był przez partnerkę ojca, Malię Bernal, utytułowaną mistrzynię sztuk walki. Uczył się boksu tajskiego, ćwiczył capoeirę i wushu. W wieku od 9 do 18 lat wygrał kilka mistrzostw kung-fu i karate. Mając dziewięć lat po raz pierwszy zwyciężył w międzynarodowym turnieju Long Beach Internationals. W 1980 roku zdobył pierwsze miejsce podczas zawodów karate w Hamburgu. Rok później wyjechał na Tajwan, gdzie poszerzał swoje umiejętności sportowe. Chciał zostać pisarzem, nauczycielem albo pójść do zakonu.
Kariera.
W 1985 roku Christopher P. Lee, asystent reżysera Wayne’a Wanga, podczas realizacji komedii "Trochę serca to chyba nigdy niedużo" ("Dim Sum: A Little Bit of Heart", 1985) z Joan Chen, zauważył go na ulicy w Chinatown w San Francisco i zaprosił na zdjęcia próbne. W efekcie Mark Dacascos wystąpił w epizodzie, ale sceny z jego udziałem zostały usunięte. Dacascos zaprzyjaźnił się jednak z Chrisem Lee, który kilka lat później przewodniczył firmie producenckiej TriStar Pictures, i zapisał się też na zajęcia z aktorstwa. W latach 90. zdobył popularność głównie dzięki filmom akcji przeznaczonym na rynek VHS, w tym "Miasto Aniołów" ("Angel Town", 1990) w roli szofera z Olivierem Grunerem i Theresą Saldaną, "Amerykański samuraj" ("American Samurai", 1992) jako Kenjiro Sanga, "Tylko dla najlepszych" ("Only The Strong", 1993) Sheldona Letticha w roli byłego żołnierza służb specjalnych, który pomaga zaprowadzić porządek w szkole średniej, przygodowym filmie science fiction "Znak Smoka" ("Double Dragon", 1994), "Wybrany" ("Crying Freeman", 1995) z Rae Dawn Chong i Tchéky Karyo, "" ("Kickboxer 5: The Redemption", 1995), "Wyspa doktora Moreau" ("The Island of Dr. Moreau", 1996) z Marlonem Brando i Valem Kilmerem.
W serialu "" ("The Crow: Stairway to Heaven", 1998) wcielił się w Erica Dravena, zmarłego muzyka, który powraca na ziemię by walczyć w imię dobra z siłami ciemności. Grał także na scenie w spektaklach: "Shaved Splits" jako Wong, "West Side Story" jako Chino i "Conan" jako młody Conan. W 1999 roku pojawił się na okładce czasopisma "Inside Kung Fu". Za rolę Maniego w sensacyjnym filmie kostiumowym Christophe Gansa "Braterstwo wilków" ("Brotherhood of the Wolf", 2001) zdobył w roku 2002 nominację do nagrody Saturna.
Dacascos kontynuował karierę aktora filmów akcji występując w produkcjach klasy B lub filmach telewizyjnych, m.in.: "Grupa specjalna" ("China Strike Force", 2000) jako chiński agent ochrony, który walczy z przemytnikami narkotyków, "Instynkt zabójcy" ("Instinct to Kill", 2001) jako J.T. Dillon, "Od kołyski aż po grób" ("Cradle 2 the Grave", 2003) Andrzeja Bartkowiaka z Jetem Li i DMX, dramacie opowiadającym o walce z Al Kaidą "Polowanie na Eagle One" ("The Hunt for Eagle One", 2006) w roli porucznika Matta Danielsa z Rutgerem Hauerem oraz francusko-kazachsko-rosyjskiej koprodukcji "Nomad" ("Nomád", 2005).
Od 21 września 2009 do 3 listopada 2009 roku brał udział w programie "Dancing with the Stars", gdzie zajął 6. miejsce (na 16 możliwych), jego partnerką była Lacey Schwimmer.
Życie prywatne.
Był żonaty z Rachel Hosting. 5 stycznia 1998 roku poślubił aktorkę Julie Condrę. Mają dwóch synów – Makoalaniego Charlesa (ur. 31 grudnia 2000) i Kapono oraz córkę Noelani.

</doc>
<doc id="1621044" url="https://pl.wikipedia.org/wiki?curid=1621044" title="Jurij Tichomirow">
Jurij Tichomirow



</doc>
<doc id="1621047" url="https://pl.wikipedia.org/wiki?curid=1621047" title="Richard Parke">
Richard Parke

Richard Averell Parke (ur. 13 grudnia 1893 w Staten Island – zm. 23 sierpnia 1950 w Samedan) – amerykański bobsleista. W 1928 roku zdobył złoty medal na zimowych igrzysk olimpijskich w Sankt Moritz.

</doc>
<doc id="1621048" url="https://pl.wikipedia.org/wiki?curid=1621048" title="Fitocenozy">
Fitocenozy



</doc>
<doc id="1621049" url="https://pl.wikipedia.org/wiki?curid=1621049" title="Biocenoza roślinna">
Biocenoza roślinna



</doc>
<doc id="1621050" url="https://pl.wikipedia.org/wiki?curid=1621050" title="FC Homel">
FC Homel



</doc>
<doc id="1621052" url="https://pl.wikipedia.org/wiki?curid=1621052" title="Mewa śródziemnomorska">
Mewa śródziemnomorska

Mewa śródziemnomorska ("Ichthyaetus audouinii") – gatunek dużego ptaka z rodziny mewowatych (Laridae), występujący głównie w basenie Morza Śródziemnego. Narażony na wyginięcie. Nie wyróżnia się podgatunków.
Morfologia.
Długość ciała 48–52 cm; masa ciała 451–770 g; rozpiętość skrzydeł 125–138 cm.
Ma wąskie skrzydła i długi czerwony dziób z czarną „obrączką” w pobliżu jego końca.
Zasięg występowania.
Występuje głównie w basenie Morza Śródziemnego. Główne tereny lęgowe znajdują się w delcie rzeki Ebro, w okolicach Walencji (północno-wschodnia Hiszpania), na wyspach Islas Chafarinas i Alborán; rozrzucone kolonie na obszarze od Portugalii, Maroka i Algierii na wschód po Morze Egejskie, południową Turcję i Cypr. Zimuje w basenie Morza Śródziemnego oraz na wybrzeżach Afryki Zachodniej aż po Senegambię.
W czerwcu 2019 została po raz pierwszy zaobserwowana na terenie Polski i wciągnięta na listę krajowej awifauny.
Pożywienie.
Żywi się głównie rybami, zwłaszcza z rzędu śledziokształtnych. Jest jednak gatunkiem oportunistycznym i zjada także np. raki i inne bezkręgowce wodne, małe migrujące nad morzem ptaki, a na lądzie drobne ssaki i jaszczurki. Żeruje głównie na morzu.
Status.
Międzynarodowa Unia Ochrony Przyrody (IUCN) od 2020 roku uznaje mewę śródziemnomorską za gatunek narażony (VU – "Vulnerable"); wcześniej, od 2015 roku klasyfikowana była jako gatunek najmniejszej troski (LC – "Least Concern"), a od roku 2000 jako gatunek bliski zagrożenia (NT – "Near Threatened"). Liczebność światowej populacji szacuje się na około 33–46 tysięcy dorosłych osobników. Ogólny trend liczebności populacji uznawany jest za spadkowy.

</doc>
<doc id="1621053" url="https://pl.wikipedia.org/wiki?curid=1621053" title="Międzynarodowa Liga Piłki Nożnej Osób Niepełnosprawnych SENI Cup">
Międzynarodowa Liga Piłki Nożnej Osób Niepełnosprawnych SENI Cup

Międzynarodowa Liga Piłki Nożnej Osób Niepełnosprawnych SENI Cup – sportowe przedsięwzięcie, mające na celu popularyzację piłki nożnej wśród osób niepełnosprawnych intelektualnie, dla których aktywność fizyczna jest ważnym elementem rehabilitacji. 
Liga SENI Cup organizowana jest przez Stowarzyszenie na Rzecz Opieki Długoterminowej i Pomocy Społecznej „Dom Pod Słońcem” w Toruniu od 2001. Partnerem, a także głównym sponsorem turnieju, który, od początku wspiera Stowarzyszenie w działaniach są Toruńskie Zakłady Materiałów Opatrunkowych SA w Toruniu. 
Rozgrywki łączą wszystkich, którzy kochają piłkę nożną, chcą się bawić, grać i uczestniczyć w rozgrywkach sportowych. Liga SENI Cup przełamuje bariery funkcjonujące w różnych grupach społecznych:
Zasady.
Przepisy Ligi gwarantują sprawiedliwą rywalizację, ponieważ uwzględniają różne stopnie niepełnosprawności i możliwości Uczestników. Ze względu na ich zróżnicowany poziom tworzone są odpowiednie grupy sprawnościowe, tak, aby każda drużyna miała równe warunki startu i jednakowe szanse na wygraną. Tylko w takiej sytuacji zawodnicy odczuwają motywację do podejmowania wysiłku. 
Podział na grupy następuje na podstawie krótkich, kilkuminutowych gier obserwowanych z udziałem wszystkich zawodników. Przy klasyfikacji/podziale brane są pod uwagę: możliwości, umiejętności gry w piłkę nożną i ogólna sprawność ruchowa. 
Grupy sprawnościowe są cztery: A i B o wyższym poziomie umiejętności, C i D o niższym stopniu umiejętności. W poszczególnych grupach rywalizacja odbywa się w systemie "każdy z każdym". Drużyny grają zatem z takimi zespołami, w skład których wchodzą zawodnicy o podobnych możliwościach. 
Do Turnieju Finałowego awansują zwycięzcy każdej z grup. 
Turnieje kwalifikacyjne.
Od 2009 roku rozgrywki eliminacyjne trwają 3 dni. Rozgrywki odbywają się na odpowiednio przygotowanych obiektach sportowych. Organizatorzy zapewniają drużynom oraz ich opiekunom nocleg wraz z pełnym wyżywieniem. W trakcie rozgrywek drużyny oczekujące na mecze lub odpoczywające po spotkaniach mogą wziąć udział w konkursach sprawnościowych. Zawodnicy mają możliwość sprawdzić swoje umiejętności w zupełnie odmiennych dyscyplinach od piłki nożnej, a najlepsi otrzymują atrakcyjne nagrody. 
Podczas wszystkich turniejów – zarówno kwalifikacyjnych, jak i turnieju finałowego organizowana jest wspólna zabawa integracyjno-rekreacyjna, podczas której przeprowadzane są zabawy konkursowe z nagrodami. Dodatkowo, od 2009 roku każdy zespół może zaprezentować swój dorobek artystyczny na specjalnie zorganizowanym wieczorze kulturalnym. Jest to czas przewidziany na występy pensjonariuszy różnych instytucji, którzy w trakcie pobytu rozwijają swoje talenty w śpiewaniu, recytowaniu, teatrze czy kabarecie, a na co dzień nie mają możliwości pochwalenia się swoimi zdolnościami. Wszyscy artyści są nagradzani.
Plan Turniejów Kwalifikacyjnych w Polsce w 2009 roku:
Turniej Finałowy.
Celem kwalifikacji jest sportowa "wisienka na torcie", czyli udział w Turnieju Finałowym. Najlepsze drużyny wyłonione w kwalifikacjach spotykają się w Wielkim Finale, który od 2005 roku odbywa się w malowniczej scenerii średniowiecznego miasta Torunia, którego Starówka została wpisana na listę światowego dziedzictwa kultury UNESCO. 
W Turnieju Finałowym biorą udział 32 drużyny z Polski i z zagranicy. Finał Ligi trwa 3 dni. Rozpoczyna się uroczystą paradą Zawodników ulicami Starego Miasta, którzy w towarzystwie kuglarzy i muzyków zachęcają mieszkańców do przyłączenia się do korowodu. Punktem docelowym parady jest scena główna usytuowana w średniowiecznych murach miasta. To właśnie tam, w Fosie Zamkowej, następuje uroczyste otwarcie turnieju uświetnione występami artystów. Drugiego dnia rozpoczynają się mecze na Stadionie Miejskim. Podobnie jak podczas turniejów kwalifikacyjnych, oprócz rozgrywek na Uczestników czekają dodatkowe atrakcje, m.in. zabawy plenerowe i konkursy plastyczne. 
Warto podkreślić, że wszyscy niepełnosprawni piłkarze otrzymują medale – zarówno w turniejach kwalifikacyjnych, jak i w turnieju finałowym. Każdy wysiłek jest nagradzany. W rozgrywkach SENI Cup nie ma przegranych.
Z uwagi na niewielką ilość międzynarodowych imprez sportowych dla osób niepełnosprawnych, Turniej Finałowy SENI Cup jest urzeczywistnieniem szeroko rozumianej integracji. Propaguje integrację osób niepełnosprawnych opartą na współuczestniczeniu, współistnieniu i partnerstwie. Buduje świadomość, iż niepełnosprawność nie powinna powodować wykluczenia w żadnym aspekcie życia.

</doc>
<doc id="1621054" url="https://pl.wikipedia.org/wiki?curid=1621054" title="Spartak Homel">
Spartak Homel



</doc>
<doc id="1621059" url="https://pl.wikipedia.org/wiki?curid=1621059" title="Heavymetalowy pseudoumlaut">
Heavymetalowy pseudoumlaut



</doc>
<doc id="1621061" url="https://pl.wikipedia.org/wiki?curid=1621061" title="Herbert Plaxton">
Herbert Plaxton

Herbert Alfred Wellington Plaxton (ur. 22 kwietnia 1901 w Barrie, zm. 7 listopada 1970 w Georginie) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1621062" url="https://pl.wikipedia.org/wiki?curid=1621062" title="Bundesliga niemiecka w piłce nożnej (1992/1993)">
Bundesliga niemiecka w piłce nożnej (1992/1993)

Kadra Werderu Brema.
Hans-Jürgen Gundelach, Oliver Reck; Dietmar Beiersdorfer, Manfred Bockenfeld, Ulrich Borowka, Rune Bratseth, Gunnar Sauer, Thomas Schaaf, Andree Wiedener; Marco Bode, Dieter Eilts, Uwe Harttgen, Günter Hermann, Andreas Herzog, Thorsten Legat, Lars Unger, Miroslav Votava, Thomas Wolter; Klaus Allofs, Bernd Hobsch, Stefan Kohn, Frank Neubarth, Wynton Rufer, Arie van Lent, Kay Wenschlag.

</doc>
<doc id="1621063" url="https://pl.wikipedia.org/wiki?curid=1621063" title="Calamagrostis stricta">
Calamagrostis stricta



</doc>
<doc id="1621065" url="https://pl.wikipedia.org/wiki?curid=1621065" title="Calamagrostis neglecta">
Calamagrostis neglecta



</doc>
<doc id="1621068" url="https://pl.wikipedia.org/wiki?curid=1621068" title="Świsłacz-Kroula Osipowicze">
Świsłacz-Kroula Osipowicze



</doc>
<doc id="1621069" url="https://pl.wikipedia.org/wiki?curid=1621069" title="Uładzimer Karyćka">
Uładzimer Karyćka



</doc>
<doc id="1621071" url="https://pl.wikipedia.org/wiki?curid=1621071" title="Sérgio Pinto">
Sérgio Pinto

Sérgio Pinto (ur. 16 października 1980 w Vila Nova de Gaia) – niemiecki piłkarz pochodzenia portugalskiego występujący na pozycji pomocnika.
Kariera.
Pinto treningi rozpoczął w wieku 9 lat w FC Porto. W 1993 roku emigrował z rodziną do Niemiec. Tam kontynuował karierę juniorską w zespole TuS Haltern, a od 1995 roku grał w juniorach zespołu FC Schalke 04. W 1999 roku został włączony do jego pierwszej drużyny. W Bundeslidze zadebiutował 11 września 1999 roku w przegranym 2:3 pojedynku z Bayerem 04 Leverkusen. W sezonie 1999/2000 rozegrał 2 ligowe spotkania. Kolejne 2 sezony spędził w trzecioligowych rezerwach Schalke. Do jego pierwszego składu powrócił w 2002 roku. W barwach Schalke zagrał w sumie 23 razy.
W 2004 roku Pinto odszedł do Alemannii Akwizgran z 2. Bundesligi. Pierwszy ligowy mecz zaliczył tam 9 sierpnia 2004 roku przeciwko Eintrachtowi Frankfurt (1:1). W 2006 roku awansował z klubem do Bundesligi. 10 marca 2007 roku w wygranym 2:0 spotkaniu z Energie Cottbus strzelił pierwszego gola w Bundeslidze. W tym samym roku po spadku Alemannii do 2. Bundesligi, opuścił drużynę.
Latem 2007 roku Pinto podpisał kontrakt z pierwszoligowym Hannoverem 96. W meczu ligowym zadebiutował tam 11 sierpnia 2007 roku przeciwko Hamburgerowi SV (0:1).

</doc>
<doc id="1621077" url="https://pl.wikipedia.org/wiki?curid=1621077" title="Big River (Kalifornia)">
Big River (Kalifornia)

Big River – census-designated place w stanie Kalifornia, w południowo-wschodnim krańcu hrabstwa San Bernardino. Liczba mieszkańców 1327 (2010).
Big River leży na pustyni Mojave, na zachodnim brzegu rzeki Kolorado, ok. 6 km na południe od osady Earp.

</doc>
<doc id="1621079" url="https://pl.wikipedia.org/wiki?curid=1621079" title="Hugh Plaxton">
Hugh Plaxton

Hugh John Plaxton (ur. 16 maja 1904 w Barrie – zm. 1 grudnia 1982 w Mississauga) – kanadyjski hokeista, złoty medalista zimowych igrzysk olimpijskich w Sankt Moritz. W sezonie 1932-1933 grał w National Hockey League, w zespole Montreal Maroons.

</doc>
<doc id="1621082" url="https://pl.wikipedia.org/wiki?curid=1621082" title="Rurabomba">
Rurabomba



</doc>
<doc id="1621084" url="https://pl.wikipedia.org/wiki?curid=1621084" title="Kurt Wissemann">
Kurt Wissemann

Kurt Wissemann (ur. 20 marca 1893 Elberfeldzie, zm. 28 września 1917 w okolicach Westrozebeke) – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej. 
Po ukończeniu Jastaschule I 28 maja 1917 roku został przydzielony do eskadry myśliwskiej Jagdstaffel 3 dowodzonej przez porucznika Hermanna Kohze. Pierwsze zwycięstwo powietrzne odniósł 6 lipca. Do końca sierpnia 1917 roku odniósł łącznie 4 zwycięstwa. 11 września 1917 roku w walce powietrznej spotkał się w okolicach Poelkapelle (Belgia) z największym ówczesnym asem francuskim Georges Guynemerem, mającym wówczas na swoim koncie 53 zwycięstwa. Z walki Kurt Wissemann wyszedł zwycięsko. 28 września 1917 roku został zestrzelony, prawdopodobnie przez innego asa francuskiego, René Foncka.

</doc>
<doc id="1621085" url="https://pl.wikipedia.org/wiki?curid=1621085" title="Sergio Pinto">
Sergio Pinto



</doc>
<doc id="1621086" url="https://pl.wikipedia.org/wiki?curid=1621086" title="Łyska czubata">
Łyska czubata

Łyska czubata ("Fulica cristata") – gatunek średniej wielkości ptaka z rodziny chruścieli (Rallidae). Zamieszkuje południową i wschodnią Hiszpanię, północne Maroko, wschodnią i południową Afrykę oraz Madagaskar. Unika ludzi. Nie jest zagrożony wyginięciem. Jest to gatunek monotypowy.

</doc>
<doc id="1621087" url="https://pl.wikipedia.org/wiki?curid=1621087" title="Ariston">
Ariston

Ariston Thermo S.p.A (zapis stylizowany: ARISTON) – włoskie przedsiębiorstwo produkujące kotły gazowe i różnego rodzaju podgrzewacze pod marką ariston (do 2007 urządzenia AGD), założone w 1960 roku.
W sezonach od 1981/1982 do 1988/1989 była głównym sponsorem klubu sportowego Juventus F.C.

</doc>
<doc id="1621088" url="https://pl.wikipedia.org/wiki?curid=1621088" title="Louis Hudson">
Louis Hudson

Louis Henry Dewey Hudson (ur. 16 maja 1898 w Thamesville, zm. 24 czerwca 1975 w Northern Ontario Bush) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1621089" url="https://pl.wikipedia.org/wiki?curid=1621089" title="Upim">
Upim

Upim ("Unico Prezzo Italiano Milano") - domy towarowe we Włoszech. Firma została założona w 1926 roku. W sezonach 1989/90 - 1991/92 firma była głównym sponsorem Juventusu.

</doc>
<doc id="1621092" url="https://pl.wikipedia.org/wiki?curid=1621092" title="Browar Kiper">
Browar Kiper



</doc>
<doc id="1621095" url="https://pl.wikipedia.org/wiki?curid=1621095" title="Matrioszki">
Matrioszki

Matrioszki ("Matroesjka's") – belgijski miniserial telewizyjny z 2005 roku. W Polsce emitowany przez stację Fox Life
Serial pokazuje arkana sutenerskiego półświatka.
Przez brutalność i sceny nagości wywoływał kontrowersje. Otrzymał nagrodę od organizacji Human Rights Watch za "wierne i zgodne z prawdą ukazanie zagrożeń związanych z handlem żywym towarem".

</doc>
<doc id="1621098" url="https://pl.wikipedia.org/wiki?curid=1621098" title="MAN NL 313-15">
MAN NL 313-15

MAN NL 313-15 – autobus miejski, produkowany przez niemiecką firmę MAN.
Jest kolejną odmianą autobusu MAN NL 313. Produkowany jest w Niemczech. Model ten był kilkakrotnie modernizowany. Produkowana też była wersja CNG.

</doc>
<doc id="1621100" url="https://pl.wikipedia.org/wiki?curid=1621100" title="Daggett (Kalifornia)">
Daggett (Kalifornia)

Daggett (Kalifornia) – osada ("unincorporated community") w stanie Kalifornia, w hrabstwie San Bernardino. Liczba mieszkańców w 2000 roku wynosiła ok. 200. Jest położona 16 km (10 mil) na wschód od Barstow.
Założone w latach 80. XIX wieku przy linii kolejowej w pobliżu kopalni srebra. Nazwane nazwiskiem kalifornijskiego polityka Johna Daggetta.
Elektrownia słoneczna.
W Daggett znajdowała się eksperymentalna elektrownia słoneczna nazwana Solar I (po przebudowie nazwana nazwę Solar II). Solar I została wybudowana w 1981 roku i składała się z 1818 luster (heliostatów) po 40m² każde, których powierzchnia łączna wynosiła 72,650m². Solar II powstała w 1995 roku m.in. poprzez dodanie pierścienia 108 luster o wielkości 95 m², których łączna powierzchnia luster wynosiła 82,750 m². Solar II miał moc 10 MW. Od 2001 roku na miejscu Solar II znajdował się teleskop znany pod akronimem C.A.C.T.U.S. (Converted Atmospheric Cherenkov Telescope Using Solar-2). 25 listopada 2009 urządzenie zostało rozebrane.

</doc>
<doc id="1621102" url="https://pl.wikipedia.org/wiki?curid=1621102" title="George Germain">
George Germain

George Germain, 1. wicehrabia Sackville (ur. 26 stycznia 1716, zm. 26 sierpnia 1785 w Stoneland Lodge w hrabstwie Sussex) – brytyjski arystokrata i polityk, minister kolonii w rządzie lorda Northa podczas wojny o niepodległość USA.
Wczesne lata życia.
Urodził się jako lord George Sackville. Był trzecim synem Lionela Sackville’a, 1. księcia Dorset, i Elizabeth Colyear, córki generała-porucznika Waltera Colyeara. Wykształcenie odebrał w Trinity College w Dublinie. Uczelnię ukończył w 1737 r. Następnie wstąpił do armii.
Kariera wojskowa.
Karierę wojskową Sackville rozpoczynał jako kapitan 7 pułku konnego. W 1740 r. został przeniesiony do pułku piechoty hrabstwa Gloucestershire na stanowisko podpułkownika. W 1743 r. Sackville został awansowany do stopnia pułkownika. Jego regiment został wkrótce wysłany na kontynent aby wziął udział w wojnie o sukcesję austriacką.
Chrzest bojowy Sackville przeszedł 11 maja 1745 w bitwie pod Fontenoy, gdzie poprowadził atak brytyjskiej piechoty. Odniósł wówczas ranę i dostał się do niewoli, jednak Francuzi wypuścili go gdy tylko wrócił do zdrowia. Po powrocie do kraju został pułkownikiem 20 pułku fizylierów hrabstwa Lancashire, który stacjonował wówczas w Szkocji.
W latach 1747–1748 ponownie służył w armii księcia Cumberland. Jako pułkownik 7 irlandzkiego pułku konnego służył w Holandii. Po zakończeniu wojny został sekretarzem swojego ojca i deputowanym do irlandzkiej Izby Gmin.
Podczas wojny siedmioletniej Sackville powrócił do czynnej służby wojskowej. Już od roku 1755 był generałem-majorem. W 1758 r. został dowódcą pułku i w randze generała-porucznika przydzielony do sił księcia Marlborough. W Niemczech przyłączyli się do armii koalicyjnej księcia brunszwickiego.
Sąd polowy.
1 sierpnia 1759 r. Sackville dowodził sojuszniczą kawalerią podczas bitwy pod Minden. Kiedy pokonane wojska francuskie rozpoczynały odwrót z pola bitwy, książę Brunszwiku wydał Sackville’owi rozkaz szarży na cofających się nieprzyjaciół. Sackville nie wykonał jednak rozkazu, mimo kilkukrotnego ponawiania poleceń przez głównodowodzącego. Szarża nie doszła do skutku, co uchroniło Francuzów od większych strat. Za zaprzepaszczenie możliwości powiększenia sukcesu Sackville został zdymisjonowany i odesłany do domu.
Sackville odmówił przyjęcia odpowiedzialności za niewykonanie rozkazu i zażądał sądu polowego. Po licznych staraniach sąd zebrał się w 1760 r. i uznał Sackville’a winnym wszystkich zarzucanych czynów, a także określił go mianem "niezdolnego do jakiejkolwiek służby militarnej dla Jego Królewskiej Mości". Wyrok miał być odczytany i wpisany do ksiąg we wszystkich brytyjskich regimentach.
Kariera polityczna.
Już w 1741 r. Sackville uzyskał mandat parlamentarny w okręgu Dover. Okręg ten reprezentował do 1761 r., kiedy to został deputowanym z okręgu Hythe. W latach 1768–1782 reprezentował w Izbie Gmin okręg wyborczy East Grinstead. W latach 1750–1755 był Głównym Sekretarzem Irlandii. W 1751 r. został członkiem irlandzkiej Tajnej Rady, a w 1755 r. Tajnej Rady Wielkiej Brytanii. Miejsca w radach utracił po skazującym wyroku sądu polowego, ale król Jerzy III, który był przeciwny wszystkim decyzjom podejmowanym przez swojego dziadka Jerzego II, w 1763 r. przywrócił mu miejsce w brytyjskiej Tajnej Radzie.
Z biegiem czasu Sackville umocnił swoją pozycję na scenie politycznej i związał się ze stronnictwem lorda Northa. W 1769 r. zmarła bezpotomnie lady Elizabeth Germain i George odziedziczył cały jej majątek, co poprawiło jego sytuację finansową. W 1770 r. zmienił nazwisko na „George Germain”.
Wojna o niepodległość USA.
W 1775 r. otrzymał stanowiska pierwszego lorda handlu i ministra kolonii. Piastując to ostatnie stanowisko Germain odpowiadał m.in. za kolonie w Ameryce Północnej, w których wybuchła wówczas wojna o niepodległość. Jako minister odpowiadał za obsadzanie stanowisk dowódczych w wojskach brytyjskich, dbanie o ich zaopatrzenie oraz układanie planów działań wojennych.
Lord Germain dążył do uzyskania osobistego wpływu na poczynania generałów. Efektem tego były szczegółowe i często sprzeczne rozkazy. W 1777 r. brak synchronizacji działań generałów Burgoyne’a i Howe’a doprowadził do klęski tego pierwszego pod Saratogą. Germaina oskarżano, że zamiast połączyć obie armie pozwolił na to, aby generałowie poprowadzili odrębnie kampanie. Na podobne zarzuty minister naraził się w 1781 r., kiedy brak dostatecznej współpracy generałów Cornwallisa i Clintona doprowadził do klęski pod Yorktown.
Ostatnie lata.
Germain utracił oba stanowiska ministerialne po upadku gabinetu Northa w 1782 r. W tym samym roku otrzymał tytuł wicehrabiego Sackville i zasiadł w Izbie Lordów. Wkrótce wycofał się z czynnego życia publicznego z powodu złego stanu zdrowia.
Zmarł w swojej wiejskiej rezydencji Stoneland Lodge w hrabstwie Sussex w 1785 r. Tytuł parowski odziedziczył jego najstarszy syn, Charles.

</doc>
<doc id="1621103" url="https://pl.wikipedia.org/wiki?curid=1621103" title="MAN NL 263">
MAN NL 263



</doc>
<doc id="1621104" url="https://pl.wikipedia.org/wiki?curid=1621104" title="Elektrownia Jądrowa Równe">
Elektrownia Jądrowa Równe



</doc>
<doc id="1621106" url="https://pl.wikipedia.org/wiki?curid=1621106" title="Wicehrabia Sackville">
Wicehrabia Sackville

Wicehrabiowie Sackville 1. kreacji (parostwo Wielkiej Brytanii)

</doc>
<doc id="1621107" url="https://pl.wikipedia.org/wiki?curid=1621107" title="MAN NL 283">
MAN NL 283



</doc>
<doc id="1621109" url="https://pl.wikipedia.org/wiki?curid=1621109" title="MAN NL 313">
MAN NL 313



</doc>
<doc id="1621111" url="https://pl.wikipedia.org/wiki?curid=1621111" title="Męczennicy z Drelowa">
Męczennicy z Drelowa

Męczennicy z Drelowa – 13 unitów zabitych 17 stycznia 1874 w Drelowie przez wojsko rosyjskie w czasie akcji przymusowego nawracania na prawosławie ludności unickiej na terenie zaboru rosyjskiego. W pacyfikacji drelowskich unitów, zgromadzonych przed cerkwią parafialną we wsi, wzięły udział dwie roty piechoty oraz sotnia kozacka.
Geneza wydarzeń w Drelowie.
Carowie Mikołaj I i Aleksander II konsekwentnie dążyli do likwidacji unii brzeskiej i nawrócenia wiernych unickich na prawosławie. Księża sprzeciwiający się tym działaniom byli więzieni i usuwani z parafii. Los taki spotkał proboszcza parafii drelowskiej Jana Welinowicza, internowanego w Chełmie za konsekwentny opór wobec przyjęcia prawosławia i nakłanianie wiernych do trwania przy unii. Jego syn Teodor, który przejął po nim parafię, przejawiał inną postawę. Za jego czasów z cerkwi w Drelowie zniknęły elementy wyposażenia związane z latynizacją liturgii (organy, ławki i ambona). Zaczął również wygłaszać kazania po rosyjsku, a w juliański Nowy Rok 1874 (13 stycznia 1874) ogłosił, że od tej pory będzie odprawiał jedynie liturgię prawosławną. Decyzja ta spotkała się z gwałtownym, spontanicznym protestem zgromadzonych – wśród ogólnego tumultu ksiądz został wyprowadzony na plebanię, a wierni zamknęli cerkiew i ukryli do niej klucze. Na czele ruchu stanęli Semen Pawluk i Teodor Ołtuszyk.
Przebieg wydarzeń.
Ks. Teodor Welinowicz udał się w bezpośrednim następstwie wypadków do Radzynia Podlaskiego, gdzie poinformował policję carską o zajściu. 16 stycznia 1874 anonimowy informator poinformował Pawluka, że następnego dnia w Drelowie może dojść do zbrojnej interwencji władz. Pawluk przekazał tę wiadomość do miejscowości Dołha, Rudno i Przegaliny, gdzie mieszkali wierni uniccy. Tego samego dnia do Drelowa przyjechał Wasilij Kotow, naczelnik powiatu radzyńskiego, by – bezskutecznie – wezwać mieszkańców wsi do zwrotu kluczy do cerkwi pod groźbą represji. Następnego dnia unici zaczęli zbierać się przed świątynią we wczesnych godzinach rannych. Naoczni świadkowie obliczali liczbę zebranych na ok. 1000 osób, które gromadziły się wokół cerkwi, na cmentarzu unickim i na plebanii.
Pod cerkwią zjawił się oddział wojska (2 roty piechoty i sotnia kozacka), blokując drogi wyjazdowe ze wsi i otaczając teren cerkwi. Obecny na miejscu zdarzenia Kotow po raz zaapelował o oddanie kluczy i rozejście się do domów. Wierni odpowiedzieli, że przybyli na modlitwę i nie oddadzą kluczy do świątyni. Wówczas wojsko zaczęło związywać zgromadzonych przygotowanymi sznurami i wynosić ich siłą poza teren cerkwi. Unici starali się rozwiązywać skrępowane osoby, szamotali się z żołnierzami. Na cmentarz wtargnęli kozacy i zaatakowali zebranych nahajkami i szablami, a także zaczęli ich tratować końmi. Około 10 żołnierzy zostało poturbowanych, opór unitów skłonił wojsko do wycofania się z cmentarza.
Zdenerwowany takim obrotem wypadków oficer rosyjski nakazał oddanie salwy w kierunku obrońców cerkwi. Pierwsze strzały padły w powietrze, kolejne, wymierzane przez parkan otaczający teren cerkwi, mierzyły w tłum, który jednak nie rozpraszał się. Unici zaintonowali pieśni "Kto się w opiekę odda Panu swemu" i "Święty Boże". Padło kilku zabitych, między nimi Semen Pawluk. Wojsko otoczyło pozostałych na miejscu obrońców – niektórzy ratowali się ucieczką, inni nadal śpiewali lub modlili się. Żołnierze nie pozwolili zgromadzonym rozejść się do domów, lecz przetrzymywali ich pod cerkwią do popołudnia następnego dnia. Przybyły na miejsce zdarzeń Kotow nakazał zatrzeć ślady strzelaniny. W tym samym czasie wojsko rosyjskie zatrzymało na obrzeżach wsi grupę mieszkańców sąsiednich miejscowości, którzy pragnęli wesprzeć opór unicki.
Przetrzymywani pod cerkwią unici zostali wezwani do złożenia przysięgi na wierność prawosławiu, której odmówili. Wówczas Kotow nakazał wychłostać rózgami i nahajkami zgromadzonych – dzieci miały otrzymać do 25 uderzeń, kobiety do 100, zaś mężczyźni do 200. Domagano się również, by wierni obiecali posłuszeństwo wobec prawosławnego proboszcza. Zwłoki zabitych pod cerkwią oraz zmarłych na skutek razów zostały w pośpiechu pochowane i już po kilkudziesięciu latach, wobec zmian na cmentarzu, nikt nie był w stanie wskazać grobów. Kilkadziesiąt osób zostało aresztowanych, cerkiew drelowska została cerkwią prawosławną z Teodorem Welinowiczem jako proboszczem.
Ofiary.
W oficjalnym raporcie przesłanym przez rosyjskich oficerów liczba ofiar wynosiła 10 osób. W późniejszym czasie na podstawie relacji świadków ustalono, iż w Drelowie zginęły następujące osoby:
Ponadto dalsze 50 osób zostało rannych na skutek kul, ciosów szabel lub uderzeń nahajką, 9 z nich, w tym dwie kobiety, zmarło.
Upamiętnienie.
Imię Unitów Drelowskich nosi Szkoła Podstawowa w Drelowie.

</doc>
<doc id="1621113" url="https://pl.wikipedia.org/wiki?curid=1621113" title="Przygody Sindbada Żeglarza">
Przygody Sindbada Żeglarza

Przygody Sindbada Żeglarza – utwór dla dzieci z pogranicza poezji i prozy autorstwa Bolesława Leśmiana z 1913 roku. 
Tytuł i treść nawiązuje do postaci Sindbada Żeglarza z arabskiej "Księgi tysiąca i jednej nocy", jednak nie jest to ani tłumaczenie, ani przeróbka opowieści arabskich, lecz oryginalny utwór literacki.
Książka doczekała się przekładu na j. angielski jako "The Adventures of Sindbad the Seafarer".
Treść.
Sindbad Żeglarz mieszka z wujem Tarabukiem – poetą, w Bagdadzie. Pewnego dnia, zachęcony przez Diabła Morskiego, postanawia wypłynąć w świat. W swojej podróży przeżywa wiele przygód.

</doc>
<doc id="1621120" url="https://pl.wikipedia.org/wiki?curid=1621120" title="Okręg wyborczy Hythe">
Okręg wyborczy Hythe

Okręg wyborczy Hythe powstał w 1366 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg obejmował miasto Hythe w hrabstwie Kent. Został zlikwidowany w 1950 r.

</doc>
<doc id="1621124" url="https://pl.wikipedia.org/wiki?curid=1621124" title="Mistrzostwa Europy w Biathlonie 2003">
Mistrzostwa Europy w Biathlonie 2003

Mistrzostwa Europy w Biathlonie 2003 odbyły się we włoskiej miejscowości Forni Avoltri, w dniach 26 lutego – 2 marca 2003 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.
Wyniki kobiet.
Bieg indywidualny – 15 km.
Polki nie startowały.

</doc>
<doc id="1621126" url="https://pl.wikipedia.org/wiki?curid=1621126" title="Dzierlatka iberyjska">
Dzierlatka iberyjska

Dzierlatka iberyjska ("Galerida theklae") – gatunek małego ptaka z rodziny skowronków (Alaudidae). Gniazduje w Hiszpanii, Portugalii, skrajnym południu Francji, Afryce Północnej i Wschodniej. Nie jest zagrożony.
Podgatunki.
Wyróżniono kilkanaście podgatunków "G. theklae":
Morfologia.
Długość ciała: 16–17 cm; rozpiętość skrzydeł: 28–32 cm.
Jest podobna do dzierlatki, ale jest smuklejsza, ma krótszy dziób, bardziej wachlarzowaty czubek. Samice są podobne do samców.
Status.
IUCN uznaje dzierlatkę iberyjską za gatunek najmniejszej troski (LC – "Least Concern") nieprzerwanie od 1988 roku. Liczebność populacji wstępnie szacuje się na 20–40 milionów dorosłych osobników. Trend liczebności populacji uznawany jest za spadkowy.

</doc>
<doc id="1621130" url="https://pl.wikipedia.org/wiki?curid=1621130" title="Arno van Zwam">
Arno van Zwam

Arno van Zwam (ur. 16 września 1969 w Beneden-Leeuwen) – holenderski piłkarz. Występował na pozycji bramkarza.
Kariera.
Van Zwam profesjonalną karierę rozpoczynał w drugoligowej Fortunie Sittard w sezonie 1992/1993. Przez pierwsze dwa sezony był tam rezerwowym i nie wystąpił w żadnym spotkaniu swojej drużyny. W ligowym meczu Fortuny zadebiutował 27 sierpnia 1994 w wygranym przez jego zespół 1-0 pojedynku z Heraclesem Almelo. Łącznie w sezonie 1994/1995 zagrał we wszystkich 34 meczach, a także zajął z klubem pierwsze miejsce w lidze i awansował do ekstraklasy. Pierwszy występ w Eredivisie zanotował 18 sierpnia 1995 w przegranym 1-3 pojedynku z PSV Eindhoven. W Fortunie van Zwam spędził łącznie osiem sezonów. W tym czasie rozegrał tam 200 ligowych spotkań.
W 2000 roku podpisał kontrakt z japońskim Júbilo Iwata. W 2001 roku wywalczył z klubem wicemistrzostwo Japonii. Rok później sięgnął z Júbilo po mistrzostwo Japonii. W 2003 roku ponownie został z klubem wicemistrzem Japonii. W tym samym roku powrócił do Holandii, gdzie podpisał kontrakt z NAC Bredą. Pierwszy ligowy występ zaliczył tam 8 listopada 2003 w przegranym przez jego zespół 1-2 pojedynku z AZ Alkmaar. W NAC był głównie rezerwowym i przez cztery sezony wystąpił w 30 ligowych meczach.
W 2007 roku zakończył karierę.

</doc>
<doc id="1621131" url="https://pl.wikipedia.org/wiki?curid=1621131" title="Nipton">
Nipton

Nipton (Kalifornia) – obszar niemunicypalny ("unincorporated town") w stanie Kalifornia, we wschodniej części hrabstwie San Bernardino. Liczba mieszkańców 30. Osada znajduje się na pustyni Mojave przy granicy z Nevadą, ok. 16 km (10 mil) w linii prostej na południe od Primm.
Nipton zostało założone w 1905 roku przy linii kolejowej, jako osada poszukiwaczy złota.

</doc>
<doc id="1621142" url="https://pl.wikipedia.org/wiki?curid=1621142" title="Jan Both">
Jan Both

Jan Dirksz Both (ur. ok. 1610/18 w Utrechcie, zm. 9 sierpnia 1652 tamże) – holenderski malarz italianista, brat Andriesa Botha.
Był uczniem Gerarda van Honthorsta i Abrahama Bloemaerta. W latach 1637–1641 przebywał z bratem Andriesem w Rzymie, gdzie współpracował z francuskim malarzem pejzażystą Claude'em Lorrain. Pod wpływem Pietera van Laera tworzył również scenki rodzajowe zwane bambocciatami. Po tragicznej śmierci brata w Wenecji artysta wrócił do Utrechtu i zajął się malowaniem wyłącznie włoskich pejzaży.
Jan Both znany jest głównie z włoskich krajobrazów przedstawiających górskie i leśne okolice Rzymu. W jego pracach dużą rolę odgrywało światło i przestrzeń. Postacie ludzkie miały zawsze charakter drugoplanowy, natomiast eksponowana była natura, którą malarz przedstawiał w naturalistyczny sposób.

</doc>
<doc id="1621143" url="https://pl.wikipedia.org/wiki?curid=1621143" title="Stephan Szpak-Fleet">
Stephan Szpak-Fleet

Stephan Szpak-Fleet (ur. 25 kwietnia 1979 roku w Warszawie) – polski aktor, reżyser, scenarzysta i producent filmowy mieszkający i pracujący w USA.
Stephan Szpak-Fleet jest synem Aliny Szpak i Roberta Fleeta. Jako dziecko zagrał główną rolę w trzech filmach fabularnych pełnometrażowych: "Bracia Pustkowia", "Legenda o grzywaczu" i "Przyjaciele Harry'ego".
Skończył Upland High School w 1996 i dostał się na studia. Na początku reżyserował kilka gier takich jak "Zoo Historia" i "Oszczędzony". Następnie wrócił do Polski, by zagrać w sztuce Gombrowicza "Uczta przy Countess Kotlubay's" przetłumaczonej na angielski przez profesora UCLA Michaela Hacketta. Po nauce w college'u pracował przez kilka lat jako dyrektor artystyczny Virgin Entertainment. W końcu samodzielnie zajął się multimedialnymi tłami do gier. W 2003 stworzył swój pierwszy czarno-biały film krótkometrażowy. Od 2004 roku uczy się w USC School of Cinematic Arts.
Na Sedona Film Festival (28 lutego do 5 marca 2007) zaprezentował swój film "My silent sadness". Wyprodukował filmy: "Ghost Whisperer: Inne II boczne", "Gracz"" ("Player").
Wybrana filmografia.
Aktor
Scenarzysta

</doc>
<doc id="1621148" url="https://pl.wikipedia.org/wiki?curid=1621148" title="Hans Berr">
Hans Berr

Hans Berr (ur. 20 maja 1890 w Brunszwiku, zm. 6 kwietnia 1917 w okolicach Noyelles) – as lotnictwa niemieckiego Luftstreitkräfte z 10 potwierdzonymi zwycięstwami w I wojnie światowej.
Wstąpił do armii w 1908 roku. Służbę rozpoczął w 4 Pułku Artylerii Pieszej (Magdeburski). W momencie wybuchu wojny służył jako podporucznik w 7 Pułku Artylerii Lekkiej. W czasie walk na froncie zachodnim 6 września został ranny. Został odznaczony Krzyżem Żelaznym II klasy i mianowany porucznikiem w końcu stycznia 1915 roku. Na własną prośbę został przeniesiony do lotnictwa i przez prawie cały rok 1915 latał jako obserwator. Po odbyciu szkolenia z pilotażu w Metz został przydzielony do KEK Avillers. W jednostce latał na samolotach Fokker E i w marcu 1916 roku odniósł dwa zwycięstwa powietrzne w czasie walk pod Verdun. Po utworzeniu 16 sierpnia 1916 roku eskadry myśliwskiej Jagdstaffel 5 na bazie KEK Avillers, Hans Berr został mianowany jej pierwszym dowódcą.
Swoje ostatnie 10 zwycięstwo odniósł 3 listopada 1916 roku. 4 grudnia został odznaczony najwyższym pruskim odznaczeniem wojskowym orderem Pour le Mérite.
Zginął 6 kwietnia 1917 roku w czasie walki z samolotami 57 Eskadry RAF. Jego samolot zderzył się z innym samolotem z Jagdstaffel 5.

</doc>
<doc id="1621149" url="https://pl.wikipedia.org/wiki?curid=1621149" title="Order Lwa Flamandzkiego">
Order Lwa Flamandzkiego

Order Lwa Flamandzkiego (nl: Orde van de Vlaamse Leeuw) – regionalna odmiana belgijskiego orderu Korony, nadawana od 1995 roku w imieniu króla Belgów przez regionalny rząd we Flandrii.
Historia i oznaka.
Odznaczenie zostało ustanowione 13 czerwca 1995 przez regionalny rząd flamandzki i jest nadawane przez prezesa rządu wyłącznie za cywilne zasługi dla Flandrii, zarówno Belgom jak cudzoziemcom. Wielkim Mistrzem jest każdorazowy szef rządu. Dewizą orderu jest pochodzące z XIV wieku (Bitwa pod Courtrai, 1302) zawołanie bojowe powstańców flamandzkich "Vlaenderen die Leu" ("Flandria i lew").
Order posiada pięć klas według znanego (nieco zmodyfikowanego) schematu Legii Honorowej, z tytułami:
Oznaką orderową jest zmodyfikowana gwiazda federalnego Orderu Korony, tzn. pięcioramienna, emaliowana na biało gwiazda z ramionami krzyża maltańskiego, z promieniami między nimi, z herbem Flandrii – Lwem Flamandzkim, czarnym w żółtym polu, w medalionie środkowym awersu (zamiast korony królewskiej w pierwowzorze), oraz z dewizą orderową w medalionie rewersu. Zawieszką oznaki jest wieniec laurowy.
We Flandrii istnieje od 1971 także stowarzyszenie patriotyczne, rodzaj zakonu rycerskiego o tej nazwie co order, "Orde van de Vlaamse Leeuw", zajmujące się działalnością społeczną i kulturalną, nadające honorowe odznaki w formie srebrnych plakietek z wyobrażeniem Lwa Flamandzkiego.

</doc>
<doc id="1621150" url="https://pl.wikipedia.org/wiki?curid=1621150" title="Atari Mega STE">
Atari Mega STE

Atari Mega STE profesjonalna wersja Atari STE, premiera tego komputera miała miejsce w roku 1991. Pomyślany jako wersja Atari do zastosowań biznesowych SOHO. Architektura oparta jest o linię ST/E, jest to komputer częściowo korzystający z nowych rozwiązań zastosowanych w modelu Atari TT. Pod względem technicznym kompatybilny z Atari STE. 
W stosunku do niskobudżetowej wersji standardowo wyposażony w zegar czasu rzeczywistego podtrzymywany bateryjnie, wewnętrzne złącze ACSI/DMA (identyczne z tym w Atari STacy), złącza kart rozszerzeń VME, obsługa stacji dysków 1.44 MB, zewnętrzną klawiaturę. 
Wraz z pojawieniem się modelu Mega STE zaprezentowano wersją 2 TOSu.

</doc>
<doc id="1621152" url="https://pl.wikipedia.org/wiki?curid=1621152" title="Elliot Mysz i Nietykalni">
Elliot Mysz i Nietykalni

Elliot Mysz i Nietykalni (ang. "The Untouchables of Elliot Mouse", 1997) – hiszpańsko-luksemburski serial animowany dawniej emitowany w Polsce na kanale RTL7. W 1998 roku powstał film Nietykalni kontra Al Kicione.
Fabuła.
Miastem Sera rządzi bezwzględny Al Kicione, którego gang opanował handel serem, skorumpował policję i wymiar sprawiedliwości. Do walki z gangsterami Biuro Spraw Mysich przydziela swoich najlepszych agentów: Eliota Mysz, Gordona i Wilsona. Z pomocą byłego gliny Jacka, bohaterowie stawiają czoła gangowi Ala. Ponieważ są nieprzekupni, odważni i mają po swej stronie prawo, szybko zyskują przydomek Nietykalnych. 

</doc>
<doc id="1621154" url="https://pl.wikipedia.org/wiki?curid=1621154" title="Andrzej Wyczawski">
Andrzej Wyczawski

Andrzej Wyczawski (ur. 26 października 1959 w Jarosławiu) – polski samorządowiec, administratywista, pracownik samorządowy, burmistrz Jarosławia w latach 2006–2014.
Życiorys.
Ukończył studia na Uniwersytecie Marii Curie-Skłodowskiej (filia w Rzeszowie), uzyskał tytuł magistra administracji.
W latach 1990–2002 radny I, II i III kadencji Rady Miasta Jarosławia i członek Zarządu Miasta, twórca Biura Promocji Miasta. W latach 2002–2006 radny powiatu jarosławskiego i członek zarządu powiatu jarosławskiego.
W Urzędzie Miasta Jarosławia w latach 1990–1997 Naczelnik Wydziału Spraw Obywatelskich, w latach 1997–1998 wiceburmistrz Miasta Jarosławia, w latach 2002–2006 naczelnik Wydziału Kultury Turystyki i Promocji Miasta. Zasiadał w radzie politycznej Stronnictwa Konserwatywno-Ludowego.
W 2006 z ramienia Prawa i Sprawiedliwości został wybrany na burmistrza miasta Jarosławia, pokonując Janusza Dąbrowskiego stosunkiem głosów: w I turze wyborów: 5683 do 2294, a w II turze wyborów: 7079 do 3588. W 2010 z ramienia Prawa i Sprawiedliwości został wybrany w pierwszej turze na drugą kadencję burmistrza miasta Jarosławia, uzyskując 7652 głosów (53,39%). W 2014 nie uzyskał reelekcji, przegrywając w II turze z Waldemarem Paluchem stosunkiem głosów 5520:5635. Nie zdobył także mandatu w sejmiku podkarpackim.
Otrzymał Krzyż Wolności i Solidarności (2012) i Złoty Krzyż Zasługi (2009).

</doc>
<doc id="1621163" url="https://pl.wikipedia.org/wiki?curid=1621163" title="Wesz ludzka">
Wesz ludzka

Wesz ludzka ("Pediculus humanus") – gatunek wszy należący do rodziny Pediculidae, pasożytujący na człowieku, powodujący wszawicę. Dawniej dzielony na dwa podgatunki:
Obecnie uznawane za jeden gatunek mieszczący się w zakresie zmienności gatunkowej, przy czym istnieje między nimi pewna odrębność. Różnice ekologiczne jednak nie odpowiadają różnicom genetycznym, co oznacza, że linie wszy odzieżowych powstawały z linii wszy głowowych wielokrotnie. W obrębie populacji wszy głowowej wyróżniono dwie linie ewolucyjne, których rozdzielenie szacuje się przy użyciu metody zwanej zegarem molekularnym na ok. 1,2-1,8 mln lat temu, a więc zapewne gdy wszy te były jeszcze pasożytem przodków człowieka współczesnego. Populacje wszy pozostają rozłączne genetycznie, mimo że od kilkudziesięciu tysięcy lat współwystępują razem, a obecnie jedna z nich ma zasięg ogólnoświatowy, podczas gdy druga ograniczony do Ameryki. Wesz ludzka jest spokrewniona z gatunkiem wszy pasożytującym na szympansie.
Wesz ludzka jest silnie spłaszczona grzbietowo-brzusznie, ma krótką głowę, czułki osadzone skośnie ku przodowi. Jej tułów jest ponad dwukrotnie dłuższy od głowy. Dorosła samica jest długości 2,4 – 4,7 mm, samiec jest mniejszy i mierzy 2 – 3 mm. Porusza się przy pomocy trzech par silnych odnóży zakończonych pojedynczym pazurem. Ma odwłok kształtu wydłużonego owalu składający się z ośmiu segmentów. Samica składa około 100 jaj zwanych gnidami, które są mocowane specjalną wydzieliną u nasady włosa lub ubrania. Rozwój osobniczy trwa kilkanaście dni.
Pasożytuje na skórze głowy i całego ciała. Wszy mogą przenosić wiele groźnych chorób zakaźnych takich jak: dur powrotny, tyfus plamisty, dżuma, gorączka okopowa. Ze względu na duże zagrożenie tymi chorobami w pierwszej połowie XX wieku, wszy były hodowane w celach laboratoryjnych; prekursorem takich badań był polski biolog Rudolf Weigl. Opracował on pierwszą na świecie szczepionkę przeciwko tyfusowi. Do jej produkcji wykorzystywano wszy hodowane na ludziach – byli to tzw. karmiciele wszy.
Badania ewolucyjne wszy ludzkiej i innych gatunków pasożytów (np. tasiemców) są wykorzystywane do rekonstrukcji historii ewolucyjnej człowieka. Przykładowo, wesz ludzka i wesz szympansia "Pediculus schaeffi" rozdzieliły się ok. 5,6 mln lat temu, co jest zbieżne z szacowanym czasem rozdzielenia się linii ewolucyjnych człowieka i szympansa. W obrębie linii wszy ludzkiej rozdzielenie linii głowowych na linię ogólnoświatową i obecnie spotykaną tylko w Ameryce (a prawdopodobnie występującą niegdyś w Azji) zbiega się z rozdzieleniem populacji "Homo erectus" na część afrykańską i eurazjatycką. Rozdzielenie linii głowowej i odzieżowej datowane pierwszy raz na 114-30 tys. lat temu temu może zbiegać się z migracją człowieka współczesnego z Afryki do zimniejszych regionów i z początkiem noszenia odzieży. Różnorodność genetyczna linii "Pediculus humanus" ze starego świata, jak sądzi David L. Reed została zawężona ok. 100 tysięcy lat temu, podobnie jak różnorodność jej gospodarza, tj. współczesnego "H. sapiens". Historia genetyczna wszy przebiega zgodnie z multiregionalnym modelem ewolucji ich linii, zgadzając się z teorią afrykańskiego pochodzenia człowieka współczesnego pod warunkiem przetrwania w Azji populacji potomków "Homo erectus" do czasu przybycia populacji człowieka współczesnego tak, aby możliwe były kontakty, podczas których pasożyty mogłyby przenieść się między tymi gatunkami. Sugeruje się również, że pojawienie się przed 3 mln lat innego gatunku wszy zasiedlającego włosy na klatce piersiowej i pachwinie wiąże się z utratą przez przodków człowieka futra.

</doc>
<doc id="1621167" url="https://pl.wikipedia.org/wiki?curid=1621167" title="Toy Story 3">
Toy Story 3

Toy Story 3 – amerykański film animowany w reżyserii Lee Unkricha, mający światową premierę 18 czerwca 2010. Trzecia część serii "Toy Story".
Produkcja została zrealizowana w cyfrowym 3D w studiu Pixar Animation Studios i Walt Disney Pictures. Film był nagrodzony dwiema Nagrodami Akademii Filmowej i był nominowany do tytułu najlepszego filmu 2010. W oryginalnej wersji dubbingu głosu bohaterom użyczyli m.in. Tom Hanks, Tim Allen i Joan Cusack.
"Toy Story 3" jest pierwszym filmem animowanym, który zarobił ponad 1 mld dolarów USD.
Opis fabuły.
Chudy wspomina dzieciństwo Andy’ego, który obecnie ma 17 lat i za parę dni wyjeżdża na studia. Większość zabawek oddał nowym właścicielom, a ze sobą planuje zabrać Chudego, pozostawiając resztę zabawek na strychu. Mama Andy’ego myli jednak zabawki ze śmieciami. Chudy rusza na ratunek przyjaciołom.
Andy, Szeryf Chudy, Buzz Astral i pozostałe zabawki trafiają do przedszkola „Słoneczko”, gdzie wita ich m.in. Miś Tuliś, ośmiornica Giętki oraz Ken, który zakochuje się w lalce Barbie. Przechodzą z Sali Motylkowej (przeznaczonej dla starszych dzieci) do Sali Gąsienicowej (dla dzieci młodszych). Chudy ucieka ze „Słoneczka” latawcem. Gdy jest na zewnątrz, zabiera go dziewczynka imieniem Bonnie. W jej domu poznaje jednorożca-pluszaka, Begonię, Triceratopsa Trixie (komputeromaniaczkę), szmacianą lalkę Dolly i jeża uważającego się za aktora Barona von Cicho.
Tymczasem w „Słoneczku” okazuje się, że Sala Gąsienicowa jest Salą Tortur Dla Zabawek, natomiast Salę Motylkową można porównać do SPA. W nocy Buzz Astral orientuje się, że Tuliś i jego gang rządzą zabawkami w przedszkolu. Gdy wraca Chudy, który od klowna Chicha dowiaduje się o prawdziwej naturze Tulisia, zaczyna organizować ucieczkę.
Produkcja.
Według warunków umowy ze studiem Pixar, wszystkie postaci filmowe stworzone przez Pixar były własnością Walt Disney Pictures. Ponadto Disney zachowywał prawa do kręcenia ewentualnych sequeli wszystkich filmów Pixara. W 2004, gdy sporne negocjacje między dwoma przedsiębiorstwami przeciągały się, ówczesny przewodniczący Disneya Michael Eisner zaproponował, aby w nowym studiu – "Circle 7 Animation" – rozpocząć produkcję nowego filmu.
W 2006 Disney nabył udziały w studiu Pixar, co uczyniło szefów Pixara odpowiedzialnymi za Disney Animation. Jakiś czas później studio "Circle 7 Animation" zostało zamknięte, a projekt filmu "Toy Story 3" został zawieszony. John Lasseter, Andrew Stanton, Pete Docter, i Lee Unkrich spotkali się w miejscu, gdzie powstała pierwsza część filmu. Postanowili nawiązać współpracę nad filmem, a scenariusz do niego powstał przez jeden weekend.
Wyróżnienia.
Oscary 2010
Złote Globy 2010
BAFTA 2010
Satelita 2010

</doc>
<doc id="1621168" url="https://pl.wikipedia.org/wiki?curid=1621168" title="Chlorek litu">
Chlorek litu

Chlorek litu – nieorganiczny związek chemiczny, sól litowa kwasu solnego. Jedna z najbardziej higroskopijnych substancji.
Otrzymywanie.
Chlorek litu otrzymywany jest poprzez reakcję węglanu litu lub wodorotlenku litu z kwasem chlorowodorowym, a następnie krystalizację, która powyżej 95 °C daje sól bezwodną:
Z gorącego roztworu po ochłodzeniu formują się kryształy monohydratu.
Chlorek litu może być także uzyskiwany z naturalnych solanek oraz poprzez spalanie metalicznego litu w gazowym chlorze.
Zastosowanie.
Chlorek litu wykorzystuje się do produkcji litu poprzez elektrolizę. W metalurgii stosuje się go, wraz z chlorkiem potasu (LiCl – 41 mol%, KCl – 59 mol%), jako mieszaninę eutektyczną. Oprócz tego znalazł zastosowanie w niskotemperaturowych bateriach "dry-cell", jako osuszacz w klimatyzacji, topnik w spawaniu i lutowaniu, desykant, sztucznych ogniach oraz w wodach mineralnych i napojach bezalkoholowych. W biologii molekularnej wykorzystywany do selektywnego wytrącania RNA z roztworów.
Wpływ na zdrowie.
Sole litu w dużych dawkach mają negatywny wpływ na ośrodkowy układ nerwowy. W małych dawkach mają działanie neuroochronne.

</doc>
<doc id="1621170" url="https://pl.wikipedia.org/wiki?curid=1621170" title="Plewy">
Plewy



</doc>
<doc id="1621172" url="https://pl.wikipedia.org/wiki?curid=1621172" title="The Lion Sleeps Tonight">
The Lion Sleeps Tonight

The Lion Sleeps Tonight – kompozycja pierwotnie zwana „Mbube” lub „Wimoweh”, stworzona została pod koniec lat trzydziestych XX wieku przez grupę muzyczną "The Evening Birds". W późniejszych latach rozpowszechniana przez innych artystów, m.in.: Jimmy’ego Dorseya czy Hanka Medressa (członka i założyciela zespołu The Tokens) w 1961. Utwór swe apogeum popularności zyskał dzięki wykorzystaniu go w animowanym filmie wytwórni Walta Disneya, pt. Król Lew z 1994 roku. W wersji angielskiej piosenkę fragmentarycznie wykonała postać Timona, której głosu użyczył Nathan Lane. Polski dubbing zawiera wersję śpiewaną przez Krzysztofa Tyńca. Przekładu piosenki dokonał Filip Łobodziński, tytułując ją Lew stary mocno śpi. Utwór jest dobrze znany publice dzięki wykonaniu południowoafrykańskiego kompozytora i wokalisty Lebo M, którego wykonanie wzbogaca ścieżki dźwiękowe filmu oraz musicalowej wersji broadwayowskiego "Króla Lwa". Wersję rozszerzoną kompozycji w Królu Lwie 3 w polskiej wersji językowej wykonuje Tomasz Steciuk.
Szwedzki muzyk Basshunter wykonał remiks utworu i zatytułował go jako „Jag älskar dig” („Till Dig”).

</doc>
<doc id="1621174" url="https://pl.wikipedia.org/wiki?curid=1621174" title="Plewinki">
Plewinki



</doc>
<doc id="1621178" url="https://pl.wikipedia.org/wiki?curid=1621178" title="Darida Żdanowicze">
Darida Żdanowicze



</doc>
<doc id="1621180" url="https://pl.wikipedia.org/wiki?curid=1621180" title="Kristal Chersoń">
Kristal Chersoń



</doc>
<doc id="1621181" url="https://pl.wikipedia.org/wiki?curid=1621181" title="Mila na godzinę">
Mila na godzinę

Mila na godzinę (mph, z ) – stosowana w krajach anglosaskich jednostka prędkości równa jednej mili międzynarodowej na godzinę.

</doc>
<doc id="1621188" url="https://pl.wikipedia.org/wiki?curid=1621188" title="Jan Marcinkiewicz (ur. 1948)">
Jan Marcinkiewicz (ur. 1948)

Jan Marcinkiewicz (ur. 8 maja 1948 w Opolu) – polski szachista, arcymistrz w grze korespondencyjnej.
Życiorys.
W 1966 ukończył I LO im. Asnyka w Kaliszu. Studiował historię na Uniwersytecie Wrocławskim. Zdobył wówczas tytuł kandydata na mistrza krajowego w grze bezpośredniej, grając w I-ligowym "Hetmanie" Wrocław. Tytuł arcymistrza w grze korespondencyjnej otrzymał na kongresie Międzynarodowej Federacji Szachowej Gry Korespondencyjnej w Dreźnie w 2006 r. za IV miejsce w 3/4 20. Korespondencyjnych Mistrzostw Świata 2001-2004 oraz podzielenie II-IV miejsca w turnieju kandydatów 24. Korespondencyjnych Mistrzostw Świata 2004-2007, co dało mu awans do Finału 23. Korespondencyjnych Mistrzostw Świata, w którym zajął VI miejsce.
W latach 1972–2009 (z przerwami) był nauczycielem historii i wos w swoim macierzystym I LO im. Asnyka w Kaliszu.

</doc>
<doc id="1621190" url="https://pl.wikipedia.org/wiki?curid=1621190" title="Pekan">
Pekan



</doc>
<doc id="1621197" url="https://pl.wikipedia.org/wiki?curid=1621197" title="Sounds Like a Melody">
Sounds Like a Melody

Sounds Like a Melody – singel synthpopowego zespołu Alphaville z albumu "Forever Young", wydany 14 maja 1984.

</doc>
<doc id="1621199" url="https://pl.wikipedia.org/wiki?curid=1621199" title="Gustav Jepsen">
Gustav Jepsen

Gustav Alfred Jepsen (ur. 1 października 1908, zm. 26 czerwca 1947) – zbrodniarz hitlerowski, członek załogi niemieckiego obozu koncentracyjnego Neuengamme i SS-Sturmmann.
Obywatel duński, urodził się w Haderslev. W trakcie II wojny światowej dobrowolnie zgłosił się do służby w Wehrmachcie, skąd w 1944 przeniesiony został do SS. Jepsena skierowano do kompleksu obozowego Neuengamme, gdzie pełnił funkcję "Blockführera" i zastępcy komendanta podobozu "Banterweg". Znany był ze swego sadyzmu, uczestniczył w masowych egzekucjach i stosował wobec więźniów okrutne tortury. Między innymi w środku zimy topił więźniów w stawie znajdującym się na terenie "Banterweg", a w grudniu 1944 zmusił transport Żydów węgierskich do stania nago na placu apelowym, co skutkowało śmiercią z wyziębienia wielu z nich. W początkach kwietnia 1945 Jepsen kierował ewakuacją obozu. Więźniowie w liczbie 390 mieli zostać przewiezieni pociągiem do obozu Bergen-Belsen. 7 kwietnia 1945 transport został zbombardowany koło Lüneburga przez amerykańskie samoloty. Zginęło wówczas około 200 więźniów. Pozostali zostali z rozkazu Jepsena rozstrzelani i w dniach 7-11 kwietnia 1945 pochowani w masowych grobach. 
Po zakończeniu wojny Jepsen zbiegł do Danii, gdzie jednak został aresztowany. W styczniu 1946 Wielka Brytania wystąpiła do władz duńskich o jego ekstradycje. Początkowo Duńczycy odmówili, chcąc najpierw oskarżyć Jepsena o przynależność do SS jako organizacji zbrodniczej. Jednak gdy na jaw wyszedł ogrom jego zbrodni, Jepsena ekstradowano do Niemiec, gdzie stanął przed brytyjskimi Trybunałami Wojskowymi. 16 stycznia 1946 Trybunał w Lüneburgu skazał go na dożywocie za zbrodnie popełnione podczas ewakuacji "Banterwegen". Natomiast 4 lutego 1947 Trybunał w Hamburgu wymierzył mu karę śmierci przez powieszenie za zbrodnie popełnione w trakcie służby w "Banterwegen". Wyrok wykonano w Minden pod koniec czerwca 1947. 

</doc>
<doc id="1621201" url="https://pl.wikipedia.org/wiki?curid=1621201" title="Rossijskij futbolnyj sojuz">
Rossijskij futbolnyj sojuz

Rossijskij futbolnyj sojuz (ros. Российский футбольный союз, RFS) – ogólnokrajowy związek sportowy działający na terenie Federacji Rosyjskiej, będący jedynym prawnym reprezentantem rosyjskiej piłki nożnej, zarówno mężczyzn, jak i kobiet, we wszystkich kategoriach wiekowych w kraju i za granicą. Siedziba związku mieści się w stolicy kraju Moskwie.
Historia.
Związek powstał w Imperium Rosyjskim w 1912, od tego też roku jest członkiem FIFA. Członkiem UEFA stał się w 1954. W latach 1917–1992 rosyjska piłka nożna była podporządkowana Związkowi Piłki Nożnej ZSRR (ros. Федерация Футбола СССР, "Fiedieracyja Futboła SSSR"). Po rozpadzie ZSRR Rosyjski Związek Piłki Nożnej, który został założony w 1992, został spadkobiercą byłego Związku Piłki Nożnej ZSRR. Prezesem od 3 lutego 2010 jest Siergiej Fursienko.
Związek jest organizatorem rozgrywek w Rosyjskiej Pierwszej Dywizji, Rosyjskiej Drugiej Dywizji, Pucharu Rosji, a także reprezentacji Rosji.
W wyniku zawieszenia Rosji we wszelkich imprezach sportowych rangi Mistrzostw Świata (afera dopingowa), reprezentanci rosyjscy wystąpili m.in. na MŚ w Piłce Nożnej Plażowej, Moskwa 2021 i MŚ w Futsalu, Litwa 2021 pod szyldem "RFU (Russian Football Union") i flagą z emblematem Rosyjskiego Komitetu Olimpijskiego. Zamiast rosyjskiego hymnu odgrywano około jednominutowy fragment I koncertu fortepianowego Piotra Czajkowskiego.

</doc>
<doc id="1621203" url="https://pl.wikipedia.org/wiki?curid=1621203" title="Andries Both">
Andries Both

Andries Both (ur. ok. 1612/13 w Utrechcie, zm. 23 marca 1642 w Wenecji) – holenderski malarz scen rodzajowych, brat Jana Botha.
Jego ojciec był malarzem szkła, Andries uczył się u malarza Abrahama Bloemaerta i w 1633 wyjechał do Rouen we Francji. W latach 1635–1641 przebywał w Rzymie, gdzie działał w środowisku malarzy pochodzenia niderlandzkiego i flamandzkiego tworzących grupę artystyczną Schildersbent. W 1638 dołączył do niego jego brat Jan, który pozostał w Rzymie 4 lata. W 1641 bracia udali się w podróż powrotną do Utrechtu i zatrzymali się w Wenecji, gdzie Andries utonął w kanale.
Artysta malował przede wszystkim scenki rodzajowe określane jako bambocciaty. Pod wpływem malarza Pietera van Laera przedstawiał życie niższych warstw społecznych, miejskiej biedoty i chłopów. Były to sceny pełne rubasznego humoru, często groteskowe i szokujące wykwintnych koneserów.

</doc>
<doc id="1621207" url="https://pl.wikipedia.org/wiki?curid=1621207" title="Justin Fashanu">
Justin Fashanu

Justin Fashanu, właśc. Justinus Soni Fashanu (ur. 19 lutego 1961 w Hackney Central w Londynie, zm. 2 maja 1998 w Shoreditch w Londynie) – angielski piłkarz. W latach 1978–1997 grał w licznych klubach piłkarskich, najdłużej w Norwich City i Notts County. Był synem Gujanki i Nigeryjczyka. Brat innego piłkarza, Johna Fashanu.
Pierwszy brytyjski piłkarz Premier League, który publicznie wyznał, że jest homoseksualistą.
Karierę piłkarską rozpoczął w roku 1978, zakończył w 1997 roku. W 1981 roku był pierwszym ciemnoskórym piłkarzem na Wyspach Brytyjskich, za którego klub (Nottingham Forest) zapłacił ponad milion funtów. Od 1990 roku jawnie dyskryminowany po swoim publicznym coming oucie.
W 1998 roku amerykański siedemnastolatek oskarżył go o napaść seksualną. Zarzut został oddalony, jednak załamany Fashanu popełnił samobójstwo. Przez długi czas pozostawał jedynym profesjonalnym piłkarzem, który publicznie ujawnił swój homoseksualizm.

</doc>
<doc id="1621211" url="https://pl.wikipedia.org/wiki?curid=1621211" title="Denar Bolesława Chrobrego">
Denar Bolesława Chrobrego



</doc>
<doc id="1621212" url="https://pl.wikipedia.org/wiki?curid=1621212" title="Nachtmahr">
Nachtmahr

Nachtmahr – projekt muzyczny Thomasa Helma i Marcusa Stocka. Dokładna data powstania nie jest znana. Thomas Helm mówi o połowie lat 90., a oficjalnie przyjmuje się, iż projekt został założony w 1995 roku, czyli w roku wydania pierwszego demo macierzystego zespołu muzyków – Empyrium. Ten sam duet tworzy od samego początku projekt Sun of the Sleepless.
Muzycznie Nachtmahr prezentuje aggrotech. W tekstach porusza tematykę mrocznej strony człowieka, wojny i destrukcji. Słowo "nachtmahr" pochodzi z języka starogermańskiego i oznacza nocną marę lub koszmar.

</doc>
<doc id="1621215" url="https://pl.wikipedia.org/wiki?curid=1621215" title="Zdobycie Rzymu przez Wandalów">
Zdobycie Rzymu przez Wandalów

Zdobycie Rzymu przez Wandalów (wł. "Sacco di Roma") – zajęcie miasta przez Wandalów w roku 455, w okresie wielkiej wędrówki ludów.
Geneza.
W marcu 455 roku cesarzem rzymskim został Petroniusz Maksymus, który wydał Eudokię (córkę zamordowanego cesarza Walentyniana III) za swojego syna, Palladiusza, co wzburzyło króla Wandalów Genzeryka, gdyż Eudokia była obiecana jego synowi Hunerykowi. Decyzja ta wywołała niezadowolenie ludności cesarstwa, a dla Genzeryka stała się pretekstem do wypowiedzenia wojny.
Przebieg.
Pod koniec maja Genzeryk zebrał znaczne siły i przeprawił się do Italii. Po wylądowaniu u ujścia Tybru przez nikogo niepokojeni Wandalowie ruszyli na Rzym, w którym doszło do wybuchu paniki. Uchodzącego z miasta Petroniusza pochwycił wrogi mu tłum, który obwiniając go o sprowokowanie barbarzyńskiego najazdu zmasakrował cesarza, wyrzucając jego szczątki do Tybru.
2 czerwca Wandalowie wkroczyli do Rzymu nie napotykając oporu, co było zaskakujące biorąc pod uwagę obronny mur Aureliana wzniesiony wokół miasta i niezbędną do obrony ilość broni. Po spotkaniu z papieżem Leonem I Genzeryk zgodził się na oszczędzenie miejscowej ludności i nieobrócenie budynków w ruiny. Podczas dwutygodniowego pobytu w mieście Wandalowie systematycznie i całkowicie ograbili stolicę upadającego cesarstwa. M.in. złupili pałac cesarski, z którego zabrali menorę (wywiezioną przez Rzymian z Jerozolimy po zdobyciu obleganego miasta), a także Świątynię Jowisza Kapitolińskiego. Uprowadzili też licznych jeńców, w tym kobiety z rodziny cesarskiej (Licynię Eudoksję, Eudokię i Placydię), jak również wykwalifikowanych metalurgów, inżynierów, budowniczych i urzędników, których Genzeryk zamierzał zatrudnić w swych afrykańskich posiadłościach. Zgromadzone łupy załadował na okręty, wywożąc do stolicy swego państwa – Kartaginy.
Skutki.
Ogołocony z bogactw przez Wandalów (stąd wandalizm) Rzym zaczął podupadać stając się wkrótce prowincjonalnym miastem, a życie w Italii zostało zdezorganizowane. W roku 476, czyli dwadzieścia jeden lat po zdobyciu i splądrowaniu Rzymu przez Wandalów, cesarstwo zachodniorzymskie przestało istnieć.

</doc>
<doc id="1621216" url="https://pl.wikipedia.org/wiki?curid=1621216" title="Herb kraju żylińskiego">
Herb kraju żylińskiego

Herb kraju żylińskiego to, obok flagi, jeden z symboli tego kraju.
Opis herbu.
Tarcza herbowa czwórdzielna w krzyż.
Uzasadnienie symboliki herbu.
Złoty krzyż jest symbolem stolicy kraju, Żyliny, od XIII wieku. Dla odróżnienia od miejskiego znaku dodano gałązki symbolizujące region Kysuc z jego największym miastem Czadcą. Srebrne drzewo i korona to herb dawnego węgierskiego komitatu Liptó (Liptów) pochodzący z 1680 roku. Motyw róż z trzeciego pola zaczerpnięty został z pochodzącego z 1709 roku herbu komitatu Turóc (Turiec). Niedźwiedź ponad falowanym pasem to symbol Orawy pochodzący z herbu komitatu Árva.

</doc>
<doc id="1621218" url="https://pl.wikipedia.org/wiki?curid=1621218" title="Cyngulum">
Cyngulum



</doc>
<doc id="1621220" url="https://pl.wikipedia.org/wiki?curid=1621220" title="Ina Menzel">
Ina Menzel

Ina Menzel (ur. 27 czerwca 1978) – niemiecka biathlonistka, dwukrotna mistrzyni Europy, trzykrotnie stawała na trzecim stopniu podium.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1621222" url="https://pl.wikipedia.org/wiki?curid=1621222" title="Dom prowincjalny">
Dom prowincjalny

Dom prowincjalny – siedziba prowincjała w zakonach i zgromadzeniach męskich lub przełożonej prowincjalnej w zakonach i zgromadzeniach zakonnych żeńskich Kościoła katolickiego. Dom prowincjalny często jest też domem formacyjnym dla członków zakonów lub instytutów, którzy odbywają w nim jeden z etapów tzw. formacji początkowej.

</doc>
<doc id="1621227" url="https://pl.wikipedia.org/wiki?curid=1621227" title="Bunt żołnierzy BDR w Bangladeszu">
Bunt żołnierzy BDR w Bangladeszu

Bunt żołnierzy BDR w Bangladeszu w 2009 r. – bunt żołnierzy BDR ("Bangladesh Rifles") rozpoczęty 25 lutego 2009. Bunt żołnierzy paramilitarnych oddziałów ochrony pogranicza był znakiem protestu przeciwko niskiemu żołdowi oraz złym warunkom sanitarnym.
Do walki przeciwko zbuntowanym żołnierzom wyruszyła armia narodowa Bangladeszu i miejscowa policja. Pierwsze walki miały miejsce w stolicy kraju – Dhace. Buntownicy wzięli około stu zakładników, w tym dowódcę BDR. Następnie pod naciskiem wojsk uwolnili dzieci i kobiety.
Premier Bangladeszu Hasina Wazeda, która rządziła przez niecałe dwa miesiące, po przekazaniu przez armię władzy, wezwała do zachowania spokoju. W ciągu jednego dnia rewolta rozszerzyła się na 12 miast m.in.: Feni, Teknaf, Satkania, Sylhet, Dijanpur i Naogon.
W celu ograniczenia skutków jego rozszerzenia wyłączono telefonię komórkową.
"Sieci telefonii komórkowej zostały zamknięte w Pilkhanie (kwatera główna wojsk ochrony pogranicza w Dhace) i na wszystkich obszarach poza Dhaką, na polecenie Komisji Regulacji Telekomunikacji" – oświadczył rzecznik jednego z operatorów.
26 lutego walki wybuchły w nowych miastach. Tego dnia armia bangladeska spaliła na ulicach Dhaki 10 czołgów. Buntownicy sprzeciwiali się dyskryminacji i domagali podwyżki żołdu oraz lepszych warunków odbywania służby. Zablokowali drogi, ukradli 2500 sztuk broni; wyciągali oficerów z ich biur i domów. Zabito co najmniej 57 dowódców, w tym najwyższego dowódcę oddziałów BDR. Rebelia szybko rozprzestrzeniła się po całym kraju, jednak została stłumiona po 33 godzinach.
27 lutego armia rządowa schwytała i aresztowała 200 najbardziej aktywnych buntowników.
"Aresztowaliśmy prawie 200 żołnierzy BDR, którzy zbiegli z koszar w cywilnych przebraniach. Otrzymaliśmy rozkaz zatrzymania buntowników" – powiedział po łapance rzecznik elitarnej jednostki sił bezpieczeństwa, Abdul Kalam Azad.
Buntownicy w cywilnych ubraniach zostali złapani podczas próby ucieczki z Pilkhana. Tego dnia rząd ogłosił trzydniową żałobę.
28 lutego ciała ponad 50 oficerów odkryto w grobie na terenie bazy wojskowej w stolicy Bangladeszu. Wielu torturowano, ciała ich pocięto na kawałki lub palono żywcem.
W sumie w buncie zginęły 74 osoby.
Pierwsze wyroki specjalnych trybunałów wojskowych za udział w buncie ogłoszono w kwietniu 2010 roku – skazano wtedy na kary więzienia 29 żołnierzy. 17 czerwca 2012, 611 żołnierzy, którzy podnieśli bunt, zostali skazani na kary od czterech miesięcy do siedmiu lat. 28 sierpnia 2012 skazano kolejnych 665 kolejnych żołnierzy na kary więzienia maksymalnie do lat siedmiu, a 113 dostało po 7 lat. Z kolei 5 listopada 2013, 350 żołnierzy skazano na wyroki do 14 lat więzienia, natomiast 152 wojskowych BDR otrzymało karę śmierci. Podczas rozpraw w trybunałach oskarżeni nie mieli prawa do adwokata i apelacji.

</doc>
<doc id="1621230" url="https://pl.wikipedia.org/wiki?curid=1621230" title="Spasmus nutans">
Spasmus nutans

Spasmus nutans – zespół zaburzeń ruchowych, występujący u niemowląt i małych dzieci. Pojawia się najczęściej między 6 a 12 miesiącem życia i zanika samoistnie do 3–4 roku życia. Charakteryzuje się następującą triadą objawów:
Niektóre badanie wskazują, że subkliniczny oczopląs może się nawet utrzymywać do 12 roku życia
Opisywane zaburzenia nie występują stale i mogą okresowo zanikać (np. w trakcie snu). Przyczyna występowania powyższych objawów nie jest znana, a samo zaburzenie nie wymaga leczenia.
Z uwagi, że podobne objawy mogą występować w wypadku nowotworów nerwów wzrokowych i podzwgórza konieczne jest wykonanie badań obrazowych ośrodkowego układu nerwowego w celu wykluczenia powyższych schorzeń.

</doc>
<doc id="1621239" url="https://pl.wikipedia.org/wiki?curid=1621239" title="Arthur Berry">
Arthur Berry

Arthur Berry (ur. 3 stycznia 1888 w Liverpoolu, zm. 15 marca 1953 tamże) – angielski piłkarz amator grający na pozycji bramkarza. Był złotym medalistą letnich igrzyskach olimpijskich w Londynie i letnich igrzyskach olimpijskich w Sztokholmie.

</doc>
<doc id="1621241" url="https://pl.wikipedia.org/wiki?curid=1621241" title="Marco Morgenstern">
Marco Morgenstern

Marco Morgenstern (ur. 6 sierpnia 1972 w Dohna) – niemiecki biathlonista, brązowy medalista mistrzostw świata wielokrotny medalista mistrzostw Europy.
Kariera.
Pierwszy sukces w karierze osiągnął w 1992 roku, kiedy na mistrzostwach świata juniorów w Canmore wraz z kolegami zwyciężył w sztafecie.
W Pucharze Świata zadebiutował 9 grudnia 1993 roku w Bad Gastein, zajmując 50. miejsce w biegu indywidualnym. Pierwsze punkty zdobył 16 grudnia 1993 roku w Pokljuce, gdzie w tej samej konkurencji był ósmy. Nigdy nie stanął na podium indywidualnych zawodów tego cyklu, jednak dwukrotnie zajmował czwarte miejsce: 9 marca 2000 roku w Lahti (bieg indywidualny) i 6 grudnia 2001 roku w Hochfilzen (sprint). Najlepsze wyniki osiągnął w sezonie 1999/2000, kiedy zajął 16. miejsce w klasyfikacji generalnej.
Podczas mistrzostw świata w Canmore w 1994 roku wspólnie ze Steffenem Hoosem, Jensem Steinigenem i Peterem Sendelem zdobył brązowy medal w biegu drużynowym. Był też między innymi piętnasty w biegu pościgowym i biegu masowym na mistrzostwach świata w Oslo/Lahti w 2000 roku. Wielokrotnie zdobywał medale mistrzostw Europy, w tym złote w sztafecie na ME w Windischgarsten (1997), ME w Mińsku (1998) i ME w Forni Avoltri (2003).

</doc>
<doc id="1621243" url="https://pl.wikipedia.org/wiki?curid=1621243" title="Janis Ian">
Janis Ian

Janis Ian, właśc. Janis Eddy Fink (ur. 7 kwietnia 1951 w Nowym Jorku) – amerykańska wokalistka, autorka tekstów, pisarka, laureatka nagrody Grammy. Największe sukcesy odnosiła w latach 60. i 70. XX wieku.
Życiorys.
Urodziła się w żydowskiej rodziny jako córka Victora i Pearl. Uczęszczała do East Orange High School i New York City High School of Music &amp; Art.
Eksperymentować z muzyka rozpoczęła już jako nastolatka. W wieku szesnastu lat nagrała piosenkę "Society's Child", opowiadającą o miłości białej dziewczyny i czarnego chłopaka, o nietolerancji oraz presji ich otoczenia. Temat braku akceptacji był często obecny w wielopłaszczyznowej twórczości Janis, w której artystka poruszała też kwestie wiary, miłości i walki z przeciwnościami losu. Bardzo aktualny i odważny – jak na owe czasy – utwór "Society's Child" stał się szybko wielkim hitem, zaś przed Janis otworzyły się drzwi do kariery.
Już jej pierwsza płyta, "Janis Ian", otrzymała nominację do specjalnej nagrody Grammy; następnie artystka była do Grammy nominowana jeszcze osiem razy. W wieku lat siedemnastu Janis przeprowadziła się do Los Angeles, gdzie szkoliła swoje muzyczne zdolności. Stworzyła tam też piosenki na swój kolejny album "Stars". W 1973 roku jej piosenka "Jesse" dotarła na szczyty licznych list przebojów.
Wykorzystując chwilę wielkiej popularności, Janis Ian podpisała kontrakt płytowy z Columbia Records, co dało jej dużą swobodę artystyczną. Nagrała wtedy album "Between the Lines", który przyniósł jej dwie nagrody Grammy. W tym czasie współpracowała z takimi artystami sceny muzycznej, jak Leonard Cohen, James Brown, Chick Corea, Mel Tormé i Giorgio Moroder.
Mimo sławy i znaczącego miejsca w biznesie muzycznym, Janis nigdy nie wyraża się dobrze o swojej ówczesnej kondycji: "Zamieniałam się w idiotkę, która potrafi rozmawiać tylko o muzyce i biznesie" – wyznała.
Zajęła się więc eksperymentalnie aktorstwem i baletem – twierdzi, że pomogło jej to zrozumieć istotę sztuki jako takiej. Odmieniona i wzbogacona, Janis zdecydowała się całkowicie odnowić rys swoich muzycznych dokonań. W 1986 roku zebrała w tym celu paru muzyków z Nashville i w rezultacie powstało ponad sześćdziesiąt utworów, będących owocami ich pracy. Innym skutkiem tej udanej współpracy była przeprowadzka Janis do Nashville. Według artystki, jest to pierwsze miejsce, w którym poczuła się jak w domu.
W roku 1992 Janis Ian wróciła na scenę muzyczną z płytą "Breaking Silence".
W latach sześćdziesiątych była partnerką Janis Joplin. Obecnie żyje w Nashville ze swoją życiową partnerką Patricią "Pat" Snyder, poznaną pod koniec lat 80.

</doc>
<doc id="1621245" url="https://pl.wikipedia.org/wiki?curid=1621245" title="Dom formacyjny">
Dom formacyjny

Dom formacyjny – klasztor lub konwent należący do danego zakonu lub zgromadzenia zakonnego Kościoła katolickiego, w którym prowadzona jest formacja zakonna.
Według ustawodawstwa kościelnego każdy dom zakonny jest domem formacyjnym. Szczególnymi domami formacyjnymi są domy formacji początkowej, np. dom postulatu, nowicjatu, junioratu czy seminarium duchownego należącego do danej prowincji zakonnej.

</doc>
<doc id="1621247" url="https://pl.wikipedia.org/wiki?curid=1621247" title="Mihran Krikor Kassabian">
Mihran Krikor Kassabian

Mihran Krikor Kassabian (ur. 25 sierpnia 1870 w Kayseri, zm. 14 lipca 1910 w Filadelfii) – armeńsko-amerykański lekarz radiolog. Studiował medycynę w Londynie, ukończył w 1898 Medico-Chirurgical College w Filadelfii. Od 1902 był dyrektorem pracowni rentgenowskiej w Philadelphia Hospital. Zmarł w 1910 roku z powodu choroby popromiennej.

</doc>
<doc id="1621251" url="https://pl.wikipedia.org/wiki?curid=1621251" title="Tron Attyli">
Tron Attyli

 
Tron Attyli (włoski: "Il Trono di Attila") – wykonany z marmuru tron, na którym według miejscowej tradycji miał zasiadać wódz Hunów, Attyla, nie ma na to jednak żadnych dowodów. 
Zabytek znajduje się na dziedzińcu ufundowanej w 639 r. katedry Santa Maria Assunta na wyspie Torcello w Wenecji. Według miejscowego przesądu każdy, kto usiądzie na tronie kiedyś powróci do Torcello.

</doc>
<doc id="1621258" url="https://pl.wikipedia.org/wiki?curid=1621258" title="Hikaru Hitachiin">
Hikaru Hitachiin



</doc>
<doc id="1621259" url="https://pl.wikipedia.org/wiki?curid=1621259" title="Chatka Żaka">
Chatka Żaka



</doc>
<doc id="1621260" url="https://pl.wikipedia.org/wiki?curid=1621260" title="Kaoru Hitachiin">
Kaoru Hitachiin



</doc>
<doc id="1621263" url="https://pl.wikipedia.org/wiki?curid=1621263" title="Jörn Wollschläger">
Jörn Wollschläger

Jörn Wollschläger (ur. 4 marca 1978 w Suhl) – niemiecki biathlonista, dwukrotny mistrz oraz srebrny medalista mistrzostw świata juniorów, czterokrotny mistrz Europy.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1621266" url="https://pl.wikipedia.org/wiki?curid=1621266" title="Rosyjska Druga Dywizja">
Rosyjska Druga Dywizja



</doc>
<doc id="1621268" url="https://pl.wikipedia.org/wiki?curid=1621268" title="Tom Villard">
Tom Villard

Thomas Louis Villard, znany jako Tom Villard (ur. 19 listopada 1953 w Waipahu na Hawajach, zm. 14 listopada 1994 w Los Angeles w stanie Kalifornia), był amerykańskim aktorem filmowym i teatralnym.
Urodził się na Hawajach, dorastał zaś w Nowym Jorku. Najbardziej dał się poznać jako Jay Bostwick w serialu telewizyjnym "We Got It Made". Zagrał również w znanych w Polsce filmach, jak "Wzgórze rozdartych serc", "Szalone lato". Występował w serialach "Słoneczny patrol", "Drużyna A", "Złotka", "Detektyw Hunter" i "".
Był otwartym gejem. Zmarł na zapalenie płuc i inne powikłania spowodowane AIDS.

</doc>
<doc id="1621270" url="https://pl.wikipedia.org/wiki?curid=1621270" title="Teatr NN">
Teatr NN



</doc>
<doc id="1621273" url="https://pl.wikipedia.org/wiki?curid=1621273" title="Wenka Asenowa">
Wenka Asenowa

Wenka Asenowa, bułg. Венка Асенова (ur. 17 października 1930 w Sofii, zm. 29 grudnia 1986 w Sofii) – bułgarska szachistka.
Kariera szachowa.
W latach 50., 60. i 70. XX wieku należała do ścisłej czołówki bułgarskich szachistek. Wielokrotnie uczestniczyła w finałach indywidualnych mistrzostw Bułgarii, dziewięciokrotnie (1953, 1956, 1960, 1961, 1962, 1963, 1965, 1966, 1969) zdobywając złote medale. Pomiędzy 1957 a 1978 siedmiokrotnie (z tym 4 razy na I szachownicy) reprezentowała Bułgarię na szachowych olimpiadach, dwukrotnie zdobywając brązowe medale, w latach 1966 (za indywidualny wynik na I szachownicy) oraz 1974 (wspólnie z drużyną).
Kilkukrotnie brała udział w turniejach strefowych, raz zdobywając awans do turnieju pretendentek (Subotica 1967), w którym podzieliła XIV-XV miejsce (wynik ten odpowiadał wówczas miejscu w pierwszej dwudziestce na świecie). Do innych jej sukcesów w turniejach międzynarodowych należały m.in. dz. II m. w Sofii (1967, za Zsuzsą Makai, wspólnie z Krystyną Radzikowską), I-II m. w Piotrkowie Trybunalskim (1969), dz. II m. w Wijk aan Zee (1970, za Naną Aleksandrią, wspólnie z Henrijetą Konarkowską-Sokolov, Margaretą Teodorescu i Stepanką Vokralovą) oraz dz. II m. w Piotrkowie Trybunalskim (1970, za Fenny Heemskerk).
Tytuł mistrzyni międzynarodowej otrzymała w 1965, natomiast w 1986 Międzynarodowa Federacja Szachowa przyznała jej honorowy tytuł arcymistrzyni, za wyniki osiągnięte w przeszłości.

</doc>
<doc id="1621274" url="https://pl.wikipedia.org/wiki?curid=1621274" title="Natalja Burdyga">
Natalja Burdyga

Natalja Leonidowna Burdyga (, , "Natalija Łeonidiwna Burdyha"; ur. 26 października 1983 w Osie) – rosyjska biathlonistka, czterokrotna złota medalistka mistrzostw Europy juniorów, w swoim dorobku ma również srebrny medal. Od sezonu 2010/2011 startuje w barwach Ukrainy.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1621278" url="https://pl.wikipedia.org/wiki?curid=1621278" title="ACK UMCS &quot;Chatka Żaka&quot;">
ACK UMCS &quot;Chatka Żaka&quot;



</doc>
<doc id="1621279" url="https://pl.wikipedia.org/wiki?curid=1621279" title="ACK UMCS">
ACK UMCS



</doc>
<doc id="1621284" url="https://pl.wikipedia.org/wiki?curid=1621284" title="Love Tracks">
Love Tracks

Love Tracks – szósty studyjny album amerykańskiej wokalistki Glorii Gaynor wydany w 1978 roku przez wytwórnie Polydor. Z tego albumu pochodzi legendarny singel "I Will Survive", który sprzedał się w nakładzie kilku milionów egzemplarzy. Album został również wydany na licencji przez radziecką wytwórnie płytową Melodia.
Lista utworów.
źródło:.

</doc>
<doc id="1621285" url="https://pl.wikipedia.org/wiki?curid=1621285" title="Randowtal">
Randowtal

Randowtal - gmina położona we wschodniej części Niemiec, w kraju związkowym Brandenburgia, w powiecie Uckermark, wchodzi w skład związku gmin Gramzow.
Gmina jest zaliczana do aglomeracji szczecińskiej. Przez gminę przebiega autostrada A11, łącząca Berlin z granicą polsko-niemiecką, na której przechodzi w autostradę A6, prowadzącą do Szczecina.
Historia.
Gmina powstała w 2001 z połączenia gmin Eickstedt, Schmölln (hist. ) i Ziemkendorf.
Najstarsza znana wzmianka o miejscowości Schmölln pochodzi z 1239, o Eickstedt z 1271, a o Ziemkendorf z 1288. Obszar w późnym średniowieczu stanowił część gryfickiego księstwa pomorskiego, po czym jako część Marchii Wkrzańskiej został włączony do Elektoratu Brandenburgii.
Demografia.
Wykres zmian populacji Randowtal w granicach z 2013 r. od 1875 r.:

</doc>
<doc id="1621288" url="https://pl.wikipedia.org/wiki?curid=1621288" title="Efva Attling">
Efva Attling

Efva Attling (ur. 18 lutego 1952 r. w Sztokholmie) – szwedzka projektantka biżuterii, była wokalistka.
W latach osiemdziesiątych występowała w zespole X Models. Ich największy przebój to "Two of Us" (pol. "Dwie z nas"). Następnie pracowała jako projektantka biżuterii w domach Levi i H&amp;M, a od połowy lat dziewięćdziesiątych zaczęła tworzyć na własny rachunek. Jej ozdoby noszą między innymi takie gwiazdy, jak Madonna, Jennifer Aniston czy Kylie Minogue.
Attling była mężatką (związek z poetą Niklasem Stromstedtem, mają dziecko). Od roku 1996 jest w prawnym związku ze szwedzką piosenkarką pop Evą Dahlgren.

</doc>
<doc id="1621291" url="https://pl.wikipedia.org/wiki?curid=1621291" title="Anhalt-Köthen (herb książęcy)">
Anhalt-Köthen (herb książęcy)

Anhalt-Köthen ("Anhalt-Koethen") – niemiecki herb książęcy zatwierdzony indygenatem w Rzeczypospolitej.
Opis herbu.
Tarcza dwudzielna w słup. W polu prawym, srebrnym, orzeł czerwony o orężu złotym. W polu lewym, złotym, pasy czarne, na których wianek ruciany zielony. Klejnot: Pięć piór strusich.
Najwcześniejsze wzmianki.
Jest to herb rodziny von Anhalt i jej bocznych gałęzi. Został zatwierdzony indygenatem w roku 1784 przez króla Stanisława Augusta dla księcia pszczyńskiego Fryderyka Erdmanna von Anhalt-Köthen.
Herbowni.
Anhalt-Köthen.

</doc>
<doc id="1621292" url="https://pl.wikipedia.org/wiki?curid=1621292" title="UDIR (CP/J)">
UDIR (CP/J)

UDIR – polecenie nierezydentne systemu CP/J, zlecające wyświetlenie katalogu plików. Nazwa polecenia jest skrótem od słów z języka angielskiego „User directory” – katalog użytkownika.
Dyrektywa ta może mieć następującą postać:
W porównaniu do dyrektywy rezydentnej DIR, zlecenie UDIR wyświetla katalog plików dla wszystkich lub dla konkretnego użytkownika, bez względu na to, który użytkownik jest aktualnie aktywny. W przypadku wywołania polecenia bez numeru użytkownika, zostanie wyświetlony katalog dla pierwszego użytkownika, następnie należy nacisną albo klawisz w celu zakończenia działania polecenia, albo dowolny inny klawisz w celu wyświetlenia katalogu dla kolejnego użytkownika (jeżeli występuje).

</doc>
<doc id="1621295" url="https://pl.wikipedia.org/wiki?curid=1621295" title="Angelika Szrubianiec">
Angelika Szrubianiec

Angelika Szrubianiec (ur. 3 stycznia 1984) – polska biathlonistka, srebrna medalistka mistrzostw Europy juniorów w 2004 roku w sztafecie.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1621296" url="https://pl.wikipedia.org/wiki?curid=1621296" title="Jolanta Pierzchała">
Jolanta Pierzchała

Jolanta Pierzchała obecnie Kościuk (ur. 13 stycznia 1979) - zawodniczka SPR Lublin, grająca na pozycji bramkarki. W klubie gra z numerem 20. 
Jest wychowanką AZS AWF Poznań. Kluby: MKS Montex Lublin, Bystrzyca Lublin, POL-SKONE Lublin, MKS Lublin. SUKCESY: Pucharu EHF 2000/2001, Ćwierćfinał Ligi Mistrzyń - 1999/2000, 2001/2002
Mistrzostwo Polski: 1999/2000, 2000/2001, 2001/2002, 2002/2003, 2004/2005, 2005/2006, 2006/2007, 2007/2008, 2008/2009, Wicemistrzostwo Polski 2003/2004, Puchar Polski 1999/2000, 2000/2001, 2001/2002, 2005/2006, 2006/2007. 

</doc>
<doc id="1621298" url="https://pl.wikipedia.org/wiki?curid=1621298" title="Abraham Isachar Dow Rabinowicz">
Abraham Isachar Dow Rabinowicz

Abraham Isachar Dow Rabinowicz (ur. 1843, zm. 5 września 1892 w Radomsku) – rabin, drugi cadyk chasydzkiej dynastii Radomsk.
Był synem Salomona Rabinowicza, założyciela dynastii. Po jego śmierci w 1866 roku został cadykiem w Radomsku. Był autorem wydanej pośmiertnie książki "Chesed le-Awraham" (hebr. "Łaska Abrahama"; 1893-1895).
Jest pochowany – wraz z rodziną – w ohelu na cmentarzu żydowskim w Radomsku. Jego następcą został syn Ezechiel Rabinowicz.

</doc>
<doc id="1621299" url="https://pl.wikipedia.org/wiki?curid=1621299" title="Thomas Kleine">
Thomas Kleine

Thomas Kleine (ur. 28 grudnia 1977 w Wermelskirchen) – niemiecki piłkarz występujący na pozycji obrońcy. Zawodnik klubu SpVgg Greuther Fürth.
Kariera.
Kleine jest wychowankiem klubu SV 09/35 Wermelskirchen, gdzie grał jako junioe. W 1998 roku trafił do rezerw Bayeru 04 Leverkusen. W 2001 roku został włączony do jego pierwszej drużyny grającej w Bundeslidze. W tych rozgrywkach zadebiutował 19 grudnia 2001 roku w przegranym 1:3 meczu z VfL Wolfsburg. W 2002 roku wywalczył z zespołem wicemistrzostwo Niemiec. Dotarł z nim także do finału Pucharu Niemiec, w którym Bayer uległ 2:4 ekipie FC Schalke 04. Z klubem Wystąpił także finale Ligi Mistrzów, gdzie Bayer został pokonany przez Real Madryt. Przez 5 lat w Bayerze Kleine rozegrał tam 10 ligowych spotkań.
W 2003 roku Kleine odszedł do SpVgg Greuther Fürth z 2. Bundesligi. Spędził tam 4 lata, w ciągu których zagrał tam w 131 ligowych meczach i strzelił 13 goli. Latem 2007 na zasadzie wolnego transferu trafił do pierwszoligowego Hannoveru 96. Pierwszy ligowy mecz zaliczył tam 11 sierpnia 2007 roku przeciwko Hamburgerowi SV (0:1). 14 grudnia 2007 roku przegranym 1:5 pojedynku z Energie Cottbus strzelił pierwszego gola w Bundeslidze. W Hannoverze występował przez pół roku.
W styczniu 2008 roku Kleine za 700 tysięcy euro został sprzedany do drugoligowej Borussii Mönchengladbach. W jej barwach zadebiutował 1 lutego 2008 roku w zremisowanym 1:1 ligowym spotkaniu z 1. FC Kaiserslautern. W 2009 roku awansował z zespołem do Bundesligi. W Borussii spędził jeszcze rok.
W 2010 roku Kleine ponownie został graczem drugoligowego SpVgg Greuther Fürth.

</doc>
<doc id="1621300" url="https://pl.wikipedia.org/wiki?curid=1621300" title="Amt Gramzow">
Amt Gramzow

Urząd Gramzow (niem. "Amt Gramzow") – niemiecki urząd leżący w kraju związkowym Brandenburgia, w powiecie Uckermark. Siedziba urzędu znajduje się w miejscowości Gramzow.
W skład urzędu wchodzi sześć gmin:

</doc>
<doc id="1621303" url="https://pl.wikipedia.org/wiki?curid=1621303" title="Uljana Dienisowa">
Uljana Dienisowa

Uljana Wiktorowna Dienisowa (rus. Ульяна Викторовна Денисова; ur. 11 stycznia 1983 w Murmańsku) – rosyjska biathlonistka, złota, srebrna i dwukrotnie brązowa medalistka mistrzostw świata juniorów, pięciokrotna medalistka mistrzostw Europy juniorów.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1621304" url="https://pl.wikipedia.org/wiki?curid=1621304" title="Dionizy Sidorski">
Dionizy Sidorski

Dionizy Sidorski (ur. 10 czerwca 1936 w Warszawie) – polski pisarz i reportażysta.
Życiorys.
Studiował na Wydziale Filozoficzno-Historycznym Uniwersytetu Wrocławskiego. W latach 1960–1963 był redaktorem miesięcznika „Odra” we Wrocławiu, na łamach którego wcześniej debiutował jako prozaik. W latach 1963–1967 był redaktorem dwutygodnika „Rada Robotnicza”, w późniejszym okresie był kierownikiem literackim Polskiego Radia we Wrocławiu. Od 1974 roku mieszkał w Białymstoku, gdzie pracował jako zastępca redaktora naczelnego, a później redaktor naczelny miesięcznika „Kontrasty”. W latach 1982–1984 był redaktorem tygodnika „Przegląd Tygodniowy”, 1994–2003 redaktorem naczelnym kwartalnika „Nowe Kontrasty”.
Od 1963 roku należał do PZPR.
Odznaczenia.
W czasach PRL był odznaczony m.in.: Złotym Krzyżem Zasługi, Medalem 30-lecia Polski Ludowej i odznaką Zasłużony Działacz Kultury.

</doc>
<doc id="1621305" url="https://pl.wikipedia.org/wiki?curid=1621305" title="Ezechiel Rabinowicz">
Ezechiel Rabinowicz

Ezechiel Rabinowicz (ur. 1864, zm. 10 listopada 1910 w Radomsku) – rabin, trzeci cadyk chasydzkiej dynastii Radomsk.
Był synem Abrahama Isachara Dow Rabinowicza i wnukiem Salomona Rabinowicza, założyciela dynastii. Po śmierci ojca w 1892 roku został cadykiem w Radomsku. Był autorem wydanej pośmiertnie w 1913 roku książki "Kneset Jecheskel" (hebr. "Zwołanie Ezechiela").
Jest pochowany – wraz z rodziną – w ohelu na cmentarzu żydowskim w Radomsku. Jego następcą został syn Salomon Henoch Rabinowicz.

</doc>
<doc id="1621308" url="https://pl.wikipedia.org/wiki?curid=1621308" title="Sabina Włodek">
Sabina Włodek

Sabina Agnieszka Włodek z domu Soja (ur. 14 grudnia 1973 w Mikołowie) – polska piłkarka ręczna, trenerka.
Życiorys.
Kariera klubowa.
Jest wychowanką klubu GZKS Sośnica Gliwice, z którym zdobyła brązowy medal mistrzostw Polski w 1994. Od 1995 była zawodniczką klubu Montex Lublin, zdobywając z tą drużyną ośmiokrotnie z rzędu mistrzostwo Polski (1996–2003). Po przekształceniach lubelskiego klubu występowała w kontynuujących jego tradycje zespołach Bystrzycy Lublin i SPR Lublin, zdobywając wicemistrzostwo Polski w 2004 (z Bystrzycą) i kolejne sześć tytułów mistrzowskich w latach 2005–2010 (z SPR). W 2005 była królową strzelców Ligi (184 bramki). W ostatnim sezonie w karierze sięgnęła po tytuł wicemistrzowski (2011).
W 2001 zdobyła z klubem Montex Lublin Puchar EHF, odnosząc z drużyną największy sukces w historii polskiej klubowej kobiecej piłki ręcznej na arenie międzynarodowej.
Kariera reprezentacyjna.
W reprezentacji Polski debiutowała 6 marca 1996 w towarzyskim spotkaniu z Ukrainą. Wystąpiła trzykrotnie w mistrzostwach świata (1997 – 8 m., 1999 – 11 m., 2005 – 19 m.) oraz dwukrotnie na mistrzostwach Europy (1996 – 11 m., 1998 – 5 m.). Ten ostatni turniej przyniósł jej także indywidualne wyróżnienia – została wybrana najlepszą lewoskrzydłową mistrzostw. Po raz ostatni w reprezentacji Polski wystąpiła 10 grudnia 2005 w meczu mistrzostw świata z Danią. Łącznie w latach 1996–2005 zagrała 102 razy w narodowej drużynie, zdobywając 320 bramek.
Działalność samorządowa i zawodowa.
W 2006 uzyskała mandat radnej rady miasta Lublin z ramienia Platformy Obywatelskiej. W 2010 nie ubiegała się o reelekcję. Pod koniec kariery sportowej została nauczycielką wychowania fizycznego w Gimnazjum nr 10 im. ks. Jana Twardowskiego w Lublinie. W sezonie 2011/2012 podjęła pracę jako drugi trener drużyny SPR Lublin, w październiku 2013 została pierwszym trenerem zespołu. Ze stanowiska odeszła 6 października 2016. W marcu 2017 wspólnie z Małgorzatą Gapską zaczęła prowadzić nowo powołaną kadrę B piłkarek ręcznych.
Wyróżnienia.
W 1999, 2005 i 2009 wygrywała plebiscyt „Kuriera Lubelskiego” na najlepszego sportowca Lubelszczyzny. W 2017 otrzymała wyróżnienie w konkursie „Trenerka Roku” organizowanym przez Komisję Sportu Kobiet Polskiego Komitetu Olimpijskiego.

</doc>
<doc id="1621311" url="https://pl.wikipedia.org/wiki?curid=1621311" title="Dick Sargent">
Dick Sargent

Dick Sargent, właśc. Richard Stanford Cox (ur. 19 kwietnia 1930 r., zm. 8 lipca 1994 r.) – amerykański aktor, znany także jako Richard Sargent. Pośmiertny zdobywca dwóch nagród TV Land Award za występ w sitcomie "Ożeniłem się z czarownicą" ("Bewitched").
Był gejem. Przez lata ukrywał swoją orientację seksualną, pozostając w relacji ze swoją przyjaciółką, aktorką Fannie Flagg będącą lesbijką. W rzeczywistości żył ze swoim partnerem, Albertem Williamsem, aż do momentu śmierci - latem 1994 roku, w wieku sześćdziesięciu czterech lat, zmarł na raka gruczołu krokowego.

</doc>
<doc id="1621314" url="https://pl.wikipedia.org/wiki?curid=1621314" title="Koza (statek)">
Koza (statek)

Koza – statek wodny na 8-10 łasztów (16-20 ton) zboża, który obsługuje 4-6 orylów.
Większym od kozy statkiem do tych samych celów była komięga mieszcząca do 30-35 łasztów i obsługiwana przez ok. 8-12 ludzi.

</doc>
<doc id="1621315" url="https://pl.wikipedia.org/wiki?curid=1621315" title="Stanisław Grzywnowicz">
Stanisław Grzywnowicz

Stanisław Grzywnowicz (ur. 1894 w Budzyniu koło Miechowa, zm. 4 lutego 1966 w Krakowie), nauczyciel polski, organizator tajnego nauczania w rodzinnym Budzyniu w latach okupacji hitlerowskiej.
Pochodził z wielodzietnej rodziny chłopskiej, był dwunastym (czwartym, najmłodszym synem) z czternaściorga dzieci Marcina (1854-1921) i Elżbiety z Sewerynów (1856-1914). Rodzina należała do najzamożniejszych we wsi, Grzywnowiczowie dbali o edukację dzieci (wszystkie, które dożyły wieku dojrzałego, nabyły umiejętność czytania i pisania), a dwóch najmłodszych synów zamierzali wykształcić na księży, co ostatecznie nie nastąpiło. 
Stanisław Grzywnowicz uczęszczał początkowo do prowadzonej w języku rosyjskim szkoły powszechnej w Wierzchowisku, gdzie był wzorowym, wyróżniającym się uczniem. W 1908 wysłany został na dalszą naukę do Zakładu Księży Salezjanów w Oświęcimiu. Uzyskał tam maturę i odbył nowicjat, po czym wstąpił do Diecezjalnego Seminarium Duchownego we Lwowie. W ramach nauki seminaryjnej kształcił się w Salezjańskiej Szkole Organistowskiej w Przemyślu (1916) i na Wydziale Teologicznym Uniwersytetu Lwowskiego (1918). Studiował ponadto na tym uniwersytecie filologię klasyczną. Na pewien czas przerwał naukę i ochotniczo uczestniczył w walkach z Rosjanami. U schyłku nauki przygotowującej do kapłaństwa Grzywnowicz nabrał wątpliwości co do słuszności wyboru drogi życiowej i ostatecznie święceń nie przyjął, na co nie bez wpływu pozostały śmierć ojca (29 listopada 1921) oraz arcybiskupa Józefa Bilczewskiego (20 marca 1923), z którym kleryk czuł się blisko związany. 
Po wystąpieniu z seminarium Grzywnowicz opuścił Lwów i przeniósł się do Wilna, gdzie uzyskał dyplom magistra filologii klasycznej. Wkrótce podjął pracę jako nauczyciel gimnazjalny w Święcianach, potem w Grodnie. W połowie lat 20. zawarł związek małżeński z Felicją Nałęcz-Dylkiewiczówną, pochodzącą z zubożałej litewskiej rodziny hrabiowskiej. Po kilkuletniej pracy w Grodnie przeniósł się do Rybnika i w miejscowym Gimnazjum i Liceum uczył łaciny, greki oraz historii. W szkole rybnickiej miał okazję pracować wspólnie z mężem młodszej siostry żony, Innocentym Liburą.
We wrześniu 1939 opuścił Rybnik wraz z dwoma siostrzeńcami, z zamiarem dołączenia do polskich wojsk, a potem do partyzantki. Nie udało mu się zrealizować tego planu i powrócił na krótko do Rybnika, by zabrać rzeczy niezbędne najbliższej rodzinie, która znalazła schronienie w Swojczanach na ziemi machowskiej. W Rybniku został aresztowany przez hitlerowców. Wysłany do obozu koncentracyjnego Dachau, spędził tam półtora roku, w tym dwie kolejne zimy. Będącego w stanie skrajnego wyczerpania uratowała interwencja żony, która odnalazła w Berlinie wysoko ustosunkowanego dawnego ucznia Grzywnowicza. Pozwoliło to na uzyskanie zwolnienia z obozu.
Grzywnowicz, po okresie rekonwalescencji, przystąpił w rodzinnym Budzyniu do organizowania tajnego nauczania. Prowadził je w dwóch grupach na poziomie klas V-VII szkoły powszechnej oraz czterech pierwszych klas gimnazjalnych, zgodnie z przedwojennymi programami nauczania. Sam zdobywał dla uczniów podręczniki i lektury, a do lekcji udostępnił swoje mieszkanie. Mimo humanistycznych zainteresowań, prowadził zajęcia z wszystkich przedmiotów: religii, polskiego, łaciny, niemieckiego, historii, przyrody, matematyki, chemii, fizyki; do tych ostatnich lekcji musiał się szczególnie przygotowywać i dokształcać. Obdarzony zdolnościami językowymi, pozaprogramowo prowadził zajęcia z angielskiego, francuskiego i greki. Ryzyko tajnego nauczania podnosiła dodatkowo działalność żony Grzywnowicza, która pod pseudonimem Litwinka uczestniczyła w konspiracji akowskiej, m.in. organizując schronienie dla śląskich uciekinierów przed wcieleniami do Wehrmachtu.
Z lekcji w latach okupacji u Stanisława Grzywnowicza korzystało ponad 20 uczniów. Większość z nich po wojnie pokończyła wyższe studia, część podjęła pracę naukową, dwóch uczniów zostało księżmi. Kilkoro uczniów było spokrewnionych bądź spowinowaconych z Grzywnowiczem, np. siostrzeniec żony Zbigniew Libura (syn Innocentego) czy siostrzenica samego nauczyciela Felicja Mikuła (potem po mężu Pluta). Z uczniów Grzywnowicza warto wymienić Edwarda Szwagrzyka, docenta doktora habilitowanego neurochirurgii; Zofię Grzywnowicz-Gazdę, bratanicę Stanisława Grzywnowicza, doktora inżyniera nauk rolniczych, pracownika naukowego Wydziału Rolniczego Akademii Rolniczej w Krakowie; Zbigniewa Żaka, profesora biochemii na Uniwersytecie Jagiellońskim; ks. Piotra Stanisława Kycia, rektora seminarium franciszkanów, doktora nauk biologicznych, wykładowcę Katolickiego Uniwersytetu Lubelskiego; Jana Pielkę, profesora ochrony roślin na Akademii Rolniczej w Krakowie.
Po wojnie Grzywnowicz powrócił do oficjalnej pracy w zawodzie nauczyciela. Początkowo uczył w gimnazjum w Mysłowicach. W obawie przed aresztowaniem żony, której związkami z Armią Krajową interesował się miejscowy Urząd Bezpieczeństwa, Grzywnowicz przeniósł się do Szczyrzyca koło Limanowej i podjął współpracę z miejscowymi cystersami. Został nauczycielem gimnazjum prowadzonego przez cystersów (uczył historii, łaciny i nowożytnych języków obcych), a po pewnym czasie – dyrektorem tej szkoły. Po likwidacji szkoły w 1955 pracował w bibliotece i muzeum klasztoru cystersów, a w miesiącach wakacyjnych współpracował z biblioteką i muzeum miejskim w odległym Wolinie, poszukując śladów Słowian i Polaków na ziemi pomorskiej. Pracując w instytucjach kultury i nauki pogłębiał także własną wiedzę z historii chrześcijaństwa, zawartości Biblii, religioznawstwa.
U schyłku lat 50. Grzywnowicz z żoną zamieszkał ponownie w Rybniku. Żona zapadła niebawem na chorobę nowotworową, a rodzina żony uzyskała zgodę lekarzy na umieszczenie Grzywnowicza w zamkniętym zakładzie psychiatrycznym. Prawdopodobnie jako pretekst wykorzystano zwyczaj pouczania obcych ludzi na ulicy o szkodliwości palenia tytoniu (w czasie takich pogadanek nauczyciel potrafił wygrażać rozmówcy laską). Grzywnowiczowi nie pozwolono pojechać na pogrzeb żony, poddano także terapii elektrowstrząsami. Po interwencji Innocentego Libury oraz sióstr Stanisława Grzywnowicza uzyskano jego zwolnienie z zakładu, wraz z potwierdzeniem, iż poprzednia decyzja o konieczności leczenia w zamkniętej placówce była błędna.
Ostatnie lata życia Grzywnowicz spędził u siostrzenicy Felicji Pluty w Krakowie. Kończył tam prace nad swoim wieloletnim dziełem, kalendarzem imion polskich, który udało mu się wydać własnym nakładem w formie skryptu. Będąc nadal osobą głęboko religijną, jako wdowiec rozważał powrót do planów młodzieńczych i przyjęcie święceń kapłańskich, ale ostatecznie po rozmowach w kieleckiej kurii biskupiej wycofał się z tego zamiaru. Prowadził natomiast korespondencję, a w zasadzie indagował listownie, rzadko otrzymując odpowiedzi, najwyższe władze kościelne, postulując wprowadzenie do liturgii języków narodowych i podjęcie ekumenicznego dialogu z innymi religiami. Pisał o tym m.in. do prymasa Stefana Wyszyńskiego i do Stolicy Apostolskiej. Z kolei w sprawie obrony języka polskiego przed obcymi naleciałościami, a także wzmożenia dbałości o poprawność językową, próbował wzbudzić zainteresowanie władz państwowych, w tym premiera Cyrankiewicza.
Na kilka miesięcy przed śmiercią tracił pamięć. Zmarł po chorobie miażdżycowej 4 lutego 1966, pochowany został na Cmentarzu Rakowickim w Krakowie. Z małżeństwa z Felicją Nałęcz-Dylkiewiczówną dzieci nie miał.
W kościele w Porębie Górnej, parafii urodzenia Grzywnowicza, odsłonięto tablicę pamiątkową na jego cześć.

</doc>
<doc id="1621316" url="https://pl.wikipedia.org/wiki?curid=1621316" title="Gurugita">
Gurugita

Gurugita (dewanagari गुरु गीता, trl. gurugītā, "Pieśń do guru") – hymn hinduistyczny, stanowiący część Sanatkumarasanhity w drugiej sekcji Skandapurany. Zawiera 352 strof w sanskrycie, obejmujących dialog Maheśwary i Parwati.
Treść objaśnia zasadę guru, jako stan najwyższego bóstwa
i formę łaski, z czego wynika iż guru nie musi koniecznie manifestować się uczniowi w ludzkiej postaci.
Siddhajoga.
Jest jedną z podstawowych praktyk religijnych w siddhajodze.
W aśramach tej tradycji hymn "Gurugita" śpiewany jest codziennie o wschodzie Słońca.

</doc>
<doc id="1621318" url="https://pl.wikipedia.org/wiki?curid=1621318" title="Eugenia Siemaszkiewicz">
Eugenia Siemaszkiewicz

Eugenia Siemaszkiewicz (ur. 1 sierpnia 1932 w Zwierzyńcu nad Wieprzem, zm. 19 października 2014 we Wrocławiu) – polska pisarka oraz tłumaczka poezji rosyjskiej i radzieckiej. Była absolwentką filologii rosyjskiej na Uniwersytecie Warszawskim, studiowała także na Uniwersytecie Wrocławskim.

</doc>
<doc id="1621319" url="https://pl.wikipedia.org/wiki?curid=1621319" title="PRINT (CP/J)">
PRINT (CP/J)

PRINT – polecenie nierezydentne systemu CP/J, zlecające drukowanie pliku za pośrednictwem sieci JUNET, na drukarce sieciowej.
Dyrektywa ta ma następującą postać:
Kolejne zlecenia drukowania są ustawiane w specjalnej kolejce o maksymalnej wielkości 16 zadań drukowania. Kolejne zlecenia (ponad 16) są odrzucane. Należy odczekać do zakończenia drukowania dokumentu i zwolnieniu miejsca w kolejce. Drukowanie na drukarce lokalnej (podpiętej bezpośrednio do danego komputera), zleca się dyrektywami TYPE lub PIP.
Komunikaty zlecenia PRINT:

</doc>
<doc id="1621322" url="https://pl.wikipedia.org/wiki?curid=1621322" title="Aghoreśa">
Aghoreśa

Aghoreśa – jedno z imion Sadaśiwy w śiwaizmie kaszmirskim, "pan nieczystej kreacji" władający siłą mai.

</doc>
<doc id="1621324" url="https://pl.wikipedia.org/wiki?curid=1621324" title="Linia kolejowa nr 354">
Linia kolejowa nr 354

Linia kolejowa nr 354 Poznań PoD – Piła Główna – linia kolejowa w województwie wielkopolskim na obszarze Oddziału Regionalnego PKP PLK w Poznaniu.
Historia.
15 maja 1879 roku ukończono budowę linii, która powstała jako połączenie Pruskiej Kolei Wschodniej z Poznaniem. Według pierwotnych planów linia miała zostać wybudowana przez Towarzystwo Kolei Poznańsko – Kluczborskiej, jednak koszty budowy zostały pokryte z budżetu państwa. Była to pierwsza linia na terenie Wielkopolski, która została sfinansowana w ten sposób po nacjonalizacji prywatnych przedsiębiorstw kolejowych.
Ze względu na postanowienia traktatu wersalskiego odcinek na południe od stacji Piła Kalina przeszedł we władanie Polski. W 1922 roku rozebrano drugi tor oraz graniczny fragment torów między przystankiem osobowym Piła Kalina a stacją Dziembówko. Odcinek został odtworzony po II wojnie światowej, gdy Piła przeszła pod administrację polską.
Po II wojnie światowej, na podstawie postanowień tzw. deklaracji Poczdamskiej cała linia znalazła się na terenach odzyskanych przez Polskę. Drugi tor został częściowo odbudowany w latach 70. na odcinkach Poznań-Oborniki oraz Piła-Dziembówko. Od roku 1990 cała linia jest zelektryfikowana.
W październiku 2011 PKP Polskie Linie Kolejowe rozpisały przetarg na wykonanie studium wykonalności modernizacji linii. W styczniu 2017 roku PKP PLK wybrały wykonawcę modernizacji, którym zostało konsorcjum PORR. 12 czerwca 2019 podpisano umowę na opracowanie studium wykonalności budowy 2 toru na odcinku Oborniki Wielkopolskie Miasto – Oborniki Wielkopolskie, na długości 2 kilometrów, wraz z dobudową 2 przeprawy na rzece Warcie.
Czas jazdy.
Deklarowany czas przejazdu na tym odcinku o dystansie 95 km przedstawia się następująco (według rozkładu jazdy 2021/2022):
Pociąg REGIO nr 78445 "Gwda" relacji Poznania Główny - Kołobrzeg (95 km).
Pociąg IC "Zefir" nr 38106 relacji Kraków Główny - Kołobrzeg (odc. Pn-Pa 95 km).

</doc>
<doc id="1621339" url="https://pl.wikipedia.org/wiki?curid=1621339" title="Wizerunek">
Wizerunek

Wizerunek – podobizna osoby utrwalona w postaci obrazu, rysunku, fotografii bądź sposób percepcji danej osoby (np. polityka przez jego elektorat) lub rzeczy.
Sąd Najwyższy stwierdził, iż aby wizerunek był objęty ochroną prawa cywilnego, musi być wykonany tak aby dawał możliwość identyfikacji osoby przedstawionej, bez względu na sposób ujęcia (z przodu, z boku, etc.). Rozpoznawalność musi mieć natomiast charakter powszechny (nie ogranicza się do wąskiego kręgu osób)&lt;ref name="wizerunek - wyrok SN z 27.02.2003 r. sygn. akt IVCKN 181/00"&gt;&lt;/ref&gt;. 
Określenie "wizerunek" może też odnosić się do produktu oraz przedsiębiorstwa, które go wytworzyło – taki wizerunek buduje się w odniesieniu do grupy odbiorców: nieco inne elementy pojawiają się np. w wizerunku adresowanym do inwestorów i akcjonariuszy, a inne w wizerunku przeznaczonym dla klientów firmy, będących nabywcami produktów danej marki.

</doc>
<doc id="1621345" url="https://pl.wikipedia.org/wiki?curid=1621345" title="Plymouth Fury">
Plymouth Fury

Plymouth Fury – samochód osobowy klasy pełnowymiarowej produkowany pod amerykańską marką Plymouth w latach 1959–1978.
Początek nazwy.
Pod koniec lat 50. XX wieku model Fury poszerzył ówczesną ofertę marki Plymouth jako topowy, najdroższy pojazd w ofercie. Podobnie do pokrewnych, niżej pozycjonowanych konstrukcji jak np. Belvedere, samochód wyróżniał się awangardową stylistyką z dwukolorowym malowaniem nadwozia. 
Nazwa modelu Plymouth Fury pojawiła się po raz pierwszy w gamie tej marki na 1956 rok, wprowadzonej 21 października 1955 roku, lecz przez pierwszy trzy lata Fury był uważany za podserię modelu Plymouth Belvedere, o bardziej sportowym i ekskluzywnym charakterze. Dostępny był tylko jako sześciomiejscowe dwudrzwiowe hardtop coupé, a napędzany był najmocniejszym silnikiem Plymoutha: V8 Fury o pojemności 303 cali sześciennych i mocy 240 KM. Jego ekskluzywny charakter podkreślały ozdoby z aluminium anodowanego na złoto. Cena bazowa wynosiła 2866 dolarów, a powstało ich w pierwszym roku 4485.
Na 1957 rok wprowadzono nową generację samochodów Plymouth, realizującą program stylistyczny Forward Look, w tym także nowy model Fury. W zawieszeniu pojawiły się drążki skrętne, a w stylistyce cztery reflektory (w pierwszym roku wewnętrzne reflektory spełniały w istocie tylko rolę świateł parkingowych i kierunkowskazów). Fury miał standardowo silnik o pojemności 301 cali sześciennych i mocy 235 KM, lecz opcjonalnie był dostępny silnik V8 Dual Fury o pojemności 318 cali sześciennych i mocy 290 KM. Styl nadwozia i ozdób pozostał podobny. Wyprodukowano ich 7438.
W kolejnym roku 1958 Fury został jedynie nieco przestylizowany. Silnik Dual Fury o pojemności 318 cali sześciennych stał się podstawowy, natomiast opcjonalnie wprowadzono silniki V8 Golden Commando o pojemności 350 cali sześciennych i mocy 305 lub 315 KM, dostępne tym razem także dla innych modeli marki. Cena bazowa wynosiła 3067 dolarów, a wyprodukowano ich 5303.
Pierwsza generacja.
Po raz pierwszy Plymouth Fury został wyodrębniony jako osobny model w gamie Plymoutha na 1959 rok, zaprezentowanej w październiku poprzedniego roku, bazującej na przestylizowanych modelach z poprzedniego roku. Zastąpił on model Belvedere w roli najdroższego modelu osobowego marki i był dostępny jako dwudrzwiowy Sport Coupe hardtop, czterodrzwiowy sedan i czterodrzwiowy Sport Sedan Hardtop. Osobno wydzielono dawne modele o charakterze bardziej sportowym jako Sport Fury, dostępne jako dwudrzwiowy Sport Coupe hardtop i dwudrzwiowy kabriolet. Ponadto, linii Fury odpowiadał nieco droższy model kombi Sport Suburban, formalnie zaliczony do linii kombi Plymouth Suburban.
Pas przedni zdobiła duża, chromowana atrapa chłodnicy biegnąca przez całą szerokość nadwozia, a także wysoko osadzone podwójne reflektory. Tylną część nadwozia wieńczyły z kolei ostro zarysowane, strzeliste nadkola.
W 1959 roku podstawowy silnik V8 Fury V-800 o pojemności 318 cali sześciennych rozwijał moc 230 KM lub 260 KM, natomiast opcjonalnie był dostępny silnik V8 Golden Commando 395 o pojemności zwiększonej do 361 cali sześciennych i mocy 305 KM. Ceny bazowe wynosiły od 2691 dolarów za sedan do 3125 dolarów za kabriolet Super Fury. Powstało w pierwszym roku 82 030 samochodów Fury i 6052 Super Fury.
Druga generacja.
Plymouth Fury drugiej generacji został zaprezentowany po raz pierwszy w 1960 roku.
Po niespełna roku produkcji, Plymouth zdecydował się ponownie zmodernizować model Fury prezentując jego drugą generację. Samochód przeszedł obszerne zmiany w bryle nadwozia.
Z przodu producent zamontował znacznie niżej, niż w przypadku poprzednika, osadzone podwójne reflektory. Atrapa chłodnicy stała się mniejsza, z kolei tylne nadkola zyskały tym razem wyżej zadarte krawędzie z umieszczonymi na nich krawędziami.
Trzecia generacja.
Plymouth Fury trzeciej generacji, na 1962 rok modelowy, został zaprezentowany po raz pierwszy we wrześniu 1961 roku. W związku z krótkotrwałym trendem na rynku amerykańskim w kierunku zmniejszania rozmiarów samochodów, był on nieco krótszy od poprzedników, zbudowany na podwoziu o rozstawie osi 116 cali (295 cm), później uznanym za średniowymiarowe ("mid-size"). Bliźniaczymi modelami, lecz o gorszym poziomie wykończenia i wyposażenia, były samochody Plymouth Savoy i Plymouth Belvedere.
Trzecia generacja topowego modelu Fury przyniosła kolejne, obszerne modyfikacje wizualne. Wzorem pokrewnego modelu Dodge'a, nadwozie zyskało charakterystyczne podłużne poprzeczki biegnące zarówno wzdłuż przednich, jak i tylnych nadkoli. Z przodu pojawiły się charakterystyczne, podwójne reflektory.
Produkowany był w wersjach nadwoziowych: czterodrzwiowy sedan, czterodrzwiowe kombi (w wersji z dwoma lub trzema rzędami siedzeń), dwu- lub czterodrzwiowy hardtop i dwudrzwiowy kabriolet, a nadto w ekskluzywnej odmianie Sport Fury jako dwudrzwiowy hardtop i kabriolet. W 1962 roku modelowym powstało ich 47 482 sztuki, ceny bazowe sięgały od 2563 dolarów za sedan do 3082 dolarów (Sport Fury kabriolet).
Restylizacje.
Podczas trwającej trzy lata produkcji trzeciej generacji Plymoutha Fury, samochód przeszedł dwie obszerne modernizacje. W ramach pierwszej, przeprowadzonej na 1963 rok modelowy restylizacji, zmieniono całkowicie nadwozie, które stało się bardziej tradycyjne, pozbawione bocznych płetw i silnie podkreślonych nadkoli, z całkiem innym pasem przednim. Nowa stylistyka została lepiej przyjęta i wyprodukowano 84 812 samochodów 1963 rocznika. Ponownie zmodyfikowano go rok później. Wyprodukowano jeszcze więcej, bo 115 771 samochodów 1964 rocznika.
Czwarta generacja.
Plymouth Fury czwartej generacji został zaprezentowany 25 września 1964 roku, na 1965 rok modelowy. W odróżnieniu od poprzednika, stał się ponownie dużym samochodem pełnowymiarowym ("full-size car"), wypełniając istniejącą lukę w ofercie marki Plymouth i pozwalając na podniesienie się jej z zapaści rynkowej. Rozstaw osi wzrósł do 119 cali (302 cm).
Czwarta generacja linii modelowej Fury powstała według nowej koncepcji stylistycznej Plymoutha, stosowanej również przez konkurencyjnego Forda. 
W efekcie pas, przedni zdobiły pionowo umieszczone, podwójne reflektory, które rozdzielała szeroka, dwuczęściowa atrapa chłodnicy. Tylna część nadkola wyróżniała się podłużnym bagażnikiem, a także zabudowanymi do połowy nadkolami. 
Produkowano go w wersjach wyposażenia oznaczonych Fury I, Fury II i Fury III oraz Sport Fury. Odmiany nadwoziowe w prostszych wersjach Fury I i II obejmowały dwu- i czterodrzwiowy sedan oraz czterodrzwiowe kombi (w wersji z dwoma lub trzema rzędami siedzeń). Wersja Fury III była odpowiednikiem poprzedniej generacji Fury jako topowego modelu marki i dodatkowo oferowała dwu- lub czterodrzwiowy hardtop i dwudrzwiowy kabriolet. Jedynymi nadwoziami dostępnymi w odmianie Sport Fury były nadal dwudrzwiowy hardtop i kabriolet. W pierwszym roku modelowym powstało ich 329 950 sztuk, ceny bazowe sięgały od 2376 do 3209 dolarów (Sport Fury kabriolet).
Podstawowy napęd stanowiły w pierwszym roku w zależności od wersji silniki R6 o pojemności 3,7 l (225 ci) i mocy brutto 145 KM lub V8 o pojemności 5,2 l (318 ci) i mocy 230 KM, natomiast opcjonalnie były dostępne jednostki: V8 Commando 5,9 l (361 ci) 265 KM, V8 Commando 6,3 l (383 ci) 305 KM lub 330 KM, V8 Commando 7 l (426 ci) 365-425 KM.
W 1966 roku doszła bardziej luksusowo wyposażona odmiana Plymouth VIP, dostępna jako dwu- lub czterodrzwiowy hardtop, mająca konkurować z podobnymi samochodami Ford LTD i Chevrolet Caprice. W gamie silników pojawił się opcjonalny V8 7,2 l (440 ci) o mocy 375 KM.
Lifting.
W 1968 roku Plymouth Fury czwartej generacji przeszedł modernizację nadwozia, która objęła głównie wygląd pasa przedniego. Pojawiły się inaczej ukształtowane obudowy reflektorów, a także przestylizowana atrapa chłodnicy.
Piąta generacja.
Plymouth Fury piątej generacji został zaprezentowany po raz pierwszy w 1969 roku.
Piąta generacja linii modelowej Fury powstała na zmodernizowanej platformie "C-body" koncernu Chrysler. Pod kątem stylistycznym samochód zyskał obszerne smiany w stylistyce i proporcjach.
Z przodu pojawiły się wyraźnie zaznaczone błotniki, a także nisko poprowadzony pas atrapy chłodnicy połączony z podwójnymi reflektorami. Tylna część nadwozia zachowała znane z poprzednika podłużne kształty, a także wąskie, prostokątne lampy.
Lifting.
W 1971 roku piąta generacja Plymoutha Fury przeszła modernizację nadwozia, która objęła wygląd pasa przedniego. Zmienił się wygląd reflektorów, a także kształt zderzaka i atrapy chłodnicy.
Szósta generacja.
Plymouth Fury szóstej generacji został zaprezentowany po raz pierwszy w 1973 roku.
Szósta generacja linii modelowej Fury przeszła obszerne zmiany w stylistyce i proporcjach nadwozia, ponownie powstając na platformie koncernu Chrysler o nazwie "C-body". Nadwozie zyskało obłe nadkola, wypukłą maskę, a także podłużną bryłą bagażnika.
Charakterystyczną cechą wyglądu było podwójne malowanie nadwozia, a także podłużne, wąskie lampy tylne z chromowanymi obwódkami. Pas przedni zdobiły z kolei podwójne reflektory i szeroka, prostokątna atrapa chłodnicy.
Siódma generacja.
Plymouth Fury siódmej generacji został zaprezentowany po raz pierwszy w 1974 roku.
Siódma i zarazem ostatnia generacja modelu Fury powstała na nowej platformie koncernu Chrysler "B-body", którą wykorzystano także do opracowania bliźniaczego modelu Dodge Polara.
Zgodnie z nurtem stylistycznym obowiązującym wówczas wśród modeli marki Plymouth, samochód wyróżniał się łukowatym, wyraźnie zarysowanym tylnem nadkolem, a także podłużną maską. Zdobiły ją pionowo umieszczone, podwójne prostokątne reflektory.
Koniec produkcji i następca.
Po 19 latach rynkowej obecności, produkcja Plymoutha Fury została zakończona w 1978 roku bez prezentacji następcy. Funkcję jedynego pełnowymiarowego modelu w gamie przyjął dotychczas produkowany równolegle, większy model Gran Fury drugiej generacji.

</doc>
<doc id="1621346" url="https://pl.wikipedia.org/wiki?curid=1621346" title="Omaha (poker)">
Omaha (poker)

Omaha – sportowa odmiana pokera, rozgrywana m.in. na World Series of Poker. Uczestniczyć w niej może od 2 do 10 graczy.
Zasady.
Gra przypomina zasadami odmianę Texas Hold’em, lecz różni się od niej tym, że tutaj gracz otrzymuje cztery karty własne, a musi wykorzystać dwie z nich, oraz trzy karty wspólne. W przeciwieństwie do odmiany Texas Hold’em nie wybiera się więc tutaj najlepszych pięciu kart spośród wszystkich kart wspólnych i własnych, a najlepszy układ pięciu kart spośród dwóch (tj. ani mniej, ani więcej) własnych i trzech wspólnych.
W grze rozróżnia się cztery fazy:

</doc>
<doc id="1621347" url="https://pl.wikipedia.org/wiki?curid=1621347" title="Pęknięcia przechodzące (wada drewna)">
Pęknięcia przechodzące (wada drewna)



</doc>
<doc id="1621355" url="https://pl.wikipedia.org/wiki?curid=1621355" title="Fantaghiro (serial animowany)">
Fantaghiro (serial animowany)

Fantaghiro (oryg. "Fantaghirò", 1999–2000) – hiszpański serial animowany oparty na cyklu filmów Fantaghiro, dawniej emitowany w Polsce na kanale TVP1 w 2004 roku. Serial znany też pod alternatywnym tytułem Księżniczka Fantaghiro.
Wersja polska.
Wersja polska: Telewizja Polska Agencja Filmowa
Reżyseria:
Dźwięk:
Montaż:
Tłumaczenie:
Dialogi:
Tekst piosenki: Wiesława Sujkowska
Opracowanie muzyczne: Piotr Gogol
Kierownik produkcji:
Piosenkę zaśpiewali: Michał Rudaś, Piotr Gogol, Krzysztof Pietrzak i Mariusz Totoszko
Wystąpili:
Lektor: Aleksander Wysocki

</doc>
<doc id="1621356" url="https://pl.wikipedia.org/wiki?curid=1621356" title="Abszlang">
Abszlang



</doc>
<doc id="1621358" url="https://pl.wikipedia.org/wiki?curid=1621358" title="Saneczkarstwo na Zimowych Igrzyskach Olimpijskich 2010">
Saneczkarstwo na Zimowych Igrzyskach Olimpijskich 2010

Zawody w saneczkarstwie na Zimowych Igrzyskach Olimpijskich 2010 odbyły się na torze Whistler Sliding Centre. Saneczkarze po raz dwunasty walczyli o medale igrzysk olimpijskich.
Zawodnicy i zawodniczki rywalizowali w trzech konkurencjach: jedynkach mężczyzn, jedynkach kobiet oraz dwójkach mężczyzn. Zawody odbywały się od 13 do 17 lutego 2010 roku. W tabeli medalowej najlepsi okazali się Niemcy.
Kwalifikacje.
Do Igrzysk Olimpijskich w Vancouver/Whistler mogło się zakwalifikować maksymalnie 110 zawodników. W pierwszych przejazdach zawodów wystartowało 38 mężczyzn w jedynkach, 29 kobiet w jedynkach oraz 20 dwójek męskich.
Wypadki.
Nodar Kumaritaszwili przy prędkości około 140 km/h, wypadł z sanek i uderzył w nieosłoniętą podporę dachu. Stracił przytomność. Lekarze podjęli natychmiastową akcję reanimacyjną – sztuczne oddychanie i masaż serca, po wypadku w pobliżu toru wylądował helikopter, który zabrał zawodnika do szpitala. Po kilku minutach stwierdzono śmierć 21-letniego Gruzina.
W piątek w Whistler było jeszcze kilka wypadków. Potłukł się dwukrotny mistrz olimpijski – Włoch Armin Zöggeler. Stracił kontrolę nad sankami na 11. zakręcie, uważanym za najbardziej niebezpieczny fragment olimpijskiej trasy. Spadł z sanek, ale doświadczenie i zimna krew pozwoliły mu utrzymać lewą ręką sprzęt i uniknąć poważniejszych konsekwencji. Problemy miała również Rumunka Violeta Stramaturaru, która na kilka minut straciła przytomność. Olimpijski tor uważany jest za najszybszy i jeden z najniebezpieczniejszych na świecie.

</doc>
<doc id="1621361" url="https://pl.wikipedia.org/wiki?curid=1621361" title="Sławomir Sierecki">
Sławomir Sierecki

Sławomir Sierecki (ur. 15 lutego 1924 w Miedzeszynie, zm. 27 września 2012 w Gdańsku) – polski prozaik, autor sztuk scenicznych, scenarzysta filmowy i telewizyjny.
Życiorys.
Syn urzędnika Waleriana i Marii z Zabawskich. Młodość spędził w Kaliszu, gdzie od 1937, przez dwa lata uczył się w Gimnazjum im. T. Kościuszki.
W czasie II wojny światowej, w 1941 został aresztowany i wywieziony do Niemiec na roboty przymusowe. Po powrocie pracował jako kreślarz. W kwietniu 1945 wstąpił do polskiej armii i służył w Marynarce Wojennej i jako dziennikarz wojskowy pisał dla "Marynarza Polskiego". 
Jednocześnie, w latach 1946-1947 studiował w Państwowej Wyższej Szkole Sztuk Plastycznych w Sopocie.
W 1947–1950 był redaktorem "Przeglądu Morskiego", zaś w latach 1950–1952 redaktorem naczelnym "Młodego Żeglarza". W okresie od 1952 do 1953 był redaktorem Wydawnictwa MON. Następnie pracował jako redaktor w dziennikach "Głos Wybrzeża", "Wieczór Wybrzeża" i "Dziennik Bałtycki".
Pracując w "Głosie Wybrzeża", w 1954 poznał Agnieszkę Osiecką, która odbywała tam praktyki studenckie; za pośrednictwem Siereckiego przyszła poetka poznała Zbigniewa Cybulskiego i Bogumiła Kobielę, twórców teatru satyrycznego Bim-Bom.
Od 1956 pisał do miesięcznika "Jazz", był także działaczem Gdańskiego Klubu Jazzowego. 
W latach 1947–1948 był członkiem PPR, od 1948 roku należał do PZPR. W czasach PRL był odznaczony m.in.: Krzyżem Kawalerskim Orderu Odrodzenia Polski i Złotym Krzyżem Zasługi.
Zmarł po długiej chorobie. Spoczął 5 października na cmentarzu Salvator Nowy (dzielnica Orunia-Św. Wojciech-Lipce) w Gdańsku (kwatera 1-przy alei 1-15).

</doc>
<doc id="1621365" url="https://pl.wikipedia.org/wiki?curid=1621365" title="Scypion Piattoli">
Scypion Piattoli



</doc>
<doc id="1621366" url="https://pl.wikipedia.org/wiki?curid=1621366" title="Salomon Henoch Rabinowicz">
Salomon Henoch Rabinowicz

Salomon Henoch Rabinowicz (ur. 1882 w Radomsku, zm. 1 sierpnia 1942 w Warszawie) – rabin, czwarty i ostatni cadyk chasydzkiej dynastii Radomsk.
Życiorys.
Był synem Ezechiela Rabinowicza, wnukiem Abrahama Isachara Dow Rabinowicza i prawnukiem Salomona Rabinowicza, założyciela dynastii. Ożenił się z córką Rabina Duwidla Lelewersa. Po śmierci swego ojca w 1910 został cadykiem w Radomsku. Wszedł w świat biznesu, gdzie odniósł wiele sukcesów. Prowadził interesy w wielu miastach Polski i zagranicy. Podczas I wojny światowej przebywał w Hamburgu, kontynuując nadal swoje interesy. Kupował nieruchomości w Berlinie. Zrobił wiele doskonałych interesów, w wyniku których stał się właścicielem fabryk tekstylnych w Łodzi, Sosnowcu i Będzinie. Był również właścicielem odlewni, cegielni, jak również wielu nieruchomości w Warszawie, Krakowie i Sosnowcu. Po zakończeniu wojny osiadł w Sosnowcu i zamieszkał w kamienicy przy ulicy Targowej 12. 
Dzięki licznym interesom stał się jednym z najbogatszych ludzi w międzywojennej Polsce. Hojnie wspierał jesziwy oraz różne żydowskie instytucje charytatywne. Zasłynął szczególnie z założenia sieci szkół religijnych Keter Tora (hebr. "Korona Tory"). Liczyła ona 36 oddziałów w Polsce. Kierował nimi jego zięć, rabin Dawid Rabinowicz, który poślubił jego jedyną córkę. Szczególną uwagę zwrócił na Jesziwę "Kibbutz Gavoah" w Sosnowcu, gdzie studiowało 150 uczniów. 
Po wybuchu II wojny światowej nie skorzystał z pomocy chasydów, którzy proponowali mu ucieczkę z Polski. Początkowo wraz z rodziną przebywał w Krynicy, a następnie w Łodzi. W grudniu 1940 roku przeniósł się do Warszawy. Przebywał w getcie warszawskim, gdzie był m.in. członkiem Rady Religijnej. 1 sierpnia 1942 roku, podczas wielkiej akcji deportacyjnej, wraz z rodziną został zamordowany przez Niemców. 
Jest pochowany w skromnym ohelu na cmentarzu żydowskim przy ulicy Okopowej (kwatera 57, rząd 7). Ohel ten jest także symbolicznym grobem jego żony Ester i córki Reizel.
W 1953 opublikowano jego zebrane mowy w książce "Sziwche Kohen".

</doc>
<doc id="1621372" url="https://pl.wikipedia.org/wiki?curid=1621372" title="Hyman Roth">
Hyman Roth

Hyman Roth – postać fikcyjna z serii Ojciec chrzestny.
Urodził się jako Hyman Suchowsky w 1891. W czasach prohibicji dorabiał na rozwożeniu alkoholu w ciężarówkach Vita Corleone, które miały transportować oliwę. Z czasem stał się najbardziej wpływowym żydowskim mafioso z Ameryki Północnej. W 1958 zlecił zamach na Michaela Corleone. Informacje uzyskał od jego brata, Fredo Corleone, a wynajął do tego mafiosów z Nowego Jorku. Michael od początku domyśla się, kto stał za atakiem i organizuje zamach na Rotha w sylwestra 1958. Wynajęty morderca w trakcie duszenia ofiary zostaje postrzelony przez kubańskiego żołnierza (była to noc rewolucji na Kubie). Od tego czasu Roth żyje w strachu, szuka schronienia w Izraelu, gdzie rząd nie daje mu obywatelstwa. Zostaje zastrzelony w 1960 przez Rocco Lamponego w trakcie udzielanego wywiadu.
W filmie "Ojciec chrzestny II" Hymana Rotha grał Lee Strasberg.
Jednym z pierwowzorów postaci miał być Meyer Lansky.

</doc>
<doc id="1621374" url="https://pl.wikipedia.org/wiki?curid=1621374" title="Założenia kulturowe">
Założenia kulturowe

Założenia kulturowe – są to podstawy, na których spoczywa cała kultura organizacji, jednocześnie najtrudniejszy i najtrwalszy element kultury organizacji. Założenia kulturowe odnoszą się do natury człowieka, relacji międzyludzkich, samej natury organizacji, jej otoczenia i relacji organizacji z otoczeniem.
Przykładem fundamentalnego założenia co do natury człowieka może być stwierdzenie, że pracuje się, aby lepiej żyć, a nie żyje się, aby lepiej pracować. Z takiego założenia bezpośrednio wynikać może norma, zgodnie z którą w pracy należy się jak najmniej wysilać – kto się przepracowuje, zyskuje etykietę "pupilka" i traktowany jest z pogardą, póki się nie poprawi. Artefaktem wynikającym z takiej normy może być np. zamykanie kawiarni na pół godziny przed czasem zamknięcia podanym na drzwiach.
Kultura dla członków organizacji jest jak woda dla ryby – nie zauważają jej, uważając ją za naturalną. Dopiero w momencie konfliktu kultur lub zauważalnej przemiany założeń kulturowych mogą się one, wraz z normami, wartościami i artefaktami, stać widoczne.

</doc>
<doc id="1621376" url="https://pl.wikipedia.org/wiki?curid=1621376" title="Pełna asocjacja">
Pełna asocjacja

Pełna asocjacja (en. Fully Asociative) – metoda odwzorowania pamięci RAM w pamięci podręcznej procesora polegająca na składowaniu dowolnej linijki pamięci RAM do pamięci podręcznej.
Ma zastosowanie w blokach pamięci do 4KB. Jej zaletą jest szybki dostęp do odległych fragmentów pamięci (lepszy niż w mapowaniu bezpośrednim). Wadą – konieczność przeszukiwania tablicy bloków przechowywanych w pamięci podręcznej.

</doc>
<doc id="1621377" url="https://pl.wikipedia.org/wiki?curid=1621377" title="Wielki świat małych ludzi">
Wielki świat małych ludzi

Wielki świat małych ludzi – amerykański program telewizyjny typu reality show emitowany na antenie TLC od 4 marca 2006. Program opowiada o rodzinie Roloffów mieszkających w pobliżu Portland w stanie Oregon.
W Polsce program miał premierę na antenie Boomerang w 2008.
Charakterystyka programu.
Program ukazuje codzienne życie rodziny Roloffów - rodziców Matta i Amy, oraz ich czworo dzieci: Zacha, Jeremy'ego, Molly i Jacoba. Matt, Amy i Zach są niskiego wzrostu, a Jeremy, Molly i Jacob są normalnego wzrostu. Nastolatki Zach i Jeremy są bliźniakami.
Rodzina mieszka na 34-hektarowej farmie położonej na północ od Hillsboro w Oregonie (a przedmieście Portland). Roloffowie uprawiają dynie, które są sprzedawane przez rodzinę, jednak, część gospodarstwa została przekształcona w szereg atrakcyjnych miejsc do zabaw dla dzieci. Zostały one zaprojektowane przez Matta, który spędził większość dzieciństwa w szpitalu. Próbuje on stworzyć jak najlepsze warunki dla swoich dzieci.
Odcinki programu zazwyczaj prezentują jednego lub więcej z członków rodziny oraz ukazują codzienne czynności, takie jak zakupy, sport i radzenie sobie z domowymi finansami. Obserwujemy także trudności życia codziennego wynikające z niskiego wzrostu - Matt i Amy mierzą 124 cm, a Zach 132 cm.
Roloffowie mają kilku bliskich przyjaciół, którzy regularnie pojawiają się w programie, wśród nich jest aktor Martin Klebba, który zna Amy od ponad 20 lat.

</doc>
<doc id="1621379" url="https://pl.wikipedia.org/wiki?curid=1621379" title="Janina Siwkowska">
Janina Siwkowska

Janina Franciszka Siwkowska z domu Welke (ur. 3 grudnia 1906 w Ostrowach koło Kutna, zm. 24 maja 1981 w Warszawie) – polska poetka i prozaik.
Życiorys.
Młodość i studia.
Urodziła się w rodzinie urzędnika cukrowni Ostrowy Władysława Welke i Marii z Nowackich. Uczęszczała do gimnazjum Janiny Steinbokówny we Włocławku, które ukończyła w 1927 roku. W 1924 roku zadebiutowała jako pisarka na łamach rocznika „Orlątko”, wydawanym przez dyrektorkę szkoły.
W 1928 roku rozpoczęła studia z polonistyki na Wydziale Humanistycznym Uniwersytecie Warszawskim. W latach 1934-36 studiowała historię literatury włoskiej, historię sztuki i archeologię na Królewskim Uniwersytecie Rzymskim.
W 1935 roku wyszła za mąż za ekonomistę i prawnika Jana Siwkowskiego (1911–1992). Para nie miała dzieci.
W 1937 roku ogłosiła tom poezji "Gdy zakwitną jabłonie" pod nazwiskiem Welke-Siwkowska. W kolejnym roku opublikowała zbiór "Flirt ze Słońcem w Jaworzu". Od 1937 roku pisała dla takich czasopism jak m.in. "Kurier Warszawski" czy "Kobieta w Świecie i w Domu". Publikowała m.in. wiersze, felietony, artykuły poświęcone historii Warszawy czy wspomnienia z Rzymu.
W latach 1937–1939 kontynuowała studia polonistyczne na Uniwersytecie Warszawskim. W 1939 roku uzyskała tytuł magistra na podstawie pracy "Anioł w twórczości Krasickiego", pisanej pod opieką Juliana Krzyżanowskiego.
II wojna światowa.
W trakcie II wojny światowej uczęszczała na tajne komplety prowadzone na Uniwersytecie Warszawskim przez Juliana Krzyżanowskiego, promotora jej pracy magisterskiej. Była w trakcie pisania pracy doktorskiej. Praca "Jerozolima Słoneczna w twórczości Juliusza Słowackiego" była niemal ukończona, gdy spłonęła w czasie powstania warszawskiego.
1 września 1944 roku została wraz z mężem aresztowana i wywieziona do obozu w Ravensbrück. Później przeniesiono ją do Sachsenhausen. Jako więźniarka, wykładała innymi osadzonym literaturę i sztukę. Po wojnie przebywała w obozie przejściowym w Spakenberg-Geesthacht koło Hamburga. W tamtejszej szkole uczyła rysunku i języka polskiego. Wystawiła też sztukę z udziałem więźniów, recytowała swoje wiersze i wygłaszała prelekcje o literaturze i sztuce.
Po wojnie.
W grudniu 1945 roku powróciła do Polski i zamieszkała w Warszawie. Do końca lat 60. pisała w czasopismach, m.in. w "Dziś i Jutro", "Życiu Literackim" czy "Tygodniku Warszawskim", gdzie ogłaszała swoje wiersze i gawędy warszawskie. W takich pismach jak "Stolica", "Nowiny Literackie" czy "Poradnik Językowy" publikowała artykuły dot. zabytków i wybitnych postaci z historii miasta Warszawy. Uczęszczała też w porankach i wieczorach literackich Polskiego Radia. Sama napisała kilka słuchowisk.
W 1948 roku otrzymała wyróżnienie w konkursie Filmu Polskiego na scenariusz filmu o Chopinie. Jej praca nosiła tytuł "Pan Chopin opuszcza Warszawę".
W 1951 roku uzyskała stopień doktora filozofii na Uniwersytecie Warszawskim, jednak w archiwum Uniwersytetu brakuje dokumentów potwierdzających uzyskanie przez nią kwalifikacji. Miała obronić pracę pt. "Zasługi Towarzystwa Naukowego Warszawskiego na polu języka polskiego i literatury", pisanej pod kierunkiem Juliana Krzyżanowskiego.
Janina Siwkowska była autorką powieści. W 1958 roku wydała książkę "Pan Chopin opuszcza Warszawę". W kolejnym roku wydała powieść "Tam – gdzie Chopin chodził na pół czarnej...". W 1963 roku opublikowała książkę pt. "Koczobrykiem po Warszawie!...", a w 1967 roku "Kochanek Justyny w Warszawie!". Jej ostatnie dzieło pt. "Nokturn czyli rodzina Fryderyka Chopina i Warszawa w latach 1832–1881", będące zwieńczeniem jej wieloletnich badań nad historią rodziny artysty, ukazała się w 1986 roku, już po jej śmierci.
Recenzenci doceniali jej szeroką znajomość realiów życia XIX-wiecznej Warszawy. Podkreślano lekkość jej pióra, chociaż zarzucano jej pretensjonalność języka.
W kwietniu 1967 roku przyjęto ją do Związku Literatów Polskich. Należała także do Towarzystwa Przyjaciół Warszawy, Towarzystwa im. Fryderyka Chopina i Towarzystwa Muzycznego im. Stanisława Moniuszki.
Zmarła 24 maja 1981 roku w Warszawie. Została pochowana na cmentarzu Powązkowskim (kwatera 170-6-21).

</doc>
<doc id="1621380" url="https://pl.wikipedia.org/wiki?curid=1621380" title="1 Kielecka Drużyna Harcerska">
1 Kielecka Drużyna Harcerska

1 Kielecka Drużyna Harcerska imienia Emilii Plater i Dionizego Czachowskiego powstała w grudniu 1912 roku. Należy do najstarszych drużyn w Polsce i pierwszych na ziemi kieleckiej.
Historia.
Powstanie.
Jesienią 1912 roku w Kieleckiej Miejskiej Szkole Handlowej pod wpływem skautingu Drużyn Strzeleckich i Związku Strzeleckiego oraz inspiracji Organizacji Młodzieży Niepodległościowej "Zarzewie" powstały niezależnie od siebie 3 nielegalne zastępy skautowe, które dały początek harcerstwu kieleckiemu. Późną jesienią powstały jeszcze dwa zastępy. W grudniu zastępy zjednoczyły się. Na czele powstałej w ten sposób 1 Kieleckiej Drużyny Harcerskiej stanął C. Mierzejewski. Na początku 1914 roku drużyna liczyła około 100 harcerzy. Na czas I wojny światowej drużyna zawiesiła działalność.
Wiosną 1915 roku drużyna wznowiła działalność i nastąpił jej rozwój. Na początku roku 1916 liczyła 5 plutonów starszych i 4 młodsze. Harcerstwo w Kielcach organizowało się w 1 KDH, która wysyłała instruktorów do drużyn kieleckich. Harcerze 1 KDH byli inicjatorami uczczenia pamięci uczestników powstania styczniowego i brali udział we wzniesieniu krzyża na wzgórzu Brusznia pod Kielcami w maju 1917 roku. Jesienią 1918 roku harcerze wstępowali do Batalionu Harcerskiego w Warszawie. W kompanii małopolskiej było 40 Kielczan, wśród nich harcerze "Jedynki".
Okres międzywojenny.
W czasie wojny w 1920 roku starsi harcerze służyli w szeregach Armii Ochotniczej. Młodsi harcerze pełnili służbę pomocniczą w Pogotowiu Harcerskim. Harcerze 1 KDH uczestniczyli w II powstaniu śląskim biorąc udział w walkach Batalionu Harcerskiego 11 Pułku Piechoty. W walkach o niepodległość i zjednoczenie Polski w latach 1914-1920 poległo 30 harcerzy "jedynki". W latach 1918-1922 harcerze pomagali żołnierzom polskim. 
W latach 20. harcerze 1 KDH i zastęp "Jastrzębi" założyli pismo "Ślad". Wielkimi wydarzeniami w życiu drużyny był udział w Zlotach Narodowych ZHP (lipiec 1924, lipiec 1929) i udział w Zlocie Skautów Słowiańskich w Pradze w 1931 roku.
W związku z rozwojem drużyny od 1928 roku czyniono starania o powołanie I. Szczepu Harcerzy. W skład szczepu weszła obok drużyna harcerzy starszych, harcerzy młodszych, Gromada Zuchowa im. S. Żółkiewskiego i 1 Białogońska Drużyna Harcerska.
16 kwietnia 1932 roku odbył się Wieczór Harcerski w ramach obchodów jubileuszu 20-lecia działalności 1 KDH. Jesienią 1932 roku nastąpiło wręczenie sztandaru 1 KDH.
Lata okupacji.
Harcerze 1 KDH brali udział w pracach Pogotowia Wojennego Harcerzy. Pierwszą w czasie okupacji zbiorową akcją sprawności i organizacji były obchody Święta Trzeciego Maja pod Krzyżem Harcerskim - Pomnikiem Powstańców z 1863 roku 3 maja 1940 na górze Bruszni pod Karczówką.
Harcerze 1 KDH brali udział w tzw. "akcji bukietowej" - akcja propagandowa. Podczas akcji małego sabotażu w Kielcach 11 listopada 1941 roku nastąpiło aresztowanie przez Gestapo w Kielcach 6 członków Szarych Szeregów, w tym 3 harcerzy 1 KDH.
Podczas trwania okupacji zaginął sztandar drużyny przeniesiony przez druha Adamczyka (zginął w obozie koncentracyjnym) w niewiadome miejsce. Harcerze 1 KDH walczyli z hitlerowskim okupantem, wielu z nich zginęło w walce o wolność Ojczyzny.
Służba Polsce Ludowej.
Po wojnie w maju 1945 roku reaktywowano drużynę. Harcerze podejmowali prace na rzecz organizacji społecznych oraz przy odbudowie kraju w ramach Harcerskiej Służby Polsce. 17 listopada 1946 roku odbyła się uroczystość wręczenia sztandaru w Sali Portretowej zamku kieleckiego. W grudniu 1945 roku odbyła się premiera sztuki "Prawy Harcerz" wystawianej przez I Szczep.
W latach 1946-1947 zreformowano szczep, który liczył około 200 członków. W związku z rozkazem naczelnika ZHP rozwiązano Szczep, organizacja harcerska działająca w Liceum im. J. Śniadeckiego powróciła do działalności w schemacie: 1 drużyna podzielona na zastępy i plutony.
Lata 1948-1950 – stan liczebny 1 KDH zmniejszył się do 100 członków. Kadra drużyny uczestniczyła w obozach organizowanych w ramach Centralnej Akcji szkoleniowej. Harcerze 1 KDH brali udział w obozach letnich i zimowych. Pierwszy po wojnie obóz wędrowny po Górach Świętokrzyskich trwał 7 dni, natomiast pierwsze zimowisko miało miejsce w Zakopanem. 
W 1956 roku utworzono 1 KDH przy II Żeńskiej Szkole Ogólnokształcącej. Drużynową została K. Letniowska. W 1958 roku nastąpiło zespolenie działających w szkole drużyn w jedną 1 KDH im. Emilii Plater. Drużyna brała udział w zlotach drużyn na Stadionie w Cedzynie (1958 r.), uczestniczyła w akcji "Sprzysiężenia Świętokrzyskiego".
Jesienią 1958 roku reaktywowano Liceum Ogólnokształcące im. J. Śniadeckiego jako II Liceum (koedukacyjne). W latach 60. 1 KDH brała udział w uroczystościach związanych z obchodami Tysiąclecia Państwa Polskiego, realizowała program harcerstwa Kielecczyzny pod kryptonimem "Ciekoty", zdobywała znak "Żeromskiego". 1 KDH wzięła udział w czynach zjazdowych z okazji IV zjazdu ZHP.
W latach 70. drużyna brała udział w czynach na rzecz miasta pod hasłem "Wiosna Judymów", w finale dwuletniej kampanii programowej "Śladami Żeromskiego" i w uroczystościach nadania Kieleckiej Chorągwi ZHP imienia Stefana Żeromskiego (6 czerwca 1971).
W latach 1971-1972 harcerze utworzyli samodzielną drużynę im. S. Witkiewicza. Od 1973 roku harcerze i harcerki pracujący w II Liceum m. J. Śniadeckiego rozpoczęli działalność jako Drużyna Harcerskiej Służby Polsce Socjalistycznej. Przystąpiono do tworzenia Szczepu. Utworzono go w połowie lutego 1974 roku. Pełna nazwa brzmiała: II Szczep Harcerskiej Służby Polsce Socjalistycznej im. Dionizego Czachowskiego przy II Liceum Ogólnokształcącym im. J. Śniadeckiego w Kielcach. Harcerze "jedynki" brali udział w akcji szczepu "Patron" mającej na celu zgromadzenie danych i pamiątek po płk D. Czachowskim. W latach 1974-1975 harcerze zdobywali odznakę chorągwianą "Jodła". 8 maja 1980 roku drużyna brała udział w uroczystościach nadania hufcowi kieleckiemu imienia Obrońców Westerplatte.
Lata dziewięćdziesiąte XX wieku.
W marcu 1995 roku nastąpiło ponowne reaktywowanie drużyny, a już dwa miesiące później drużyna obchodziła 50 rocznicę reaktywowania po okresie okupacji. Z tej okazji został zorganizowany Wieczór Harcerski. Odbył się on 5 maja 1995 roku. W 1997 r. drużyna używa nazwy "Słoneczna". 15-osobowy patrol 1 KDH brał udział w XXXIX Rajdzie Świętokrzyskim. W 1998 roku nastąpiło reaktywowanie 1 ŻKDH. Drużyna brała udział w licznych rajdach: Ciekocki, Bastion, Iskierka. 9 maja 1998 roku przy II Liceum Ogólnokształcącym został zawiązany Słoneczny szczep Gór Świętokrzyskich. W skład szczepu weszły m.in. 1 KDH i 1 ŻKDH. Atrybutem Szczepu była chusta koloru żółtego. 
28 września 2001 1 ŻKDH im. E. Plater połączyła się z 1 KDH im. D. Czachowskiego. Drużyna występuje obecnie pod nazwą 1 Kielecka Drużyna Harcerska imienia Emilii Plater i Dionizego Czachowskiego. Pierwszą drużynową została sam. J. Karpeta. Drużyna aktywnie bierze udział zarówno w wydarzeniach harcerskich regionalnych jak i ogólnopolskich.

</doc>
<doc id="1621383" url="https://pl.wikipedia.org/wiki?curid=1621383" title="Emilio Barzini">
Emilio Barzini

Emilio Barzini − postać fikcyjna z serii Ojciec chrzestny.
Emilio był donem rodziny Barzini, wrogo nastawiony do rodziny Corleone. W 1948 roku kontaktuje się z Carlem Rizzim, szwagrem Michaela Corleone i mężem Connie Corleone, by ten odegrał farsę ze swoją żoną. Dzięki temu Santino Corleone, brat Connie, chciał przyjechać na miejsce, lecz na drodze czekali już na niego ludzie Emilia, którzy go mordują. Po śmierci Santina jego ojciec Vito Corleone ponownie obejmuje władzę w rodzinie, lecz rezygnuje z zemsty i organizuje spotkanie donów. Tam to ustalony jest pokój, lecz od tamtego czasu Barzini dogaduje się z pozostałymi donami nowojorskimi i powoli eliminuje rodzinę Corleone. W 1955 roku zostaje zamordowany podczas chrztu przez Ala Neriego, który w tym celu przebiera się za policjanta i organizuje pułapkę na Emilia. Zabija ochroniarza i szofera, na koniec likwiduje Barziniego dwoma strzałami z rewolweru. Po jego śmierci władzę nad rodziną Barzini sprawuje Paul Fortunato.
W grze Emilio jest przedstawiany jako ten, który rozkazuje zabić ojca głównego bohatera.

</doc>
<doc id="1621384" url="https://pl.wikipedia.org/wiki?curid=1621384" title="Wersja pre-alpha">
Wersja pre-alpha



</doc>
<doc id="1621385" url="https://pl.wikipedia.org/wiki?curid=1621385" title="Monika Kaserer">
Monika Kaserer

Monika Kaserer (ur. 11 maja 1952 w Neukirchen am Großvenediger) – austriacka narciarka alpejska, dwukrotna brązowa medalistka mistrzostw świata, olimpijka.
Kariera.
Specjalizowała się w slalomie gigancie i slalomie specjalnym. W zawodach Pucharu Świata zadebiutowała 18 stycznia 1968 roku w Bad Gastein, zajmując 31. miejsce w slalomie. Pierwsze punkty wywalczyła 3 stycznia 1969 roku w Oberstaufen, gdzie zajęła dziewiąte miejsce w gigancie. Na podium zawodów tego cyklu pierwszy raz stanęła 18 grudnia 1971 roku w Sestriere, kończąc rywalizację w slalomie na trzeciej pozycji. W zawodach tych wyprzedziły ją tylko Francuzka Françoise Macchi i Rosi Mittermaier z RFN. W kolejnych startach jeszcze 41 razy stawała na podium, odnosząc przy tym dziesięć zwycięstw: 17 stycznia 1973 roku w Grindelwald wygrała slalom, 22 marca 1975 roku w Val Gardena wygrała slalom równoległy, a 21 stycznia 1973 roku w Les Contamines, 11 lutego 1973 roku w Abetone, 14 stycznia 1974 roku w Grindelwald, 7 marca 1974 roku w Wysokich Tatrach, 9 stycznia 1976 roku w Meiringen, 19 marca 1976 roku w Mont-Sainte-Anne, 29 stycznia 1977 roku w Megève i 27 lutego 1977 roku w Furano był najlepsza w gigantach. W sezonach 1972/1973 i 1973/1974 zajmowała drugie miejsce w klasyfikacji generalnej, a w sezonach 1975/1976 i 1976/1977 była trzecia. W sezonie 1972/1973 zwyciężyła w klasyfikacji giganta, w sezonach 1971/1972, 1975/1976 i 1976/1977, a w sezonach 1973/1974 i 1974/1975 była trzecia. Ponadto w sezonie 1972/1973 była też trzecia w klasyfikacji slalomu.
Wystartowała na igrzyskach olimpijskich w Sapporo w 1972 roku, gdzie zajęła 30. miejsce w zjeździe, 13. w gigancie i 7. w slalomie. Podczas rozgrywanych cztery lata później igrzysk w Innsbrucku była szósta w gigancie, dziewiąta w zjeździe, a slalomu nie ukończyła. W 1974 roku zdobyła brązowy medal w kombinacji na mistrzostwach świata w Sankt Moritz, plasując się za Francuzką Fabienne Serrat i Hanni Wenzel z Liechtensteinu. Dzień wcześniej zajęła czwarte miejsce w zjeździe, przegrywając walkę o medal z rodaczką, Wiltrud Drexel o 0,25 sekundy. Wywalczyła ponadto brązowy medal w slalomie podczas mistrzostw świata w Garmisch-Partenkirchen w 1978 roku. Tym razem lepsze okazały się Lea Sölkner z Austrii i Pamela Behr z RFN.
Po tym jak nie wywalczyła miejsca w reprezentacji Austrii na igrzyska olimpijskie w Lake Placid w 1980 roku zakończyła karierę.

</doc>
<doc id="1621389" url="https://pl.wikipedia.org/wiki?curid=1621389" title="Jaskinia złotej róży">
Jaskinia złotej róży



</doc>
<doc id="1621391" url="https://pl.wikipedia.org/wiki?curid=1621391" title="Clemenceau">
Clemenceau

 

</doc>
<doc id="1621395" url="https://pl.wikipedia.org/wiki?curid=1621395" title="Allas-Armas">
Allas-Armas

Allas-Armas – polski herb szlachecki, pochodzenia francuskiego.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu srebrnym dwa skosy błękitne"
"Pod tarczą dewiza Allas armas."
Najwcześniejsze wzmianki.
Przyniesiony z Francji w r. 1793 przez rodzinę Marassé, w województwie krakowskim znany od 1807. Z 28 stycznia 1869 roku, pochodzi potwierdzenie szlachectwa w Galicji dla Mieczysława Fortunata Marassé z braćmi.
Herbowni.
Marassé.

</doc>
<doc id="1621396" url="https://pl.wikipedia.org/wiki?curid=1621396" title="Chrobotek koralkowy">
Chrobotek koralkowy

Chrobotek koralkowy ("Cladonia coccifera" (L.) Willd.) – rodzaj grzybów z rodziny chrobotkowatych ("Cladoniaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Cladonia, Cladoniaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1753 Karol Linneusz nadając mu nazwę "Lichen cocciferus". Obecną, uznaną przez Index Fungorum nazwę nadał mu w roku 1787 Carl Ludwig von Willdenow, przenosząc go do rodzaju "Cladonia".
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Tworzy krzaczkowatą plechę o wysokości zazwyczaj do 3 cm, wyjątkowo do 5 cm. Plecha ma barwę żółtozielonkawą lub białoszarą i zazwyczaj jest oprószona. Gałązki tej plechy zakończone są kieliszkowatymi rozszerzeniami (podecjami) osiągającymi szerokość do 1 cm. Przy ziemi z plechy wyrastają liczne nibylistki plechy pierwotnej o długości ok. 5 mm. W plesze występują glony protokokkoidalne. Podecja mogą być jedno, lub kilkupiętrowe, przy czym wyższe piętra wyrastają z brzegów niższych. Pokryte są aerolkowatą lub brodawkowana korą, łusek brak, albo występują tylko w dolnej części. Reakcje barwne: łuski kory pierwotnej oraz podecjaPd –, K –.
Na plesze występują czerwone pyknidy. Na brzegach kieliszków często występują pojedynczo, lub skupione po kilka, lekanorowe apotecja o średnicy 1-1,5 mm i czerwonej barwie. Powstają w nich jednokomórkowe, bezbarwne zarodniki o rozmiarach 8-12 × 2,5-3,5 μm 
Występowanie i siedlisko.
Gatunek kosmopolityczny, występujący na wszystkich kontynentach poza Antarktydą. W Polsce jest rozprzestrzeniony na całym terenie.
Można go spotkać od nizin do wysokich gór w suchych lasach iglastych, czasami także na skałach. Nie wyrasta na glebach wapiennych. Osiąga wysokość do 3 cm. Najczęściej wyrasta pojedynczo, lub w małych grupkach.

</doc>
<doc id="1621397" url="https://pl.wikipedia.org/wiki?curid=1621397" title="Rob Friend">
Rob Friend

Rob Friend (ur. 23 stycznia 1981 w Rosetown) – kanadyjski piłkarz występujący na pozycji napastnika. Zawodnik Los Angeles Galaxy.
Kariera klubowa.
Friend karierę piłkarską rozpoczynał w 1999 roku w ekipie WMU Broncos z uczelni University of Western Michigan. W 2001 roku przeniósł się na University of California, Santa Barbara i zaczął grać tam w uniwersyteckim zespole UCSB Gauchos. Po zakończeniu studiów, w czwartej rundzie draftu został wybrany przez Chicago Fire. Zdecydował się jednak przenieść do norweskiego klubu do Moss FK z Adeccoligaen. W 2004 roku przeszedł do Molde FK grającego w Tippeligaen. W 2005 roku zdobył z nim Puchar Norwegii.
W 2006 roku Friend podpisał kontrakt z holenderskim SC Heerenveen. W Eredivisie zadebiutował 19 sierpnia 2006 roku w wygranym 3:2 meczu z ADO Den Haag. 26 sierpnia roku w wygranym 5:0 pojedynku z Willem II Tilburg strzelił pierwszego gola w Eredivisie. Na początku 2007 roku został wypożyczony do innego pierwszoligowego zespołu, Heraclesa Almelo. Spędził tam pół roku.
Latem 2007 roku Friend został sprzedany z Heerenveen do niemieckiej Borussii Mönchengladbach występującej w 2. Bundeslidze. W 2008 roku z 18 golami na koncie zajął 2. miejsce w klasyfikacji strzelców 2. Bundesligi. W tym samym roku awansował z klubem do Bundesligi. Zadebiutował w niej 17 sierpnia 2008 roku w przegranym 1:3 meczu z VfB Stuttgart, w którym strzelił także gola.
Latem 2010 Friend przeszedł do drugoligowej Herthy Berlin. W 2011 roku został zawodnikiem Eintrachtu Frankfurt.
Kariera reprezentacyjna.
Friend jest byłym reprezentantem Kanady U-20 oraz U-23. W 2001 roku był uczestnikiem Mistrzostw Świata U-20, które Kanada zakończyła na fazie grupowej.
W seniorskiej kadrze Kanady Friend zadebiutował 18 stycznia 2003 roku w przegranym 0:4 towarzyskim meczu ze Stanami Zjednoczonymi. 4 września 2006 roku w wygranym 1:0 towarzyskim pojedynku z Jamajką strzelił pierwszego gola w drużynie narodowej.
W 2007 roku był uczestnikiem Złotego Pucharu CONCACAF. Zagrał na nich w spotkaniach z Kostaryką (2:1) i Haiti (2:0). Tamten turniej Kanada zakończyła na ćwierćfinale.

</doc>
<doc id="1621398" url="https://pl.wikipedia.org/wiki?curid=1621398" title="Allas armas">
Allas armas



</doc>
<doc id="1621399" url="https://pl.wikipedia.org/wiki?curid=1621399" title="Allas-armas">
Allas-armas



</doc>
<doc id="1621401" url="https://pl.wikipedia.org/wiki?curid=1621401" title="Johann Christoph Bach I">
Johann Christoph Bach I

Johann Christoph Bach I (ur. 6 grudnia 1642 w Arnstadt, zm. 31 marca 1703 w Eisenach) – niemiecki kompozytor i instrumentalista barokowy, syn Heinricha Bacha.
Od 1663 był organistą w kaplicy zamkowej w Arnstadt, a od 1665 w kościele św. Jerzego (Georgenkirche) w Eisenach, gdzie następnie działał jako klawesynista kapeli dworskiej. Pozostało po nim niewiele kompozycji (wszystkie w tzw. Archiwum starobachowskim).

</doc>
<doc id="1621403" url="https://pl.wikipedia.org/wiki?curid=1621403" title="Wątki iskieryczne">
Wątki iskieryczne



</doc>
<doc id="1621414" url="https://pl.wikipedia.org/wiki?curid=1621414" title="Tattwa">
Tattwa

Tattwa – ewolut prakryti
lub śakti, pierwiastek rzeczywistości, kategoria ontyczna w filozofii indyjskiej. Każda z tattw jest emisją poprzedniej i przyczyną kolejnej, coraz mniej subtelnej formy.
Bóstwo władające konkretna tattwą to tattweśwara.
Liczba tattw.
24 – sankhja (w "Sankhjakarika") objaśnia istnienie dwudziestu czterech tattw.
24 – Bhagawadgita:
36 – Śri widja
i śiwaizm kaszmirski Abhinawaguptapady wymienia trzydzieści sześć zasad kosmicznych
51 – "Brahmawidyopaniszad" (62) zawiera opis pięćdziesięciu jeden pierwiastków
96 – "Warahopaniszad" mówi o liczbie dziewięćdziesięciu sześciu tattw

</doc>
<doc id="1621416" url="https://pl.wikipedia.org/wiki?curid=1621416" title="1000 złych uczynków">
1000 złych uczynków

1000 złych uczynków – polski serial animowany dla dorosłych, w reżyserii Bartosza Kędzierskiego (jest on też autorem scenariusza produkcji), emitowany od 2 marca do 18 maja 2009 na antenie stacji TV4.
Tytuł nawiązuje do serialu "100 dobrych uczynków".
Produkcja, emisja i oglądalność.
"1000 złych uczynków" po raz pierwszy zostało zapowiedziane we wrześniu 2008.
Serial nie cieszył się zadowalającą popularnością. Według danych AGB Nielsen Media Research, pierwszy sezon oglądało średnio 162 tysięcy osób. Było to znacznie poniżej oczekiwań stacji. W związku z tym zdecydowano się na zakończenie produkcji.
Premierowo serial emitowała stacja TV4. Od 2 września 2019 produkcja była powtarzana na antenie Eska TV. Wszystkie odcinki są dostępne w serwisie Ipla.
Wydanie na DVD.
20 maja 2010 wszystkie odcinki pierwszego sezonu serialu zostały wydane na DVD.
Opis fabuły.
Gdy minęło drugie tysiąclecie chrześcijaństwa, Lucyfer zarządził zebranie swoich licznych sług, by rozliczyć ich działalność. Każdy musiał przedstawić pełną listę swoich osiągnięć w pozyskiwaniu niewinnych dusz, sianiu chaosu i rozprzestrzenianiu chorób. Byli tacy, którzy przeskakiwali na kolejne poziomy piekielnej hierarchii jak natchnieni. Byli tacy, którzy cieszyli się z nowych wideł lub asygnaty na kubek smoły. Jednak wśród miliona milionów wiernych sług Szatana znalazła się garstka nieszczęśników. Było to pięć pomniejszych demonów, którym w ostatnim tysiącleciu zdarzyła się wpadka i zdradzili Lucyfera. Oczywiście żaden z nich nie zrobił tego umyślnie, po prostu powinęła im się noga. Piątka feralnych demonów, którzy są głównymi bohaterami serialu "1000 złych uczynków", została za karę wygnana na Ziemię. Władca Ciemności zamienił ich w ludzi i wprowadził surowe zasady funkcjonowania w nowej rzeczywistości:
Rogowieccy zamieszkali na obrzeżach jednego z większych polskich miast przy ulicy Biszkoptowej.
W serialu pojawiają się nawiązania do literatury i kinematografii powszechnej. Odcinki są konstruowane w oparciu o klasyczne zasady dramaturgii. Każdy odcinek jest niezależnym, odrębnym epizodem. Elementem wiążącym całość są wątki „piekielne” głównych bohaterów. Stopniowo poznajemy ich życie sprzed wygnania z Piekła.
Postacie.
Pierwszoplanowe.
Opracowano na podstawie materiału źródłowego:
Informacje dodatkowe.
Opracowano na podstawie materiału źródłowego:
Obsada głosowa.
Udźwiękowienie: Studio Voiceland Wrocław

</doc>
<doc id="1621417" url="https://pl.wikipedia.org/wiki?curid=1621417" title="Roel Brouwers">
Roel Brouwers

Roel Brouwers (wym. ; ur. 28 listopada 1981 w Heerlen) – holenderski piłkarz występujący na pozycji obrońcy.
Kariera.
Brouwers zawodową karierę rozpoczynał w 2001 roku w Rodzie Kerkrade z Eredivisie. W tych rozgrywkach zadebiutował 20 kwietnia 2002 w zremisowanym 0:0 spotkaniu z SC Heerenveen. 21 sierpnia roku w wygranym 4:3 pojedynku z SC Heerenveen strzelił pierwszego gola w Eredivisie. W sumie w Rodzie Brouwers spędził 4 lata. W tym czasie rozegrał tam 50 ligowych spotkań i zdobył 1 bramkę.
W 2005 roku za 200 tysięcy euro odszedł do niemieckiego zespołu SC Paderborn 07 grającego w 2. Bundeslidze. Pierwszy mecz zaliczył w niej 7 sierpnia 2005 roku przeciwko SpVgg Unterhaching (0:3). W trakcie 2 lat gry dla Paderbornu, Brouwers wystąpił tam w 59 meczach, w których strzelił 7 goli.
W 2007 roku za 250 tysięcy euro Brouwers trafił do Borussii Mönchengladbach, również z 2. Bundesligi. W 2008 roku awansował z zespołem do Bundesligi. W tych rozgrywkach zadebiutował 17 sierpnia 2008 w przegranym 1:3 spotkaniu z VfB Stuttgart. 4 października 2008 w przegranym 1:2 pojedynku z 1. FC Köln strzelił pierwszego gola w Bundeslidze. Zawodnikiem Borussii był do 2016 roku. Potem odszedł do Rody Kerkrade, w której barwach w tym samym roku zakończył karierę.
W Bundeslidze rozegrał 156 spotkań i zdobył 13 bramek.

</doc>
<doc id="1621418" url="https://pl.wikipedia.org/wiki?curid=1621418" title="Tadeusz Wybult">
Tadeusz Wybult

Tadeusz Wybult (ur. 12 stycznia 1921 w Płocku, zm. 3 listopada 2004) – polski scenograf.
Życiorys.
Urodził się w Płocku, tam też ukończył liceum. Po wojnie, w roku 1947, rozpoczął studia w zakresie architektury wnętrz na Politechnice Wrocławskiej. Na trzecim roku studiów jego rysunki drukowane były w czasopiśmie "Architektura". Studia ukończył w 1953.
Był autorem scenografii do wielu filmów fabularnych, m.in. do "Matki Joanny od Aniołów" czy "Struktury kryształu". W 1981, na znak protestu przeciwko wprowadzeniu stanu wojennego, zrezygnował z pracy w kinematografii.

</doc>
<doc id="1621428" url="https://pl.wikipedia.org/wiki?curid=1621428" title="Wiesmann">
Wiesmann

Wiesmann – niemiecki producent klasycznych samochodów sportowych z siedzibą w Dülmen w landzie Nadrenia Północna-Westfalia. Przedsiębiorstwo założone zostało w 1988 roku. 14 sierpnia 2013 spółka złożyła wniosek o ogłoszenie upadłości.
W 2013 roku przedsiębiorstwo zatrudniało 110 osób. W swojej 25-letniej historii Wiesmann wyprodukował około 1600 samochodów.

</doc>
<doc id="1621433" url="https://pl.wikipedia.org/wiki?curid=1621433" title="Metalist">
Metalist

Metalist:

</doc>
<doc id="1621434" url="https://pl.wikipedia.org/wiki?curid=1621434" title="Przypowieść o miłosiernym ojcu">
Przypowieść o miłosiernym ojcu



</doc>
<doc id="1621438" url="https://pl.wikipedia.org/wiki?curid=1621438" title="Festiwal Sztuki Filmowej „Celuloid, Człowiek, Cyfra”">
Festiwal Sztuki Filmowej „Celuloid, Człowiek, Cyfra”

Festiwal Sztuki Filmowej „Celuloid, Człowiek, Cyfra” – festiwal filmowy organizowany cyklicznie w Katowicach przez wojewódzką samorządową instytucję kultury, jaką jest „Silesia-Film”, oraz władze województwa śląskiego. Partnerami w organizacji festiwalu są również władze miasta i Polski Instytut Sztuki Filmowej w Warszawie.
Pierwsza edycja festiwalu miała miejsce w 2006. Kolejne odbyły się w latach 2007, 2008 i 2009.
I edycja w 2006.
W ramach I edycji Festiwalu Filmowego „Celuloid. Człowiek, Cyfra” – „In memoriam Krzysztof Kieślowski w X rocznicę śmierci” w dniach 10 – 14 marca 2006 w Katowicach odbyło się 20 imprez. Zaprezentowanych zostało 13 filmów wyświetlanych m.in. w kinie Światowid i Kinoteatrze Rialto. Wśród zaproszonych gości znaleźli się: Maria Kieślowska, Wojciech Kilar, Magdalena Łazarkiewicz, Piotr Łazarkiewicz, Kazimierz Kutz i Zygmunt Duś. W Muzeum Śląskim zaprezentowano wystawę zdjęć Krzysztofa Kieślowskiego.
II edycja w 2007.
II edycja odbyła się w dniach 24-27 maja 2007. Pokazy filmów miały miejsce przede wszystkim w Centrum Sztuki Filmowej. Plenerowe pokazy "Seksmisji" i "Kingsajz" Juliusza Machulskiego odbyły się w Wojewódzkim Parku Kultury i Wypoczynku w Chorzowie. Tematem przewodnim była twórczość Jerzego Stuhra „60. rocznicę urodzin”. W ostatnim dniu festiwalu Orkiestra Symfoniczna Filharmonii Śląskiej wraz z Mieszanym Chórem Mariańskim i Chórem Kantorei Sankt Barbara wykonały koncert muzyki filmowej Abla Korzeniowskiego. W kinoteatrze Rialto zaprezentowano etiudy filmowe studentów Wydziału Radia i Telewizji Uniwersytetu Śląskiego.
III edycja w 2008.
Wspólorganizatorem III edycji festiwalu „Celuloid. Człowiek, Cyfra” było Studio Filmów Rysunkowych w Bielsku-Białej. Festiwal współfinansowało Stowarzyszenie Filmowców Polskich i Polskie Wydawnictwo Wizualne. Partnerem była również Biblioteka Śląska. Impreza odbyła się w dniach 9-13 kwietnia 2008 i została zorganizowana, by uświetnić „60 lat polskiej animacji”. W ramach festiwalu odbywały się projekcje dla dzieci i dorosłych, wystawy, spotkania z twórcami polskiej animacji oraz koncerty. W gmachu Biblioteki Śląskiej zaprezentowano wystawę Zdzisław Lachur – In memoriam, na której zaprezentowano prace Zdzisława Lachura, założyciela bielskiego Studia Filmów Rysunkowych. Druga wystawa "Życia na celuloidzie. Techniki animacyjne w filmach Jerzego Zitzmana" w Centrum Scenografii Polskiej prezentowała prace Jerzego Zitzmana. W ramach festiwalu odbył się również koncert Henryka Miśkiewicza.
IV edycja w 2009.
Ma się odbyć w dniach 27 lutego do 5 marca 2009 w Centrum Sztuki Filmowej w Katowicach. Impreza ma być poświęcona twórczości pochodzącego z Katowic operatora filmowego Sławomira Idziaka. W czasie trwania festiwalu przewidziana jest dyskusja na temat dystrybucji filmowej w sieci. Benefis Idziaka ma poprowadzić w katowickim Kinoteatrze Rialto Alicja Resich-Modlińska. Zaplanowano również wystawę fotografii autorstwa rodziców Sławomira Idziaka, Haliny Holas-Idziakowej i Leonarda Idziaka.

</doc>
<doc id="1621441" url="https://pl.wikipedia.org/wiki?curid=1621441" title="Pediculidae">
Pediculidae

Pediculidae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą. 
Pediculidae stanowią rodzinę składającą się obecnie 1 rodzaju:

</doc>
<doc id="1621442" url="https://pl.wikipedia.org/wiki?curid=1621442" title="Zespół Sandifera">
Zespół Sandifera

Zespół Sandifera – zespół napadowych zaburzeń ruchowych o nieznanym mechanizmie, występujący u dzieci z przepukliną rozworu przełykowego i refluksem żołądkowo-przełykowym, polegający na występowaniu długotrwałych lub przemijających napadów kręczu szyi, doprowadzający do przeprostu szyi i przyjmowania pozycji opistotonus.
Szacuje się, że objawy zespołu występują u około 1% dzieci z refluksem żołądkowo-przełykowym i jego objawy pojawiają się najczęściej pomiędzy 16 i 36 miesiącem życia.
Charakterystyczną cechą jest, że stopień nasilenia przeprostu koreluje z ciężkością refluksu żołądkowo-przełykowego i zaburzenia ruchowe pojawiają się przy spadku pH poniżej 4,0.
Przyjmowanie pozycji opistotonus występuje także w ciężkich schorzeniach wieku dziecięcego, takich jak mózgowe porażenie dziecięce i encefalopatia wieku dziecięcego.
Diagnostyka różnicowa opiera się na stwierdzeniu w badaniu radiologicznym z barytem cech refluksu. Po wprowadzeniu odpowiedniego leczenia refluksu, objawy zespołu Sandifera wycofują się.

</doc>
<doc id="1621444" url="https://pl.wikipedia.org/wiki?curid=1621444" title="Stypendium im. Wojtka Bellona">
Stypendium im. Wojtka Bellona



</doc>
<doc id="1621445" url="https://pl.wikipedia.org/wiki?curid=1621445" title="Studencki Festiwal Piosenki">
Studencki Festiwal Piosenki

Studencki Festiwal Piosenki – studencki festiwal i konkurs piosenkarski organizowany od 1962 w Krakowie. Studencki Festiwal Piosenki jest imprezą o dużym znaczeniu, a zdobycie nagrody to szczególne wyróżnienie, które nierzadko otwiera laureatom drogę do dalszej kariery estradowej. Ze względu na wydarzenia polityczne w kraju, festiwal w latach 1968, 1971 i 1982 nie odbył się.
Festiwal nosił również nazwy "Ogólnopolski Studencki Konkurs Piosenkarzy" (1962–1965), "Ogólnopolski Festiwal Piosenkarzy Studenckich" (1966–1967) oraz "Ogólnopolski Festiwal Piosenki i Piosenkarzy Studenckich" (1969–1976; od tej nazwy pochodzi często używany skrót FPiPS).
Pomysł festiwalu zrodził się w klubie studenckim „Pod Jaszczurami”. Projekt imprezy został oficjalnie przedstawiony Radzie Okręgowej ZSP i ówczesny kierownik Komisji Kultury, Mieczysław Czuma, go zatwierdził. Przyznano pewne fundusze, przyciągnięto większe grono i przystąpiono do organizacji. W czwórce inicjatorów byli: Janusz Brylski, Andrzej Kochan, Andrzej Kossowicz (ówczesny kierownik Klubu pod Jaszczurami) i red. Janusz Cichalewski, który wyreżyserował i poprowadził pierwsze dwa Festiwale (zwane jeszcze wówczas Konkursami). Potem prowadzenie przejął Lucjan Kydryński. Janusz Cichalewski prowadził (oraz scenariusz i red. odpowiedzialna) również Festiwal w roku 1970 (godzinna transmisja TV z finału w Hali Wisły). Partnerowała mu Krystyna Loska. Pierwszą edycję w 1962 roku wygrali ex aequo Marian Kawski i Edward Lubaszenko. Drugie miejsce zajęła Ewa Demarczyk.
Przyznawane stypendia i nagrody.
Stypendium im. Wojtka Bellona.
Stypendium im. Wojtka Bellona jest nagrodą w formie rocznego stypendium, przyznawaną corocznie wybranemu uczestnikowi Studenckiego Festiwalu Piosenki w Krakowie, zwykle autorom i wykonawcom najlepszych tekstów.
Nagroda nosi imię Wojciecha Bellona, pieśniarza i balladzisty. Od czasu kiedy zaczęto przyznawać stypendium, jego laureatami byli między innymi:
Julian Mere,
Tadeusz Krok,
Maciej Danek,
Robert Kasprzycki,
Kamil Wasicki (2004, 2006),
Sebastian Kowalczyk (2005),
Łukasz Majewski (2007),
Dominika Barabas (2008),
Monika Parczyńska (2009),
Mirosław Sokołowski (2010) i
Paweł Leszoski (2011).
Stypendium twórcze im. Marka Grechuty.
Stypendium jest przyznawane laureatom Studenckiego Festiwalu Piosenki. Otrzymali je:
Paulina Bisztyga (2005),
Joanna Lewandowska (2006),
Lena Piękniewska (2007),
Gabriela Lencka z zespołem(2008),
Marcin Różycki (2009).
Nagroda Kapituły im. Jacka Kaczmarskiego.
Jacek Kaczmarski był mocno związany ze Studenckim Festiwalem Piosenki. Zadebiutował na nim w roku 1976 zdobywając (w duecie z Piotrem Gierakiem) pierwszą nagrodę za piosenkę "Obława". Indywidualnie nagrodę główną zdobył rok później, a po raz trzeci wystąpił z zespołem „Wieczór Kawalerski”, który otrzymał nagrodę specjalną i nagrodę dziennikarzy. Przez wiele lat był współtwórcą Studenckiego Festiwalu Piosenki, jego wieloletnim jurorem i członkiem Rady Artystycznej. Aby uczcić Jego pamięć Festiwal powołał w 2004 roku Kapitułę Nagrody im. Jacka Kaczmarskiego. W skład Kapituły weszli jego przyjaciele, a w następnych latach również laureaci nagród im. Jacka Kaczmarskiego.
Nagrody otrzymali:
Mirosław Czyżykiewicz (2004),
Adam Nowak (2005),
Piotr Rogucki (2006),
Kazik Staszewski (2007),
Jan Krzysztof Kelus (2008),
Basia Stępniak-Wilk (2009),
Piotr Bukartyk (2011).

</doc>
<doc id="1621449" url="https://pl.wikipedia.org/wiki?curid=1621449" title="Wilhelm Tell (dramat)">
Wilhelm Tell (dramat)

Wilhelm Tell (niem. Wilhelm Tell) – ostatni ukończony dramat Friedricha Schillera z 1804 roku. Historia opowiada o legendarnym szwajcarskim strzelcu wyborowym, Wilhelmie Tellu i jego walce z habsburską monarchią we wczesnym okresie XIV wieku.
Opis fabuły.
Akt 1
Scena 1 – w samym środku Szwajcarii, na wysokim stromym brzegu skalnym Jeziora Czterech Kantonów. Pieśń wstępna oddaje dokładnie istotę charakteru Tella. Pasterz, myśliwy i rybak rozmawiają o nadchodzącej niepogodzie, gdy zjawia się zbieg: Konrad Baumgarten. Żołnierze habsburscy ścigają go, gdyż ten zabił majordoma kantonu Unterwalden Wolfenschiessena, który chciał zgwałcić jego żonę. Wilhelm Tell się zbliża i wszyscy nagabują rybaka, aby ten przewiózł zbiega przez jezioro, on jednak widzi nadciągający wiatr i waha się. Tylko Tell zbiera się na odwagę i odnosi sukces. W ramach odwetu żołnierze niszczą po drodze chaty i stada zwierząt.
Scena 2 – W Szwajcarii chłopka Gertrud Staufffacher namawia swojego męża, aby ten zmówił się z innymi osobami i wystąpił przeciw habsburskiej tyranii.
Scena 3 – W kantonie Uri, w jego głównym mieście o nazwie Altdorf, chłopi i rzemieślnicy ciężko pracują dla swoich panów. W ramach zakończenia dawnej niezależności prawnej szwajcarskich miejscowości ma być wzniesiony zamek Zwingburg. Kapelusz głównego zarządcy Hermanna Gesslera zostaje zawieszony na drążku, a wszyscy przechodzący są zobowiązani mu się kłaniać.
Scena 4- Werner Stauffacher z kantonu Schwyz, także młody mieszkaniec kantonu Unterwalden Arnold von Melchtal, zbiegły syn despotycznie ograbionego i oślepionego chłopa, oraz Waler Fürst zmawiają się na potężny bunt.
Akt 2
Scena 1 – ukazuje niejednomyślność osiadłej szlachty. Leciwy baron von Attinghausen wyraża zrozumienie dla niepokoju społeczności, jego młody bratanek Ulrich von Rudenz natomiast bierze stronę Habsburgów.
Scena 2 – jest kluczowa dla sztuki. Spiskowcy z kantonów Uri, Schwyz i Unterwalden gromadzą się w świetle księżyca na łące górskiej Rütli, pośród nich Fürst, Stauffacher i Melchthal, jednak bez Willhelma Tella. Pod przywództwem Itel Reding tworzą zgromadzenie ludowe i zakładają przymierze – tzw. pierwsze europejskie zebranie konstytucyjne. Postanawiają przepędzić habsburskie władze okupujące i uzgadniają szczegóły planu.
Akt 3
Scena 1 – rozpoczyna się na podwórzu Tella, który w charakterystyczny dla niego sposób naprawia furtkę. Wyrusza ze swoim starszym synem do Altdorfu, a próby powstrzymania go przez żonę Hedwig, która przeczuwa najgorsze, nie przynoszą rezultatu.
Scena 2 – Bertha von Bruneck zdobywa podczas polowania poparcie Ulricha von Rudenza dla sprawy przymierza.
Scena 3 – dramatyczny punkt kulminacyjny. Tell nie kłania się kapeluszowi Hermana Gesslera i zostaje aresztowany przez żołnierzy. Gessler sam się pojawia i zmusza go, aby ten zestrzelił jabłko z głowy jego syna, w zamian za ich życie i wolność. Tell wyciąga swój kołczan i z kuszy trafia jabłko. Na pytanie zarządcy, po co mu była potrzebna druga strzała, Tell unika odpowiedzi. Gessler gwarantuje mu wolność, jeśli ten odpowie. Wilhelm Tell mówi mu, że druga strzała była przeznaczona dla niego, w razie gdyby trafił syna. Gessler wycofuje się z obietnicy i każe go związać i wtrącić do więzienia.
Akt 4
Scena 1 – Tellowi udaje się uciec oprawcom w czasie burzy. Młody chłopak pokazuje mu tajne przejście do Küssnacht i oznajmia jego ojcu, że jeszcze o nim będzie głośno.
Scena 2 – Umierający wśród jego służby i przyjaciół Attinghausen oznajmia, że specjalne przywileje szlachty się kończą, a jego ostatnie słowa to – "Bądźcie zgodni – zgodni- zgodni". Jego bratanek Rudenz wstępuje do sojuszu przymierza.
Scena 3 – w wąwozie przy Küssnacht Tell wyczekuje Gesslera. Jego monolog daje mu mocny motyw do niełatwej decyzji. Chce położyć kres „diabelskim, nienaturalnym" występkom zarządcy. Strzała Tella zabija go w momencie, gdy ten chce stratować na koniu błagającą go o coś kobietę.
Akt 5
Scena 1 – Zamek Zwingburg w Altdorfie zostaje zniszczony, Rudenz i syn chłopa Melchthal ratują Bertę z więzienia. Następnie przychodzi wiadomość od Johannesa Müllera (Schiller upamiętnił w ten sposób szwajcarskiego historyka Johannesa von Müllera, któremu zawdzięczał wiele informacji i szczegółów). Król Albrecht I Habsburg został zamordowany przez jego bratanka Jana Parracide, za to że ten chciał mu odebrać prawa do dziedzictwa. Właśnie ów król gardził zagwarantowaną niezależnością Szwajcarów i chciał ich uczynić poddanymi Habsburgów.
Scena 2 – Żona Tella zarzuca mu, że ten naraził życie syna. Zbiegły Parricida pojawia się i prosi wyzwoliciela Tella o pomoc. Ten wskazuje mu na dużą różnicę czynów obu figur i przekonuje go, aby ten udał się do Rzymu i prosił o możliwość odpokutowania jego „strasznego występku".
Scena 3 – przybywa tłum i wychwala czyny Tella. Schiller, mistrz dramatycznych końcówek, wycofuje Tella z pierwszego planu i kończy sztukę, ukazując kobiety i zniewolonych ludzi. Bertha von Bruneck wiąże się z Rudenzem, przez którego słowa wszyscy pognębieni przez tyranię stają się wolni.
Interpretacja.
"Wilhelm Tell" to ostatnia sztuka Schillera, ukończona 16 miesięcy przed jego śmiercią. Pobożny myśliwy górski Tell jest naturalnym i kochającym wolność człowiekiem czynu („Kto myśli zbyt wiele, mało osiągnie"), który sprzeciwia się sadystycznemu zarządcy Gesslerowi. Ten jest wcieleniem bezdusznej, moralnie upadłej żądzy władzy. Zmuszając Tella do zestrzelenia jabłka z głowy dziecka, pokazuje on nienaturalną upadłość.
Z powodu aspektów cywilizacyjnych, ale też dzięki jej artystycznej formie sztuka stała się najważniejszą pozycją czytaną w niemieckich gimnazjach po upadku Trzeciej Rzeszy.
Prawo do oporu.
W scenie w rejonie Rütli Schiller w formie monologu Wernera Stauffachera ukazuje jego pojmowanie indywidualnej i kolektywnej racji do walki i oporu. Wynika z niego, że władza tyrańska ma swoje granice, a ludzie mają prawo do obrony swojej wolności.
„Pierwotny stan natury powraca ponownie” – to stwierdzenie odnosi się do schillerowskiego sposobu rozumienia prawa natury. Tell ucieleśnia ideał wolnej jednostki, która jest świadoma rozumnej istoty ludzkiej natury, która nie daje się ujarzmić innym jednostkom. Opór przeciwko siłom okupacyjnym jest usprawiedliwiony, gdyż Szwajcarzy broniąc swojej wolności, bronią także swej godności.
Język i mowa nie są dla Tella – tak długo jak rozchodzi się o naturalnie działającą jednostkę – podstawową formą wyrazu oraz chętnie eksponowanym dyskursywnym medium. Dlatego Tell mówi na początku sztuki niewiele, a usprawiedliwiając coś, przyozdabia swoją wypowiedź w ludowe sformułowania: „Ciężkie serce, nie stanie się lżejsze dzięki słowom”. Jego późniejszy monolog pokazuje dopiero, że nastąpiła w nim duża zmiana. Po zabiciu Gesslera nie będzie już używał swojej broni.
Stusunek do rewolucji 1789 r..
Schiller zajmuje się pośrednio w sztuce rewolucją francuską, chociaż jego ówcześni czytelnicy oczekiwali od niego bezpośrednich odniesień. Jakobińscy rewolucjoniści powoływali się na mit Tella, gdy ścinali francuskiego króla, tak samo jak licznych reprezentantów szlachty i stojących im w opozycji buntowników trzeciego stanu.
45-letniemu Schillerowi chodziło bardziej o zachowanie i rozwój wspaniałości w ludzkiej naturze w ogóle, gdzie przeciwstawia on moralnie rozwiniętą osobowość oraz prawnie uporządkowaną kolektywność rządom despotycznym. (Przemowa barona Attinghausena na łożu śmierci, IV akt, druga scena). Schiller odnosi się przy tym do rewolucyjnej Deklaracji Praw Człowieka z 1789. Relacja napięcia między indywidualną wolnością a ludzką solidarnością, obok prawa do walki i oporu, jest jednym z głównych tematów dramatu, który odzwierciedla się w wielu sytuacjach na różny sposób – od ocalenia Baumgartena przed jego prześladowcami (akt I, scena 1) poprzez sprzysiężenie na Rütli (akt II, scena 2), także przez uniknięcie poniżenia przed kapeluszem Gesslera, dalej przez strzał w jabłko na głowie Waltera (akt III, scena 3), aż po scenę z Janem Parricdią (akt V, scena 2). Schiller tematyzuje też podczas sceny w Rütli brutalne wybryki rewolucji i jakobińską władzę strachu, gdy Walther Fürst mówi o dawnych prawach ojców, które chcą oni przywrócić przez przepędzenie prześladowców i zburzenie zamków, lecz jeśli to możliwe, bez przelewu krwi.
Historia dzieła.
"Wilhelm Tell" został napisany przez Friedricha Schillera między rokiem 1803 i 1804. W 1804 sztuka została opublikowana w ramach pierwszej edycji w liczbie 7 tysięcy kopii. Od momentu publikacji, dramat został przetłumaczony na wiele języków, włączając w to słoweński, chorwacki, turecki, rumuński i hebrajski.
Friedrich Schiller (który nigdy nie był w Szwajcarii, lecz jako historyk był dobrze poinformowany) został zainspirowany do napisania sztuki o legendarnym strzelcu wyborowym Wilhelmie Tellu przez swoją żonę Lotte, która znała kraj z własnego doświadczenia. Po tym jak jego przyjaciel Johann Wolfgang Goethe wrócił z jego drugiej podróży z Jeziora Czterech Kantonów w 1779 roku, Schiller zaczął zbierać materiały.
Większość informacji o szwajcarskiej konfederacji Schiller zaczerpnął z "Chronicon Helveticum" autorstwa Aedgidus Tschudi, z "History of the Swiss Confederation" Johannesa von Müllera, jak i z kronik Petermanna Etterlina i Johanna Stumpfa.
Premiera i wpływ.
Sztuka, w reżyserii Goethego, miała swoją prapremierę 17 marca 1804 r. w Weimarze. W okresie letnim 1912 i 1914 oraz ponownie między 1931 a 1939, dramat był wystawiany w Interlaken. Od 1947 r.sztuka była tam grana corocznie. W 2004 roku dramat został po raz pierwszy wystawiony na łąkach Rütli z okazji jej 200. rocznicy.
Filipiński rewolucjonista i nacjonalista José Rizal, mocno zainspirowany Schillerem i jego pracami, przetłumaczył sztukę na język tagalski w 1886 r. W XIX wieku Wilhelm Tell inspirował wielu bojowników o wolność, m.in. we Włoszech oraz w Imperium Rosyjskim.
Chociaż sztuka Schillera była często wystawiana w czasach reżimu nazistowskiego, została ona wycofana ze scen w 1941 r. Adolf Hitler, który ledwie uniknął zabójstwa z rąk młodego Szwajcara Maurice'a Bavaud (Rolf Hochhuth nazwał go potem nowym Wilhelmem Tellem), publicznie utyskiwał, że „akurat Schiller musiał uświetnić tego szwajcarskiego strzelca wyborowego". Nazistom szczególnie nie podobał się tekst przysięgi z Rütli, na którą powoływały się niemieckie kręgi opozycyjne. 12 XII 1941 szef Kancelarii Rzeszy poinformował ministra oświaty, że życzeniem Hitlera jest rezygnacja z wykorzystywania "Wilhelma Tella" w nauczaniu szkolnym.

</doc>
<doc id="1621451" url="https://pl.wikipedia.org/wiki?curid=1621451" title="Uniwersytet Charkowski">
Uniwersytet Charkowski



</doc>
<doc id="1621452" url="https://pl.wikipedia.org/wiki?curid=1621452" title="La Dépêche du Midi">
La Dépêche du Midi

La Dépêche du Midi – francuska gazeta lokalna wydawana w regionie Midi-Pireneje.
Dziennik został założony 2 października 1870 roku jako „La Dépêche de Toulouse”. W ciągu następnych lat znacząco się rozwijał, m.in. za sprawą Jeana Jaurèsa, działacza socjalistycznego i felietonisty, który pisał liczne artykuły do gazety, oraz Georges'a Clemenceau, przyszłego premiera Francji, który także w niej publikował. Dziennik szeroko opisywał na swoich łamach wydarzenia związane z aferą Dreyfusa, a także w późniejszym okresie popierał jego uniewinnienie.
W 1940 roku, wraz z zajęciem Francji przez Niemcy, gazeta została zamknięta. Dziennik rozpoczął ponowną publikację w 1944 roku, a w 1947 roku ostatecznie zmienił swoją nazwę, która przetrwała do dnia dzisiejszego.
Redakcja dziennika znajduje się w mieście Tuluza. Redaktorem naczelnym gazety jest Jean-Christophe Giesbert, natomiast właścicielem – francuska grupa prasowa "Groupe La Dépêche".
Z nakładem dziennym wynoszącym 197 751 egzemplarzy dziennik „La Dépêche du Midi” jest jedną z najbardziej poczytnych gazet w regionie.

</doc>
<doc id="1621454" url="https://pl.wikipedia.org/wiki?curid=1621454" title="Tiujamunit">
Tiujamunit

Tiujamunit – minerał uranu i wanadu o wzorze ·(5–8). Wapniowy analog karnotytu. Ma żółtą barwę, jest radioaktywny. Główne złoża tiujamunitu znajdują się w Kotlinie Fergańskiej w Kirgistanie (, gdzie został odkryty w 1912 r. przez i skąd pochodzi jego nazwa) oraz w południowozachodnich Stanach Zjednoczonych.

</doc>
<doc id="1621459" url="https://pl.wikipedia.org/wiki?curid=1621459" title="Letnia Uniwersjada 1975">
Letnia Uniwersjada 1975

8. Letnia Uniwersjada - międzynarodowe zawody sportowców - studentów, które odbyły się w Rzymie. Impreza została zorganizowana między 18 a 21 sierpnia 1975 roku. W uniwersjadzie wzięło udział 468 zawodników z 38 krajów. Pierwotnie planowano rozegranie zawodów w Belgradzie jednak w związku z kłopotami finansowymi impreza została odwołana i przeniesiona do Włoch. Sportowcy rywalizowali w związku z tym tylko w jednej dyscyplinie - lekkiej atletyce. Areną zmagań był Stadion Olimpijski.
Polskie medale.
Reprezentanci Polski zdobyli w sumie 11 medali. Wynik ten dał polskiej drużynie 2. miejsce w klasyfikacji medalowej.

</doc>
<doc id="1621461" url="https://pl.wikipedia.org/wiki?curid=1621461" title="Konstantyn III (rzymski cesarz)">
Konstantyn III (rzymski cesarz)



</doc>
<doc id="1621472" url="https://pl.wikipedia.org/wiki?curid=1621472" title="Emilia Dżingarowa">
Emilia Dżingarowa

Emilia Dżingarowa, bułg. Емилия Димитрова Джингарова (ur. 6 października 1978) – bułgarska szachistka, arcymistrzyni od 2003 roku. Aktualnie reprezentuje Serbie.
Kariera szachowa.
W pierwszej połowie lat 90. XX wieku była wielokrotną reprezentantką Bułgarii na mistrzostwach świata i Europy juniorek w różnych kategoriach wiekowych (najlepszy wynik: V miejsce na ME do 18 lat, Rimavská Sobota 1996). Pomiędzy 2000 a 2008 czterokrotnie uczestniczyła w szachowych olimpiadach, natomiast w latach 2003 i 2005 – w drużynowych mistrzostwach Europy, na których w 2005 zdobyła srebrny medal za indywidualny wynik na III szachownicy. Wielokrotnie startowała w finałach indywidualnych mistrzostw kraju, czterokrotnie zdobywając srebrne (2000, 2003, 2004, 2006), jak również brązowy (2002) medal.
Najwyższy ranking w dotychczasowej karierze osiągnęła 1 lipca 2010, z wynikiem 2368 punktów zajmowała wówczas 98. miejsce na światowej liście FIDE, jednocześnie zajmując 2. miejsce (za Antoanetą Stefanową) wśród bułgarskich szachistek.
Życie prywatne.
Mężem Emilii Dżingarowej jest arcymistrz Aleksander Delczew.

</doc>
<doc id="1621476" url="https://pl.wikipedia.org/wiki?curid=1621476" title="Cerkiew Eliasza Proroka w Małkowicach">
Cerkiew Eliasza Proroka w Małkowicach

Cerkiew Eliasza Proroka w Małkowicach - murowana parafialna cerkiew greckokatolicka, znajdująca się w Małkowicach.
Zbudowana w 1939, w miejscu starszej, drewnianej cerkwi z 1757, zniszczonej w czasie I wojny światowej. Parafia należała do dekanatu przemyskiego, do parafii należała również filialna cerkiew w Duńkowiczkach.
Po wojnie cerkiew została przejęta przez kościół rzymskokatolicki.

</doc>
<doc id="1621477" url="https://pl.wikipedia.org/wiki?curid=1621477" title="Tadeusz Kościelniak">
Tadeusz Kościelniak

Tadeusz Kościelniak (ur. 11 lipca 1910 w Kaliszu, zm. 14 stycznia 1996 tamże) – polski malarz, grafik i rysownik; brat Władysława i Mieczysława.
Był samoukiem, wzorował się na mistrzach schyłku XIX wieku. Twórca wszechstronny, uprawiał malarstwo olejne, akwarelę, rysunek ołówkiem i tuszem. W malarstwie pozostał wierny scenom rodzajowym, pejzażowi, portretowi, nie unikał także utrwalania architektury, która go wyraźnie fascynowała. Sporo płócien dowodzi znajomości ikonografii i symboliki chrześcijańskiej, tworząc odrębny rozdział w jego twórczości związany z obszarami sztuki sakralnej. Prezentował swoje prace na wystawach w Poznaniu, Gnieźnie, Łodzi, Gdańsku, Krakowie i Warszawie oraz za granicą: w Göteborgu, Berlinie i Paryżu. Nieliczne znalazły się w muzeach (Kalisz, Poznań, Warszawa, Berlin), a dziesiątki w zbiorach prywatnych.

</doc>
<doc id="1621478" url="https://pl.wikipedia.org/wiki?curid=1621478" title="Madonna del Popolo">
Madonna del Popolo

Madonna del Popolo – obraz włoskiego malarza renesansowego Federica Barocciego.
Historia i temat obrazu.
Obraz ołtarzowy został zamówiony w 1574 roku przez Bractwo Zakonne z Arezzo dla kościoła Santa Maria. Został malowany przez cztery kolejne lata. W 1786 roku książę Piotr Leopold przeniósł go do Galerii Uffizi.
Pierwotnie tematem obrazu miała być Maria Miłosierdzia, patronka bractwa oraz sceny z życia Madonny. Barocci wybrał inny wątek, bardziej neutralny, o większej możliwości interpretacji.
Dzieło przedstawia zgromadzony lud, wśród których znajdują się przedstawiciele różnych klas społecznych. Można dostrzec wieśniaczkę z koszem i dzieckiem na ramieniu otrzymującą jałmużnę, półnagiego kalekę, niewidomego grajka, a obok nich zamożną kobietę z dwojgiem dzieci. Za nią malarz przedstawił psocące dziecko wychylone przez ramię matki i przewracające kartki modlitewnika innej kobiety. Nad zgromadzeniem ukazano Chrystusa w otoczeniu aniołów błogosławiącego lud. Po prawej stronie znajduje się Matka Boska wstawiającą się za tłumem. Obłok, na którym siedzą święte postacie, daje cień na ziemi.

</doc>
<doc id="1621480" url="https://pl.wikipedia.org/wiki?curid=1621480" title="Lista nagród i nominacji Pussycat Dolls">
Lista nagród i nominacji Pussycat Dolls

Lista nagród i nominacji Pussycat Dolls

</doc>
<doc id="1621483" url="https://pl.wikipedia.org/wiki?curid=1621483" title="Cerkiew Narodzenia Najświętszej Maryi Panny w Wojtkowej">
Cerkiew Narodzenia Najświętszej Maryi Panny w Wojtkowej

Cerkiew Narodzenia Najświętszej Maryi Panny w Wojtkowej – drewniana dawna parafialna cerkiew greckokatolicka, wybudowana w 1910, znajdująca się w Wojtkowej.
W 1973 przejęta przez kościół rzymskokatolicki i użytkowana jako kościół parafialny w tutejszej parafii pw. Maksymiliana Kolbe.
Obiekt wpisany na listę zabytków w 1995 i włączony do podkarpackiego Szlaku Architektury Drewnianej.
Historia.
Cerkiew zbudowana w 1910 w tak zwanym ukraińskim stylu narodowym, w miejscu starszej, drewnianej cerkwi z 1752. Parafia należała do dekanatu dobromilskiego, do parafii należały filialne cerkwie w Jureczkowej i Nowosielcach Kozickich. Ufundowana przez Stanisława Nowosielskiego. Po wysiedleniu ludności ukraińskiej w od 1947 cerkiew pozostawała opuszczona, później użytkowana jako magazyn nawozów sztucznych. Remontowana w latach 1973–76, 1994 i 2002.
Architektura i wyposażenie.
Cerkiew jest budynkiem drewnianym konstrukcji zrębowej, na kamiennej podmurówce, trójdzielnym, orientowanym, zbudowana na planie krzyża greckiego. Nad centralną częścią nawy kopuła na ośmiobocznym bębnie. Ściany pokryte szalunkiem z desek.
Wewnątrz dawne wyposażenie nie zachowało się. Ołtarz główny z drugiej połowy XVIII w. pochodzi z kościoła z Kąkolówki. Część wyposażenia współczesnego wykonał ludowy artysta Tadeusz Trojanowski.

</doc>
<doc id="1621486" url="https://pl.wikipedia.org/wiki?curid=1621486" title="Witold Gruca">
Witold Gruca

Witold Gruca (ur. 15 sierpnia 1927 w Krakowie, zm. 11 lipca 2009 w Konstancinie-Jeziornie) – polski tancerz i choreograf.
Życiorys.
Uczył się tańca w latach 1941–1948 w Krakowie. Był tancerzem i aktorem w sezonie 1946–1947 w Teatrze Ziemi Opolskiej w Opolu, w roku 1948 tancerzem Opery Wrocławskiej, w latach 1949–1952 Opery Poznańskiej, w latach 1952–1956 Opery Warszawskiej. Występował w latach 1956–1961 w duecie z Barbarą Bittnerówną. W roku 1961 powrócił do Opery Warszawskiej. W latach 1967–1968 pełnił funkcję kierownika baletu Teatru Wielkiego w Warszawie.
Oprócz występów na scenie baletowej zajmował się choreografią. Opracował układy taneczne wielu przedstawień dramatycznych, operowych i estradowych, programów telewizyjnych i filmów.
Laureat I nagrody na Międzynarodowym Konkursie Tańca w Vercelli we Włoszech oraz nagrody Ministra Kultury i Sztuki I stopnia. Został również odznaczony Krzyżem Komandorskim Orderu Odrodzenia Polski (1983) oraz Medalem 40-lecia Polski Ludowej (1984).
Miejsce spoczynku.
Artysta został pochowany w kwaterze aktorów na cmentarzu w Skolimowie.

</doc>
<doc id="1621489" url="https://pl.wikipedia.org/wiki?curid=1621489" title="Haruhi Fujioka">
Haruhi Fujioka



</doc>
<doc id="1621492" url="https://pl.wikipedia.org/wiki?curid=1621492" title="Tamaki Suou">
Tamaki Suou



</doc>
<doc id="1621494" url="https://pl.wikipedia.org/wiki?curid=1621494" title="Kyoya Ootori">
Kyoya Ootori



</doc>
<doc id="1621496" url="https://pl.wikipedia.org/wiki?curid=1621496" title="Hikaru i Kaoru Hitachiin">
Hikaru i Kaoru Hitachiin



</doc>
<doc id="1621498" url="https://pl.wikipedia.org/wiki?curid=1621498" title="Mitsukuni &quot;Hunny&quot; Haninozuka">
Mitsukuni &quot;Hunny&quot; Haninozuka



</doc>
<doc id="1621499" url="https://pl.wikipedia.org/wiki?curid=1621499" title="145Ab">
145Ab



</doc>
<doc id="1621501" url="https://pl.wikipedia.org/wiki?curid=1621501" title="Takashi &quot;Mori&quot; Morinozuka">
Takashi &quot;Mori&quot; Morinozuka



</doc>
<doc id="1621502" url="https://pl.wikipedia.org/wiki?curid=1621502" title="Cerkiew św. Jana Chrzciciela w Tyrawie Solnej">
Cerkiew św. Jana Chrzciciela w Tyrawie Solnej

Cerkiew św. Jana Chrzciciela w Tyrawie Solnej – drewniana parafialna cerkiew greckokatolicka, znajdująca się w Tyrawie Solnej. Od 1946 obiekt użytkowany jest przez kościół rzymskokatolicki.
Historia.
Cerkiew została wzniesiona w 1837 z fundacji ówczesnego parocha tyrawskiego Piotra Melnickiego, w miejscu starszej, drewnianej cerkwi. Była remontowana w 1893 i 1927. Cerkiew prezentuje typ budownictwa ludowego w duchu klasycystycznym z wyraźnymi cechami latynizacji. W 1927 polichromie w cerkwi wykonał malarz Władysław Lisowski.
Parafia należała do dekanatu liskiego, po I wojnie do sanockiego. W 1934 weszła w skład Apostolskiej Administracji Łemkowszczyzny. Do parafii należały również cerkwie filialne w Hołuczkowie i Siemuszowej.
Po wojnie użytkowana jako kościół rzymskokatolicki świętych Apostołów Piotra i Pawła.
Świątynia została włączona do podkarpackiego Szlaku Architektury Drewnianej.

</doc>
<doc id="1621503" url="https://pl.wikipedia.org/wiki?curid=1621503" title="Postacie z anime Ouran High School Host Club">
Postacie z anime Ouran High School Host Club



</doc>
<doc id="1621512" url="https://pl.wikipedia.org/wiki?curid=1621512" title="Jan Miel">
Jan Miel

Jan Miel (ur. 1599 pod Antwerpią, zm. 3 kwietnia 1663 w Turynie) - holenderski malarz barokowy, aktywny we Włoszech od 1636.
Nie ma pewnych informacji na temat jego młodości, w 1636 wyjechał do Rzymu, gdzie tworzył pod wpływem Pietera van Laera i był zaliczany do Bambocciantich. Malował głównie niewielkie sceny rodzajowe z życiach niższych klas społecznych we Włoszech. Współpracował też z Andreą Sacchim, malował dekoracje ścienne w rzymskich pałacach i kościołach. W 1658 przeniósł się do Turynu, gdzie został malarzem dworskim Karola Emanuela II.

</doc>
<doc id="1621514" url="https://pl.wikipedia.org/wiki?curid=1621514" title="La Marseillaise (dziennik)">
La Marseillaise (dziennik)

La Marseillaise – francuski dziennik lokalny wydawany w departamencie Delta Rodanu.
Dziennik został założony w 1942 roku przez członków z Frontu Narodowego. Od początku działania linia gazety ma charakter komunistyczny oraz skrajnie lewicowy.
Siedziba dziennika znajduje się w mieście Marsylia. Redaktorem naczelnym jest Roland Martinez. La Marseillaise posiada lokalne redakcje w czterech innych departamentach, jednakże sprzedaż gazety poza Marsylią jest niska.
Średni nakład gazety nie jest ustalony, ale ze względu na swoje skrajne poglądy czasopismo ma charakter niszowy.

</doc>
<doc id="1621516" url="https://pl.wikipedia.org/wiki?curid=1621516" title="Zamek Likawa">
Zamek Likawa

Zamek Likawa (słow. Likava, Likavský hrad) – ruiny średniowiecznego zamku, wznoszące się nad wsią Likavka w powiecie Rużomberk, w kraju żylińskim, w północnej Słowacji.
Zamek wzniesiony został na skalistym garbie u podnóży Przedniego Chocza, na pograniczu Kotliny Liptowskiej i Gór Choczańskich. Był najważniejszą twierdzą dolnego Liptowa. Strzegł ważnego strategicznie szlaku handlowego, wiodącego z Liptowa na Orawę i dalej do Polski.
Zbudowany po 1335 r. na polecenie potężnego pana feudalnego, żupana Donča. W 1341 r. był już siedzibą załogi wojskowej, strzegącej wspomnianego wyżej szlaku oraz zarządu królewskich majątków w dolnym Liptowie. Na początku XVIII w. w rękach kuruców Franciszka II Rakoczego. Zburzony w 1707 r. z rozkazu Rakoczego, ustępującego przed wojskami habsburskimi.
Prace konserwatorskie i rekonstrukcyjne rozpoczęły się w latach 70. XX wieku. W ich wyniku odbudowano m.in. wieżę zamurowanej starej bramy, trzecią bramę, fragmenty murów dolnego i górnego zamku. Dla turystów udostępniono wspomnianą wieżę (znajduje się tam wystawa dotycząca dziejów zamku) oraz dziedzińce dawnego dolnego zamku.

</doc>
<doc id="1621518" url="https://pl.wikipedia.org/wiki?curid=1621518" title="Alaksandr Miatlicki">
Alaksandr Miatlicki

Alaksandr Miatlicki (biał. Аляксандр Мятліцкі, ros. Александр Метлицкий, "Aleksandr Mietlicki"; ur. 22 kwietnia 1964 w Mińsku) – białoruski piłkarz, grający na pozycji obrońcy, reprezentant Białorusi.
Nagrody i odznaczenia.
Od 1987 posiada tytuł Mistrza Sportu ZSRR.
Uznany za najlepszego piłkarza Białorusi w 1990.

</doc>
<doc id="1621519" url="https://pl.wikipedia.org/wiki?curid=1621519" title="Aleksandr Mietlicki">
Aleksandr Mietlicki



</doc>
<doc id="1621523" url="https://pl.wikipedia.org/wiki?curid=1621523" title="Cerkiew św. Paraskewy w Stefkowej">
Cerkiew św. Paraskewy w Stefkowej

Cerkiew św. Paraskewy w Stefkowej – drewniana parafialna cerkiew greckokatolicka, znajdująca się w Stefkowej.
Obiekt w 1989 wpisany na listę zabytków oraz włączony do podkarpackiego Szlaku Architektury Drewnianej.
Historia.
Cerkiew została wybudowana w 1840, na miejscu starszej świątyni pod tym samym wezwaniem. W kościele widoczny portret donatora, którym był Andrij Hirskyj (Andrzej Górski). Stojąca opodal kościoła drewniana dzwonnica wzniesiona została w 1906. Świątynia w Stefkowej, pomimo przekształceń pozostaje budowlą wyraźnie tradycyjną, nawiązującą kompozycyjnie do dawnej architektury cerkiewnej. Taki typ budowli cerkiewnych, zarówno wieżowych jak bezwieżowych, upowszechnił się w XIX wieku w dolinie górnego Sanu.
Parafia należała do dekanatu liskiego, po I wojnie światowej do dekanatu ustrzyckiego. Do parafii należała filialna cerkiew w Olszanicy.
W 1953 cerkiew została przejęta przez kościół rzymskokatolicki i pełni funkcję filialnego kościoła rzymskokatolickiego pw. Niepokalanego Poczęcia NMP (parafia pw. MB Pocieszenia w Olszanicy).

</doc>
<doc id="1621524" url="https://pl.wikipedia.org/wiki?curid=1621524" title="Juryj Kurbyka">
Juryj Kurbyka

Juryj Kurbyka (biał. Юрый Курбыка, ros. Юрий Курбыко, "Jurij Kurbyko"; ur. 26 lutego 1956 w Mińsku) – białoruski piłkarz, grający na pozycji bramkarza, reprezentant Białorusi.
Nagrody i odznaczenia.
Od 1982 posiada tytuł Mistrza Sportu ZSRR.
Uznany za najlepszego piłkarza Białorusi w 1991.

</doc>
<doc id="1621526" url="https://pl.wikipedia.org/wiki?curid=1621526" title="Richtersveld">
Richtersveld

Richtersveld (ang. "Richtersveld Cultural and Botanical Landscape") – obszar krajobrazu kulturowego na północnym zachodzie Republiki Południowej Afryki (w Prowincji Przylądkowej Północnej), w 2007 roku wpisany na listę światowego dziedzictwa UNESCO. Jest to górzysty, pustynny region, zamieszkany przez wędrownych pasterzy z ludu Nama.
Położenie.
Richtersveld jest rzadko zaludnioną gminą przy granicy z Namibią. Od północy gmina ograniczona jest rzeką Oranje, na zachodzie sięga wybrzeży Atlantyku. Na górzystych terenach północnego zachodu mieszka tylko kilkaset osób. Północne krańce gminy objęte są ochroną w ramach Parku Narodowego Richtersveld, który od 2003 roku wraz z przyległymi terenami Namibii tworzy park transgraniczny. Na południe od parku leży obiekt światowego dziedzictwa, chroniony pod nazwą "Richtersveld Community Conservancy". Przy jego granicach leżą wsie Kuboes, Lakkersing i Eksteenfontein.
Klimat i przyroda.
Richtersveld jest suchą, górzystą pustynią. Temperatura powietrza ulega tu dużym wahaniom zarówno w skali doby, jak i w skali roku. Zdarzają się mrozy w zimie i upały powyżej 40 °C w lecie. Na większości obszaru Richtersveldu w zimie padają deszcze, najczęściej od maja do września, w górach możliwe są także letnie burze. Te warunki klimatyczne przyczyniły się do wytworzenia dużej różnorodności biologicznej: region Karru, mimo swojej pustynności, jest środowiskiem życia prawie 5 tys. gatunków sukulentów, z czego 40 procent to endemity. Szczególnie licznie występują tu litopsy. Rośnie tu także 29 gatunków porostów. Typowymi przedstawicielami fauny są lamparty, zebry górskie, pawiany, ridboki szare, springboki, koziołki skalne, stenboki, małe gady i różnorodne gatunki ptaków.
Wykorzystanie.
Podczas gdy tereny parku narodowego przyciągają turystów ze względu na naturalne, niezakłócone środowisko życia roślin i zwierząt, obszary wpisane na listę światowego dziedzictwa wykorzystywane są przede wszystkim jako okresowe pastwiska. Stada kóz, owiec i osłów przyczyniają się do utrzymania wegetacji regionu Karru. Taka równowaga ekologiczna powstała przypuszczalnie na przestrzeni ostatnich dwóch tysiącleci.
W ostatnich latach poważny problem stanowi jednak nadmierna eksploatacja pastwisk w rejonie Richtersveldu. Dlatego na chronionym obszarze dozwolone jest wyłącznie pasterstwo według tradycyjnych reguł.
W przeciwieństwie do obszaru parku narodowego, w obrębie "Community Conservancy" zabroniona jest prospekcja geologiczna, górnictwo i poszukiwanie diamentów.
Tradycyjne pasterstwo.
Na chronionym obszarze znajduje się ponad 40 tradycyjnych miejsc obozowania, odwiedzanych na zmianę przez pasterzy. Zależnie od pory roku pasterze przenoszą się na wyżej lub niżej położone stanowiska (zob. transhumancja).
Nocą zwierzęta trzymane są w kraalach, w dzień chodzą swobodnie po okolicy. Stada składają się zarówno ze zwierząt będących własnością pasterzy, jak i wypasanych za zapłatę.
Zakwaterowanie zapewniają przenośne chaty w kształcie półkuli, tradycyjnie na drewnianym rusztowaniu i kryte matami z situ. Obecnie niewiele chat – wznoszonych głównie dla turystów – wykonana jest z tych materiałów. Zastępuje się je zazwyczaj plastikową konstrukcją krytą tkaniną na żagle, dzięki czemu chaty są bardziej odporne na warunki pogodowe.
Turystyka.
Z wyjątkiem pensjonatów w Kuboes i Eksteenfontein oraz małego muzeum w Eksteenfontein, w rejonie Richtersveldu prawie nie istnieje jeszcze infrastruktura turystyczna. Istnieją jednak plany poprawienia stanu dróg w najbliższych latach (m.in. poprzez ich włączenie do "South-North Tourism Route") i budowy miejsc kempingowych (2009). Oferowane są także możliwości pieszych wycieczek oraz zwiedzania chronionego obszaru z wykorzystaniem samochodów terenowych. Rozbudowie do celów turystycznych ma ulec także stacja badawcza w Rooiberg.

</doc>
<doc id="1621527" url="https://pl.wikipedia.org/wiki?curid=1621527" title="Park Narodowy Richtersveld">
Park Narodowy Richtersveld



</doc>
<doc id="1621529" url="https://pl.wikipedia.org/wiki?curid=1621529" title="Desi Arnaz Jr.">
Desi Arnaz Jr.

Desiderio Alberto Arnaz, IV (ur. 19 stycznia 1953 w Hollywood) – amerykański aktor, scenarzysta, piosenkarz, producent muzyczny i muzyk kubańskiego pochodzenia, syn Lucille Ball i Desi Arnaza. Za rolę w "Red Sky at Morning" (1971) został laureatem Złotych Globów w kategorii najbardziej obiecujący aktor.

</doc>
<doc id="1621530" url="https://pl.wikipedia.org/wiki?curid=1621530" title="Andrej Łauryk">
Andrej Łauryk

Andrej Łauryk (biał. Андрэй Лаўрык, ros. Андрей Иванович Лаврик, "Andriej Iwanowicz Ławrik"; ur. 7 grudnia 1974 w Mińsku) – białoruski piłkarz, grający na pozycji obrońcy lub pomocnika, reprezentant Białorusi.
Nagrody i odznaczenia.
Uznany za najlepszego piłkarza Białorusi w 1997.

</doc>
<doc id="1621531" url="https://pl.wikipedia.org/wiki?curid=1621531" title="Eric Otero">
Eric Otero

Eric Joshua Otero (ur. 23 lutego 1969 w Albuquerque w stanie Nowy Meksyk, zm. 15 maja 2006 w San Antonio) – amerykański kulturysta. W latach 1989-1993 służył w armii amerykańskiej.

</doc>
<doc id="1621533" url="https://pl.wikipedia.org/wiki?curid=1621533" title="Desi Arnaz">
Desi Arnaz

Desiderio Alberto Arnaz y de Acha III (ur. 2 marca 1917 w Santiago de Cuba, zm. 2 grudnia 1986 w Del Mar, Kalifornia) – kubański piosenkarz, aktor komediowy i producent telewizyjny.
Jedną z jego najsłynniejszych ról jest postać Ricky'ego Ricardo w amerykańskim sitcomie "I Love Lucy". Zagrał tam u boku swojej żony Lucille Ball. Arnaz i Ball byli także twórcami serialu, który pierwotnie ukazał się w radiu, a dopiero później został wyprodukowany dla stacji CBS. 
W 1950 roku wspólnie założyli wytwórnię Desilu Productions, odpowidzialną za produkcję m.in. "I Love Lucy, The Lucy Show, Star Trek" oraz "Mission: Impossible."
Życie prywatne.
Arnaz urodził się w Santiago de Cuba, jako syn Desiderio Alberto Arnaza y de Alberini II i Dolores "Lolity" de Acha y de Socias. Ojciec był najmłodszym burmistrzem Santiago oraz służył w kubańskiej Izbie Reprezentantów. Ojciec matki Arnaza był dyrektorem w firmie produkującej rum Bacardi&amp;Co.
Arnaz był potomkiem kubańskiej szlachty, a losy swojej rodziny i życie prywatne, opisał w swojej biografii "A book", wydanej w 1976 roku. 
Małżeństwa.
Arnaz i Ball poznali się na planie filmowym i pobrali niedługo po zakończeniu zdjęć - 30 listopada 1940 roku. Mieli dwójkę dzieci: córkę Lucie Arnaz (ur. 1951 r.) i syna Desi'ego Arnaza Jr. (ur. 1953 r.). Para zmagała się z poważnym kryzysem w związku, na który wpływały uzależnienie od alkoholu i hazardu Arnaza. Małżeństwo zakończyło się w 1960 r. Ball i Arnaz pozostali jednak przyjaciółmi.
Drugą żonę — Edith Hirsch — Arnaz poślubił 2 marca 1963 roku. Po ślubie znacznie ograniczył swoją obecność w showbiznesie. Edith zmarła w 1985 roku na raka. Po jej śmierci Arnaz, dzięki namowom swoich dzieci, podjął się leczenia swojego uzależnienia od alkoholu. 
Arnaz zmarł na raka płuc 2 grudnia 1986 roku w wieku 69 lat.

</doc>
<doc id="1621534" url="https://pl.wikipedia.org/wiki?curid=1621534" title="Edgar Christensen">
Edgar Christensen

Edgar Christensen (ur. 13 kwietnia 1905 w Minneapolis, USA, zm. 13 lipca 1977 w Oslo) – norweski bokser, mistrz Europy.
Kariera sportowa.
Uczestnicząc w Igrzyskach Olimpijskich w Paryżu 1924 roku, walczył w kategorii półśredniej.
Startując w Mistrzostwach Europy w Berlinie 1927 roku, zdobył złoty medal w kategorii średniej.

</doc>
<doc id="1621535" url="https://pl.wikipedia.org/wiki?curid=1621535" title="Itu">
Itu



</doc>
<doc id="1621536" url="https://pl.wikipedia.org/wiki?curid=1621536" title="26 Dywizjon Artylerii Rakietowej">
26 Dywizjon Artylerii Rakietowej

26 Dywizjon Artylerii Rakietowej (26 dar) – pododdział artylerii rakietowej Wojska Polskiego.
Dywizjon wchodził w skład 20 Dywizji Pancernej. Stacjonował w Szczecinku.
Struktura organizacyjna.
Dowództwo i sztab
Razem w 26 dywizjonie było 12 wyrzutni BM-21

</doc>
<doc id="1621542" url="https://pl.wikipedia.org/wiki?curid=1621542" title="Południowoukraińska Elektrownia Jądrowa">
Południowoukraińska Elektrownia Jądrowa

Południowoukraińska Elektrownia Jądrowa () – elektrownia jądrowa na Ukrainie, w obwodzie mikołajowskim, około 80 km na północny zachód od Mikołajowa. Ma obecnie trzy reaktory, budowa czwartego została zaniechana w 1989. Załoga elektrowni mieszka w pobliskim mieście Jużnoukrajinśk (38 tys. mieszkańców).

</doc>
<doc id="1621545" url="https://pl.wikipedia.org/wiki?curid=1621545" title="Mistrzostwa Europy w Biathlonie 2002">
Mistrzostwa Europy w Biathlonie 2002

Mistrzostwa Europy w Biathlonie 2002 odbyły się w fińskiej miejscowości Kontiolahti, w dniach 6 marca - 10 marca 2002 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.

</doc>
<doc id="1621546" url="https://pl.wikipedia.org/wiki?curid=1621546" title="U-91 (1941)">
U-91 (1941)

U-91 – niemiecki okręt podwodny "typu VII C" z okresu II wojny światowej. Okręt wszedł do służby w 1942.
Historia.
W czasie II wojny światowej odbył 6 patroli bojowych, spędzając na morzu 292 dni. Zatopił 4 statki o łącznej pojemności 26.194 BRT i jeden okręt, kanadyjski niszczyciel HMCS "Ottawa". Zatopiony 26 lutego 1944 na północnym Atlantyku na pozycji przez brytyjskie fregaty: HMS "Affleck", HMS "Gore" i HMS "Gould". Zginęło 36 członków załogi U-91, 16 zostało uratowanych.
Przebieg służby.
Dowódcy:
28.01.1942 - 19.04.1943 - Kapitanleutnant (kapitan marynarki) Heinz Walkerling
20.04.1943 - 26.02.1944 - Kapitanleutnant (kapitan marynarki) Heinz Hungershausen 

</doc>
<doc id="1621551" url="https://pl.wikipedia.org/wiki?curid=1621551" title="Subaru Legacy Outback">
Subaru Legacy Outback



</doc>
<doc id="1621553" url="https://pl.wikipedia.org/wiki?curid=1621553" title="200 (zespół muzyczny)">
200 (zespół muzyczny)

200 – farerska grupa muzyczna, tworząca w mało popularnym na Wyspach Owczych nurcie punk rock. Zespół w swej twórczości wykorzystuje głównie dwa języki: farerski oraz angielski.
Muzyka tego zespołu w dużej mierze mówi o polityce Wysp Owczych, którą poddaje satyrze. Zwykle porusza tematy separatyzmu archipelagu, homofobii i chrześcijańskiego fundamentalizmu.
Historia.
Zespół został stworzony w roku 1996, kiedy trzej stali członkowie zespołu, Niels, Mikael i Uni, postanowili zacząć nagrywać inną muzykę niż ta, którą tworzyli będąc członkami Mold. Pierwszy raz utwory 200 znalazły się na kompilacji "Rock í Føroyum 2", więc od początku swojej kariery zespół ten działał we współpracy z wytwórnią Tutl, jedyną tego typu organizacją na Wyspach Owczych. Kiedy grupa się formowała znaczna większość zespołów na archipelagu tworzyła teksty swych piosenek w języku angielskim, co członkowie 200 również zamierzali zmienić.
Po "Rock í Føroyum 2" zespół nie cechował się raczej dużą aktywnością i dopiero po rozpadzie Mold jego członkowie zaczęli na nowo tworzyć w ramach 200. Zespół uczestniczył w imprezie "Prix Føroyar" w roku 2001. Wtedy jeszcze muzyka przezeń tworzona nie miała obecnego kształtu, a wszystko to, czym się dziś cechuje nadeszło dopiero z czasem.
Jeszcze w 2001 r. 200 wydał swój pierwszy album muzyczny, zatytułowany "200%". Lokalne media początkowo zdawały się nie zauważać nowego zespołu na archipelagu, jednak ostatecznie został on odebrany pozytywnie przez słuchaczy i zniknął z półek sklepowych, co pozytywnie zaskoczyło członków zespołu. Członkom grupy trudno było wykorzystać ten pierwszy sukces, albowiem Uni i Niels w tamtym czasie mieszkali w Kopenhadze, a Mikael na Wyspach Owczych, co znacznie zmniejszało liczbę koncertów 200. Odbyło się ich jednak kilkanaście na terytorium Danii, Islandii i rodzimego archipelagu muzyków.
Po czterech latach – w 2005 roku – członkowie zespołu uznali, że stary materiał już się zużył i zapragnęli czegoś nowego. W marcu 2005 nagrali swój drugi album "Viva la Republica", który został oceniony jeszcze lepiej niż "200%", a utwór "Muscleman-blað" trafił na pierwsze miejsce krajowej listy przebojów. Swój następny album "Graceland" zespół wydał już rok później, a w międzyczasie wyszedł jeszcze ich album koncertowy "Live at the Roskilde Festival 2006".
Skład zespołu.
200 od początku gra w tym samym składzie, w którym zaczął swą karierę muzyczną:

</doc>
<doc id="1621558" url="https://pl.wikipedia.org/wiki?curid=1621558" title="Sapi">
Sapi

Sapi – rzeka w Zimbabwe, dopływ Zambezi w połowie drogi między Chirundu i Kanyembą. Przepływa przez Park Narodowy Mana Pools. W jej dorzeczu utworzono strefę safari "Sapi", w 1984 roku wpisaną wraz z parkiem na listę światowego dziedzictwa UNESCO.

</doc>
<doc id="1621560" url="https://pl.wikipedia.org/wiki?curid=1621560" title="Chewore">
Chewore

Chewore - strefa safari w Parku Narodowym Mana Pools w Zimbabwe, nad rzeką Zambezi w połowie drogi między Chirundu a Kanyembą. W 1984 roku Chewore łącznie ze strefą Sapi i Parkiem Narodowym Mana Pools zostało wpisane na listę światowego dziedzictwa UNESCO.

</doc>
<doc id="1621561" url="https://pl.wikipedia.org/wiki?curid=1621561" title="Wartość przedmiotu sporu">
Wartość przedmiotu sporu

Wartość przedmiotu sporu – w sprawach o roszczenia pieniężne – stanowi podana w pozwie kwota pieniężna (dotyczy to roszczeń pieniężnych, zgłoszonych nawet w zamian innego przedmiotu), natomiast w innych (aniżeli o roszczenia pieniężne) sprawach majątkowych, powód ma obowiązek oznaczyć w pozwie kwotą pieniężną wartość przedmiotu sporu. Wartość przedmiotu sporu podaje się w złotych (zaokrąglając w górę do pełnego złotego).
Sąd może sprawdzić podaną przez powoda wartość przedmiotu sporu. Zarządza wówczas w tym celu dochodzenie. Istotne jest, że po doręczeniu pozwu sprawdzenie wartości przedmiotu sporu nastąpić może wyłącznie na zarzut pozwanego, który musi zostać zgłoszony przed wdaniem się w spór co do istoty sprawy.
Gdy efektem sprawdzania wartości przedmiotu sporu będzie uznanie się przez sąd za niewłaściwy, wówczas sąd ten przekazuje sprawę sądowi właściwemu. Jeżeli kilka sądów okaże się właściwych, to sprawa zostanie przekazana temu sądowi, który zostanie wybrany przez powoda.
Do wartości przedmiotu sporu nie wlicza się odsetek, pożytków ani kosztów, które są dochodzone obok roszczenia głównego. Jeżeli natomiast powód dochodzi w jednym pozwie więcej niż jednego roszczenia, wówczas zlicza się ich wartość.

</doc>
<doc id="1621562" url="https://pl.wikipedia.org/wiki?curid=1621562" title="Osios Loukas">
Osios Loukas



</doc>
<doc id="1621576" url="https://pl.wikipedia.org/wiki?curid=1621576" title="Cerkiew Narodzenia Najświętszej Maryi Panny w Łodzinie">
Cerkiew Narodzenia Najświętszej Maryi Panny w Łodzinie

Cerkiew Narodzenia NMP w Łodzinie – drewniana filialna cerkiew greckokatolicka, znajdująca się w Łodzinie.
Obiekt wpisany na listę zabytków w 1996 i włączony do podkarpackiego Szlaku Architektury Drewnianej.
Cerkiew została wybudowana w 1743. Wewnątrz kompletny ikonostas. Świątynię remontowano w 1875 (z tego czasu m.in. ikonostas). Cerkiew należała do parafii greckokatolickiej w Hłomczy.
Po wojnie przejęta przez Kościół rzymskokatolicki – służy jako kościół filialny Parafii Rozesłania Apostołów w Mrzygłodzie.

</doc>
<doc id="1621579" url="https://pl.wikipedia.org/wiki?curid=1621579" title="RQ-6 Outrider">
RQ-6 Outrider

RQ-6 Outrider – taktyczny, bezzałogowy aparat latający (UAV - Unmanned Aerial Vehicle) opracowany przez amerykańską firmę Alliant Techsystems. Miał być to aparat przeznaczony dla wszystkich rodzajów sił zbrojnych Stanów Zjednoczonych z wyjątkiem United States Air Force.
Historia.
W maju 1996 roku firma Alliant Techsystems wygrała konkurs na opracowanie bezzałogowego aparatu rozpoznawczego dla sił zbrojnych Stanów Zjednoczonych, opartego na konstrukcji już istniejącego aparatu "Hellfox" UAV, który został wybrany przez US Army do dalszych prac rozwojowych. Jednak już w roku 1996 cały program został w całości anulowany.
Konstrukcja.
"Outrider" posiadał tandemowe skrzydła, umieszczone jedno za drugim, na górnej i dolnej części kadłuba, połączone ze sobą swoimi końcówkami. W wersji prototypowej aparat napędzany był silnikiem tłokowym a w ostatecznej silnikiem rotacyjnym połączonym ze śmigłem pchającym. Do kadłuba przymocowane było trójkołowe podwozie, aparat startował i lądował sposobem "samolotowym" jednak w przypadku braku miejsca do lądowania, misja mogła zakończyć się na spadochronie. RQ-6 wyposażony był w stabilizowaną głowicę optoelektroniczną firmy IAI Tamam, POP (Plug-In Optronic Payload). W głowicy można było umieścić kamerę do obserwacji dziennej oraz kamerę podczerwoną do wykorzystania w nocy. "Outrider" mógł wykonywać swoje zadania w sposób w pełni autonomiczny jak również być sterowany ze stanowiska naziemnego, na pokładzie zamontowany był odbiornik systemu GPS.
Linki zewnętrzne.
http://www.designation-systems.net/dusrm/app2/q-6.html

</doc>
<doc id="1621584" url="https://pl.wikipedia.org/wiki?curid=1621584" title="Aśwaghosza">
Aśwaghosza



</doc>
<doc id="1621594" url="https://pl.wikipedia.org/wiki?curid=1621594" title="Andriej Ławrik">
Andriej Ławrik



</doc>
<doc id="1621596" url="https://pl.wikipedia.org/wiki?curid=1621596" title="Thanissaro Bhikkhu">
Thanissaro Bhikkhu



</doc>
<doc id="1621597" url="https://pl.wikipedia.org/wiki?curid=1621597" title="Kochając ciebie">
Kochając ciebie

Kochając Ciebie (ang. "Loving You") – amerykański film z 1957 roku w reżyserii Hala Kantera. Główne role grają w nim Elvis Presley, Lizabeth Scott oraz Wendell Corey. Jest to drugi film Presleya (czarno biały), ale pierwszy w którym wystąpił w głównej roli. Film opowiada w sposób fabularny historię kariery Elvisa Presleya który gra samego siebie. W finałowej scenie pojawiają się także rodzice Elvisa Gladys Presley (matka) oraz Vernon Presley (ojciec), jako widzowie na scenie podczas wykonywania piosenki „Got A Lot Of Livin' To Do.” Po śmierci swojej matki, Presley już nigdy nie zechciał obejrzeć tego filmu ponownie.
Fabuła.
Elvis Presley gra postać Deke Riversa, dostawcy który zostaje odkryty przez dziennikarkę Glendę Markle (grana przez Lizabeth Scott) oraz muzyka country Texa Warnera (grany przez Wendella Coreya). Deke jest młodym, przystojnym, normalnym chłopakiem posiadającym szybki samochód oraz biorącym udział w bójkach. To co go odróżnia od reszty jego rówieśników to jego głos oraz charyzma. Pewnego dnia zostaje zauważony gdy śpiewa a wieść o tym szybko rozchodzi się w małym miasteczku w którym pracuje. Markle oraz Warner, wierząc w jego potencjał, starają się wypromować talent chłopaka.
Produkcja.
W pierwszym filmie Presleya, "Kochaj mnie czule", grał on rolę będącą częścią pewnej historii. "Kochając Ciebie" to drugi film z jego udziałem, a jednocześnie pierwszy z serii filmów opowiadających historię kariery i powstawania sławy młodej, śpiewającej gwiazdy oraz skutków tej sławy dla samego Elvisa i jego otoczenia.
Ścieżka dźwiękowa.
Loving You jest trzecim albumem sygnowanym nazwiskiem Elvisa Presleya, wydanym przez wydawnictwo RCA Victor w formacie monofonicznym. Album jest oznaczony numerem katalogowym LPM 1515 i został wydany w lipcu 1957. Dokładna data, która widnieje w zestawieniach 1 lipca, jest niepotwierdzona. Sam album zawiera kombinację piosenek nagranych na potrzeby filmu o tym samym tytule, podczas sesji nagraniowej która miała miejsce w dniach 15-18 stycznia w studio wytwórni Paramount Pictures, oraz w dniach 12,13,19,23 i 24 stycznia w studio Radio Recorders w Hollywood. Ta sesja nagraniowa była pierwszą w której Steve Sholes jest wymieniony jako oficjalny producent. Album spędził dziesięć tygodni na pozycji numer jeden na liście przebojów Billboard Top Pop Albums.

</doc>
<doc id="1621605" url="https://pl.wikipedia.org/wiki?curid=1621605" title="Sandra Ann Lauer">
Sandra Ann Lauer



</doc>
<doc id="1621606" url="https://pl.wikipedia.org/wiki?curid=1621606" title="U-92 (1942)">
U-92 (1942)

U-92 – niemiecki okręt podwodny "typu VII C" z okresu II wojny światowej. Okręt wszedł do służby w 1942.
Historia.
W czasie II wojny światowej odbył 9 patroli bojowych, spędzając na morzu 401 dni. Zatopił 2 statki o łącznej pojemności 17.612 BRT i amerykański okręt desantowy USS LST-327; uszkodził jeden statek o pojemności 9.348 BRT. 
Podczas ataku na konwój ON-166 w składzie "wilczego stada" "Knappen", 21 lutego 1943 storpedował i uszkodził brytyjski statek pasażersko-towarowy "Empire Trader", który następnego dnia został porzucony przez załogę (po nieudanej próbie odholowania, a następnie dobicia ogniem z działa kanadyjskiej korwety HMCS "Dauphin"). Następnego dnia 22 lutego 1943 U-92 uszkodził dwoma torpedami norweski statek przetwórnię wielorybniczą "N.T. Nielsen Alonso" (zginęło 3 członków załogi). Statek ten został następnie uszkodzony torpedą także przez U-753, po czym dobity torpedą przez polski niszczyciel ORP "Burza".
U-92 został uszkodzony 5 października 1944 roku w porcie w Bergen podczas amerykańskiego nalotu. Wycofany ze służby 12 października 1944 roku. Pocięty na złom na przełomie 1944/1945 roku.
Przebieg służby.
Dowódcy:
03.03.1942 – ??.08.1943 – Kapitanleutnant (kapitan marynarki) Adolf Oelrich
??.08.1943 – 27.06.1944 – Kapitanleutnant (kapitan marynarki) Horst-Thilo Queck
28.06.1944 – 12.10.1944 – Kapitanleutnant (kapitan marynarki) Wilhelm Brauel

</doc>
<doc id="1621609" url="https://pl.wikipedia.org/wiki?curid=1621609" title="Kind of Blue (zespół muzyczny)">
Kind of Blue (zespół muzyczny)

Kind of Blue – zespół muzyczny założony w Hamburgu, działający od 1995 roku. W jego skład aktualnie wchodzą: Lidia Kopania i Bernd Klimpel.
Swój pierwszy koncert zespół zagrał w 1996 roku w Hamburgu dla 600 osób. Po zagraniu około 100 koncertów postanowił wziąć udział w konkursie talentów „John Lennon Talent Award”. Po tym wydarzeniu zdecydowali się na nagranie swojego pierwszego albumu i zawarli kontrakt z wytwórnią płytową Eastwest Records. Dostali od niej również propozycję wzięcia udziału w niemieckich preselekcjach do Konkursu Piosenki Eurowizji 2000. Zespół wyraził zgodę. W narodowych selekcjach z piosenką "Bitter Blue" zajęli 3. miejsce. Pierwszy album nosił tytuł "In sight".
W 2002 roku zespół opuściła ówczesna wokalistka Katrin Holst. Na początku 2003 roku w Hamburgu odbyły się przesłuchania na nową wokalistkę. Wygrała je Polka, Lidia Kopania. Ich pierwsza wspólna płyta zatytułowana "Beating The Morning Rush" ukazała się w Niemczech pod koniec 2004 roku.
W 2005 roku "Kind of Blue" na czele z Lidią Kopanią wziął udział w konkursie debiutów w Opolu. Zagrali wówczas piosenkę "Pocałuj mnie", która nosi identyczny tytuł jak ich kolejny album (tym razem wydany w Polsce).
Wygrana Lidii Kopani w sopockim festiwalu TOPtrendy w 2006 roku zapoczątkowała jej solową karierą. Piosenkarka wydała dwa solowe albumy i zdobyła 1. miejsce w konkursie Piosenka dla Europy 2009, a później reprezentowała Polskę na Konkursie Piosenki Eurowizji 2009, zajmując 12. miejsce w półfinale.
Dyskografia.
Single

</doc>
<doc id="1621614" url="https://pl.wikipedia.org/wiki?curid=1621614" title="Danyło Jermolenko">
Danyło Jermolenko

Danyło Jermolenko (Jarmolenko) (zm. 18 lipca 1666) - nakaźny pułkownik perejasławski (od 1663), kozacki hetman nakaźny podczas pobytu hetmana Iwana Briuchowieckiego w Moskwie (od września do grudnia 1665).
Był przeciwnikiem hetmana Petra Doroszenki, donosił na niego wojewodom moskiewskim. Zginął podczas buntu jednego z oddziałów pułku perejasławskiego, który wystąpił przeciw hetmanowi Iwanowi Briuchowieckiemu, a następnie przeszedł na stronę hetmana Doroszenki.

</doc>
<doc id="1621617" url="https://pl.wikipedia.org/wiki?curid=1621617" title="Alsager">
Alsager

Alsager - miasto i civil parish w Wielkiej Brytanii, w Anglii, w regionie North West England, w hrabstwie Cheshire, w dystrykcie (unitary authority) Cheshire East. W 2011 roku civil parish liczyła 11 775 mieszkańców. Alsager było małą rolniczą wioską aż do XIX wieku, gdy nastąpił rozwój kolei, miejscowość stała się znana z wyrobu ceramiki. 
W centrum miasta znajduje się jezioro Alsager.
W Alsager znajdują się dwa zabytkowe kościoły: Chrystusa z 1789 roku i Świętej Marii Magdaleny z 1898 roku. Alsager jest wspomniana w Domesday Book (1086) jako "Eleacier".
W tym mieście ma swą siedzibę klub piłkarski - Alsager Town F.C. oraz krykietowy - Alsager Cricket Club.

</doc>
<doc id="1621618" url="https://pl.wikipedia.org/wiki?curid=1621618" title="Loma Linda (Kalifornia)">
Loma Linda (Kalifornia)

Loma Linda - miasto w Stanach Zjednoczonych położone w południowo-zachodnim krańcu hrabstwa San Bernardino w Kalifornii. Liczba mieszkańców 18 681 (2000). Loma Linda jest miastem leżącym w obszarze metropolitalnym Los Angeles.
Miasto jest siedzibą Uniwersytetu Loma Linda, w którym studiuje ok. 4000 osób. Jest lokalnym centrum ruchu Adwentystów Dnia Siódmego. Według magazynu National Geographic ta grupa jest jedną z najbardziej długowiecznych społeczności w Stanach Zjednoczonych.

</doc>
<doc id="1621622" url="https://pl.wikipedia.org/wiki?curid=1621622" title="Stepan Opara">
Stepan Opara

Stepan Opara (zm. w październiku 1665) – pułkownik pułku czehryńskiego, hetman prawobrzeżny w 1665 roku.
Życiorys.
Po raz pierwszy pojawił się w źródłach w końcu 1660 roku, gdy był dowódcą sotni medwediwskiej pułku czehryńskiego. Służył u hetmana Jerzego Chmielnickiego, przebywał z rozkazami w Warszawie.
Podczas powstania kozackiego był przeciw Pawłowi Teterze, w czerwcu 1665 roku z pomocą Tatarów zajął Humań i ogłosił się hetmanem Prawobrzeżnej Ukrainy prosząc o zatwierdzenie chana tatarskiego o zatwierdzenie go na tym stanowisku.
Planował rozmowy z Iwanem Sirką i Wasylem Drozdowyczem w celu wspólnej walki przeciwko Rzeczypospolitej i poddanie się Turcji.
Po namowach Jana Stachurskiego i starszyzny kozackiej 28 sierpnia 1665 roku koło Bohusława, Opara został pod pretekstem narady schwytany przez Tatarów. Następnie Tatarzy zaproponowali jako jego następcę Doroszenkę, na co Kozacy wyrazili zgodę. Doroszenko wykupił Oparę z rąk tatarskich, a następnie w dowód wierności królowi wydał władzom polskim. Opara był uwięziony na zamku w Malborku, a w połowie października stracony (według różnych źródeł w Warszawie lub koło Rawy Mazowieckiej).

</doc>
<doc id="1621623" url="https://pl.wikipedia.org/wiki?curid=1621623" title="UAV">
UAV



</doc>
<doc id="1621627" url="https://pl.wikipedia.org/wiki?curid=1621627" title="René Borjas">
René Borjas

René Borjas (ur. 23 grudnia 1897 w Montevideo – zm. 16 grudnia 1931 tamże) – piłkarz urugwajski, napastnik.
Jako piłkarz klubu Montevideo Wanderers wziął udział w turnieju Copa América 1926, gdzie Urugwaj zdobył mistrzostwo Ameryki Południowej. Borjas zagrał w dwóch meczach - z Chile i Argentyną. W obu spotkaniach zdobył po jednej bramce.
Wziął udział w Igrzyskach Olimpijskich w 1928 roku, gdzie Urugwaj zdobył złoty medal. Borjas zagrał w dwóch meczach - z Holandią i w powtórce finału z Argentyną.
Razem z klubem Wanderers Borjas dwa razy zdobył mistrzostwo Urugwaju – w 1923 i 1931. Ponadto w 1924 roku zwyciężył w turnieju Copa Río de la Plata. Należy do grona najwybitniejszych strzelców w historii klubu Wanderers - w tabeli wszech czasów klubu jako zdobywca 61 bramek Borjas plasuje się na 9. miejscu.
Borjas od 8 grudnia 1923 roku do 13 czerwca 1928 roku rozegrał w reprezentacji Urugwaju 7 meczów i zdobył 3 bramki.

</doc>
<doc id="1621628" url="https://pl.wikipedia.org/wiki?curid=1621628" title="Rene Borjas">
Rene Borjas



</doc>
<doc id="1621630" url="https://pl.wikipedia.org/wiki?curid=1621630" title="Efekt białego fartucha">
Efekt białego fartucha

Efekt białego fartucha – reakcja pacjenta w obecności personelu medycznego związana z nagłym wzrostem ciśnienia krwi. Obserwowana w przypadkach nadciśnienia tętniczego, w okresie ciąży, w cukrzycy II typu.
Powtarzający się wzrost ciśnienia w czasie kolejnych wizyt lekarskich, gdy badanie ciśnienia w warunkach domowych wykazuje wartości prawidłowe nazywany jest nadciśnieniem białego fartucha.

</doc>
<doc id="1621632" url="https://pl.wikipedia.org/wiki?curid=1621632" title="Rejon swerdłowśki (obwód ługański)">
Rejon swerdłowśki (obwód ługański)



</doc>
<doc id="1621634" url="https://pl.wikipedia.org/wiki?curid=1621634" title="Amersham">
Amersham

Amersham – miasto i civil parish w Wielkiej Brytanii, w Anglii, w regionie South East England, w hrabstwie Buckinghamshire, w dystrykcie ("unitary authority") Buckinghamshire. Leży 21,6 km od miasta Aylesbury, 45 km od miasta Buckingham i 40,3 km od Londynu. W 2001 roku miasto liczyło 21 470 mieszkańców. W 2011 roku civil parish liczyła 14 384 mieszkańców. Amersham jest wspomniana w Domesday Book (1086) jako "Elm(n)odesham".

</doc>
<doc id="1621638" url="https://pl.wikipedia.org/wiki?curid=1621638" title="USS Freedom (ID-3024)">
USS Freedom (ID-3024)

USS Freedom (ID-3024) – statek pasażersko-towarowy służący w United States Navy w czasie I wojny światowej. Początkowo pływał pod nazwą SS Wittekind dla linii North German Lloyd, po zajęciu przez Stany Zjednoczone w 1917 roku służył także pod nazwami USAT Iroquois i USAT Freedom.
SS „Wittekind” został zbudowany w Niemczech do służby na linii Brema – Nowy Jork w ramach Roland Line dla armatora North German Lloyd. Jego siostrzanym statkiem był SS „Willehad”. W marcu 1900 roku statek został przedłużony, ponieważ właściciele uznali, że poprzednia pojemność była niewystarczająca. W tym samym roku transportowiec przewiózł pierwsze transporty żołnierzy niemieckich do Chin w ramach porozumienia ośmiu narodów, mającego zakończyć powstanie bokserów. Na początku I wojny światowej, tj. w sierpniu 1914 roku, statek został internowany w Bostonie przez neutralne wówczas Stany Zjednoczone.
Gdy kraj ten włączył się do wojny w kwietniu 1917 roku, „Wittekind” został zajęty i przekazany United States Shipping Board. Przemianowany na „Iroquois”, został przebudowany i wyczarterowany United States Army jako statek transportowy. W 1918 roku został przemianowany na „Freedom”. W styczniu 1919 roku jednostka została włączona do służby w United States Navy i przewiozła prawie 5 tysięcy żołnierzy z Europy do USA po zakończeniu wojny. Statek został wycofany ze służby we wrześniu 1919 roku, następnie zatrzymany w rezerwie na kolejne pięć lat, zezłomowany zaś w 1924 roku.
SS „Wittekind”.
SS „Wittekind” został zbudowany w stoczni Blohm &amp; Voss w Hamburgu dla przedsiębiorstwa North German Lloyd’s Roland Line, świadczącego usługi transportowe pomiędzy Bremą a Nowym Jorkiem. Zwodowany 3 lutego 1894 roku, otrzymał nazwę od Wittekinda (ok. 730–808) – diuka Saksonii. Wraz ze siostrzanym „Willehad” był pierwszym dwuśrubowym parowcem zbudowanym specjalnie dla North German Lloyd. Nowy liniowiec wypłynął w swoją dziewiczą podróż do Hoboken (New Jersey) 14 kwietnia.
Szybko stwierdzono, że „Wittekind” i „Willehad” nie mogą przewozić wystarczającej liczby towarów, więc sporządzono plany przedłużenia obu jednostek („Willehad” jednak nigdy nie został przebudowany). Mostek „Wittekind” został przeniesiony bliżej dziobu, a za nim zainstalowano luk ładowni. Następnie statek rozcięto na dwie części przed nową pozycją mostku i dodano nową, 60-stopową (18,29 m) sekcję kadłuba, co znacznie zwiększyło pojemność jednostki. Źródła podają różne miejsca przebudowy: stocznię Seebeck w Niemczech lub Tyne Pontoons &amp; Drydock Co. w Newcastle. Pewne jest jednak, że prace zakończono do marca 1900 roku.
3 lipca 1900 roku „Wittekind” i SS „Frankfurt” wypłynęły z Bremerhaven jako pierwsze transportowce przewożące niemieckich żołnierzy będących częścią porozumienia ośmiu krajów mającego zakończyć powstanie bokserów w Chinach. Statek pozostał w służbie krajowej jako transportowiec i statek szpitalny do października 1901 roku, później pływał do Baltimore, Galveston, Montrealu i portów Ameryki Południowej do połowy roku 1914.
Statek był w rejsie do Montrealu, gdy Wielka Brytania przystąpiła do wojny z Cesarstwem Niemieckim. „Wittekind” zmienił wtedy kurs i dotarł do neutralnego Bostonu. Parowiec przewoził ładunek ołowiu i produktów ze smoły pogazowej o wartości około miliona dolarów. Udało mu się przepłynąć w gęstej mgle koło brytyjskiego krążownika HMS „Essex” w pobliżu Sable Island. Radiooperator ze statku wyliczył, że jednostka przeszła w odległości mniejszej niż 10 mil morskich od krążownika. Parowiec został jednak internowany przez Stany Zjednoczone, a jego pasażerowie płynący do Kanady nie otrzymali pozwolenia na pozostanie w USA. Zostali powitani przez kanadyjskiego przedstawiciela imigracyjnego (ang. "Commissioner of Immigration"), który stacjonował w Bostonie.
„Wittekind” dołączył w Bostonie do: swojego siostrzanego „Willehad”; należących do North German Lloyd SS „Kronprinzessin Cecilie” i SS „Köln”; należących do Hamburg America Line parowców SS „Amerika” i SS „Cincinnati” oraz należącego do Hansa Line frachtowca SS „Ockenfels”. W marcu 1916 roku wszystkie poza „Kronprinzessin Cecilie” i „Ockenfels” zostały przesunięte z miejsc położonych przy pirsach na kotwicowisko w porcie położonym naprzeciwko Boston Navy Yard. Statki pozostawały pod codzienną kontrolą należącego do United States Coast Guard holownika portowego USCGC „Winnisimmet” (WYT-84). Wielu członków załóg zeszło na brzeg, przeszło przez proces imigracyjny i znalazło zatrudnienie, natomiast zespół muzyków z jednostek odbył serię koncertów w Nowej Anglii, często grając w restauracjach i barach, co ściągało gniew lokalnych związków zawodowych muzyków.
Po tym, jak Stany Zjednoczone wypowiedziały wojnę Niemcom, „Wittekind” wraz z innymi statkami został przejęty 6 kwietnia 1917 roku i przekazany pod zarząd United States Shipping Board (USSB).
Służba pod banderą amerykańską w czasie I wojny światowej.
Po przejęciu i przebudowie były liniowiec został wyczarterowany United States Army jako USAT „Iroquois”. W 1918 roku jego nazwę zmieniono na „Freedom”. 24 stycznia 1919 roku statek został nabyty przez United States Navy i wszedł do służby tego samego dnia. Dowódcą został Lieutenant J.C.C. Holier USNRF.
„Freedom” został przydzielony do Sił Krążowniczych i Transportowych (ang. "Cruiser and Transport Force") i po przeglądzie w Nowym Jorku wypłynął w dziewiczą podróż do Saint-Nazaire. Tam na pokład weszli żołnierze wracający do Stanów Zjednoczonych po zakończonej wojnie. Statek odbył dwa dalsze rejsy do Brestu (Francja), z wizytą w Norfolk pomiędzy podróżami. Razem przewiózł 4983 żołnierzy z Francji do USA.
Jednostka dotarła do Hoboken 5 września 1919 roku i została przydzielona do 3. Dystryktu Morskiego (ang. "3rd Naval District"). „Freedom” został wycofany ze służby w Nowym Jorku 23 września i powróciła pod zarząd USSB tego samego dnia. Ten weteran morskich szlaków został przekazany do rezerwy transportowej United States Army i pozostawał w niej przez kolejne pięć lat. 24 lutego 1924 roku dawny „Wittekind” dotarł do Baltimore w celu złomowania.
Dane techniczne.
Początkowo:
Po przedłużeniu w 1900 r.:
Jako USS „Freedom”:

</doc>
<doc id="1621640" url="https://pl.wikipedia.org/wiki?curid=1621640" title="USAT Freedom">
USAT Freedom



</doc>
<doc id="1621641" url="https://pl.wikipedia.org/wiki?curid=1621641" title="SS Wittekind">
SS Wittekind



</doc>
<doc id="1621642" url="https://pl.wikipedia.org/wiki?curid=1621642" title="USAT Iroquois">
USAT Iroquois



</doc>
<doc id="1621654" url="https://pl.wikipedia.org/wiki?curid=1621654" title="Ampthill">
Ampthill

Ampthill – miasto w Wielkiej Brytanii, w Anglii, w regionie East of England, w hrabstwie Bedfordshire. W 2001 miejscowość zamieszkiwało 6 767 osób.

</doc>
<doc id="1621665" url="https://pl.wikipedia.org/wiki?curid=1621665" title="Pierwsza Komisja Waltera Hallsteina">
Pierwsza Komisja Waltera Hallsteina

Pierwsza Komisja Waltera Hallsteina – Komisja Europejska urzędująca od 7 stycznia 1958 roku do 9 stycznia 1962 roku. Jej przewodniczącym był niemiecki polityk Walter Hallstein, a wiceprzewodniczącymi Sicco Mansholt, Robert Marjolin i Piero Malvestiti (do 1959 roku).
W trakcie prac komisji doszło do trzech zmian na stanowiskach komisarzy. 27 kwietnia 1958 roku zmarł Komisarz ds. Transportu Michel Rasquin, zastąpił go 18 czerwca 1958 roku Lambert Schaus. 15 września 1959 roku Piero Malvestiti został przewodniczącym Wysokiej Władzy EWWiS, jego miejsce na stanowisku Komisarza ds. Rynku Wewnętrznego zajął Giuseppe Caron. Malvestiti był również wiceprzewodniczącym Komisji Europejskiej, Caron nie objął po nim tego stanowiska. Do trzeciej zmiany doszło 8 lutego 1961 roku. Lionello Levi Sandri zastąpił Giuseppe Petrilliego na stanowisku Komisarza ds. Społecznych.
Pierwsze posiedzenia Komisji Europejskiej odbyło się 16 stycznia 1958 roku. Komisja składała się z 9 członków (komisarzy). Po dwóch przedstawicieli posiadali: Francja, Niemcy i Włochy. Pozostali członkowie Wspólnot Europejskich (Belgia, Holandia i Luksemburg) posiadali po jednym komisarzu.

</doc>
<doc id="1621668" url="https://pl.wikipedia.org/wiki?curid=1621668" title="Druga Komisja Waltera Hallsteina">
Druga Komisja Waltera Hallsteina

Druga Komisja Waltera Hallsteina – Komisja Europejska urzędująca od 9 stycznia 1962 roku do 30 czerwca 1967 roku. Jej przewodniczącym był niemiecki polityk Walter Hallstein, a wiceprzewodniczącymi Giuseppe Caron (do 1963 roku), Sicco Mansholt, Robert Marjolin i Lionello Levi Sandri (od 1965 roku).
Komisja składała się z 9 członków (komisarzy). Po dwóch przedstawicieli posiadali: Francja, Niemcy i Włochy. Pozostali członkowie Wspólnot Europejskich (Belgia, Holandia i Luksemburg) posiadali po jednym komisarzu. W trakcie prac Komisji Europejskiej doszło do zmiany Komisarza da. Rynku Wewnętrznego. 15 maja 1963 roku z funkcją tą pożegnał się Giuseppe Caron, a jego miejsce 30 lipca 1964 roku zajął Guido Colonna di Paliano.

</doc>
<doc id="1621673" url="https://pl.wikipedia.org/wiki?curid=1621673" title="Pierre de Corneillan">
Pierre de Corneillan

Pierre de Corneillan (zm. 24 sierpnia 1355 w Rodos) – 28 wielki mistrz zakonu joannitów w latach 1353-1355.
Życiorys.
Był trzecim synem Arnauda de Corneillan i Anny de Tartas. 7 grudnia 1353 został wybrany przez kapitułę Wielkim Mistrzem.

</doc>
<doc id="1621675" url="https://pl.wikipedia.org/wiki?curid=1621675" title="Roger de Pins">
Roger de Pins

Roger de Pins, Rogerius Pinaeus, Rogerus de Pinibus (zm. 28 maja 1365) – 29 wielki mistrz zakonu joannitów w latach 1355-1365. Był znany z działalności dobroczynnej.

</doc>
<doc id="1621682" url="https://pl.wikipedia.org/wiki?curid=1621682" title="Ashington">
Ashington

Ashington - miasto i civil parish w Wielkiej Brytanii, w Anglii, w regionie North East England, w hrabstwie Northumberland, w dystrykcie (unitary authority) Northumberland. W 2011 roku civil parish liczyła 27 789 mieszkańców.
W tym mieście ma swą siedzibę klub piłkarski Ashington A.F.C.
Z Ashington pochodzi Katherine Copeland, brytyjska wioślarka.

</doc>
<doc id="1621687" url="https://pl.wikipedia.org/wiki?curid=1621687" title="Drużynowe Mistrzostwa Świata Strongman">
Drużynowe Mistrzostwa Świata Strongman

Drużynowe Mistrzostwa Świata Strongman – (World Strongest Nation) doroczne, drużynowe zawody siłaczy, rozgrywane w zespołach złożonych z czterech zawodników oraz jednego zawodnika rezerwowego, reprezentujących ten sam kraj. Mistrzostwa są organizowane od 2001 r.

</doc>
<doc id="1621690" url="https://pl.wikipedia.org/wiki?curid=1621690" title="Robert Marjolin">
Robert Marjolin

Robert Marjolin (ur. 27 lipca 1911 roku w Paryżu, zm. 15 kwietnia 1986 roku w Paryżu) - francuski polityk i ekonomista, wiceprzewodniczący Komisji Europejskiej, Komisarz ds. Ekonomicznych i Finansowych w pierwszej i drugiej komisji Waltera Hallsteina.

</doc>
<doc id="1621693" url="https://pl.wikipedia.org/wiki?curid=1621693" title="Dagger Records">
Dagger Records

Dagger Records jest amerykańską wytwórnią płytową wydającą oficjalne bootlegi Jimiego Hendrixa. Oferta wydawnictwa skierowana jest do fanów artysty. Wydawane płyty koncertowe pochodzą z amatorskich nagrań zarejestrowanych podczas koncertów. Studyjne zaś zawierają rzadkie nagrania.

</doc>
<doc id="1621695" url="https://pl.wikipedia.org/wiki?curid=1621695" title="Redlands (Kalifornia)">
Redlands (Kalifornia)

Redlands – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 63.591 (2008).
Położenie.
Redlands położone jest w rejonie metropolitalnym Los Angeles, oraz w regionie Inland Empire. Znajduje się ok. 103 km na wschód od Los Angeles i ok. 16 km na południowy wschód, od stolicy hrabstwa, miasta San Bernardino. Miasto rozdziela na pół autostrada międzystanowa nr 15.
Historia.
W XVIII wieku, po przybyciu pierwszych osadników tereny dzisiejszego Redlands znalazły się w granicach Rancza San Bernardino. Osadnictwo rozpoczęło się w 1865 roku, jego intensyfikacja nastąpiła po wybudowaniu linii kolejowej łączącej południowa Kalifornię z San Francisco. W 1888 roku miejscowość otrzymała prawa miejskie. Nazwa miasta pochodzi od koloru gleby adobe na jakiej jest wybudowane.
W Redlands znajduje się kilka szkół wyższych, w tym .

</doc>
<doc id="1621699" url="https://pl.wikipedia.org/wiki?curid=1621699" title="Piero Malvestiti">
Piero Malvestiti

Piero Malvestiti (ur. 26 czerwca 1899 w Apiro, zm. 4 maja 1964 roku w Mediolanie) – włoski polityk, wiceprzewodniczący Komisji Europejskiej, komisarz ds. rynku wewnętrznego w pierwszej komisji Waltera Hallsteina, przewodniczący Wysokiej Władzy EWWiS.
Malvestiti był w 1942 roku jednym z założycieli włoskiej partii Chrześcijańska Demokracja. W latach 1951-1953 był ministrem transportu w rządzie Alcide De Gasperi, z kolei w rządzie Giuseppe Pella w latach 1953-1954 był ministrem przemysłu.

</doc>
<doc id="1621706" url="https://pl.wikipedia.org/wiki?curid=1621706" title="Jezioro Czapla Mała i Duża">
Jezioro Czapla Mała i Duża



</doc>
<doc id="1621710" url="https://pl.wikipedia.org/wiki?curid=1621710" title="Antonija Iwanowa">
Antonija Iwanowa

Antonija Iwanowa, bułg. Антония Иванова (ur. 12 maja 1930 w Sofii, zm. 25 maja 2004 tamże) – bułgarska szachistka.
Kariera szachowa.
W latach 50. i 60. XX wieku należała do ścisłej czołówki bułgarskich szachistek. Wielokrotnie startowała w finałach indywidualnych mistrzostw kraju, sześciokrotnie (1951, 1952, 1954, 1957, 1958, 1967) zdobywając złote medale. Dwukrotnie (1957, 1963) uczestniczyła w szachowych olimpiadach (w obu przypadkach zajmując bułgarskie szachistki zajęły piąte miejsca).
Antonia Iwanowa z powodzeniem startowała w rozgrywkach o mistrzostwo świata, dwukrotnie awansując do turniejów pretendentek. Szczególnie pierwszy start był udany, w turnieju rozegranym w 1955 w Moskwie (do którego awansowała dzięki dzieleniu I-II miejsca w turnieju strefowym w Lipsku w 1954) zajęła bowiem VIII miejsce, co odpowiadało wówczas miejscu w pierwszej dziesiątce na świecie. W drugim przypadku (Suchumi 1964, awans z turnieju strefowego w Bad Neuenahr w 1963, gdzie zajęła IV miejsce) zajęła XVI miejsce, potwierdzając przynależność do szerokiej światowej czołówki.
W 1954 otrzymała tytuł mistrzyni międzynarodowej, natomiast w 1983 Międzynarodowa Federacja Szachowa przyznała jej honorowy tytuł arcymistrzyni, za wyniki osiągnięte w przeszłości.
Życie prywatne.
Mężem Antonii Iwanowej był arcymistrz Miłko Bobocow.

</doc>
<doc id="1621711" url="https://pl.wikipedia.org/wiki?curid=1621711" title="Jezioro Brzeźno">
Jezioro Brzeźno



</doc>
<doc id="1621712" url="https://pl.wikipedia.org/wiki?curid=1621712" title="Sanocka sikawka nr 23">
Sanocka sikawka nr 23

Sanocka sikawka nr 23 – sikawka (potoczna nazwa pompy tłocznej lub "urządzenia mechanicznego do tłoczenia wody") produkowana na początku XX wieku w Sanoku.
W 1901 roku w Sanoku powstało Pierwsze Galicyjskie Towarzystwo Akcyjne dla Budowy Wagonów i Maszyn. Z jego inicjatywy od 1904 roku rozpoczęto produkcję sikawki, którą później dla celów handlowych nazwano Sanocką sikawką Nr 23. Na przełomie lat 1904-1915 wyprodukowano 677 egzemplarzy w wersji dwu- i czterokołowej.
Budowa sikawki.
Sikawka przystosowana była do zaprzęgu konnego, ale istniała wersja do przypięcia do samochodu (ok. 1914 roku).

</doc>
<doc id="1621713" url="https://pl.wikipedia.org/wiki?curid=1621713" title="Jezioro Brzeźniak">
Jezioro Brzeźniak



</doc>
<doc id="1621716" url="https://pl.wikipedia.org/wiki?curid=1621716" title="Robert Lemaignen">
Robert Lemaignen

Robert Lemaignen (ur. 1893, zm. 1980) – francuski polityk, Komisarz ds. Rozwoju w pierwszej komisji Waltera Hallsteina w latach 1958–1962.

</doc>
<doc id="1621717" url="https://pl.wikipedia.org/wiki?curid=1621717" title="Jezioro Żabice">
Jezioro Żabice



</doc>
<doc id="1621721" url="https://pl.wikipedia.org/wiki?curid=1621721" title="Drużynowe Mistrzostwa Polski na Żużlu 1993">
Drużynowe Mistrzostwa Polski na Żużlu 1993

Drużynowe Mistrzostwa Polski na Żużlu 1993 – 46. edycja drużynowych mistrzostw Polski, organizowanych przez Polski Związek Motorowy (PZM). W sezonie 1993, do rozgrywek pierwszej ligi przystąpiło dziesięć zespołów, natomiast w drugiej lidze walczyło jedenaście drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1993. Obrońcą tytułu z poprzedniego sezonu jest Polonia Bydgoszcz. W tym roku triumfowała Sparta Polsat Wrocław.

</doc>
<doc id="1621727" url="https://pl.wikipedia.org/wiki?curid=1621727" title="Dramat nad morzem">
Dramat nad morzem

Dramat nad morzem (oryg. fr. "Un drame au bord de la mer") – opowiadanie filozoficzne Honoriusza Balzaka opublikowane pierwszy raz w 1834 w gazecie "Voleur", zaś w 1835 w tomie "Studiów filozoficznych" cyklu "Komedia ludzka". Pierwotny tytuł utworu brzmiał "Sprawiedliwość ojcowska" ("La justice paternelle").
Czas powstania utworu.
Balzac napisał opowiadanie w listopadzie 1834 roku. Utwór został po raz pierwszy wydany w V tomie "Studiów filozoficznych" w 1835 roku. W 1843 roku ukazał się w zbiorku "La Justice paternelle" ("Ojcowska sprawiedliwość") obok "Muzy z zaścianka", "Alberta Savarusa" (wówczas jeszcze noszącego tytuł "Rosalie") i "Facina Cane" (zatytułowanego "Le Père Canet"). W 1846 roku wszedł do II tomu "Studiów filozoficznych" "Komedii ludzkiej".
Treść.
Akcja utworu rozgrywa się w 1821. Dwoje młodych ludzi, Ludwik Lambert i Paulina de Villenoix, spędza czas na spacerach nad brzegiem morza, zastanawiając się nad swoją przyszłością. Przypadkowo spotykają starego rybaka, który, zaproszony na śniadanie, opowiada im o człowieku żyjącym od lat na skałach nad brzegiem, nie utrzymującym żadnego kontaktu z innymi ludźmi. Zaintrygowani tym młodzi ludzie udają się do wskazanej groty, by odkryć tam mężczyznę nie reagującego na kierowane do niego słowa, nieruchomego na kształt otaczających go skał. Rybak wyjaśnia im, że człowiek ten, marynarz Cambrener, sam skazał się na samotność do końca życia po tym, jak broniąc swojej żony zabił ich syna Jakuba, degenerata i okrutnika.
Cechy utworu.
"Dramat nad morzem" stanowi eksperyment formalny – został napisany, podobnie jak np. "Listy dwóch młodych mężatek" w formie epistolograficznej, narratorem jest młody Ludwik, piszący list do swojego wuja. W ten sposób autor rezygnuje z tradycyjnego narratora wszechwiedzącego na rzecz oddania głosu samym bohaterom, którzy relacjonują swoje przeżycia i emocje. Równocześnie temat "Dramatu nad morzem" należy do powracających motywów "Komedii ludzkiej" – bohaterowie opowiadania powracają w powieści "Ludwik Lambert", zaś człowieka trwającego samotnie na skałach widzą w "Beatrix" Kalikst i Beatrix de Rochefide. "Dramat nad morzem" wpisuje się wreszcie w serię dramatycznych, pozostających pod wyraźnym wpływem romantyzmu i francuskiej "roman noir" opowiadań o rodzinnych tragediach – podobnie jak "El Verdugo", "Marany", "Rekrut" czy "Eliksir długowieczności".

</doc>
<doc id="1621729" url="https://pl.wikipedia.org/wiki?curid=1621729" title="Anzelieri">
Anzelieri

Anzelieri – polski herb szlachecki z nobilitacji.
Opis herbu.
W polu barwy niewiadomej trzy głowy brodate stykające się brodami, w rosochę.
Najwcześniejsze wzmianki.
Nadany w roku 1695 wraz z tytułem hrabiowskim doktorowi filozofii i medycyny Alojzemu Anzelieri. Nadania dokonał król Jan III Sobieski.
Herbowni.
Anzelieri.

</doc>
<doc id="1621730" url="https://pl.wikipedia.org/wiki?curid=1621730" title="Joe Lovano">
Joe Lovano

Joe Lovano, właśc. Joseph Salvatore Lovano (ur. 29 grudnia 1952 w Cleveland, Ohio) – amerykański saksofonista i kompozytor.
Życiorys.
Urodzony w Cleveland, Lovano dorastał w bardzo umuzykalnionej rodzinie. Jego ojciec, Tony (znany jako Big T), grał na saksofonie tenorowym, podobnie jak dwóch braci, Nick i Joe. Dlatego też Joe zaczął grę na saksofonie altowym w wieku pięciu lat.
Studiował na Berklee College of Music pod okiem H. Pomeroya, G. Burtona i J. LaPorty. Dwadzieścia lat później został uhonorowany specjalną nagrodą Berklee College oraz tytułem doktora honoris causa w 1998.
W swojej karierze koncertował i pracował z takimi muzykami jak: John Scofield, Paul Motian, Bill Frisell, Dave Liebman, Michael Brecker, John Zorn czy Gunther Schuller.

</doc>
<doc id="1621743" url="https://pl.wikipedia.org/wiki?curid=1621743" title="1204 (ujednoznacznienie)">
1204 (ujednoznacznienie)



</doc>
<doc id="1621744" url="https://pl.wikipedia.org/wiki?curid=1621744" title="Bullock">
Bullock



</doc>
<doc id="1621747" url="https://pl.wikipedia.org/wiki?curid=1621747" title="Rejon arcyzki">
Rejon arcyzki



</doc>
<doc id="1621756" url="https://pl.wikipedia.org/wiki?curid=1621756" title="Elvis’ Christmas Album">
Elvis’ Christmas Album

Elvis’ Christmas Album – czwarty album nagrany przez Elvisa Presleya, wydany przez wydawnictwo RCA Victor. Album posiada numer katalogowy LPM 1951 i został wprowadzony na rynek w październiku 1957. Nagrano go w studio Radio Recorders w Hollywood. W późniejszych latach był wielokrotnie wznawiany, w szczególności w czasie świąt Bożego Narodzenia. Album spędził cztery tygodnie na pierwszym miejscu na liście przebojów Billboard 200 i był pierwszym z dwóch albumów bożonarodzeniowych nagranych przez Presleya (drugim jest "Elvis Sings the Wonderful World of Christmas", wydany na początku lat 70). Do tej pory jest jednym z najlepiej sprzedających się albumów w kategorii albumów bożonarodzeniowych. Według amerykańskiego stowarzyszenia RIAA łączna liczba sprzedanych egzemplarzy wynosi ponad 9 milionów.
Zawartość.
Oryginalne wydanie z 1957 roku składało się z ośmiu kolęd i czterech utworów gospel, które były umieszczone wcześniej na minialbumie EP "Peace in Valley" (EPA 4054), płycie wydanej w marcu 1957, która osiągnęła pozycję numer 3 na liście Billboard 200 i pozycję 39 na Billboard Hot 100. W oryginalnym wydaniu na jednej jego stronie znajdował się zestaw świeckich piosenek bożonarodzeniowych, natomiast na drugiej – dwie tradycyjne kolędy oraz utwór gospel. Przypadkowo płyta Franka Sinatry "A Jolly Christmas from Frank Sinatra", wydana zaledwie miesiąc wcześniej, posiadała dokładnie taki sam podział utworów na stronę religijną i świecką.
Kontrowersje.
Znany utwór w wykonaniu Binga Crosby’ego o tytule "White Christmas", który pojawiał na liście "Billboardu" rokrocznie od 1942 do 1962, stał się przedmiotem sporu i kontrowersji. Autor tej piosenki Irving Berlin zażądał aby zarówno utwór jak i cała płyta została wycofana z odtwarzania przez rozgłośnie radiowe. Stało się tak po usłyszeniu przez kompozytora nowej wersji tego utworu w wykonaniu Elvisa Presleya. Irving Berlin nazwał takie wykonanie „profanacją i parodią cenionych świątecznych standardów”, po czym zażądał od swoich podwładnych w Nowym Jorku aby zatelefonowali do każdej rozgłośni w Ameryce, z nakazem zaprzestania odtwarzania tej wersji jego utworu. Większość rozgłośni zignorowała kompozytora, jednakże przynajmniej jeden prezenter został zwolniony za odtwarzanie tej płyty a niektóre rozgłośnie w Kanadzie prośbę autora spełniły. Te kontrowersje wzmogły popularność albumu.

</doc>
<doc id="1621760" url="https://pl.wikipedia.org/wiki?curid=1621760" title="Wieś ziemiańska">
Wieś ziemiańska

Wieś ziemiańska – wieś zasiedlona przez wolnych (na terenie Prus i Warmii) lub drobną szlachtę (północne Mazowsze). We wsiach ziemiańskich osadzano ludność głównie w celach zapewnienia siły zbrojnej. Wolni (ziemianie) posiadali większe gospodarstwa od chłopskich, tworzyli często całe wsie zobowiązane do służby wojskowej. Także osadzonej w Prusach szlachcie mazowieckiej nadawano z reguły tylko status wolnych.

</doc>
<doc id="1621762" url="https://pl.wikipedia.org/wiki?curid=1621762" title="Księstwo karniowskie">
Księstwo karniowskie

Księstwo karniowskie (, , lub "Herzogtum Jägerndorf") – historyczne księstwo morawskie i śląskie leżące nad ujściem Opawicy do Opawy, ze stolicą w Karniowie.
Historia.
I księstwo karniowskie.
Powstało w 1437 w wyniku podziału schedy po Janie Żelaznym pomiędzy jego synów: Wacława raciborskiego oraz Mikołaja karniowskiego. Mikołaj objął w swoje posiadanie Karniów, Bruntál, Pszczynę, Rybnik, Wodzisław i Żory. W 1456 roku synowie Mikołaja karniowskiego podzielili pomiędzy siebie schedę po ojcu w ten sposób, iż: Jan został panem na Karniowie i Wodzisławiu, a Wacław panem na Rybniku, Pszczynie i Żorach. W wyniku wojen toczonych o sukcesję korony czeskiej księstwo zostało przejęte przez Macieja Korwina. W tym okresie zaczęto księstwo traktować nie jako morawskie, lecz śląskie, co spotkało się z protestem miejscowej szlachty. Po śmierci Macieja Korwina księstwo przejął Władysław II Jagiellończyk.
II księstwo karniowskie.
W 1523 roku Ludwik II Jagiellończyk sprzedał Karniów wraz z przyległościami Jerzemu Hohenzollernowi, który wprowadził w księstwie luteranizm. W 1532 roku Jerzy Hohenzollern został również księciem opolsko-raciborskim. W 1621 roku Ferdynand II Habsburg dokonał konfiskaty księstwa tytułem represji za udział księcia karniowskiego Jana Jerzego Hohenzollerna w działaniach antyhabsburskich, a w szczególności za dowodzenie posiłkami protestantów śląskich w bitwie na Białej Górze.
III księstwo karniowskie.
W 1613 król Czech Maciej Habsburg ustanowił księciem opawskim Karola z Liechtensteinu.
15 marca 1623 cesarz Ferdynand II Habsburg nadal księstwo karniowskie Karolowi z Liechtensteinu i połączył oba księstwa w księstwo opawsko-karniowskie,
1742–1850.
W latach 1751–1783 księstwo karniowskie należało do "obwodu karniowskiego" (cz. "Krnovský kraj", niem. "Jägerndorfer Kreis"), natomiast w latach 1783–1848 – do "obwodu opawskiego" (cz. "Opavský kraj", niem. "Troppauer Kreis"), a w kolejnych latach (1848–1849) do Śląska (1 obwód). W 1849 roku księstwo karniowskie zostało zniesione. Na terenie księstwa karniowskiego i enklawy morawskiej (ziemia osobłoska, cz. "Osoblažsko", niem. "Hotzenplotzer Ländchen") powstał w 1850 roku "powiat polityczny Karniów" (cz. "politický okres Krnov", niem. "Politischer Bezirk Jägerndorf").

</doc>
<doc id="1621763" url="https://pl.wikipedia.org/wiki?curid=1621763" title="Absorpcja neutronów">
Absorpcja neutronów

Absorpcja neutronów – zjawisko pochłaniania neutronów przez materię. Gdy neutrony przechodzą przez materię, mogą wytracać swoją pierwotną energię na skutek zderzeń sprężystych. Z zasady zachowania energii i zasady zachowania pędu wynika, że najefektywniej energia tracona jest w zderzeniach sprężystych z jądrami o niewielkiej masie. Konkurencyjnym dla zderzeń sprężystych procesem jest pochłanianie neutronów przez jądra ośrodka. Przekrój czynny na pochłanianie zależy od rodzaju jądra i energii kinetycznej samych neutronów. Neutrony termiczne najłatwiej ulegają absorpcji w jądrach atomów boru (B) i kadmu (Cd).

</doc>
<doc id="1621764" url="https://pl.wikipedia.org/wiki?curid=1621764" title="Waikīkī">
Waikīkī

Waikīkī ("Waikiki", "Waikiki Beach") – plaża na Hawajach, na południowym wybrzeżu wyspy Oʻahu w dzielnicy Honolulu o tej samej nazwie. Wzdłuż plaży mieści się wiele renomowanych hoteli, a cała dzielnica jest turystycznym centrum Hawajów.
Z plaży rozciąga się widok na położony na wschodzie stożek wygasłego wulkanu Diamond Head. Na samej plaży stoi posąg hawajskiego sportowca Duke'a Kahanamoku.
Plaża znana jest z widoków na nieaktywny wulkan Diamond Head, ciepły klimat, łagodne chmury i spienione fale idealnie nadające się do surfowania. Często odwiedzają ją rzesze turystów. Jest ona jednak dość krótka, a połowa wydzielona jest specjalnie dla surferów. Woda przy plaży jest płytka, jednak na dnie znajdują się liczne skały. O plażę nieraz rozbijają się silne fale oceanu. Fale przybrzeżne Waikīkī są znane z tego, że długo się toczą, co czyni z nich idealne miejsce dla zaawansowanych jak i początkujących surferów. Plaża jest też miejscem wielu wydarzeń kulturalno rozrywkowych, takich jak: zawody surfingowe, plenerowe występy tancerzy hula czy wyścigi kajaków, które odbywają się w różnych porach roku.
Plaża Waikīkī przez długi czas zagrożona była postępującą erozją, prowadzącą do jej zanikania i degradacji. By temu przeciwdziałać, stworzono projekt uzupełnienia plaży. W latach 20. i 30. XX wieku piasek zaczęto przywozić z plaży Manhattan w Kalifornii, statkiem i barkami. Importowanie piasku wstrzymano w latach 70., od tego czasu urzędnicy sprawdzają stan piasku i na bieżąco go uzupełniają. Straty najczęściej powodują przypływy i odpływy.
Od 2001 roku na plaży są urządzane darmowe pokazy filmów. Turyści z całego świata mogą w plenerze obejrzeć ich ponad 30. To coroczne wydarzenie znane jest jako "Sunset on the Beach" (Zachód słońca na plaży).

</doc>
<doc id="1621766" url="https://pl.wikipedia.org/wiki?curid=1621766" title="Waikiki">
Waikiki



</doc>
<doc id="1621770" url="https://pl.wikipedia.org/wiki?curid=1621770" title="Stefan Müller">
Stefan Müller

Stefan Müller (ur. 20 września 1979) – szwajcarski lekkoatleta specjalizujący się w rzucie oszczepem.
W 2005 roku zdobył brązowy medal letniej uniwersjady w Izmirze. Rok później zajął 7. miejsce w finałowym konkursie mistrzostw Europy. Dwukrotny uczestnik mistrzostw świata - Helsinki 2005 i Osaka 2007 (w obu przypadkach odpadł w eliminacjach). W 2006 roku zajął 2. miejsce w zawodach I ligi pucharu Europy. Trzeci zawodnik I ligi drużynowych mistrzostw Europy (2009). Wielokrotny złoty medalista mistrzostw kraju. Absolwent Eidgenössische Technische Hochschule Zürich. W 2011 ogłosił zakończenie kariery. Rekord życiowy: 82,07 (16 września 2006, Berno). Wynik ten jest aktualnym rekordem Szwajcarii.

</doc>
<doc id="1621772" url="https://pl.wikipedia.org/wiki?curid=1621772" title="Johann Jakob Kaup">
Johann Jakob Kaup

Johann Jakob Kaup (ur. 10 kwietnia 1803 w Darmstadt, zm. 4 lipca 1873 tamże) – niemiecki przyrodnik, naturalista.
Życiorys.
Przyszedł na świat w Darmstadt w Hesji. Po studiach odbytych w Getyndze i Heidelbergu przeniósł się na dwa lata do Lejdy, gdzie prowadził badania nad płazami i rybami. Po powrocie do Darmstadt został asystentem w książęcym muzeum. W 1840 został inspektorem w tej samej placówce muzealnej.
W 1829 opublikował "Skizze zur Entwickelungsgeschichte der europäischen Thierwelt", w których ocenił świat zwierząt, jako konsekwencję rozwoju od form prostszych do bardziej złożonych – od płazów, poprzez ptaki do zwierząt preriowych. Następnie jednak uznał swoje zapatrywania jako mrzonki okresu młodości. Gdy Karol Darwin wydał "O powstawaniu gatunków", Kaup ogłosił się negatywnie nastawionym do nowej teorii.
Liczne skamieniałości występujące w okolicach Darmstadt stworzyły możliwość badań paleontologicznych. Kaup zyskał sławę dzięki "Beiträge zur näheren Kenntniss der urweltlichen Säugethiere" publikowanej w latach 1855–1862. W latach 1842–1844 wraz z Heinrichem Georgiem Bronnem wydawał "Die Gavial-artigen Reste aus dem Lias". Kaup zmarł w Darmstadt w 1873.
Nazwisko Kaupa związane jest z ważnym wydarzeniem w świecie paleontologii. W 1854 przyrodnik kupił znalezionego pięćdziesiąt pięć lat wcześniej w amerykańskim Hrabstwo Orange mastodonta. Moment odkrycia prehistorycznego zwierzęcia utrwalony został na znanym w Ameryce obrazie Charlesa Willsona Peale’a "The Exhumation of the Mastadon" (pol. Wydobycie mastodonta) z 1806, przechowywanym w muzeum Peale’a w Baltimore. Okaz prehistorycznej fauny, który wcześniej również był prezentowany w Baltimor znajduje się obecnie w muzeum w Darmstadt. Mastodont Kaupa był pierwszym kompletnym egzemplarzem odkrytym na terenie Stanów Zjednoczonych. Jest też drugim z wystawionych w całości okazów w Ameryce.

</doc>
<doc id="1621778" url="https://pl.wikipedia.org/wiki?curid=1621778" title="Alexander Baumjohann">
Alexander Baumjohann

Alexander Baumjohann (ur. 23 stycznia 1987 w Waltrop) – niemiecki piłkarz występujący na pozycji pomocnika w Hertha BSC.
Kariera.
Baumjohann jest wychowankiem Teutonii Waltrop, gdzie treningi rozpoczął w wieku 4 lat. W 2000 roku przeniósł się do juniorskiej drużyny zespołu FC Schalke 04. W 2005 roku został włączony do pierwszej drużyny Schalke, grającej w Bundeslidze. W tych rozgrywkach zadebiutował 25 lutego 2005 roku w wygranym 2:0 meczu z 1. FC Nürnberg. W pierwszej drużynie Schalke 04 spędził 2 lata.
W styczniu 2007 roku Baumjohann został zawodnikiem Borussii Mönchengladbach, również z Bundesligi. Pierwszy ligowy mecz zaliczył tam 27 stycznia 2007 roku przeciwko Energie Cottbus (1:3). W tym samym roku spadł z klubem 2. Bundesligi. W 2008 roku powrócił z nim do Bundesligi. 30 sierpnia 2008 roku w wygranym 3:2 spotkaniu z Werderem Brema strzelił pierwszego gola w trakcie gry w Bundeslidze.
W lipcu 2009 roku Baumjohann na zasadzie prawa Bosmana trafił do innego zespołu Bundesligi, Bayernu Monachium. Zadebiutował tam 8 sierpnia 2009 roku w zremisowanym 1:1 pojedynku z TSG 1899 Hoffenheim. W styczniu 2010 roku ponownie został graczem Schalke 04. Po sezonie 2011/2012 odszedł do 1. FC Kaiserslautern.
Przed sezonem 2013/14 przeniósł się do beniaminka Bundesligi - Herthy.

</doc>
<doc id="1621781" url="https://pl.wikipedia.org/wiki?curid=1621781" title="Mistrzostwa Europy w Biathlonie 2001">
Mistrzostwa Europy w Biathlonie 2001

Mistrzostwa Europy w Biathlonie 2001 odbyły się we francuskiej miejscowości Haute-Maurienne, w dniach 24 stycznia - 28 stycznia 2001 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.
Wyniki kobiet (juniorki).
Bieg sztafetowy – 3 × 7,5 km.
Polki nie ukończyły biegu.
Wyniki mężczyzn (juniorzy).
Bieg sztafetowy – 4 × 7,5 km.
Polacy nie ukończyli.

</doc>
<doc id="1621784" url="https://pl.wikipedia.org/wiki?curid=1621784" title="Rezolucja Związku Literatów Polskich w Krakowie w sprawie procesu krakowskiego">
Rezolucja Związku Literatów Polskich w Krakowie w sprawie procesu krakowskiego

Rezolucja Związku Literatów Polskich w Krakowie w sprawie procesu krakowskiego – rezolucja z 8 lutego 1953 r. podpisana przez 53 sygnatariuszy – członków krakowskiego oddziału Związku Literatów Polskich, wyrażająca potępienie wobec ks. Józefa Lelity i innych księży związanych z krakowską kurią metropolitalną, oskarżonych o działalność szpiegowską, powzięta po wyroku skazującym duchownych na karę śmierci w sfingowanym procesie pokazowym zwanym procesem księży kurii krakowskiej.
Rezolucja pisarzy epoki stalinizmu została podpisana po zakończeniu procesu krakowskich księży, w okresie gdy trzech skazanych oczekiwało na wykonanie wyroków śmierci. Rezolucja literatów miała stwarzać pozór społecznego poparcia dla rozprawy z Kościołem, a w rezultacie legitymizować wydane w stalinowskim procesie pokazowym wyroki śmierci. Rezolucja stanowiła element propagandowej nagonki na Kościół katolicki i dawała stalinowskim władzom PRL pretekst do dalszego zaostrzenia represji wobec ludzi wierzących.
Tekst rezolucji.
„W ostatnich dniach toczył się w Krakowie proces grupy szpiegów amerykańskich powiązanych z krakowską Kurią Metropolitarną. My zebrani w dniu 8 lutego 1953 r. członkowie krakowskiego Oddziału Związku Literatów Polskich wyrażamy bezwzględne potępienie dla zdrajców Ojczyzny, którzy wykorzystując swe duchowe stanowiska i wpływ na część młodzieży skupionej w KSM działali wrogo wobec narodu i państwa ludowego, uprawiali – za amerykańskie pieniądze – szpiegostwo i dywersję.
Potępiamy tych dostojników z wyższej hierarchii kościelnej, którzy sprzyjali knowaniom antypolskim i okazywali zdrajcom pomoc, oraz niszczyli cenne zabytki kulturalne.
Wobec tych faktów zobowiązujemy się w twórczości swojej jeszcze bardziej bojowo i wnikliwiej niż dotychczas podejmować aktualne problemy walki o socjalizm i ostrzej piętnować wrogów narodu – dla dobra Polski silnej i sprawiedliwej”.
Rezolucję podpisały 53 osoby:

</doc>
<doc id="1621786" url="https://pl.wikipedia.org/wiki?curid=1621786" title="Pojedynek w Abilene">
Pojedynek w Abilene

Pojedynek w Abilene (ang. "Gunfight in Abilene") – amerykański western z 1967 roku w reżyserii Williama Hale.
Drugi film zrealizowany jako ponowna adaptacja na podstawie opowiadania Clarence'a Upsona Younga pt. "Gun Shy". Poza główną rolą piosenkarz Bobby Darin zaistniał w nim jako twórca filmowej muzyki oraz autor i wykonawca lirycznego utworu "Amy".
Treść.
Po zakończeniu wojny secesyjnej major wojsk konfederackich Cal Wayne powraca do domu w Kansas. Tam dowiaduje się, że uznano go zmarłego, a jego narzeczona Amy zaręczyła się z bogatym i wpływowym ranczerem Eversem, który przewodzi miejscowym hodowcom bydła. Jako dawny przyjaciel składa on Calowi propozycję, by objął urząd szeryfa, zastępując jego obecnego nominata – brutalnego i nie lubianego przez mieszkańców Slade’a. W odwecie Slade mści się maltretując na śmierć innego przyjaciela Wayne’a, młodego Corda Deckera. Kiedy jednak po ostrej sprzeczce z Eversem, zabija też swego dotychczasowego patrona, a konflikt między miejscowymi farmerami a ranczerami gwałtownie narasta, Cal jako szeryf decyduje się ostatecznie rozprawić z byłym stróżem prawa. Dochodzi do nocnego pojedynku na ulicach miasta.

</doc>
<doc id="1621788" url="https://pl.wikipedia.org/wiki?curid=1621788" title="Clinosperma">
Clinosperma

Clinosperma – rodzaj roślin z rodziny arekowatych. Obejmuje cztery gatunki występujące na Nowej Kaledonii.

</doc>
<doc id="1621789" url="https://pl.wikipedia.org/wiki?curid=1621789" title="Jerzy Szulc">
Jerzy Szulc

Jerzy Szulc ps. "Tygrys" ur. (ur. 1934, zm. 14 marca 2010) – starszy strzelec, uczestnik powstania warszawskiego. Jest uznawany za najmłodszego jeńca II wojny światowej.
Jerzy Szulc miał 10 lat gdy wybuchło powstanie warszawskie i gdy wziął w nim czynny udział. 15 sierpnia 1944, po tym, jak na ul. Grzybowskiej celnie rzucił butelką z benzyną w gąsienicę hitlerowskiego czołgu został awansowany z łącznika na starszego strzelca.
Po upadku powstania, na mocy aktu kapitulacyjnego, na początku października, wraz z blisko 6-tysięczną grupą jeńców został osadzony w Stalagu "344 Lamsdorf" (w dzisiejszych Łambinowicach). Stamtąd, niedługo potem, trafił do fabryki samolotów w Brochwitz, gdzie pracował niewolniczo aż do wyzwolenia przez Sowietów.
Po powrocie do kraju starał się dostać do Korpusu Kadetów. Nie został przyjęty ponieważ był członkiem Armii Krajowej. Pochowany na cmentarzu Bródnowskim (kwatera 64D-4-7).

</doc>
<doc id="1621790" url="https://pl.wikipedia.org/wiki?curid=1621790" title="Soulcalibur IV">
Soulcalibur IV

Soulcalibur IV – piąta część serii gier konsolowych wydawanych przez firmę Namco Bandai należących do gatunku bijatyk. Została wydana na konsole PlayStation 3 i Xbox 360 29 lipca 2008 w Ameryce Północnej, 31 lipca 2008 w Japonii, Europie i Australii, natomiast 1 sierpnia 2008 w Wielkiej Brytanii i Nowej Zelandii.
Rozgrywka.
Tryby gry.
W grze są cztery podstawowe tryby z serii, czyli "Story", "Museum", "Arcade" i "Trening". Nową możliwością jest zagranie "Tower of Lost Souls" (z pol. "Wieża Zagubionych Dusz"), który polega na przechodzeniu przez gracza kolejnych pięter wieży i mierzenie się z kolejnymi (czasem kilkoma na jednym piętrze) przeciwnikami. Po zwycięstwie dostaje się dostęp do kolejnego piętra, a także nowe przedmioty, które można odblokować za szczególne osiągnięcia.
Rozgrywka Online.
Po raz pierwszy w serii, twórcy zaoferowali graczom możliwość zmierzenia się z innymi za pośrednictwem internetu. W walkach z żywymi przeciwnikami można grać "Standard VS", czyli normalny pojedynek, a także "Special VS", czyli walkę, w której wykorzystywane są specjalne zdolności broni i bonusy, które daje ona postaciom stworzonym przez graczy za pomocą edytora. W obu trybach jednak można korzystać ze stworzonych przez siebie postaci.
Używanie Mocy.
Postacie zaczerpnięte z Gwiezdnych wojen posługują się Mocą. Yoda dzięki niej potrafi wyskakiwać na duże wysokości i atakować serią ciosów w powietrzu. The Apprentice może korzystać z błyskawic i innych umiejętności Ciemnej Strony. Darth Vader wykorzystuje pchnięcie mocą (z ang. "Force Push") i inne podobne techniki opierające się na Mocy. Korzystanie z tych umiejętności wykorzystuje specjalny pasek Mocy (z ang. "Force Meter"), który (kiedy nie jest używany) sam się regeneruje. Jeśli zostanie wyczerpany do końca gracz traci chwilowo kontrolę nad postacią. W przypadku Yody i The Apprentice'a objawia się to oznakami zmęczenia, natomiast u Dartha Vadera wadliwym działaniem jego zbroi.
Soul Gauge i Critical Finish.
"Soulcalibur IV" oferuje graczom całkiem nowy system krytycznych wykończeń walki (z ang. "Critical Finish"). Obok paska życia postaci znajduje się kamień eprezentujący tzw. „Soul Gauge”. Zmienia on kolor kiedy gracz blokuje ataki przeciwnika. Kamień zmienia się natychmiast z niebieskiego w zielony, a po pewnym czasie w czerwony i zaczyna świecić. "Soul Gauge" postaci zregeneruje się jeśli gracz zacznia trafiać przeciwnika (niezależnie czy ten się blokuje). Kiedy gracz wyczerpie "Soul Gauge" przeciwnika będzie miał krótką szansę na zadanie krytycznego ciosu, który natychmiast zakończy walkę na jego korzyść. Można to osiągnąć tylko przez chwilę po zniszczeniu pancerza lub przełamaniu bloku przeciwnika. Wokół postaci, która wytraciła swój "Soul Gauge" pojawią się czerwone błyskawice, wtedy należy wcisnąć cztery przyciski na górze pada, aby zastosować "Critical Finish". Każda postać ma swój, niepowtarzalny ruch kończący pojedynek, przedstawiony w formie animacji.

</doc>
<doc id="1621791" url="https://pl.wikipedia.org/wiki?curid=1621791" title="Dobrzecka Panorama">
Dobrzecka Panorama

Dobrzecka Panorama – apartamentowiec w Kaliszu położony w dzielnicy Rogatka przy ulicy Dobrzeckiej, w pobliżu skrzyżowania z aleją Wojska Polskiego. Powstał on na bazie dawnego, 3-piętrowego biurowca Kalpo, który rozebrano w drugiej połowie 2007. Na potrzeby budowy nowego budynku pozostawiono tylko szkielet starego. W apartamentowcu znajduje się 100 mieszkań o powierzchni od 50 m² do 158 m². Budynek został zaprojektowany przez Tomasza i Przemysława Konopskich, a należy do kaliskiego biznesmena Tadeusza Mazka, właściciela firmy MTM Consulting. Budynek posiada dwie windy, monitoring 12 kamerami wideo, garaż podziemny, a apartamenty, które znajdują się na dwóch ostatnich piętrach, tarasy widokowe, podgrzewane podłogi i niezależną klimatyzację dla każdego pomieszczenia. Budowa 8-piętrowego apartamentowca zaczęła się w styczniu 2008, a zakończyła w grudniu 2009. 

</doc>
<doc id="1621795" url="https://pl.wikipedia.org/wiki?curid=1621795" title="Soul Calibur IV">
Soul Calibur IV



</doc>
<doc id="1621796" url="https://pl.wikipedia.org/wiki?curid=1621796" title="II liga polska na żużlu">
II liga polska na żużlu

Polska II liga żużlowa – od 2000 r. trzecia, a zarazem ostatnia klasa rozgrywkowa w drużynowych mistrzostwach Polski na żużlu. Występuje w niej od 5 do 7 zespołów, które najpierw w rundzie zasadniczej jeżdżą każdy z każdym mecz i rewanż, a następnie uczestniczą w play-offach. Mistrz II ligi awansuje do I ligi, a drugi zespół gra w barażach. Od 2020 roku i w 2013 roku, awansował tylko zwycięzca tych rozgrywek, dla wicemistrza barażu nie było.

</doc>
<doc id="1621804" url="https://pl.wikipedia.org/wiki?curid=1621804" title="Opiekunka (film 1995)">
Opiekunka (film 1995)

Opiekunka – amerykański thriller z 1995 roku.
Fabuła.
Jennifer jest nastolatką, która pracuje jako opiekunka do dzieci. Nie wie, że jest obiektem pożądania kilku mężczyzn. Interesuje się nią nie tylko jej chłopak Jack, ale też Mark i jej pracodawca Harry. Pewnego wieczoru, kiedy pilnuje dzieci Tuckerów, odwiedzają ją pijany Jack z Markiem. Dochodzi do kłótni i dziewczyna ucieka. Goniący ją Mark zostaje potrącony przez samochód Harry'ego.

</doc>
<doc id="1621808" url="https://pl.wikipedia.org/wiki?curid=1621808" title="Jeden przeciw wszystkim">
Jeden przeciw wszystkim

Jeden przeciw wszystkim – amerykański western komediowy z 1958 roku.
Nagrody i nominacje.
Oscary za rok 1958
Nagrody BAFTA 1958

</doc>
<doc id="1621812" url="https://pl.wikipedia.org/wiki?curid=1621812" title="Wersja robocza">
Wersja robocza



</doc>
<doc id="1621813" url="https://pl.wikipedia.org/wiki?curid=1621813" title="Krzyż Wojenny 1940">
Krzyż Wojenny 1940



</doc>
<doc id="1621814" url="https://pl.wikipedia.org/wiki?curid=1621814" title="Soumaila Coulibaly">
Soumaila Coulibaly

Soumaila Coulibaly (ur. 15 kwietnia 1978 w Bamako) – malijski piłkarz, występujący na pozycji pomocnika.
Kariera klubowa.
Coulibaly seniorską karierę rozpoczynał w 1995 roku w klubie Djoliba Athletic Club. W 1996 roku zdobył z nim mistrzostwo Mali oraz Puchar Mali. W 1997 roku przeszedł do AS Real Bamako. W tym samym roku trafił do egipskiego Zamaleku. W 1999 roku zdobył z nim Puchar Egiptu, a rok później Afrykański Puchar Zdobywców Pucharów.
W 2000 roku Coulibaly podpisał kontrakt z niemieckim zespołem SC Freiburg. W Bundeslidze zadebiutował 12 sierpnia 2000 roku w wygranym 4:0 pojedynku z VfB Stuttgart. 19 maja 2001 roku w wygranym 4:1 spotkaniu z VfL Wolfsburg strzelił 2 gole, które były jego pierwszymi w Bundeslidze. W 2002 roku spadł z klubem do 2. Bundesligi, ale rok później powrócił z nim do Bundesligi. W 2005 roku ponownie spadł z zespołem do 2. Bundesligi. We Freiburgu spędził jeszcze 2 lata.
W 2007 roku Coulibaly odszedł do Borussii Mönchengladbach, również z 2. Bundesligi. Pierwszy ligowy mecz zaliczył tam 13 sierpnia 2007 roku przeciwko 1. FC Kaiserslautern (1:1). W 2008 roku awansował z klubem do Bundesligi. Latem 2009 roku podpisał kontrakt z drugoligowym FSV Frankfurt. W lutym 2010 roku odszedł z klubu.
Kariera reprezentacyjna.
W reprezentacji Mali Coulibaly zadebiutował w 1995 roku. W 2002 roku wziął udział w Pucharze Narodów Afryki, które Mali zakończyło na 4. miejscu. W 2004 roku ponownie uczestniczył w Pucharze Narodów Afryki, który zakończył z zespołem również na 4. miejscu.

</doc>
<doc id="1621815" url="https://pl.wikipedia.org/wiki?curid=1621815" title="Wu Qi">
Wu Qi

Wu Qi (ur. ok. 440 p.n.e., zm. 381 p.n.e.) – chiński wojskowy i polityk żyjący w Okresie Walczących Królestw.
Urodził się w państwie Wei. W młodości pobierał nauki u Zixia i Zengzi, uczniów Konfucjusza, sam jednak był wyznawcą filozofii legistycznej. Jako uznany znawca sztuki wojennej służył w państwie Lu. Gdy Lu toczyło wojnę z państwem Qi (408 p.n.e.) Wu chcąc okazać swoją lojalność zamordował własną żonę, tylko dlatego, że pochodziła z kraju wroga. Po pewnym czasie powrócił na służbę do ojczystego Wei, gdzie wsławił się przeprowadzeniem skutecznych reform wojskowych.
Po konflikcie z władcą Wei został skazany na wygnanie. Przeniósł się wówczas do państwa Chu, gdzie został mianowany kanclerzem króla Dao. Jako kanclerz przeprowadził reformę administracji, zyskując sobie wielu wrogów z powodu bezlitosnego karania wszelkich nadużyć. Po śmierci króla Dao w 381 p.n.e. został zamordowany.
Napisał traktat poświęcony sztuce wojennej, podobny pod względem treści do słynnego dzieła autorstwa Sun Zi.

</doc>
<doc id="1621816" url="https://pl.wikipedia.org/wiki?curid=1621816" title="Czy jest tu panna na wydaniu?">
Czy jest tu panna na wydaniu?

Czy jest tu panna na wydaniu? – polski film obyczajowy z 1976 roku w reż. Janusza Kondratiuka.
Film kręcony w Pułtusku i we wsi Łacha.
Opis fabuły.
Stanisław Wrona jest typowym młodym człowiekiem wsi polskiej lat 70. XX w. Po wojsku, ze starymi rodzicami na gospodarce, którą ma po nich przejąć, ale bez żony. O dobrą kandydatkę trudno, bowiem wszystkie odpowiednie „pouciekały do miasta”. Z pomocą więc swojego chrzestnego, wyrusza w pełną perypetii podróż, odwiedzając dalszych i bliższych krewnych w poszukiwaniu odpowiedniej kandydatki, w myśl tytułowego pytania.

</doc>
<doc id="1621818" url="https://pl.wikipedia.org/wiki?curid=1621818" title="Xibalba">
Xibalba

Xibalba (w wolnym przekładzie: „"Miejsce strachu"”) – zaświaty w mitologii Majów, rządzone przez duchy chorób i śmierci. Tradycyjnie wejście do Xibalby lokowano w jaskini leżącej nieopodal Cobán w Gwatemali. Według niektórych Kicze, będących potomkami Majów, rejon ten nadal kojarzony jest ze śmiercią. Kolejne miejsce, które bywa podawane jako wejście do zaświatów, to system jaskiń w Belize. Jeszcze innym fizycznym wejściem do Xibalby jest, według Kicze, ciemna szczelina widoczna w Drodze Mlecznej.
Mieszkańcy.
Xibalba została opisana w Popol Vuh jako miejsce położone pod powierzchnią Ziemi. Nie jest jasne, czy jej mieszkańcami są dusze przodków, czy też odrębny rodzaj stworzeń czczących śmierć. Były to istoty nadludzkie, ale niemające statusu bogów. Tak jak ludzie, odczuwali oni ból i pragnienie, radość i smutek, żyli jak ludzie i pracowali jak oni. Również składali ofiary przez odcięcie głowy lub wyrwanie serca. Od ludzi różnili się jedynie zoomorficznym wyglądem, zwłaszcza ich twarze budziły grozę. Podżegali do zła, grzechu i niezgody. Elitę Xibalby tworzyło dwanaście istot nadludzkich połączonych w pary. Ich imiona wyrażały rolę, jaką odgrywali w Podziemiach.
Byli to:
Panów Xibalby obsługiwały cztery bóstwa – posłańcy pod postacią puchaczy zwanych ogólnie Ahpop Achich. Byli to Caquix-Tucur („Ara Sowa”), Chabi-Tucur („Strzała Sowa”), Holom-Tucur („Głowa Sowa”) i Huracan-Tucur („Jednonoga Sowa”). Prócz nich istniały jeszcze dwa puchacze pełniące role strażników ogrodów kwiatowych, siedzące w konarach drzew – Ixpurpuvec i Puhuyu. Według legendy, pewnego razu nie wywiązali się z powierzonego zadania – nie upilnowali kwiatów, za co ponieśli karę: rozdarto im usta, przez co sowy dziś mają przełamany nos.
Do postaci podziemnego świata należeli ponadto: zoomorficzna postać – Camazotz („Nietoperz–śmierć”), dwóch wróżbitów – Xulu („Wróż”) i Pacam („Dostojny”) oraz Ixguc („Kobieta Krew”). Mieszkańcy ci często odwiedzali Ziemię. Podziemia były też odwiedzane przez ludzi, lecz takie wyprawy najczęściej kończyły się dla nich niepomyślnie.
Budowa.
Xibalba była rozległą krainą lub ogromnym miastem z wieloma budynkami o różnym przeznaczeniu. Najważniejszymi z nich były: siedziba władców, pięć lub sześć domów służących do testów oraz boisko do tlachtli. Wspomniane zostały także domy władców Xibalby, ogrody i inne obiekty.
W krainie (lub na jej obrzeżach) znajdowały się rzeki, wąwozy, przepaście, drzewa oraz inne rośliny, zwierzęta, drogi, domy, świątynia, a nawet boisko do gry w pelotę. W ogrodach rosły kwiaty w kolorze żółtym, czerwonym, niebieskim i białym (miało to odniesienie do kolorów czterech stron świata). Xibalba miała spore rozmiary, a pewna liczba jej pojedynczych struktur i lokalizacji została opisana lub przynajmniej jest wzmiankowana w Popol Vuh.
Wejście do Xibalby znajdowało się w pobliżu boiska do gry w pelotę o nazwie Nim-Xob Carchah. Droga ta wiodła w dół po stromych stopniach aż do rzeki płynącej w wąwozach zwanych Nu Zivan Cul („Ciasny Wąwóz”) i Cuzivan („Wąski i Stromy Wąwóz”). Po przybyciu do tego miejsca przekraczało się rzekę (inna wersja mówi o przejściu między ptakami Molay), rzekę ropnej wydzieliny (zgnilizny) oraz rzekę krwi. Zmarły musiał przez nie przejść, nie upijając ani kropli, ani nie dotykając ich wód, jeżeli nie chciał ulec panom Xibalby. Na końcu znajdowało się skrzyżowanie dróg – czerwonej, czarnej, białej i żółtej (niekiedy zielonej). Czarną drogą wiodącą na zachód kierowano się do celu podróży. W Xibalbie przybysz meldował się w Sali Obrad, gdzie odbywały się zebrania bogów. Tutaj poddawany był podstępnym sprawdzianom, np. pozdrawiał drewniane kukły imitujące Hun-Came i Vucub-Came, przez co stawał się przedmiotem drwin, lub siadał na ławie, która w rzeczywistości była rozżarzonym kamieniem. Panowie Xibalby bawili się w ten sposób ludzkim cierpieniem, nim posyłali człowieka na któryś z testów.
W Xibalbie istniało wiele komnat, w których były torturowane zmarłe dusze, m.in.:
Przeznaczeniem wszystkich tych testów było zarówno zabicie, jak i wcześniejsze poniżenie człowieka.
Wszystkie pokoje były kojarzone ze stronami świata. W innej części Popol Vuh wzmiankowany jest szósty dom, Dom Ognia, pełen ognia i gorąca.
Upadek Xibalby.
Xibalba była miejscem, w którym znajdowało się boisko, na którym mityczni Bliźniacy – bohaterowie Popol Vuh – ulegli podstępowi wzięcia udziału w śmiertelnej grze, w której pomścili swoich rodziców (także parę bliźniaków), przechytrzyli mieszkańców Xibalby i doprowadzili do jej upadku.
Według Popol Vuh, władcy Xibalby cieszyli się czcią oddawaną im na powierzchni Ziemi, który to kult przewidywał ofiary z ludzi dla bogów śmierci. W przedziale czasu opisanym w Popol Vuh władcy Xibalby byli jednakże oszukiwani przez udawane ofiary i cierpieli, otrzymując ich za mało. Antropolog Dennis Tedlock spekulował, że może być to jedynie pomówienie Majów przez Kicze.
Rola Xibalby i jej władców po wielkiej klęsce z rąk bohaterskich bliźniaków pozostaje niejasna, wydaje się jednak, że pełniła jeszcze przez długi czas dotychczasowe funkcje.
Xibalba i mity.
Świat podziemny Xibalby związany był z kilkoma mitami Majów. To w nim mecz o życie rozegrali dwaj bliźniacy, Hun-Hunahpu i Vucub-Hunaphu. Mecz ten przegrali już w pierwszej próbie, czego następstwem było złożenie ich w ofierze i pogrzebanie przy placu do gry w pelotę. Głowę Hun-Hunahpu zawieszono na znajdującym się nieopodal bezpłodnym drzewie, które natychmiast po raz pierwszy pokryło się owocami, a w rzeczywistości czaszkami; głowa jednego z bliźniaków stała się jedną z nich.
Kalendarz i bóg śmierci Xibalba.
W kalendarzu Majów w 260-dniowym rytualnym cyklu Tzolkin (dwadzieścia dni po trzynaście miesięcy) trzeci dzień zwany Akbal, był poświęcony światu ciemności i nawiązywał do czasów, gdy na świecie panowały demony śmierci i podziemia. Pieczę nad tym dniem sprawował stary bóg śmierci Xibalba. W kalendarzu słonecznym Haab jemu między innymi poświęcony był miesiąc szósty Xul.

</doc>
<doc id="1621819" url="https://pl.wikipedia.org/wiki?curid=1621819" title="Schronisko PTTK na Kudłaczach">
Schronisko PTTK na Kudłaczach

Schronisko PTTK na Kudłaczach – górskie schronisko turystyczne Polskiego Towarzystwa Turystyczno-Krajoznawczego w Paśmie Lubomira i Łysiny. Schronisko znajduje się na wysokości 730 m n.p.m. na polanie Nad Nowinami, pomiędzy szczytami Łysiny (891 m) i Działka (622 m). Według regionalizacji fizycznogeograficznej Jerzego Kondrackiego pasmo to należy do Beskidu Wyspowego. Na mapach i w przewodnikach turystycznych zaliczane jest przeważnie do Beskidu Makowskiego, a w niektórych przewodnikach do Beskidu Myślenickiego.
Historia.
Schronisko powstało z inicjatywy Oddziału Polskiego Towarzystwa Turystyczno-Krajoznawczego w Myślenicach. Duże zaangażowanie w sprawę budowy miał również Edward Moskała, z ramienia Zarządu Głównego PTTK. 26 września 1989 dokonano zakup działki pod przyszły obiekt. Wykopy pod fundamenty schroniska wykonali uczniowie Liceum Ogólnokształcącego w Myślenicach. Projektantem schroniska był Władysław Piwowarczyk. Roboty budowlane w okresie od 15 marca 1990 wykonywała brygada z Pcimia: Jan Kudłacz, Tadeusz Kudłacz oraz Jan Kudłacz. 11 lipca 1991 nastąpił odbiór robót. Obiekt został udostępniony turystom na początku sierpnia 1991. Uroczyste otwarcie i poświęcenie nastąpiło 10 września 1994. Wsparcia finansowego w realizacji inwestycji udzielił oddziałowi Fundusz Schronisk Górskich Komisji Turystyki Górskiej Zarządu Głównego PTTK, spółka „Efekt” z Myślenic, Zarząd Miasta i Gminy w Myślenicach oraz Zarząd Gminy w Pcimiu.
Budynek jest murowany, obłożony drewnem. W momencie oddania do użytku posiadał przeszkloną werandę od strony zachodniej. W późniejszych latach był powiększany przez dobudowę nowej części od strony zachodniej oraz budowę tarasu.
Oferta.
W budynku znajduje się 37 miejsc noclegowych w pokojach dwu-, kilku- i wieloosobowych. W schronisku działa kuchnia, jest jadalnia, prysznic, toalety i bieżąca woda. Schronisko dysponuje sporym terenem, na którym znajdują się dwie wiaty, ławki i stoły. Z otwartych terenów przy schronisku roztacza się szeroka panorama widokowa. 
Początkowo obiekt był otwarty tylko w weekendy oraz w sezonie letnim. Obecnie jest czynny przez cały rok. Do schroniska można dotrzeć drogą dojazdową z Pcimia doliną potoku Suszanka oraz koleją krzesełkową z Zarabia w Myślenicach na Chełm.

</doc>
<doc id="1621820" url="https://pl.wikipedia.org/wiki?curid=1621820" title="Monika Marzec">
Monika Marzec

Monika Marzec, z d. Studzińska (ur. 13 czerwca 1973 w Kraśniku) – polska piłkarka ręczna. Wielokrotna mistrzyni i reprezentantka Polski. Mistrzyni Serbii i Czarnogóry. Grająca na pozycji obrotowej.
Kariera sportowa.
Jest wychowanką KMKS Kraśnik. Od 1993 występowała w Monteksie Lublin, z którym w tym samym roku awansowała do ekstraklasy, a następnie zdobyła 9 tytułów mistrzyni Polski z rzędu (1995-2003) oraz Puchar EHF (2001). W latach 2003-2005 występowała w drużynie Budućnost Podgorica, zdobywając dwukrotnie mistrzostwo Serbii i Czarnogóry (2004, 2005). Następnie powróciła do lubelskiego zespołu występującego pod nazwą SPR Lublin i po przerwie macierzyńskiej w sezonie 2005/2006 sięgnęła po 4 kolejne tytuły mistrzyni Polski (2007-2010) i tytuł wicemistrzowski (2011). Zakończyła karierę po sezonie 2010/2011.
W reprezentacji Polski debiutowała 30 stycznia 1997 w meczu eliminacji mistrzostw świata z Izraelem. Wystąpiła na mistrzostwach świata w 1997 (8 miejsce) i 1999 (11 miejsce) oraz mistrzostwach Europy w 1998 (5 miejsce). Ostatni raz wystąpiła w biało-czerwonych barwach 9 czerwca 2007 w towarzyskim spotkaniu z Serbią. Łącznie w reprezentacji Polski wystąpiła 134 razy, zdobywając 260 bramek.
Od końca lutego 2021 do 28 listopada 2022 roku pełniła funkcję pierwszej trenerki MKS-u FunFloor Lublin. 

</doc>
<doc id="1621823" url="https://pl.wikipedia.org/wiki?curid=1621823" title="Andre Gregory">
Andre Gregory

André William Gregory (ur. 11 maja 1934 w Paryżu) – amerykański aktor, reżyser teatralny i filmowy, pisarz producent, scenarzysta i aktor. Czołowa postać amerykańskiej awangardy teatralnej 2. połowy XX wieku. Urodzony we Francji w rodzinie emigrantów rosyjsko-żydowskich, w roku 1940 przyjechał wraz z nią do USA. Studiował na Uniwersytecie Harvarda, uczył się tańca u Marthy Graham (1956–57) i aktorstwa w Neighborhood Playhouse School of the Theatre u Lee Strasberga (1958–65). Doświadczenia zawodowe zdobywał też jako praktykant w Actors’ Workshop w San Francisco i w Berliner Ensamble. Zadebiutował jako reżyser w teatrach off-Broadway, prowadził też własny zespół The Writers’ Stage Company (1961). W latach 1965–67 był kierownikiem artystycznym Living Arts Theatre w Filadelfii, skąd musiał odejść w wyniku konfliktu z radą nadzorczą. W sezonie 1967/68 prowadził The Inner City Repertory Company w Los Angeles. W 1968 związał się ze School Of Arts Uniwersytetu Nowojorskiego i z jej studentami założył swój najsłynniejszy zespół: The Manhattan Project, prowadzący laboratoryjne poszukiwania w zakresie sztuki aktora, inspirowane dokonaniami Jerzego Grotowskiego, o czym opowiedział w filmie "My Dinner with André" (1981) Louisa Malle’a. W 1971 otrzymał Drama Desk Award za reżyserię przedstawienia "Alicja w Krainie Czarów".

</doc>
<doc id="1621824" url="https://pl.wikipedia.org/wiki?curid=1621824" title="Forever Young (piosenka Alphaville)">
Forever Young (piosenka Alphaville)

Forever Young – singel zespołu Alphaville z albumu Forever Young, wydany we wrześniu 1984. Później powstały również remiksy tego singla ("Forever Young 2001", "Forever Young Re Release" oraz w wykonaniu amerykańskiego rapera Jay-Z "Young Forever"). Innym znanym coverem utworu jest "Forever Young" z roku 2005, w wykonaniu australijskiej grupy indie rockowej o nazwie Youth Group.
Lista utworów.
Utwór "Welcome to the Sun" pojawił się również w kompilacji o nazwie "Dreamscapes" z 1999 roku.

</doc>
<doc id="1621827" url="https://pl.wikipedia.org/wiki?curid=1621827" title="William Sloane Coffin">
William Sloane Coffin

William Sloane Coffin jr (ur. 1 czerwca 1924 w Nowym Jorku, zm. 12 kwietnia 2006 w Strafford) – amerykański pastor Zjednoczonego Kościoła Chrystusa, działacz praw człowieka i ruchu pokojowego, uznawany za wybitnego teologa reformowanego.
Życiorys.
Urodził się w zamożnej, prezbiteriańskiej rodzinie Coffinów związanej z kościołem i środowiskiem naukowym Uniwersytetu Yale. Ukończył studia teologiczne na tej właśnie uczelni oraz w Union Theological Seminary. Na pastora kongregacjonalistycznego został ordynowany w 1956. W latach 1958–1975, będąc już pastorem Zjednoczonego Kościoła Chrystusa, pełnił funkcję kapelana Uniwersytetu Yale. W 1977 został pastorem w Riverside Church w Nowym Jorku – zasłynął wówczas jako wielki obrońca praw gejów i lesbijek w kościele oraz przeciwnik zbrojeń nuklearnych:
W 1987 zrezygnował z funkcji proboszcza tej parafii, poświęcając się działaniom na rzecz rozbrojenia nuklearnego.
Żoną Williama Sloane'a Coffina była Eva Rubinstein, córka Artura Rubinsteina. Jego stryjem był liberalny teolog amerykańskiego Kościoła Prezbiteriańskiego, pastor Henry Sloane Coffin (1877–1954).
Przypisy.
 

</doc>
<doc id="1621828" url="https://pl.wikipedia.org/wiki?curid=1621828" title="Drozd rdzawogardły">
Drozd rdzawogardły

Drozd rdzawogardły, drozd różnogardły ("Turdus ruficollis") – gatunek średniej wielkości wędrownego ptaka z rodziny drozdowatych (Turdidae), występującego w Azji. Nie jest zagrożony.

</doc>
<doc id="1621829" url="https://pl.wikipedia.org/wiki?curid=1621829" title="Lindsay Robins">
Lindsay Robins

Lindsay Robins (ur. 18 grudnia 1986 w Montrealu w prowincji Quebec w Kanadzie) – kanadyjska piosenkarka rockowa i autorka tekstów muzycznych. Wydała solowy album "Dirty Chemistry" w wytwórni Aquarius Recorgs. Napisała i wykonała piosenkę "Shooting Star" w serialu Gwiazda od zaraz.
Życiorys.
Lindsay spędziła dzieciństwo otoczona muzyką. Jej matka śpiewała na weselach. Wraz z nią w wieku 6 lat po raz pierwszy wystąpiła na jednym ze ślubów. Kiedy miała 15 lat pisała już piosenki, grała na gitarze i na pianinie oraz nagrała demo.
Jej debiutancka płyta "Dirty Chemistry" została wyprodukowana przez Christhopera Warda i Freda St. Gelaisa, którzy pracowali z takimi artystami jak Alannah Myles, Amanda Marshall, Randy Bachman oraz Alexz Johnson przy nagrywaniu piosenek do serialu Gwiazda od zaraz.
Lindsay Robins pojawiła się na soundtracku trzeciego sezonu Gwiazdy od zaraz, gdzie zaśpiewała utwór "Shooting Star". Napisała również piosenkę "Never Enough" do drugiej serii. W serialu te dwa utworu są wykonywane przez "Patsy Sewer" (graną przez Zoie Palmer). 
Wydała trzy single pochodzące z jej debiutanckiego albumu: "Freaks", "What would you do" oraz "I can’t forget your face". Występowała na tej samej scenie co Simple Plan, Mobile i Eva Avila.
Teraz Lindsay wraz z Jochem Randem, gitarzystą zespołu Stone Sour tworzą rockowy zespół "Moonshot".
Dyskografia.
"Dirty Chemistry"

</doc>
<doc id="1621831" url="https://pl.wikipedia.org/wiki?curid=1621831" title="Pochowaj me serce w Wounded Knee">
Pochowaj me serce w Wounded Knee

Pochowaj me serce w Wounded Knee – amerykański telewizyjny film historyczny z 2007 roku, na podstawie książki Dee Browna.
Fabuła.
29 grudnia 1890 roku w Wounded Knee doszło do masakry Indian z plemienia Dakotów. Dokonali jej żołnierze 7 pułku kawalerii. Film przedstawia masakrę i związane z nią wydarzenia z perspektywy trzech bohaterów: Charlesa Eastmana – zasymilowanego Indianina, Siedzącego Byka – wodza plemienia Dakota i senatora Henry’ego Dawesa – polityka odpowiedzialnego za relację Amerykanów z Indianami (zob. ustawa Dawesa).

</doc>
<doc id="1621832" url="https://pl.wikipedia.org/wiki?curid=1621832" title="Curtiss-Wright X-19">
Curtiss-Wright X-19

Curtiss-Wright X-19 – eksperymentalny samolot typu VTOL. Był to górnopłat z dwiema parami skrzydeł. Na każde skrzydło montowane było 4 metrowe śmigło, które mogłyby zostać obrócone o 90 stopni, pozwalając startować i lądować jak śmigłowiec. Każda para śmigieł była napędzana silnikiem turbowałowym Avco Lycoming T55-L-5.

</doc>
<doc id="1621833" url="https://pl.wikipedia.org/wiki?curid=1621833" title="USS Mercy (AH-4)">
USS Mercy (AH-4)

USS Mercy (ID-1305), później (AH-4) – okręt szpitalny United States Navy z okresu I wojny światowej. Był pierwszym okrętem amerykańskim noszącym tę nazwę. Wcześniej znany jako SS „Saratoga” – parowiec Ward Line służący na linii Nowy Jork – Hawana, uważany w swoim czasie za najszybszy statek parowy w przybrzeżnym handlu. Przed służbą w barwach US Navy pełnił także rolę jednostki transportowej dla United States Army pod nazwą USAT „Saratoga”. Ten okres zakończył kolizją w pobliżu Staten Island.
W czasie służby w US Navy „Mercy” odbył cztery transatlantyckie podróże do Francji, przewożąc do Stanów Zjednoczonych prawie dwa tysiące rannych. Po zakończeniu I wojny światowej bazował w Filadelfii i na krótko w 1924 roku był odstawiony do rezerwy. Wycofany ze służby w roku 1934, został wypożyczony Federal Emergency Relief Administration, skreślony z listy w 1938 roku i zezłomowany w roku 1939.
Następnym statkiem ochrzczonym tym imieniem został USNS Mercy (T-AH-19).
SS „Saratoga”.
„Saratoga” został zwodowany w marcu 1907 roku w stoczni William Cramp and Sons w Filadelfii dla Ward Line. Statek wszedł do służby w tym samym roku i pływał na linii pomiędzy Nowym Jorkiem a Hawaną, gdzie służył przez kolejne dziesięć lat. Był uznawany za jeden z najszybszych statków parowych w handlu przybrzeżnym.
Krótko po wejściu do służby nowy liniowiec w czasie sztormu został staranowany przez trzymasztowy szkuner. „Saratoga” płynął z Hawany z prędkością 16 węzłów, gdy o godzinie 01:00 29 października 1907 roku żaglowiec wbił się w niego, obcierając ćwierć jego lewej burty. Uszkodzenia na liniowcu były minimalne, ale szkuner stracił część ożaglowania.
W marcu 1911 roku kapitan „Saratogi”, Cleveland Downs, został aresztowany w Nowym Jorku pod zarzutem okrucieństwa wobec zwierząt, ponieważ transportowane na statku żywe żółwie były nieodpowiednio przechowywane, tj. ze związanymi płetwami i do góry nogami. Downs twierdził, że jest to standardowa procedura i wnioskował o odrzucenie zarzutów. Także innego kapitana statku spotkały problemy z prawem: w czerwcu 1912 roku Frank L. Miller został aresztowany przez szeryfa w Nowym Jorku i zmuszony do zapłacenia 2500 dolarów odszkodowania w związku z cywilnym oskarżeniem go przez byłego członka załogi o bezprawne uwięzienie. Aresztowanie kapitana opóźniło wyjście statku w rejs o dwie godziny.
16 marca 1912 roku „Saratoga” stała w odległości kilkuset jardów od krążownika pancernego USS „Maine”, gdy ten po podniesieniu z dna był ponownie zatapiany, tym razem w Zatoce Meksykańskiej. Z pokładu statku pasażerowie i załoga obserwowali tonięcie jednostki, której pierwotne zatonięcie stało się bezpośrednim pretekstem do wybuchu konfliktu hiszpańsko-amerykańskiego.
26 października 1914 roku w godzinach od 19:30 do 21:00 „Saratoga” płynęła w odległości 40 mil morskich na północ od Virginia Capes (i 240 mil morskich na południe od latarniowca „Scotland”), gdy pasażerowie i załoga zobaczyli błyski i usłyszeli coś, co uznali za odgłos dział dużego kalibru. Doszli do wniosku, że są świadkami bitwy morskiej. Spekulacje w tym czasie skupiły się na konfrontacji pomiędzy niemieckim krążownikiem SMS „Karlsruhe” (który topił brytyjskie statki w rejonie Atlantyku i Karaibów) oraz brytyjskim krążownikiem HMS „Essex” lub HMS „Suffolk”. W prasie sugerowano jednak, że „Saratoga” była jedynie świadkiem ćwiczeń artyleryjskich US Navy
W czasie służby jako liniowiec pasażerki „Saratoga” przewiozła sporo znanych pasażerów pomiędzy Nowym Jorkiem i portami karaibskimi. Mario García Menocal płynął z Hawany do Nowego Jorku w „sprawie osobistej” po przegranych wyborach na stanowisko prezydenta Kuby w 1908 roku. W 1913 roku Cipriano Castro, były prezydent Wenezueli (1899-1909) płynął do Hawany w celach zdrowotnych. Artykuł w "The New York Times" spekulował, że w ramach przygotowań do próby odzyskania władzy w Wenezueli (co ostatecznie nigdy nie nastąpiło), Castro ma zamiar spotkać się w Hawanie z towarzyszami i „zawodowymi rewolucjonistami”. W lutym 1914 roku kardynał Farley, rzymskokatolicki arcybiskup Nowego Jorku w latach 1902 – 1918, udał na pokładzie „Saratogi” w podróż na Bahamy.
23 maja 1917 roku „Saratoga” i SS „Havana” (jej siostrzany statek z Ward Line) zostały zarekwirowane przez rząd amerykański. 2 czerwca, po powrocie z ostatniej komercyjnej podróży na Kubę, statek został przekazany United States Army do służby transportowej.
USAT „Saratoga”.
Po zarekwirowaniu parowiec został przekazany Armii 2 czerwca 1917 roku i stał się armijnym transportowcem USAT „Saratoga”. Został w szybkim tempie przerobiony do pełnienia obowiązków transportowca wojska i stał się członkiem pierwszego amerykańskiego konwoju z żołnierzami płynącego do Francji w czasie I wojny światowej. Konwój przepłynął koło Ambrose Light rankiem 14 czerwca 1917 roku, kierując się w stronę Brestu. „Saratodze” w rejsie towarzyszyły inne transportowce Armii: „Havana”, USAT „Tenadores” i USAT „Pastores”, krążownik USS „Seattle” (ACR-11), transportowiec (krążownik pomocniczy) USS „DeKalb” (ID-3010), niszczyciele USS „Wilkes” (DD-67), USS „Terry” (DD-25), USS „Roe” (DD-24) oraz przerobiony jacht USS „Corsair” (SP-159)
22 czerwca o godzinie 22:15 w odległości około 850 mil morskich od Brestu grupa, w której płynął „Saratoga”, została zaatakowana przez okręty podwodne. Dwie torpedy przeszły w pobliżu „Havany”, a dwie kolejne – przed i za USS „DeKalb”. Jednostki eskorty nie uzyskały kontaktu z U-Bootami, a konwój, rozproszony przez alarm, zgrupował się dopiero następnego ranka. Grupa, zaniepokojona aktywnością okrętów podwodnych wroga w pobliżu Brestu, zmieniła kurs do Saint-Nazaire, gdzie dotarła 25 czerwca.
Po powrocie do Stanów Zjednoczonych „Saratoga” zaokrętowała 1200 pasażerów w Hoboken 30 lipca. Następnego dnia, w ramach przygotowań do rejsu do Francji, transportowiec przeszedł na kotwicowisko w Tompkinsville (Staten Island). Wśród pasażerów na pokładzie były pielęgniarki z Army's Base Hospital No. 8. By uniknąć panującego upału wiele pielęgniarek wróciło do swoich kabin po lunchu, by pozbyć się ciężkich wełnianych uniformów. Około 13:30 na kotwicowisku lewa burta „Saratogi” został staranowana przez SS „Panama” z Panama Steamship Company po tym, jak obsługa maszynowni tego statku źle zrozumiała rozkazy z mostka. Siła uderzenia spowodowała naruszenie nitowania w pobliżu linii wodnej; powstała 30-stopowa wyrwa. Statek zaczął nabierać przechyłu prawie natychmiast, wkrótce został wydany rozkaz opuszczenia pokładu. Pasażerowie, w tym pielęgniarki, często nie w pełni ubrane, zgłosili się do wyznaczonych łodzi ratowniczych, a statek został ewakuowany w uporządkowany sposób. Bliskość brzegu i duża liczba małych jednostek w pobliżu pozwoliła na ewakuację wszystkich członków załogi i pasażerów. „Panama” odniosła jedynie powierzchowne zniszczenia, zaś „Saratoga” podniosła kotwicę i została odholowana w pobliże stoczni Morse Dry Dock &amp; Repair Company, gdzie osadzono ją na płyciźnie. Pasażerowie ze statku zostali zebrani z jednostek ratowniczych i załadowani na pokład USAT „Finland” i dopłynęli do Francji 6 sierpnia.
USS „Mercy”.
27 września 1917 roku US Navy nabyła „Saratogę” od Departamentu Wojny. 30 października 1917 roku rozpoczęła się jego konwersja na okręt szpitalny w New York Navy Yard (Brooklyn). Jednostka weszła do służby 24 stycznia 1918 roku jako USS „Mercy”. Statek wraz z USS „Comfort” (AH-3) (dawnym kompanem z Ward Line „Havana”) były pierwszymi okrętami szpitalnymi obsadzanymi także przez kobiety pielęgniarki. Obie jednostki zostały wyposażone w najnowszy sprzęt z dziedziny chirurgii, techniki rentgenowskiej i mogły pomieścić 500 pacjentów każdy.
„Mercy” została przydzielona do Floty Atlantyku i operowała w rejonie Chesapeake Bay, z Yorktown (Wirginia) jako portem macierzystym, obsługując rannych podczas wojny: transportowała ich ze statków i okrętów do szpitali położonych na lądzie. W październiku 1918 roku statek udał się do Nowego Jorku, by dołączyć do Służby Krążowniczej i Transportowej (ang. "Cruiser and Transport Service"). 3 listopada okręt szpitalny opuścił Nowy Jork i wyruszył w swoją pierwszą z czterech podróży do Francji. Do 25 marca 1919 roku przewiózł 1977 rannych.
Po I wojnie światowej, przez kolejne 15 lat „Mercy” służyła w pobliżu wschodniego wybrzeża USA bazując w Filadelfii. W lipcu 1920 roku statek otrzymał oznaczenie „AH-4”.
Od 1 grudnia 1924 roku do 1 września 1925 roku okręt pozostawał w rezerwie w Philadelphia Navy Yard. 25 listopada przeszedł do ograniczonej służby (ang. "reduced commission"), do pełnej służby wrócił 1 września 1926 roku. Na początku 1927 roku „Mercy” została pomalowana na biało bez oznaczeń szpitalnych, ale do czasu wizyty w 1931 roku w Vancouver oznaczenia zostały przywrócone.
„Mercy” pozostawała w służbie do momentu wynajęcia przez filadelfijski oddział Federal Emergency Relief Administration 23 marca 1934 roku. Zakotwiczony w Girard Point okręt służył jako dom dla maks. 300 bezdomnych. 20 kwietnia 1938 roku został skreślony z rejestru, a 16 marca 1939 roku sprzedano go na złom firmie Boston Iron &amp; Metals Company z Baltimore.

</doc>
<doc id="1621835" url="https://pl.wikipedia.org/wiki?curid=1621835" title="SS Saratoga">
SS Saratoga



</doc>
<doc id="1621838" url="https://pl.wikipedia.org/wiki?curid=1621838" title="USS Mercy (ID-1305)">
USS Mercy (ID-1305)



</doc>
<doc id="1621839" url="https://pl.wikipedia.org/wiki?curid=1621839" title="USAT Saratoga">
USAT Saratoga



</doc>
<doc id="1621840" url="https://pl.wikipedia.org/wiki?curid=1621840" title="Zaganiacz mały">
Zaganiacz mały

Zaganiacz mały ("Iduna caligata") – gatunek małego ptaka z rodziny trzciniaków (Acrocephalidae), wcześniej zaliczany do pokrzewkowatych (Sylviidae). Zamieszkuje Eurazję, zimuje w Indiach; sporadycznie zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1823 roku Martin Heinrich Carl Lichtenstein, nadając mu nazwę "Sylvia caligata". Miejsce typowe to rzeka Ilek w okolicach Orenburga. Takson był zaliczany rodzaju "Hippolais", ale w 2009 roku na podstawie analizy filogenetycznej został przeniesiony do "Iduna". Nie wyróżnia się podgatunków. Dawniej za jego podgatunek bywał uznawany zaganiacz afgański ("Iduna rama"), klasyfikowany obecnie jako osobny gatunek. Proponowany podgatunek "annectens" z południowo-wschodniego Ałtaju nie jest uznawany.
Morfologia.
Zaganiacz mały jest podobny do gatunków z rodzaju "Phylloscopus", ale jest bardziej przysadzisty. Długość ciała 11–12,5 cm; masa ciała 7–11 g. Obie płcie są do siebie podobne.
Zasięg występowania.
Występuje od skrajnie południowo-wschodniej Finlandii, zachodniej i południowo-zachodniej Rosji na wschód po Kazachstan, skrajnie północno-zachodnie Chiny, północno-zachodnią Mongolię i południowo-środkową Syberię. Zimuje głównie w środkowo-wschodnich i południowo-wschodnich Indiach.
W maju 2013 roku w Jastarni odnotowano pierwsze wystąpienie gatunku w Polsce. Do końca 2021 roku odnotowano łącznie 8 stwierdzeń.
Status i ochrona.
Międzynarodowa Unia Ochrony Przyrody (IUCN) uznaje zaganiacza małego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy na rok 2015, zawiera się w przedziale 560 000 – 1 200 000 dorosłych osobników. Trend liczebności populacji uznawany jest za wzrostowy ze względu na rozprzestrzenianie się gatunku w kierunku zachodnim.
Na terenie Polski gatunek ten jest objęty ścisłą ochroną gatunkową.

</doc>
<doc id="1621841" url="https://pl.wikipedia.org/wiki?curid=1621841" title="Port lotniczy Rafael Hernandez">
Port lotniczy Rafael Hernandez

Port lotniczy Rafael Hernandez – port lotniczy, zlokalizowany w portorykańskim mieście Aguadilla.

</doc>
<doc id="1621844" url="https://pl.wikipedia.org/wiki?curid=1621844" title="Boeing X-20 Dyna-Soar">
Boeing X-20 Dyna-Soar

Boeing X-20 – pierwszy projektowany samolot kosmiczny, przeznaczony do celów militarnych. Pomysł powstał w USA w 1955 roku w czasie przygotowań do wprowadzenia sztucznych satelitów Ziemi w ZSRR i USA. Projekt oparty był na studyjnych i teoretycznych pracach pioniera astronautyki Eugena Saengera.
Program miał na celu budowę samolotu kosmicznego - bombowca wynoszonego ponad atmosferę przez rakietę i lecącego po odłączeniu na odległość ponad 10 000 km. W styczniu 1958 rozpisano konkurs do którego stanęły czołowe wytwórnie lotnicze. W 1958 zgłoszono siedem projektów, który otrzymał miano Dyna-Soar (skrót od Dynamic Soaring – szybowiec dynamiczny) i oznaczenie prototypowe X-20, w którym liczba wskazywała na prędkość, dokładniej - wartość liczby Macha, czyli na pojazd zdolny do poruszania się z prędkością przekraczającą dwudziestokrotnie prędkość dźwięku. Projekt odbywał się w latach 1957-1963 i został zakończony krótko po rozpoczęciu budowy pojazdu. Zaraz po locie Sputnika 1 przystąpiono do skonstruowania sześciotonowego, odzyskiwalnego samolotu kosmicznego. Jego budowniczym miał być Boeing, z którym zawarto w tej sprawie kontrakt w 1959 roku, a rakiety nośnej wytwórni Martin Marietta.
W kwietniu 1960 roku zostały zakończone studia wstępne i badania w tunelu aerodynamicznym. Zbudowano makietę naturalnej wielkości i zamierzano przystąpić do budowy prototypu. Program postępował naprzód i US Air Force wybrały sześciu pilotów do latania przyszłym samolotem X-20. Miał on być wynoszony na orbitę za pomocą Titana III i przelatywać szybko nad celem w misji zwiadowczej. Następnie, po odpaleniu na krótko silnika hamującego, schodziłby w dół, wykonując, dzięki skrzydłom w układzie delta o dużym skosie, ponaddźwiękowy ślizg przez górne warstwy atmosfery. Wraz z postępem prac rosły koszty przedsięwzięcia, znacznie przekraczając sumy przeznaczone na program.
Program został zaniechany. 10 grudnia 1963 roku Sekretarz obrony Stanów Zjednoczonych Robert McNamara stwierdził, że przewidywane dla X-20 zadania będzie można lepiej osiągnąć dzięki niewielkiej stacji kosmicznej, nazwanej Załogowym Laboratorium Orbitalnym – Manned Orbiting Laboratory (MOL). Sekretarz odwołał więc projekt X-20, powołał za to MOL, który zresztą po pewnym czasie też został zaniechany.

</doc>
<doc id="1621846" url="https://pl.wikipedia.org/wiki?curid=1621846" title="Księstwo raciborsko-karniowskie">
Księstwo raciborsko-karniowskie

Księstwo raciborsko-karniowskie – ( "Ducatus Ratiboria et Carnovia") – historyczne księstwo śląskie leżące nad górną Odrą i Opawą ze stolicą w Raciborzu
Księstwo raciborsko-karniowskie.
Księstwo powstało w 1377 r. w wyniku decyzji Jana Raciborskiego o podziale schedy po Mikołaju Opawskim pomiędzy siebie i braci. Jan został księciem raciborskim i księciem karniowskim (unia personalna). W skład księstwa karniowskiego wchodziły miasta Racibórz, Karniów, Bruntál, Mikołów, Pszczyna, Wodzisław Śląski, Rybnik oraz Żory.
W 1375 r. terytorium księstwa zostało umniejszone o Pszczynę i Mikołów, które zostały sprzedane księciu Władysławowi Opolczykowi. Ponadto tytułem zastawu zostało pomniejszone o Żory, które w latach 1378–1382 zostały przekazane księciu cieszyńskiemu Przemysławowi Noszakowi i następnie w 1384 sprzedane Władysławowi Opolczykowi.Także Karniów i Bruntál (1385) stały się zastawem Opolczyka. Władysław Opolczyk w 1390 r. sprzedał zastaw margrabiemu morawskiemu Jodokowi.
Jan II Żelazny pomiędzy 1405 a 1407 odzyskał część księstwa karniowskiego z Bruntalem. Pozostałą część wykupił dopiero w 1422 r.
W 1437 w wyniku podziału schedy po Janie Żelaznym pomiędzy jego synów: Wacława oraz Mikołaja księstwo uległo podziałowi na księstwo raciborskie i karniowskie.

</doc>
<doc id="1621847" url="https://pl.wikipedia.org/wiki?curid=1621847" title="Biały szejk">
Biały szejk

Biały szejk – włoska komedia filmowa z 1952 roku. Pierwszy samodzielny film autorski Federico Felliniego.
Fabuła.
Młodzi małżonkowie Wanda i Ivan spędzają miesiąc miodowy w Rzymie. On zaplanował go co do minuty, ona pragnie romantycznej przygody. Kobieta zaczytuje się chętnie w tzw. "fumetti" – popularnych obrazkowo-fotograficznych romansach, a jej ulubionym jest "Biały szejk". Studio, w którym powstaje "fumetti", mieści się niedaleko, więc Wanda korzysta z okazji, by zobaczyć swego idola – Fernando Rivoli, który "odtwarza" postać Białego Szejka. Jej wyobrażenia mijają się jednak z rzeczywistością. Rozczarowana, włóczy się nocą po Rzymie. Tymczasem Ivan szuka Wandy. Na jego drodze staje prostytutka Cabiria.

</doc>
<doc id="1621850" url="https://pl.wikipedia.org/wiki?curid=1621850" title="Krzyż Wojenny (Belgia)">
Krzyż Wojenny (Belgia)

Krzyż Wojenny (fr.: Croix de Guerre, nl.: Oorlogskruis, niem.: Kriegskreuz) – odznaczenie wojenne Królestwa Belgii.
I wojna światowa.
Pierwszy belgijski Krzyż Wojenny ustanowiono 25 października 1915 (wzorowano się na Krzyżu francuskim). Był nadawany za akty odwagi, a także:
Krzyż mogli otrzymywać również cudzoziemcy.
Za dalsze akty odwagi, kawalerowie Krzyża otrzymywali dodatkowe wyróżnienia – za bycie wymienionym w Rozkazie Dnia otrzymywano następujące okucia przypinane do wstążki:
Oznaka odznaczenia to wykonany w brązie krzyż maltański z mieczami między ramionami. W medalionie środkowym na awersie znajduje się lew z godła państwowego Belgii, a na rewersie: litera „A” – monogram króla Alberta.
Krzyż noszony jest na piersi na czerwonej wstążce z pięcioma zielonymi paskami (dwa bliżej krawędzi, trzy pozostałe razem, bliżej środka). Zawieszką jest korona królewska.
II wojna światowa.
Drugi belgijski Krzyż Wojenny został ustanowiony 20 lipca 1941 roku w imieniu internowanego przez Niemców króla Belgów Leopolda III przez Rząd Belgijski na Wygnaniu w Londynie i było nadawane wojskowym belgijskich sił zbrojnych wszelkich rodzajów broni za osobistą odwagę w obliczu wroga. Otrzymać je mogli także cudzoziemcy i w wyjątkowych wypadkach jednostki wojskowe. Jednym z pierwszych odznaczonych był następca tronu (późniejszy król) Baudouin (Boudewijn), który otrzymał Srebrną Palmę do krzyża.
Za dalsze akty odwagi, kawalerowie Krzyża otrzymywali dodatkowe wyróżnienia – za bycie wymienionym w Rozkazie Dnia otrzymywano następujące okucia przypinane do wstążki:
Oznaka odznaczenia to wykonany w brązie krzyż maltański z mieczami między ramionami. W medalionie środkowym na awersie znajduje się lew z godła państwowego Belgii, a na rewersie: litera „L” – monogram króla Leopolda.
Krzyż noszony jest na piersi na czerwonej wstążce z trzema obustronnymi zielonymi paskami. Zawieszką jest korona królewska.
Od roku 1954.
3 kwietnia 1954 ustanowiono nowy "Croix de Guerre" – odznaczenie „na użytek przyszłych wojen”.
Oznaka odznaczenia to wykonany w brązie krzyż maltański z mieczami między ramionami. W medalionie środkowym na awersie znajduje się herb rodowy dynastii Sachsen-Coburg-Gotha w swej belgijskiej odmianie, a na rewersie: lew z godła państwowego Belgii.
Wstążka odznaczenia jest zielona z trzema obustronnymi czerwonymi paskami (u poprzednika: odwrotnie). Zawieszką jest korona królewska.
Nie wiadomo, czy krzyż został komukolwiek nadany.

</doc>
<doc id="1621851" url="https://pl.wikipedia.org/wiki?curid=1621851" title="Port lotniczy Tinian">
Port lotniczy Tinian

Port lotniczy Tinian – port lotniczy zlokalizowany na wyspie Tinian (Mariany Północne).

</doc>
<doc id="1621854" url="https://pl.wikipedia.org/wiki?curid=1621854" title="Introgresja">
Introgresja

Introgresja – długofalowy proces polegający na włączaniu puli genów jednego gatunku do puli genów innego gatunku poprzez krzyżowanie hybrydy międzygatunkowej z jednym z jego rodziców. Może doprowadzić do specjacji. Występuje częściej u roślin niż u zwierząt i tłumaczy sukces ewolucyjny i znaczny udział w świecie roślin gatunków poliploidalnych (30%–70% okrytonasiennych i 95% paproci). Do gatunków zwierzęcych powstałych w ten sposób należy żaba wodna. Termin został wprowadzony przez amerykańskiego botanika Edgara Andersona.
U "homo".
Współcześnie uważa się, że w kształtowaniu się dzisiejszego człowieka znaczącą rolę odgrywały liczne introgresje między "homo sapiens", a innymi archaicznymi odmianami ludzkimi.

</doc>
<doc id="1621855" url="https://pl.wikipedia.org/wiki?curid=1621855" title="Northrop X-21">
Northrop X-21

Northrop X-21 — amerykański eksperymentalny samolot ze skrzydłami o przepływie laminarnym. Konstrukcja samolotu oparta była o konstrukcję samolotu bombowego "B-66B". Silniki zamontowane w B-66 pod skrzydłami, przeniesiono do tylnej części kadłuba, by wyeliminować ich oddziaływanie na przepływ powietrza na płatach i zrobić miejsce dla kompresorów powietrza.
Maszyna służyła do badań nad możliwością ingerencji w przepływ powietrza w warstwie granicznej przy skrzydle, w celu zmniejszenia oporu aerodynamicznego płata i poprawienia dzięki temu zasięgu.
W samolocie zastosowano przekonstruowane płaty nośne, które w porównaniu ze standardowymi B-66 miały większą rozpiętość i powierzchnię nośną. Na całej powierzchni nośnej wyfrezowano drobne wyżłobienia, z których w celu poprawy przylegania opływającego strumienia odsysano powietrze.
Załoga składała się z jednego pilota i dwóch inżynierów pokładowych, dwóch dalszych inżynierów znajdowało się w komorze kadłuba, umieszczonej na wysokości skrzydeł.
Pierwszy lot maszyny odbył się 18 kwietnia 1963. Program wstrzymano w 1964 roku.

</doc>
<doc id="1621857" url="https://pl.wikipedia.org/wiki?curid=1621857" title="Oscar Wilde Bookshop">
Oscar Wilde Bookshop

Oscar Wilde Bookshop jest pierwszą i najstarszą księgarnią poświęconą homoseksualnym autorom. Księgarnia została założona przez Craiga Rodwella w 1967 roku jako "Oscar Wilde Memorial Bookstore". Jest ona zlokalizowana przy Christopher Street w Greenwich Village, w Nowym Jorku, w Stanach Zjednoczonych. Swoją nazwę zawdzięcza biseksualnemu autorowi - Oscarowi Wilde'owi.
Pomimo faktu, że gdy otwierano księgarnię możliwość zaopatrzenia jej była dość ograniczona, Rodwell nie zezwolił na sprzedaż pornografii, natomiast popierał sprzedaż pozycji wydanych przez twórców homoseksualnych.
Oscar Wilde Bookshop ze względu na finansowe trudności miała zostać zamknięta w styczniu 2003 roku. Wówczas Deacon Maccubbin, właściciel sieci księgarni Lambda Rising (również sprzedających pozycje związane z LGBT), kupił ją, aby zapobiec zamknięciu ważnego historycznie miejsca. W roku 2006 została ona sprzedana Kimowi Brinsterowi.
3 lutego 2009 roku Brinster ogłosił, że księgarnia zostanie zamknięta 29 marca tego roku, ze względu na wysoki spadek sprzedaży spowodowany kryzysem ekonomicznym.
Od tej pory "Glad Day Bookshop" w Toronto, w Kanadzie jest najstarszą istniejącą księgarnią sprzedającą twórczość homoseksualnych pisarzy.

</doc>
<doc id="1621858" url="https://pl.wikipedia.org/wiki?curid=1621858" title="Nalot na Darwin">
Nalot na Darwin



</doc>
<doc id="1621860" url="https://pl.wikipedia.org/wiki?curid=1621860" title="Port lotniczy Mount Hagen">
Port lotniczy Mount Hagen

Port lotniczy Mount Hagen (IATA: HGU, ICAO: AYMH) – port lotniczy zlokalizowany w mieście Mount Hagen, w Papui-Nowej Gwinei.

</doc>
<doc id="1621862" url="https://pl.wikipedia.org/wiki?curid=1621862" title="Opakowanie (wzorzec projektowy)">
Opakowanie (wzorzec projektowy)



</doc>
<doc id="1621863" url="https://pl.wikipedia.org/wiki?curid=1621863" title="Ktokolwiek wie...">
Ktokolwiek wie...

Ktokolwiek wie... – polski film obyczajowy z 1966 roku.
Fabuła.
Do redakcji zgłasza się kobieta. Prosi dziennikarza o pomoc w odnalezieniu jej siostry - Marii Ruśniak. Kobieta zaginęła dwa tygodnie temu. Jedynym tropem jest stare i niewyraźne zdjęcie dziewczyny. Dziennikarz prowadzi poszukiwania. Zaczyna od fabryki telewizorów, gdzie zaginiona pracowała, ale nikt jej nie poznał bliżej. Małżeństwo, gdzie wynajmowała pokój, także nie jest w stanie nic o niej powiedzieć. Dziennikarzowi wydaje się, że ją widzi wśród pielgrzymujących. Niestety, nie może jej odnaleźć. Redakcja odrzuca jego reportaż, ponieważ za bardzo się zaangażował w tę sprawę, a opublikowanie tekstu może doprowadzić do samobójstwa zaginionej. Dziennikarz nie poddaje się, poznaje tajemniczego przewodnika o pseudonimie "Sobiekról", który prowadzi go na bocznicę kolejową, gdzie stacjonuje młodzieżowy gang. Kiedy pokazują mu dziewczynę, bardzo podobną do Marii, pociąg rusza, a on zostaje wyrzucony z pociągu.

</doc>
<doc id="1621868" url="https://pl.wikipedia.org/wiki?curid=1621868" title="Inżektor (strumienica)">
Inżektor (strumienica)



</doc>
<doc id="1621871" url="https://pl.wikipedia.org/wiki?curid=1621871" title="Zoie Palmer">
Zoie Palmer

Zoie Palmer (ur. w Camborne) – angielsko-kanadyjska aktorka, która grała m.in. w serialach "Gwiazda od zaraz", "Zagubiona tożsamość" i "Dark Matter".

</doc>
<doc id="1621873" url="https://pl.wikipedia.org/wiki?curid=1621873" title="Port lotniczy Savusavu">
Port lotniczy Savusavu

Port lotniczy Savusavu (IATA: SVU, ICAO: NFNS) – port lotniczy zlokalizowany w mieście Savusavu, na wyspie Vanua Levu (Fidżi).

</doc>
<doc id="1621876" url="https://pl.wikipedia.org/wiki?curid=1621876" title="Michał Bukowski">
Michał Bukowski

 Michał Bukowski (ur. 28 sierpnia 1971 w Warszawie) – polski aktor teatralny, filmowy i dubbingowy.
Życiorys.
Jest synem pary aktorskiej Ewy Wawrzoń i Janusza Bukowskiego. Absolwent XVII Liceum Ogólnokształcącego im. Frycza Modrzewskiego w Warszawie (matura w 1990 r.). W 1996 ukończył studia na wydziale aktorskim PWSFTviT w Łodzi.
Współpracował w latach 90. XX w. z Teatrem Ochoty w Warszawie, Teatrem Komedia, Teatrem Kwadrat oraz Teatrem Polskim w Bielsku-Białej. W 2010 roku grał w Teatrze Improwizacji Anima w Warszawie.
Od 2017 w Teatrze Kamienica w Warszawie współtworzy w ramach Milczarek/Bukowski Trio tzw. „Mentoring Theater” czyli sesje szkoleń coachingowych osadzonych w przestrzeni teatru.

</doc>
<doc id="1621879" url="https://pl.wikipedia.org/wiki?curid=1621879" title="Manas (religia)">
Manas (religia)

Manas – termin oznaczający umysł w religiach dharmicznych.
Hinduizm.
Jedna z tattw w filozofii indyjskiej, pan zmysłów, najaktywniejsza część ahamkary i zarazem antahkarany. Powstaje z równych części sattwicznej i radźasowej
. Siedzibą manasu jest brahmarandhra lub manasćakra. Bóstwem manasu jest Ćandra.

</doc>
<doc id="1621880" url="https://pl.wikipedia.org/wiki?curid=1621880" title="Port lotniczy Livingstone">
Port lotniczy Livingstone

Port lotniczy Livingstone (IATA: LVI, ICAO: FLLI) – międzynarodowy port lotniczy położony w Livingstone, w Zambii.

</doc>
<doc id="1621881" url="https://pl.wikipedia.org/wiki?curid=1621881" title="Acetylooctan etylu">
Acetylooctan etylu

Acetylooctan etylu – organiczny związek chemiczny, ester etanolu i kwasu acetylooctowego, stosowany jako rozpuszczalnik i reagent w chemii organicznej, a także jako związek zapachowy.
Synteza.
Związek ten w warunkach laboratoryjnych otrzymuje w wyniku kondensacji Claisena z octanu etylu, którą można katalizować sodem lub etanolanem sodu:
Chemia.
Związek ten istnieje w dwóch formach tautomerycznych, ketonowej (93%) i enolowej (7%), dzięki czemu może w różnych warunkach reagować albo jako alkohol albo jako kwas. Protony w pozycji α do grupy estrowej łatwo odszczepiają się z wytworzeniem karboanionów, dzięki czemu miejsce to jest łatwo podatne do podstawienia nukleofilowego. Stosunkowo łatwo można też przeprowadzić termiczną dekarboksylację produktów przejściowych tego związku.
Zastosowania.
Związek ten jest stosowany jako jeden z rozpuszczalników organicznych oraz jako substrat lub półprodukt przy otrzymywaniu licznych aminokwasów, antybiotyków, antypiryny i witaminy B1 i fruktonu. W wolnej postaci bywa stosowany jako związek zapachowy posiadający, zależnie od stężenia woń owocową lub rumową.

</doc>
<doc id="1621882" url="https://pl.wikipedia.org/wiki?curid=1621882" title="Andrzej Czarnecki (reżyser)">
Andrzej Czarnecki (reżyser)

Andrzej Czarnecki (ur. 1 stycznia 1952 w Darłowie) – polski reżyser i scenarzysta.
Absolwent Akademii Sztuk Pięknych we Wrocławiu oraz reżyserii na wydziale radia i telewizji Uniwersytetu Śląskiego w Katowicach. Studiował również na WGiK w Moskwie.

</doc>
<doc id="1621883" url="https://pl.wikipedia.org/wiki?curid=1621883" title="Wilhelm Tell (ujednoznacznienie)">
Wilhelm Tell (ujednoznacznienie)



</doc>
<doc id="1621885" url="https://pl.wikipedia.org/wiki?curid=1621885" title="Port lotniczy Bangoka">
Port lotniczy Bangoka

Port lotniczy Bangoka (IATA: FKI, ICAO: FZIC) – międzynarodowy port lotniczy położony w Kisangani. Jest jednym z największych portów lotniczych w Demokratycznej Republice Konga. 

</doc>
<doc id="1621887" url="https://pl.wikipedia.org/wiki?curid=1621887" title="Oczeret Tabernemontana">
Oczeret Tabernemontana

Oczeret Tabernemontana, sitowie Tabernemontana ("Schoenoplectus tabernaemontani" (C. C. Gmel.) Palla) – gatunek rośliny należący do rodziny ciborowatych ("Cyperaceae"). Zasięg obejmuje wszystkie kontynenty z wyjątkiem Antarktydy, poza tym nie jest spotykany w tropikalnej części Ameryki Południowej, na południowych krańcach Azji i w Afryce (z wyjątkiem jej krańców północnych). W Polsce występuje na całym niżu, ale nie jest pospolity.
Biologia i ekologia.
Bylina, geofit, hydrofit. Kwitnie od lipca do sierpnia. Występuje nad brzegami jezior i zalewów, również w wodach słonawych. Gatunek charakterystyczny dla klasy (Cl.) "Phragmitetea". Liczba chromosomów 2n= 42.
Zmienność.
W uprawie znany jest kultywar 'Zebrinus' o pędach żółto, poprzecznie prążkowanych. Odmiana ta zachowuje cechy tylko rozmnażana wegetatywnie.

</doc>
<doc id="1621888" url="https://pl.wikipedia.org/wiki?curid=1621888" title="Schoenoplectus tabernaemontani">
Schoenoplectus tabernaemontani



</doc>
<doc id="1621889" url="https://pl.wikipedia.org/wiki?curid=1621889" title="Sitowie Tabernemontana">
Sitowie Tabernemontana



</doc>
<doc id="1621894" url="https://pl.wikipedia.org/wiki?curid=1621894" title="Port lotniczy Rock Sound">
Port lotniczy Rock Sound

Port lotniczy Rock Sound – port lotniczy zlokalizowany w mieście Rock Sound, na wyspie Eleuthera (Bahamy).

</doc>
<doc id="1621895" url="https://pl.wikipedia.org/wiki?curid=1621895" title="Maciej Dutkiewicz">
Maciej Dutkiewicz

Maciej Dutkiewicz (ur. 2 października 1958 w Krynicy) – polski reżyser i scenarzysta.
Życiorys.
W 1986 ukończył studia na Wydziale Reżyserii Akademii Sztuk Scenicznych w Pradze. Trzy lata później skończył studia podyplomowe w Toronto York University na Wydziale Filmowym i Teatralnym.

</doc>
<doc id="1621896" url="https://pl.wikipedia.org/wiki?curid=1621896" title="Buddhi">
Buddhi

Buddhi (od rdzenia "budh" „budzić, obudzony, przebudzony”) – kategoria ontyczna, pierwiastek subtelny w religiach dharmicznych. Termin używany również w jodze.
Hinduizm.
Jedna z tattw w filozofii indyjskiej powstałych z prakryti. Cześć antahkarany.
Buddhi indywidualna ("wjasti buddhi") – nieskończenie mała część "kosmicznej buddhi" ("samaszti buddhi"), powstałej z czystego mahat radźasu – części radźasowej "mahat tattwy".
Bóstwem buddhi jest Brahma.

</doc>
<doc id="1621897" url="https://pl.wikipedia.org/wiki?curid=1621897" title="Social Watch">
Social Watch

Social Watch – międzynarodowa sieć organizacji pozarządowych z siedzibą w Montevideo w Urugwaju, zrzeszająca członków w ponad 60 krajach na całym świecie. Powstała w 1995 roku w celu szeroko pojętego rozwoju społecznego. Social Watch utworzono jako „miejsce spotkań dla organizacji pozarządowych zajmujących się zagadnieniami społecznymi i zwalczaniem dyskryminacji ze względu na płeć”, a także w celu wpływania na ONZ, by wypełniała ona swoje zobowiązania.
Publikowany co roku międzynarodowy raport Social Watch – gdzie w każdej edycji sprawozdania wybierany jest do analizy inny temat – poświęcony jest problematyce ubóstwa i wykluczenia społecznego. Pierwszy raport Social Watch wydany został w 1996 roku.
Polska Koalicja Social Watch.
Polska Koalicja Social Watch powołana została do życia w lipcu 2008 roku. Jej celem jest monitorowanie wdrażania przez rząd polski międzynarodowych zobowiązań dotyczących rozwoju społecznego i równości płci. Funkcjonowanie Koalicji koordynowane jest przez Karat.
Organizacje pozarządowe oraz instytucje naukowe.
W skład Polskiej Koalicji Social Watch wchodzą organizacje pozarządowe oraz instytucje naukowe, które koordynowane są przez Koalicję Karat:
Raporty organizacji.
W corocznie publikowanych raportach Polskiej Koalicji SW poruszane są zastrzeżenia w sprawie rządowego projektu ustawy o równym traktowaniu, nieskuteczności sądownictwa, a także warunków panujących w więzieniach. Sprawozdania Koalicji odnoszą się także do sytuacji osób narażonych na dyskryminację w Polsce – kobiety, mniejszości seksualne, mniejszości narodowe, uchodźcy, emeryci, niepełnosprawni i dzieci jako ofiary przemocy. Oprócz tych problemów, raporty zawierają sporadycznie podejmowane w debacie publicznej tematy, takie jak prawa człowieka w przedsięwzięciach produkcyjno-handlowych oraz efektywność współpracy rozwojowej w Polsce w kontekście działań zmierzających do zwiększenia praw człowieka.
Z okazji 60. rocznicy uchwalenia Powszechnej Deklaracji Praw Człowieka w 2008 roku Polska Koalicja Social Watch opracowała swój pierwszy „Polski Raport Social Watch 2008. Czas na prawa”, który był zbiorową publikacją kilkunastu analiz przygotowanych przez ekspertów organizacji pozarządowych monitorujących różne aspekty przestrzegania praw człowieka.

</doc>
<doc id="1621899" url="https://pl.wikipedia.org/wiki?curid=1621899" title="Port lotniczy Chuuk">
Port lotniczy Chuuk

Port lotniczy Chuuk (IATA: TKK, ICAO: PTKK) – międzynarodowy port lotniczy zlokalizowany w Weno, na wyspie Chuuk, w Mikronezji.

</doc>
<doc id="1621904" url="https://pl.wikipedia.org/wiki?curid=1621904" title="Port lotniczy Maota">
Port lotniczy Maota

Port lotniczy Maota (IATA: MXS) – port lotniczy zlokalizowany we wiosce Maota, na wyspie Savaiʻi (Samoa).

</doc>
<doc id="1621905" url="https://pl.wikipedia.org/wiki?curid=1621905" title="Halowe rekordy Polski w lekkoatletyce">
Halowe rekordy Polski w lekkoatletyce

Halowe rekordy Polski w lekkoatletyce – najlepsze wyniki w historii halowych startów lekkoatletów z Polski. Wynik męskiej sztafety 4 × 400 metrów, który został uzyskany w Birmingham podczas halowych mistrzostw świata w roku 2018, jest jednocześnie halowym rekordem Europy.

</doc>
<doc id="1621907" url="https://pl.wikipedia.org/wiki?curid=1621907" title="Mary Shelley's Frankenstein">
Mary Shelley's Frankenstein



</doc>
<doc id="1621908" url="https://pl.wikipedia.org/wiki?curid=1621908" title="Bitwa pod Aquae Sextiae i Vercellae">
Bitwa pod Aquae Sextiae i Vercellae



</doc>
<doc id="1621913" url="https://pl.wikipedia.org/wiki?curid=1621913" title="Port lotniczy Bluefields">
Port lotniczy Bluefields

Port lotniczy Bluefields (ang. Bluefields Airport) (IATA: BLU, ICAO: MNBL) – port lotniczy zlokalizowany w Bluefields, w Nikaragui.

</doc>
<doc id="1621916" url="https://pl.wikipedia.org/wiki?curid=1621916" title="Kronika Świata">
Kronika Świata



</doc>
<doc id="1621919" url="https://pl.wikipedia.org/wiki?curid=1621919" title="Deutsch Jahrndorf">
Deutsch Jahrndorf

Deutsch Jahrndorf (węg. "Németjárfalu", słow. "Nemecké Jarovce") – gmina wiejska we wschodniej Austrii, w kraju związkowym Burgenland, w powiecie Neusiedl am See, tuż przy granicy ze Słowacją i Węgrami. Leży w tzw. trójstyku granicznym.
Historia.
Do 1920/1921 miejscowość położona była na terenie Węgier. Działania madziaryzacyjne spowodowały, że zamiast historycznej niemieckiej nazwy (Niemcy stanowili większość mieszkańców, Węgrzy stanowili liczną mniejszość) wprowadzono nową – "Német-Járfalu". W wyniku traktatu w Trianon Deutsch Jahrndorf przyłączono do Austrii. W okresie zimnej wojny była to najbardziej położona na wschód miejscowość kapitalistyczna, stykająca się z obszarem komunistycznym.

</doc>
<doc id="1621920" url="https://pl.wikipedia.org/wiki?curid=1621920" title="Apraksin">
Apraksin

Apraksin ("Apraxin") – rosyjski herb hrabiowski, zatwierdzony indygenatem w Rzeczypospolitej.
Opis herbu.
Opis zgodnie z klasycznymi regułami blazonowania:
Tarcza czwórdzielna w krzyż. W polach pierwszym, czerwonym i drugim, złotym, szabla w pas w lewo srebrna o rękojeści złotej, nad którą takaż korona atrybut. W polach trzecim, złotym i czwartym, błękitnym, dwie lufy armat w krzyż skośny, czarne. 
Labry: Z prawej błękitne, podbite złotem, z lewej czerwone, podbite złotem. 
Trzymaczami są dwaj łucznicy tatarscy w spodniach i koszulach czerwonych, narzutach srebrnych, pasach czarnych, trzewikach złotych podpierające się takimiż łukami, z takimiż kołczanami na plecach.
Najwcześniejsze wzmianki.
Jest to herb rosyjskich hrabiów Apraksin. Został zatwierdzony indygenatem w roku 1768 przez króla Stanisława II Augusta dla hrabiego generała armii rosyjskiej Piotra Apraksina.
Herbowni.
Apraksin – Apraxin.

</doc>
<doc id="1621922" url="https://pl.wikipedia.org/wiki?curid=1621922" title="Ahankara">
Ahankara

Ahankara (dewanagari अहंकार, ang. "Ahamkara", dosł. „sprawca ja”, w wisznuizmie (krysznaizmie) określana jako ‘fałszywe ego’)
– kategoria ontyczna, pierwiastek subtelny, jedna z tattw w filozofii indyjskiej powstałych z prakryti. Cześć organu antahkarana. Stanowi przeszkodę dla połączenia dźiwy i brahmana, w wisznuizmie (krysznaizmie) przeszkodę w połączeniu dżiwy (jiva-atma, jiva-tattva, czyli indywidualnej duszy) z Bhagawanem (Bogiem Osobowym), źródłem bezosobowego Brahmana. Połączenie to jest rozumiane jako jedność woli w miłości.
Ahankara indywidualna ("wjasti ahamkara") – nieskończenie mała część "kosmicznej ahamkary" ("samaszti ahamkara") powstałej z czystego mahat tamasu (części tamasowej mahat tattwy). Ponieważ kosmiczna ahamkara jest trzech rodzajów (analogicznie do istnienia trzech gun), to ahamkara indywidualna występuje jako trzy ich pochodne produkty.
Bóstwem ahankary jest Rudra.
Ramakrishna objaśnia indywidualna ahankarę jako "samoświadomość",
i poczucie „ja”.

</doc>
<doc id="1621923" url="https://pl.wikipedia.org/wiki?curid=1621923" title="System antybalistyczny A-35">
System antybalistyczny A-35

System antybalistyczny A-35 Ałdan stworzono w latach 1960-71. W latach 1972-73 przeprowadzono próby państwowe. W 1974 roku przyjęto do próbnej eksploatacji w rejonie otaczającym Moskwę.
System składał się z podsystemu dowodzenia w skład, którego wchodziło:
W 1978 roku stworzono na jego bazie zmodernizowany system A-35M a cały system włączono do nowo utworzonego 9 Korpusu Obrony Przeciwrakietowej. Elementy systemu były na uzbrojeniu do 1990 roku.
Wokoło Moskwy rozmieszczono główne i zapasowe stanowiska dowodzenia, dwa stanowiska AO-35 (każda z dwiema stacjami Dunaj-3. Stacje rozmieszczono w taki sposób, aby swymi sektorami obserwacji skierowane były na północną Europę i Arktykę, oraz na kierunku południowym w stronę Chin) oraz cztery samodzielne centra przeciwrakietowe po osiem wyrzutni i dwie stacje RKI-35 i jednej RKC-35. Cały system był w stanie zwalczać osiem pocisków balistycznych lub ich głowic jednocześnie.
Dane poszczególnych elementów:
Maksymalny zasięg dochodził do 350 km i prędkość 2 km/s. Głowica miała moc 1MT ładunku jądrowego.

</doc>
<doc id="1621926" url="https://pl.wikipedia.org/wiki?curid=1621926" title="Martin Stenmarck">
Martin Stenmarck

Martin Olof Jon Stenmarck (ur. 3 października 1972 roku w Täby) – szwedzki aktor i piosenkarz, wielokrotny uczestnik "Melodifestivalen" (2005, 2014, 2016, 2019), reprezentant Szwecji w 50. Konkursie Piosenki Eurowizji (2005).

</doc>
<doc id="1621927" url="https://pl.wikipedia.org/wiki?curid=1621927" title="Port lotniczy Port-de-Paix">
Port lotniczy Port-de-Paix

Port lotniczy Port-de-Paix (ang. Port-de-Paix Airport, IATA: PAX, ICAO: MTPX) – trzeci co do wielkości port lotniczy Haiti położony w mieście Port-de-Paix.

</doc>
<doc id="1621929" url="https://pl.wikipedia.org/wiki?curid=1621929" title="Hulk przed sądem">
Hulk przed sądem

Hulk przed sądem (ang. "The Trial of the Incredible Hulk") – amerykański film science-fiction w reżyserii Billa Bixby’ego z 1989 roku. Bohaterem filmu jest popularna postać komiksowa z wydawnictwa Marvel Comics - Hulk. W jego rolę wcielił się Lou Ferrigno. W filmie występuje też Daredevil, w którego wcielił się Rex Smith. Jest to czwarty w historii kina film fabularny z Hulkiem w roli głównej oraz pierwszy, w którym pojawia się Daredevil. W filmie występują także m.in. John Rhys-Davies, Nancy Everhard, Nicholas Hormann i Joseph Mascolo.
Opis fabuły.
Zdolny naukowiec, Bruce Banner ma ogromny problem. W chwilach stresu zamienia się w strasznego, agresywnego, zielonego potwora zwanego Hulkiem. Pewnego dnia Banner próbuje obronić w metrze kobietę przed dwoma przestępcami. Po tym incydencie zostaje niesłusznie oskarżony o napad i osadzony w areszcie. Matt Murdock - niewidomy człowiek, który za dnia jest zwyczajnym adwokatem, a w nocy superbohaterem, którego ludzie zwą Daredevil, postanawia bronić Bannera. Pewnego dnia Banner zamienia się w Hulka i ucieka z aresztu. Wraz z Daredevilem postanawia walczyć z organizacją Wilsona Fiska - gangstera znanego pod pseudonimem Kingpin, który wrobił Bannera w napad i zabił kilka lat temu ojca Murdocka.

</doc>
<doc id="1621930" url="https://pl.wikipedia.org/wiki?curid=1621930" title="Asvaghosa">
Asvaghosa



</doc>
<doc id="1621932" url="https://pl.wikipedia.org/wiki?curid=1621932" title="Mury obronne w Raciborzu">
Mury obronne w Raciborzu



</doc>
<doc id="1621933" url="https://pl.wikipedia.org/wiki?curid=1621933" title="Wieża więzienna w Raciborzu">
Wieża więzienna w Raciborzu



</doc>
<doc id="1621934" url="https://pl.wikipedia.org/wiki?curid=1621934" title="U-378">
U-378

U-378 – niemiecki okręt podwodny "VIIC" z okresu II wojny światowej. Okręt wszedł do służby w 1941 roku. 8 października 1943 roku zatopił płynący w eskorcie konwoju SC-143 polski niszczyciel ORP „Orkan”. Zatopiony 20 października 1943 roku w ataku lotniczym za pomocą bomby głębinowej.
Historia.
Okręt odbył 11 patroli bojowych. Podczas ostatniego, trwającego od 6 września do 20 października 1943, okręt odniósł swój jedyny sukces. 8 października 1943 na północnym Atlantyku zdołał zatopić za pomocą torpedy naprowadzanej akustycznie G7es polski niszczyciel ORP "Orkan" (1920 t) płynący w eskorcie konwoju SC-143. 12 dni później, tj. 20 października, U-378 został zatopiony bombami głębinowymi przez samoloty z lotniskowca eskortowego USS "Core". Zginęła cała 48-osobowa załoga.

</doc>
<doc id="1621936" url="https://pl.wikipedia.org/wiki?curid=1621936" title="Śląsko-morawska liga regionalna">
Śląsko-morawska liga regionalna



</doc>
<doc id="1621938" url="https://pl.wikipedia.org/wiki?curid=1621938" title="École française d’Extrême-Orient">
École française d’Extrême-Orient

École française d’Extrême-Orient (EFEO), Francuska Szkoła Dalekiego Wschodu − francuski instytut specjalizujący się w badaniu społeczności azjatyckich, założony w 1900 roku w Hanoi, w ówczesnych Indochinach Francuskich. Po wyzwoleniu główna siedziba została przeniesiona do Paryża. Główne obszary badawcze EFEO to archeologia i studia nad współczesnymi społeczeństwami azjatyckimi. Od 1907 EFEO kieruje również pracami konserwatorskimi w Angkorze.
System transkrypcji EFEO (BEFEO).
W XIX wieku w EFEO opracowano system transkrypcji znaków pisma pisma chińskiego na alfabet łaciński, mający niewielkie podobieństwo do transkrypcji Wade-Giles i hanyu pinyin, obecnie zastąpiony całkowicie przez pinyin.
Transkrypcję EFEO opracował w 1902 Séraphin Couvreur. Jest ona jednak nieznacznie zmodyfikowaną metodą Arnolda Vissière'a (1858–1930), opublikowaną w 1901.
Porównanie systemów transkrypcji:

</doc>
<doc id="1621940" url="https://pl.wikipedia.org/wiki?curid=1621940" title="Apraxin (herb szlachecki)">
Apraxin (herb szlachecki)



</doc>
<doc id="1621941" url="https://pl.wikipedia.org/wiki?curid=1621941" title="Francuska Szkoła Dalekiego Wschodu">
Francuska Szkoła Dalekiego Wschodu



</doc>
<doc id="1621946" url="https://pl.wikipedia.org/wiki?curid=1621946" title="FC Ratibor 03">
FC Ratibor 03



</doc>
<doc id="1621947" url="https://pl.wikipedia.org/wiki?curid=1621947" title="Bolesław Gardulski">
Bolesław Gardulski

Bolesław Gardulski (ur. 27 września 1885 w Dąbrowie Tarnowskiej zm. 30 stycznia 1961 w Krakowie) – polski prawnik, fotograf.
Młodość.
W wieku 17 lat aparatem własnej konstrukcji z kliszą o rozmiarach 9×12 cm wykonał pierwsze fotografie. Cztery lata później został członkiem Krakowskiego Towarzystwa Fotografów Amatorów. W 1908 roku skończył studia na wydziale prawa UJ.
Kariera prawnicza.
Zaraz po studiach rozpoczął pracę jako sędzia powiatowy w Radłowie i Nowym Targu. W 1920 roku został prokuratorem okręgowym, a później sędzią apelacyjnym i wiceprezesem sądu w Poznaniu. W 1939 był sędzią Sądu Apelacyjnego w Krakowie.
W 1949 przeszedł na emeryturę i został notariuszem oraz kierownikiem Państwowego Biura Notarialnego w Żywcu).
Kariera fotograficzna.
Od 1924 roku był współzałożycielem i członkiem Polskiego Towarzystwa Miłośników Fotografii w Poznaniu. Od tego czasu prowadził też kursy fotograficzne w zakresie technik specjalnych. W 1925 roku uczestniczył w IX Dorocznej Ogólnopolskiej Wystawie Fotografii Artystycznej w Towarzystwie Przyjaciół Sztuk Pięknych. W 1926 roku został prezesem Stowarzyszenia Miłośników Fotografii w Poznaniu, pod którego patronatem był Polski Przegląd Fotograficzny (utworzony rok wcześniej m.in. dzięki Gardulskiemu). W 1927 roku pokazał swoje prace na I Międzynarodowym Salonie Fotografii Artystycznej w Warszawie. W tym samym roku wystawił swoje prace na międzynarodowej wystawie w Sydney. W 1928 roku wraz z Tadeuszem Cyprianem wydał Podręcznik fotografii dla początkujących. W 1929 roku wystawiał swoje prace na indywidualnej wystawie w Polskim Towarzystwie Fotograficznym w Warszawie. W tym samym roku był współorganizatorem III Międzynarodowego Salonu Fotografiki w Polsce. Od 1930 roku był członkiem Fotoklubu Polskiego, a od 1931 roku - członkiem Komitetu Honorowego V Międzynarodowego Salonu Fotografiki w Polsce. W latach 1932–1949 pracował jako sędzia apelacyjny i wiceprezes Sądu w Krakowie. Od 1932 roku czynnie uczestniczył w oddziale krakowskim Polskiego Towarzystwa Krajoznawczego, współpracował też z Klubem Fotograficznym Y.M.C.A. w Krakowie, oraz z Komitetem Organizacyjnym VI Międzynarodowego Salonu Fotografiki w Polsce. W 1933 roku został wiceprezesem Klubu Fotograficznego Y.M.C.A. w Krakowie, wziął też udział w VII Międzynarodowym Salonie Fotografiki w Krakowie. W 1934 roku był jednym ze współorganizatorów III Międzynarodowej Wystawy Fotografiki w Klubie Fotograficznym Y.M.C.A. w Krakowie. W 1924 roku otrzymał zaproszenie do VIII Międzynarodowego Salonu Fotografiki w Polsce. 
W okresie II wojny światowej fotograf nie podjął większej aktywności artystycznej. Zginęło wtedy wiele jego prac, zachowało się jedynie ok. czterdzieści prac w USA i część negatywów. Ten trudny czas Gardulski spędził w Krakowie, pozostając w kontakcie z tamtejszą grupą fotografów. Od 1945 roku współpracował z krakowską Sekcją Fotograficzno-Filmową Polskiego Towarzystwa Tatrzańskiego w charakterze sekretarza. Od 1947 był członkiem Związku Polskich Artystów Fotografików. W 1948 roku został wiceprezesem Oddziału Krakowskiego Polskiego Towarzystwa Fotograficznego. W 1949 przeszedł na emeryturę i został notariuszem oraz kierownikiem Państwowego Biura Notarialnego w Żywcu. W 1950 wziął udział w II Polskiej Wystawie we Wrocławiu. W 1956 roku ostatni raz wystawił swoje prace na Okręgowej Wystawie Fotografiki w Warszawie. W 1960 roku za 50 lecie pracy artystycznej został odznaczony Złotą Odznaką Związku Polskich Artystów Fotografików.

</doc>
<doc id="1621948" url="https://pl.wikipedia.org/wiki?curid=1621948" title="SVgg 03 Ratibor">
SVgg 03 Ratibor



</doc>
<doc id="1621949" url="https://pl.wikipedia.org/wiki?curid=1621949" title="Byt przygodny">
Byt przygodny

Byt przygodny – byt podlegający przyczynom. Byty przygodne mogą nie istnieć (w odróżnieniu od bytu koniecznego). Do bytu przygodnego odnosi się zjawisko czasu, można więc mówić o początku lub końcu bytu przygodnego. Bytów przygodnych może być wiele; są one zniszczalne i mają swoją przyczynę lub wyjaśnienie swego istnienia w bycie koniecznym. Byt przygodny nie może być przyczyną ani wyjaśniać istnienia innego bytu przygodnego. Byty przygodne nie istnieją "a se" (dzięki sobie), jak również "per se" (przez się).
Pojęciem przygodności rozumianej jako brak celu i sensu posługiwała się Ágnes Heller, która opisywała byt przygodni, jako byt, który nie jest zdeterminowany przez żaden obiektywny "telos". Teologia katolicka zakłada, że człowiek jest bytem przygodnim.
Historia.
Pojęcie bytu koniecznego oraz bytów przygodnich pojawia się w Arystotelesa w argumencie kosmologicznym używanym przy dowodzeniu istnienia Boga. Koncepcję tę przejął potem Tomasz z Akwinu, który opisał ją w Sumie teologicznej następująco:

</doc>
<doc id="1621950" url="https://pl.wikipedia.org/wiki?curid=1621950" title="Bitwa pod Vercellae">
Bitwa pod Vercellae

Bitwa pod Vercellae – starcie zbrojne, które miało miejsce 30 lipca 101 p.n.e. pomiędzy legionami rzymskimi i auxilia dowodzonymi przez Gajusza Mariusza i Kwintusa Lutacjusza Katulusa a siłami germańskiego plemienia Cymbrów. Bitwa zakończyła się wielką klęską Germanów. Rok wcześniej Mariusz pokonał w bitwie pod Aquae Sextiae germańskich Teutonów i Ambronów, którzy wraz z Cymbrami najechali rzymskie terytorium.
Zmuszone trudnymi warunkami klimatycznymi do szukania nowych siedlisk w Europie ludy znad Morza Północnego (Cymbrowie, Teutonowie i Ambronowie) po latach wędrówek wtargnęły niespodziewanie do północnej Italii, niszcząc (dzięki wielkiej przewadze liczebnej) kilka skierowanych przeciwko nim rzymskich armii (rok 113 p.n.e. – bitwa pod Noreią oraz roku 105 p.n.e. – bitwa pod Arausio).
Republika rzymska znalazła się w wielkim niebezpieczeństwie, po raz pierwszy od bardzo dawna zagrożony był byt państwa. W zaistniałej sytuacji senat powierzył dowództwo nad armią i misje odsunięcia niebezpieczeństwa doświadczonemu i niezwykle utalentowanemu wojskowo, nowemu konsulowi – Gajuszowi Mariuszowi.
Jesienią 102 p.n.e. Mariusz zniszczył Teutonów pod Aquae Sextiae. Silniejsi od nich liczebnie Cymbrowie wciąż jednak stanowili wielkie zagrożenie dla Italii. Drugi konsul Kwintus Lutacjusz Katulus starał się zabezpieczyć przełęcze w Alpach i nie przepuścić barbarzyńców na południe. Ostatecznie jednak nie zdecydował się stoczyć z nimi samemu bitwy i wycofując się umożliwił im wtargnięcie do doliny Padu. Połączył się następnie z przybyłymi do północnej Italii siłami Mariusza. Przywódca Cymbrów Bojorix odrzucił propozycję zawarcia pokoju, do rozstrzygającej bitwy doszło na rozległych polach pod Vercellae (dzisiaj Vercelli).
Łączne siły obydwu konsulów liczyły nieco ponad 50 000 żołnierzy (8 legionów oraz auxilia). Była to nowoczesna, zreformowana przez Mariusza, doświadczona armia. Liczbę Cymbrów szacuje się na 200 000 (w tym kobiety i dzieci).
Bitwa została stoczona około południa, wskutek burzy piaskowej walczono w nieładzie. Lepsze wyszkolenie, dyscyplina i organizacja sił rzymskich przesądziły o zwycięstwie. Można przyjąć, iż panujący wówczas ciężki skwar w pewien sposób dodatkowo pomógł Rzymianom, przywykłym – w przeciwieństwie do ludów północy – do wysokich temperatur. Ścigając resztki pobitych Cymbrów żołnierze Mariusza wkroczyli do ufortyfikowanego obozowiska barbarzyńców, podobnie jak po bitwie pod Aquae Sextiae germańskie kobiety masowo popełniały samobójstwa, mordując wcześniej swoje potomstwo. Straty armii rzymskiej były znikome (około 1 000 zabitych). Cymbrów wedle różnych źródeł zginęło od 90 do 140 tysięcy. Około 60 tysięcy trafiło do rzymskiej niewoli.
W Rzymie Mariusz odbył triumf. Jako zbawca republiki został okrzyknięty Trzecim Założycielem Rzymu.

</doc>
<doc id="1621951" url="https://pl.wikipedia.org/wiki?curid=1621951" title="EFEO">
EFEO



</doc>
<doc id="1621953" url="https://pl.wikipedia.org/wiki?curid=1621953" title="Pascual Cabrera">
Pascual Cabrera

Pascual Cabrera - piłkarz urugwajski, pomocnik.
Jako piłkarz klubu Rampla Juniors był w kadrze reprezentacji podczas turnieju Copa América 1926, gdzie Urugwaj zdobył mistrzostwo Ameryki Południowej. Cabrera nie zagrał w żadnym meczu.
Razem z klubem Rampla Juniors Cabrera zdobył w 1927 roku mistrzostwo Urugwaju. Od 25 maja 1924 roku do 22 sierpnia 1925 roku rozegrał w reprezentacji Urugwaju 6 meczów, w których nie zdobył żadnej bramki.

</doc>
<doc id="1621954" url="https://pl.wikipedia.org/wiki?curid=1621954" title="Milen Wasilew">
Milen Wasilew

Milen Wasilew, bułg. Милен Василев (ur. 6 czerwca 1978 w Burgasie) – bułgarski szachista, arcymistrz od 2008.
Kariera szachowa.
W 1996 reprezentował Bułgarię na mistrzostwach świata (w Medellín) i Europy (w Siófok) juniorów w kategorii do 20 lat, natomiast w 2003 na rozegranych w Płowdiwie drużynowych mistrzostwach Europy (w zespole Bułgarii–B). W 2008 zdobył w Płowdiwie srebrny medal indywidualnych mistrzostw kraju.
Normy na tytuł arcymistrza wypełnił w latach 2006 (w Izmirze, dz. II m. za Jewgienijem Miroszniczenko, wspólnie z Raufem Məmmədovem, Tornike Sanikidze i Suatem Atalikiem oraz w Sofii, I m.) i 2008 (w Sofii, I m. w memoriale Miłko Bobocowa). Do innych jego indywidualnych sukcesów należą m.in.:
Najwyższy ranking w dotychczasowej karierze osiągnął 1 stycznia 2009, z wynikiem 2502 punktów zajmował wówczas 15. miejsce wśród bułgarskich szachistów.

</doc>
<doc id="1621955" url="https://pl.wikipedia.org/wiki?curid=1621955" title="Petra Rossner">
Petra Rossner

Petra Rossner (ur. 14 listopada 1966 w Lipsku) – niemiecka kolarka szosowa i torowa, złota medalistka olimpijska, dwukrotna medalistka mistrzostw świata, a także zdobywczyni Pucharu Świata w kolarstwie szosowym.
Kariera.
W 1989 roku zdobyła srebrny medal w indywidualnym wyścigu na dochodzenie podczas torowych mistrzostw świata w Lyonie, ulegając tylko Francuzce Jeannie Longo. Na rozgrywanych dwa lata później mistrzostwach świata w Stuttgarcie była w tej samej konkurencji najlepsza, wyprzedzając bezpośrednio Amerykankę Janie Eickhoff i kolejną Francuzkę Marion Clignet. Ponadto na igrzyskach olimpijskich w Barcelonie w 1992 roku zdobyła tytuł mistrzyni olimpijskiej w wyścigu indywidualnym na dochodzenie, finiszując przed Kathy Watt z Australii i Rebeccą Twigg z USA. W sezonie 2002 zwyciężyła w klasyfikacji generalnej Pucharu Świata w kolarstwie szosowym, a w sezonie 2004 była druga za Oenone Wood z Australii. Była także trzecia w Giro d'Italia Femminile w 1988 roku. Brała również udział w igrzyskach olimpijskich w Seulu w 1988 roku i igrzyskach olimpijskich w Sydney w 2000 roku, jednak w pierwszym przypadku nie ukończyła rywalizacji, a w drugim była trzydziesta w wyścigu ze startu wspólnego.
Od roku 1996 roku związana jest z Judith Arndt – również kolarką.

</doc>
<doc id="1621956" url="https://pl.wikipedia.org/wiki?curid=1621956" title="Mansos regales">
Mansos regales



</doc>
<doc id="1621959" url="https://pl.wikipedia.org/wiki?curid=1621959" title="Michael Cuesta">
Michael Cuesta

Michael Cuesta (ur. 8 lipca 1963 w Nowym Jorku) – amerykański reżyser i producent filmowy i telewizyjny.
Życiorys.
W 1985 ukończył nowojorską School of Visual Arts. Uznanie przyniósł mu zrealizowany w 2001 dramat "L.I.E." z Paulem Dano w roli głównej. Opowiada on o relacjach między piętnastoletnim chłopcem a znacznie od niego starszym homoseksualnym mężczyzną. Cuesta był także współscenarzystą tego obrazu. W 2005 nakręcił kolejny psychologiczny dramat "12 lat i koniec", historię trojga dzieci, które muszą sobie poradzić z tragiczną śmiercią rówieśnika.
Cuesta pracuje także na potrzeby telewizji. Ma w swoim dorobku kilka odcinków "Sześciu stóp pod ziemią" oraz "Dextera".

</doc>
<doc id="1621967" url="https://pl.wikipedia.org/wiki?curid=1621967" title="Lista postaci ze świata Mario">
Lista postaci ze świata Mario

Postacie ze świata Mario – artykuł dotyczy bohaterów cyklu "Mario".
Mario.
Główny bohater wszystkich gier Mario, wciąż ratujący księżniczkę Peach przed niebezpieczeństwami. Ma brata Luigiego i dwóch wrogich kuzynów: Waria i Waluigiego.
Baby Mario.
Baby Mario – postać, która zadebiutowała w grze ', gdzie znajduje go Yoshi. Bohater musiał uratować Baby Luigiego. Pojawia się też w grach "Mario Kart Wii", "Yoshi’s Island DS", ' i "Yoshi Touch &amp; Go". Młodsza wersja Mario.
Luigi.
Baby Luigi.
Baby Luigi – postać, która pierwszy raz pojawia się w grze ', gdzie zostaje porwana przez złego czarnoksiężnika Kamka. Występuje też w grach "Yoshi’s Island DS", ' i "Mario Kart". Młodsza wersja Luigiego.
Bowser.
Baby Bowser.
Baby Bowser – postać, która zadebiutowała w grze ', gdzie znajduje go Kamek. Pojawia się też w grach "Yoshi’s Story", "Yoshi’s Island DS", ' i "Yoshi Touch &amp; Go". Młodsza wersja Bowsera.
Koopalings.
"Koopalings" – siedmioro pomocników Bowsera, którzy z uwagi na mylący wpis w instrukcji gry Super Mario Bros. 3 są przez niektórych uważani za jego dzieci. Ich imiona to: Ludwig Von, Roy, Morton Jr., Wendy O., Iggy, Lemmy i Larry. Wszystkie noszą nazwisko Koopa. Pierwszy raz pojawili się w grze Super Mario Bros. 3, gdzie każdy z nich posiadał własny statek powietrzny. Wystąpili też w grze "Super Mario World", gdzie każdy z nich miał swój zamek, a ponadto w grach "Mario is Missing!", "Yoshi’s Safari", "Hotel Mario" i "New Super Mario Bros. Wii". Odgrywali również funkcję minibossów w . W niektórych grach konsolowych z Mario (gdzie występuje 8 światów), są "bossami" świata 1-7, którzy odgrywają role pojedynczo i najczęściej pierwszym Koopalingiem do pokonania był Iggy Koopa, a ostatnim – Larry Koopa.
Naśladują charakterem, wyglądem i imieniem sławne postacie prawdziwego świata, jak Iggy Pop, Lemmy Kilmister, Ludwig van Beethoven, Morton Downey Jr., Roy Orbison, Wendy O. Williams oraz Larry King. Koopalings wystąpiły też w dwóch serialach animowanych (oprócz Bowser Jr.), jednak różniły się wyglądem i nazwą:
Roy Koopa.
Jedno z ośmiu Koopalings. Niczym nie różni się od Bowsera, tylko ma na sobie różową maskę. Jest trzecim pod względem dojrzałości synem Bowsera. Przeważnie przedstawiany jako tyran, który lubi bić innych dla własnej przyjemności.
Larry Koopa.
Najmłodszy z Koopalings. Interesuje się sportem.
Iggy Koopa.
Środkowy Koopalings. Jest najwyższy i najszybszy ze wszystkich. Nosi okulary i ma zielone włosy.
Ludwig von Koopa.
Najstarszy z Koopalings. Pierwszy raz pojawił się w "Super Mario Bros. 3". Naśladuje on Ludwiga van Beethovena. Posiada wysoki iloraz inteligencji.
Lemmy Koopa.
Ma kolorowe włosy i cechuje się ekscentrycznym zachowaniem. Potrafi stać na piłce, więc chce występować w cyrku.
Wendy O. Koopa.
Jedyna Koopaling płci żeńskiej. Ma wielką, różową kokardę w białe grochy i wielkie okrągłe usta.
Bowser Jr..
Bowser Jr. (jap. Koopa Jr.) – jedyny syn Bowsera. Pierwszy raz pojawił się w grze "Super Mario Sunshine", gdzie przy pomocy urządzenia Profesora Elvina Gadda, Gaadbrusha, pomógł swojemu ojcu porwać Księżniczkę Peach. Bowser powiedział synowi, że Peach jest jego matką, co okazuje się nieprawdą. Bowser Jr. wystąpił też w innych grach, np. "", "Mario Party Advance", "New Super Mario Bros." czy też "Super Mario Galaxy".
Księżniczka Peach.
Postać porywana przez Koopę, cel poszukiwań i akcji ratowniczej Maria.
Baby Peach.
Młodsza wersja księżniczki Peach
Yoshi.
Yoshi to mały dinozaur, który jest główną postacią w grze Super Mario World 2: Yoshi Island
Donkey Kong.
Donkey Kong Jr..
Donkey Kong Jr. – syn Donkey Konga. Pierwszy raz pojawia się w grze "Donkey Kong Jr.", gdzie musiał uratować Donkey Konga z rąk Mario (Jumpmana). Wystąpił w grach takich, jak "Super Mario Kart" czy "Mario Tennis". Obecnie nazywa się Donkey Kong. Dla odróżnienia jego ojciec nazywa się teraz Cranky Kong.
Birdo.
Birdo (jap. Catherine) – postać pochodząca z Subconu. Niegdyś plujący jajkami wróg Mario, później jego przyjaciel. Oprócz swojej złej roli w "Super Mario Bros. 2", ' i "Super Mario Advance", Birdo wystąpiła m.in. w "Mario Tennis", ' i "Super Mario Bros X" jako odpowiednik Yoshiego.
Bob-Omb.
Bob-Omb – fikcyjny gatunek bomb nakręcanych na tzw. kluczyk. Pierwszy raz pojawiają się w Super Mario Bros. 2 jako słudzy złego Warta. Bob-Omby występują m.in. w grach Super Mario 64, czy . Są głównie poddanymi Bowsera, jednak pojawiają się też gatunki nastawione przyjaźnie, czyli Bob-Omb Buddy. Wrogie rodzaje wybuchają gdy widzą przeciwnika w polu rażenia. Przyjacielskie np. otwierają armaty (Super Mario 64). Bob-Omb mają swojego króla nazywanego King Bob-Omb.
Boo.
Boo – gatunek duchów w świecie Mario. Pierwszy raz pojawiły się w "Super Mario Bros. 3". Wystąpiły też w grach "Super Mario World", "Super Mario Kart", ', "Super Mario 64", "Super Mario 64 DS". Odgrywały również role wrogów w "Luigi’s Mansion". Boo mają swojego króla nazywanego King Boo. Pojawiają się też inne podgatunki Boo, np. Li’l Boo, Big Boo, czy Dark Boo.
Cackletta.
Cackletta – postać występująca w grze na platformę GBA: "Mario and Luigi Superstar Saga". Jest wiodącą wiedźmą fasolowego królestwa, która przy pomocy swego pomocnika Fawfula kradnie głos księżniczki Peach. Głos ten stał się jej potrzebny do uaktywnienia Fasolowej Gwiazdy, spełniającej wszystkie życzenia, co pozwoliłoby jej na zawładnięcie światem.
Chain Chomp.
Chain Chomp – gatunek kulopodobnych psów, które przeszkadzają w przygodach Mario (np. w Super Mario 64). Zadebiutował w "Super Mario Bros. 3" w świecie Desert Hill. W "Paper Mario" pojawia się jako pomocnik Tutankoopy, później także jako zagrożenie w ' na trasach Luigi Circuit i Mario Circuit, oraz w "Mario Kart DS" na trasie Peach Gardens. Odgrywał również funkcję wroga i broni Bowsera w '.
W grach "Super Mario Bros. 3", ' i "Paper Mario" nazywał się Chomp. Pojawił się też jako broń w grach ' oraz "". W "Super Mario Galaxy" Chain Chomp nie ma łańcucha, zamiast tego toczy się. Poza tym w jednym z etapów jeden z „psów” ma złoty kolor (inne są czarne). W "New Super Mario Bros." można było go zniszczyć, wjeżdżając na niego w formie niebieskiej skorupy lub odczepić, skacząc na kołek, do którego jest przywiązany.
Cheep-Cheep.
Cheep Cheep – gatunek poddanych Bowsera, jednak nastawione przyjaźnie, np. Sushie z "Paper Mario". Są to istoty podobne do ryb, które próbują połknąć Mario i Luigiego. Pierwszy raz pojawiły się w "Super Mario Bros."
Dry Bones.
Dry Bones – kościsty Koopa Troopa. Pierwszy raz pojawił się w grze "Super Mario Bros. 3". Występuje też w grze "Super Mario World", "New Super Mario Bros.", a także w serii "Mario Kart".
Dry Bowser.
Dry Bowser – zbudowany z kości odpowiednik Bowsera. Należy do gatunku Bowser. Pojawił się m.in. w grze "New Super Mario Bros."
Fawful.
Fawful – czarny charakter z gry ", wynalazca oraz prawa ręka Cackletty. Zarówno do walki, jak i do przenoszenia się, używa „Headgeara”. Za pomocą tego urządzenia udaje mu się ukraść głos księżniczki Peach oraz uratować Cacklettę, przenosząc jej ducha do ciała Bowsera i tworząc w ten sposób Bowlettę.
W grze " Fawful, po porażce w "Mario &amp; Luigi: Superstar Saga", otwiera swój własny sklep, zwany „Fawful’s Bean ‘n’ Badge”, w którym można wymienić Fasolki (Beans) na Odznaki (Badges).
W grze " Fawful rozprzestrzenia w Mushroom Kingdom chorobę zamieniającą Toady w wielkie nadmuchanie banie, oraz karmi Bowsera grzybkiem, przez który ten otrzymuje umiejętność wsysania.
Geno.
Geno – postać z gry ", przyjaciel Mario. Tak naprawdę nazywa się ♥♪!?, jednak to imię jest niemożliwe do wymówienia i przyjął nazwę lalki, w którą się wcielił.
Goomba.
Goomba – gatunek ze świata Mario. Pierwszy raz jej przedstawiciele pojawili się w grze "Super Mario Bros." Wielu z nich to poddani Bowsera, jednak niektórzy są przyjaźni (np. rodzina mieszkająca w Goomba Village w "Paper Mario"). Aby pokonać Goombę, wystarczy go rozdeptać. Występuje praktycznie we wszystkich grach z Mario. Wyglądem przypomina grzyba.
Paragoomba to Goomba ze skrzydłami. Po raz pierwszy wystąpił w grze "Super Mario Bros. 3". Tak jak w przypadku Goomby, wystarczy na niego nadepnąć, z tym że trzeba go nadepnąć dwa razy. Za pierwszym razem traci tylko skrzydła i zmienia się w Goombę, dopiero za drugim razem można go pokonać. W "Super Mario Bros. 3" Paragoomba rzucał Minigoombą, który zawsze chował się w cegle. W grze "Paper Mario: The Thousand-Year Door" był również Spiny Goomba, którego można było tylko zniszczyć młotkiem.
Hammer Bros..
Hammer Bros. – Koopy, które zajmują się rzucaniem młotków na bohaterów. Zadebiutowały w "Super Mario Bros." z roku 1985. Na głowie noszą hełmy broniące przed młotkami. Istnieją ich podgatunki: Boomerang Bros. (zadebiutowali w "Super Mario Bros. 3", a używają bumerangów zamiast młotków, dzięki czemu broń wraca do nich), Slegde Bros. (też debiutowali w "Super Mario Bros. 3"; kiedy skaczą, podczas lądowania wydzielają falę, która unieruchamia wszystkich w zasięgu przez pewien czas), Ice Bros. (zadebiutowali w "New Super Mario Bros. Wii", strzelają kulkami lodu i w ten sposób mogą zamrozić graczy) i inne podgatunki.
Kamek.
Kamek Wizardheimer – postać gromady Koopa. W młodości wychowywał Bowsera. Zadebiutował w grze "Super Mario World" jako jego obrońca i sługa. Jednak główną rolę odegrał w ', gdzie porwał Baby Luigiego. Porywa go też w grach "Yoshi’s Island DS" i "Yoshi Touch &amp; Go". Pojawił się też w innych grach, np. ', "Mario Superstar Baseball" czy w "" jako boss.
Koopa Troopa.
 – postacie gromady Koopa. Wyglądem przypominają żółwie. Pierwszy raz pojawiły się w grze "Super Mario Bros.", gdzie były wrogiem dla Mario i Luigiego. Wielu z nich jest poddanych Bowserowi. Jednak niektóre są nastawione przyjaźnie, np. te z Koopa Village. Są również inne rodzaje Koopy Troopy, np. Hammer Bros., Dry Bones czy też Koopa Paratroopa.
Koopa Paratroopa.
 – postacie gromady Koopa. Są to Koopy Troopy ze skrzydłami. Pierwszy raz pojawiły się w "Super Mario Bros." Wielu z nich to poddani Bowserowi, jednak są również podgatunki, na przykład Parakarry. Paratroopa był grywalną postacią w "" (jako partner Koopy Troopy i właściciel pojazdu zwanego Para Wing) oraz w "Mario Hoops 3 on 3".
Księżniczka Daisy.
Księżniczka Daisy (ang. Princess Daisy) – postać, która po raz pierwszy pojawia się w grze "Super Mario Land", gdzie Mario ratował ją z rąk kosmity Tatangi. Później została na długo zapomniana, aż wystąpiła w "Mario Tennis" na Nintendo 64. Jest związana z Luigim. Od tej pory pojawiała się w wielu grach sportowych i serii "Mario Party". Daisy wystąpiła w filmie "Super Mario Bros.", wtedy też zakochał się w niej Luigi.
Księżniczka Rosalina.
Postać ze świata Mario. Po raz pierwszy pojawiła się w grze "Super Mario Galaxy". Jest opiekunką gwiazd Luma. Mieszka w Comet Observatory (ang. "Obserwatorium Komety") gdzie też możemy przeczytać jej historię. W Super Mario Galaxy 2 można spotkać ją jako Galactic Spirit. Jest grywalną postacią w Mario Kart Wii, Mario Kart 7 i Mario Kart 8 i Super Mario 3D World.
Lakitu.
Lakitu – gatunek oraz postać ze świata Mario. Stoją na chmurkach. Pierwszy raz pojawił się w grze "Super Mario Bros." Są to głównie poddani Bowsera, jak też przyjaźnie nastawione osobniki, np. Lakilester. Wrogie rodzaje zajmują się rzucaniem na bohaterów Spiny Eggs, które po uderzeniu w ziemię zamieniają się w Spiny. Natomiast te przyjaźnie nastawione zajmują się filmowaniem oraz służą jako sędziowie (Super Mario Kart).
Spiny.
Spiny – postać ze świata Mario. Pierwszy raz pojawił się w grze "Super Mario Bros." Jest to poddany Bowsera. Nie da się go pokonać ze skoku.
Mallow.
Mallow – postać z gry "", przyjaciel Mario. Jego prześladowcą był zły dinozaur Croco. Jest małą białą „chmurką” noszącą niebieskie spodnie. Ma takie zdolności jak Thunder czy 1UP.
Monty Mole.
Monty Mole – złośliwy kret. Pierwszy raz wystąpił w grze "Super Mario World". Kiedy Mario/Luigi podejdzie na krótką odległość do kryjówki Monty Mole, ten wyskakuje i goni Mario/Luigiego.
Mega Mole to większy rodzaj Monty Mole. Po raz pierwszy wystąpił w "Super Mario World" na poziomie czwartym świata 6 (Cholcholate Island 4 to nazwa poziomu gry "Super Mario World", w którym Mega Mole debiutuje). Nie da się go pokonać ze skoku.
Pokey.
Pokey – postać, która po raz pierwszy pojawiła się w "Super Mario Bros. 2", później w grach takich jak "Super Mario World", "Super Mario 64", "Super Mario 64 DS", "Super Mario Advance", "Super Mario Advance 2: Super Mario World", "New Super Mario Bros." Jest to stwór, który w swoim ciele ma kolce kaktusa i porusza się żółwim tempem. Mało niebezpieczny, występuje w gorących miejscach takich jak pustynia.
Petey Piranha.
Petey Piranha – postać z gatunku Piranha. Uznawany jest za ich króla. Pierwszy raz pojawił się w "New Super Mario Bros." jako boss w świecie 5. i w "Super Mario Sunshine" jako boss w świecie Bianco Hills. Wystąpił też w grze ' jako partner Króla Boo oraz w "Super Smash Bros. Brawl" i ' jako boss.
Profesor Elvin Gadd.
Profesor Elvin Gadd (jap. Yoshiyuki Oyama) – wynalazca dziwnych urządzeń. Pierwszy raz pojawia się w grze "Luigi’s Mansion", gdzie pomaga Luigiemu w ratowaniu Mario. Mieszka w posiadłości, którą Luigi wygrał w "Luigi’s Mansion". Znany również jako E. Gadd. Wynalazł Poltergust 3000 (odkurzacz do wsysania duchów, pomagał Luigiemu w "Luigi’s Mansion"), GameBoy Horror (urządzenie do kontaktowania się z profesorem), FLUDD (skrót od Flash Liquidizer Ultra Dousing Device, gadająca psikawka lejąca wodą, pomaga Mario w "Super Mario Sunshine"), wehikuł czasu.
Shyster.
Shyster (znany też jako Pogo Guy lub Shy Guy) – przeciwnik Mario, członek Smithy Gangu. Kiedy Mario i Mallow wyruszyli na wyprawę w celu odzyskania monety Frogfuciusa z rąk Croco, Mack wraz z armią Shysterów atakował Mushroom Kingdoms. W sali tronowej Shystery są strażnikami Macka. W fabryce Smithy’ego pojawiają się silniejsze wersje: Shyper oraz Springer.
Smithy.
Smithy – główny boss w grze "". Jego armia zniszczyła Star Road, kradnąc siedem Star Pieces, które miały moc spełniania życzeń. Kiedy Mario pokonał Bowsera, Smithy za pomocą podwładnego miecza Exora zniszczył górną część zamku oraz most łączący Vista Hill z zamkiem Bowsera.
Star Spirits.
Star Spirits – gwiazdy ze świata Mario, noszą imiona Eldstar, Mamar, Skolar, Muskular, Misstar, Klevar i Kalmar. Głównym zadaniem Star Spirits jest spełnianie życzeń, pilnują mocy Star Rod, gdzie przebywają również sami strażnicy. Pierwszy raz pojawiły się w Paper Mario. W grze Mario Party 5 Star Spirits były przewodnikami po rozgrywce.
Toad.
Toad – gatunek ze świata Mario. Po raz pierwszy pojawia się w grze "Super Mario Bros.", gdzie jest więziony przez Bowsera. Zamieszkuje Mushroom Kingdoms. W grze "Wario's Woods" Toad był głównym bohaterem. Musiał wtedy uratować Ciemny Las (Dark Forest) przed Wariem.
Toadsworth.
Toadsworth – postać gatunku Toad. Pierwszy raz pojawił się w grze '. Opiekuje się Peach, od kiedy ta była dzieckiem. Podróżuje z nią np. w "Mario &amp; Luigi" i Super Mario Sunshine. W ' ujawniono, że Toadsworth ma 60 lat.
Waluigi.
Waluigi (jap. ワルイージ, Waruīji) – brat Wario. Jest złym kuzynem Mario i Luigiego. Na czapce ma odwrócone L podkreślające przeciwieństwo Luigiego, czyli grecką literą gamma wyglądająca w ten sposób (Γ). Po raz pierwszy pojawił się w grze "Mario Tennis" na Nintendo 64.
Wiggler.
Wiggler – Stworzenia przypominające gąsienice, początkowo neutralne w stosunku do bohatera, stają się agresywne, jeśli ten na nie skoczy. Następuje wtedy zmiana koloru (z żółtego na czerwony), a Wiggler zaczyna poruszać się szybciej. Niektóre są zaprzyjaźnione z bohaterami. Cechą charakterystyczną postaci jest kwiat na głowie. Po raz pierwszy pojawiły się w grze "Super Mario World".

</doc>
<doc id="1621971" url="https://pl.wikipedia.org/wiki?curid=1621971" title="Galaretówka Amansa">
Galaretówka Amansa

Galaretówka Amansa ("Gelidium amansii") - gatunek krasnorosta z rodziny galaretówkowatych. Występuje w Oceanie Spokojnym i Indyjskim.
Plecha w kolorze czerwonym, typy osiadłego o długości do 25 cm. Jest sztywna i pierzasto rozgałęziona. 
Plecha wykorzystywana jest do produkcji agar-agar.

</doc>
<doc id="1621972" url="https://pl.wikipedia.org/wiki?curid=1621972" title="ComArch">
ComArch



</doc>
<doc id="1621973" url="https://pl.wikipedia.org/wiki?curid=1621973" title="Port lotniczy Daniel Oduber">
Port lotniczy Daniel Oduber

Port lotniczy Daniel Oduber (ang. Daniel Oduber Quirós International Airport, IATA: LIR, ICAO: MRLB) – port lotniczy zlokalizowany w kostarykańskim mieście Liberia.

</doc>
<doc id="1621975" url="https://pl.wikipedia.org/wiki?curid=1621975" title="Ruinenberg">
Ruinenberg

Ruinenberg – wzniesienie (ok. 74 m n.p.m.) w północnej części parku Sanssouci, pomiędzy Poczdamem-Bornstedt na zachodzie a poczdamską dzielnicą "Jägervorstadt" na wschodzie. W 1748 Fryderyk II Wielki wybudował tu zbiornik wodny, mający zasilać system fontann w parku przy pałacu Sanssouci. Rezerwuar otoczyły sztuczne ruiny w stylu antycznym (folly), projektu Georga Wenzeslausa von Knobelsdorffa i Innocentego Bellavitego. W 1841 na zlecenie Fryderyka Wilhema IV teren wokół Ruinenberg przeprojektował w duchu parku angielskiego Peter Joseph Lenné.
Historia.
Czasy Fryderyka Wielkiego.
Wznoszący się na ok. 74 m n.p.m. obszar Ruinenberg, zwany wcześniej Hünenberg, Heineberg lub też Höneberg, stanowił w czasach Fryderyka Wilhelma I część królewskich terenów łowieckich. Jego syn i następca Fryderyk II Wielki planował założyć tu hodowlę kuropatw – 10 lutego 1745 wydał rozkaz wypuszczenia tu paru setek tych ptaków.
W 1745 Fryderyk zlecił budowę pałacu Sanssouci oraz aranżację przypałacowego parku, którego główną atrakcją miał być barokowy system wodotrysków, m.in. Wielka Fontanna (niem. "Große Fontäne"), grota Neptuna czy nie zachowana dziś już perystaza marmurowa (niem. "Marmorkolonnade"). Fontanny nie działały z powodów technicznych – ciśnienie wody w rurach doprowadzających było zbyt niskie. Strumień wody w Haweli nie był wystarczająco wartki, a ponadto położenie parku poniżej poziomu wody w rzece utrudniało dopływ wody.
Wkrótce opracowano nowy system doprowadzenia wody do wodotrysków, którego centralnym elementem miał być wysoko położony zbiornik, skąd woda miała spływać do parku i napędzać fontanny. W 1748 na szczycie wzniesienia Ruinenberg zbudowano rezerwuar, a hodowlę kuropatw przeniesiono na sąsiadujące od północy pole Bornstedt. Zbiornik (3,77 m głębokości, 37,66 m szerokości, 4900 m3 pojemności) został otoczony sztucznymi ruinami, co odpowiadało ówczesnej modzie ogrodowej. Możliwe też, że Fryderyk II został zainspirowany poprzez podobną architekturę wzniesioną przez jego siostrę Wilhelminę, margrabinę Bayreuth, w ermitażu w Bayreuth. Zlecenie budowy ruin otrzymał Georg Wenzeslaus von Knobelsdorff, który pracował na bazie szkiców Fryderyka powstałych w czasach jego pobytu w Rheinsbergu. Elementy dekoracyjne opracował malarz teatralny z Bayreuth, Innocente Bellavite, który pracował wówczas przy przedstawieniu w berlińskiej operze włoskiej. Po stronie południowej zbiornika wzniesiono monopteros z szesnastoma kolumnami doryckimi i kopułą, sztucznie uszkodzoną z jednej strony. Obok stanęły trzy wysokie kolumny jońskie, które miały sprawiać wrażenie pozostałości po zburzonej świątyni. Po stronie północnej zbiornika umieszczono małą piramidę oraz mur imitujący ścianę rzymskiego amfiteatru. Po stronie zachodniej znajdowała się drewniana platforma widokowa.
Nowy system przewidywał przepompowanie wody z Haweli do zbiornika na wzniesieniu przy pomocy pomp napędzanych energią z wiatraków. Woda zgromadzona w zbiorniku miała później spływać z góry poprzez system rur i tryskać z fontann położonych w parku. Rozwiązanie to jednak nie sprawdziło się w praktyce, a pracownicy zatrudnieni do opieki nad fontannami nie posiadali odpowiedniej wiedzy inżynieryjnej, by usprawnić system. Próby ulepszenia systemu pochłonęły 168 490 talarów, lecz nie przyniosły oczekiwanych rezultatów. W 1780 Fryderyk Wielki zarzucił projekt. Dopiero sto lat później zastosowanie silników parowych pozwoliło uruchomić fontanny. W październiku 1842 pracę rozpoczął silnik parowy o mocy 81,4 koni mechanicznych, zbudowany przez Augusta Borsiga. Wielka fontanna u podnóży tarasów trysnęła wodą na wysokość 38 m. Na potrzeby maszyny parowej Borsiga wzniesiono nad brzegiem Haweli stację pomp według projektu Ludwiga Persiusa (1841-1843). Budynek powstał w stylu tureckiego meczetu z kominem w formie minaretu. Maszynownia wzorowana była na architekturze mauretańskiej.
Czasy Fryderyka Wilhelma IV.
W ramach kompleksowych zmian na terenie posiadłości Sanssouci zainicjowanych przez Fryderyka Wilhelma IV, przeprojektowanie otoczenia Ruinenberg zlecono Peterowi Josephowi Lennému. Projektując w duchu parku angielskiego, Lenné uwzględnił w swoich planach naturalne ukształtowanie terenu i wykorzystał istniejące punkty panoramiczne z widokiem na leżące na południowym zachodzie dobra Krongut Bornstedt. Ruinenberg pokryły ścieżki i alejki spacerowe. Do listopada1842 posadzono 50 000 nowych drzew i krzewów.
Wzdłuż osi widokowej Ruinenberg-pałac Sanssouci Lenné zaprojektował mały ciek wodny, wpływający do półokrągłego zbiornika w połowie wzniesienia. Koniec osi widokowej przy Ruinenberg podkreślił półkolistą eksedrą u stóp wzniesienia, gdzie stanęła rzymska ławka projektu Persiusa (1842). W 1982 eksedra została przeniesiona do hipodromu koło pałacu Charlottenhof; powróciła na swoje miejsce po renowacji w 1998.
Zbiornik na wzniesieniu został poddany rozbudowie i renowacji, m.in. zwiększono jego średnicę (do 46,76 m) i pojemność (do 7600 m3). W 1843 rezerwuar otoczono niskim murkiem, który podwyższono z powodów bezpieczeństwa w poł. XX w.
Ponadto w 1846 w miejscu dawnej drewnianej platformy Ferdinand von Arnim wybudował według projektu Persiusa wieżę widokową w stylu normańskim, tzw. Wieżę Normańską (niem. "Normanischer Turm"). Nawiązująca stylistycznie do średniowiecza, czteropiętrowa wieża (23 m wysokości) powstała na planie czworokąta. Na jej najwyższym piętrze urządzono pokój herbaciany dla Fryderyka Wilhelma IV. Od zachodu z wieżą graniczy mały dom strażnika. Wieża była używana jako belweder aż do 1945.
Po upadku monarchii.
Po I wojnie światowej i upadku monarchii Ruinenberg, będące częścią parku Sanssouci, przeszło w 1926 w ręce Prus, a następnie pod opiekę założonego w 1927 Zarządu Państwowych Pałaców i Ogrodów (niem. "Verwaltung der Staatlichen Schlösser und Gärten"), obecnej Fundacji Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg"). W 1928 zarząd oddał wschodnią część Ruinenberg (13,3 mórg) pod budowę osiedla "Vaterland".
Pod koniec II wojny światowej, w kwietniu 1945, Wieża Normańska została poważnie uszkodzona wskutek ostrzału artyleryjskiego. W latach 1957–71 teren ten był użytkowany przez Armię Czerwoną jako poligon. W latach 1999-2001, z okazji Federalnej Wystawy Ogrodowej (BUGA - Bundesgartenschau) organizowanej w Poczdamie w 2001, obszar wokół Ruinenberg (40,7 ha) został poddany gruntownej restauracji w duchu Lennégo. "Wieża Normańska" została otwarta dla zwiedzających w 2002.

</doc>
<doc id="1621976" url="https://pl.wikipedia.org/wiki?curid=1621976" title="Star 20">
Star 20

Star 20 – polski samochód ciężarowy średniej ładowności produkowany w latach 1948–1957 przez Fabrykę Samochodów Ciężarowych „Star” w Starachowicach.
Historia modelu.
Decyzja o skonstruowaniu i rozpoczęciu produkcji nowej polskiej ciężarówki, potrzebnej do prac przy odbudowie kraju po II wojnie światowej, zapadła na najwyższym szczeblu państwowym w kwietniu 1946 roku. Szczegółową dokumentację techniczną pojazdu opracowało nowo utworzone Centralne Biuro Badań i Konstrukcji Przemysłu Motoryzacyjnego nr 5 (CBBK-5) w Łodzi. Pierwsze rysunki konstrukcyjne już jesienią tego roku przekazane zostały do Zakładu Doświadczalnego w Ursusie. Opracowanie jednostki napędowej powierzone zostało Zakładom Doświadczalnym Przemysłu Motoryzacyjnego w Ursusie. Kabina pojazdu skonstruowana została przez kieleckie Zakłady Wyrobów Metalowych "SHL" S.A. Zespół konstruktorów, opracowujący nowy pojazd, złożony był w większości z byłych pracowników Biura Studiów Państwowych Zakładów Inżynierii, którzy w latach 30. uczestniczyli w pracach nad serią samochodów ciężarowych PZInż 703, 713 i 723. Autorem ogólnej koncepcji był Mieczysław Dębicki. On też zaprojektował ramę i zawieszenie, natomiast elementami przeniesienia napędu zajmował się zespół Jerzego Wernera, silnikiem – Jana Wernera, a kabinę i skrzynię ładunkową opracował Stanisław Panczakiewicz.
Dalszy rozwój doprowadził do powstania pierwszych trzech prototypowych egzemplarzy pod kierownictwem inż. Aleksandra Rummla, których próby prowadzono od czerwca 1948 roku. 19 czerwca 1948 zaprezentowano w Warszawie prototyp. Samochód miał nowoczesną kabinę wagonową, a od późniejszych modeli seryjnych różnił się reflektorami nie wpuszczonymi w przednią ścianę. Zdecydowano wdrożyć go do produkcji w dawnych Zakładach Starachowickich, na bazie których powstała później Fabryka Samochodów Ciężarowych „Star”. Samochód otrzymał nazwę Star 20. Dokumentację techniczną pojazdu opracowaną w Łodzi przekazano do Biura Technicznego starachowickich zakładów do końca 1947 roku. 15 grudnia 1948 pierwsze pięć egzemplarzy produkcyjnych tego modelu zaprezentowane zostało w czasie kongresu zjednoczeniowego PPS i PPR, który odbył się Warszawie w budynku Politechniki Warszawskiej.
W 1948 rozpoczęto seryjne wytwarzanie tego modelu, która w pierwszym roku produkcji wyniosła 10 sztuk (według innych źródeł 20 szt.) i stopniowo rosła osiągając w 1949 roku poziom 245 szt., w 1950 – 782 szt., 1951 – 2568 szt., 1952 – 4253 szt., 1953 – 6968 szt., 1954 – 7579 szt., 1955 – 7543 szt., 1956 – 7700 szt., 1957 – 5978 szt. (dane dla ostatniego roku produkcji mogą obejmować pewną liczbę następcy, czyli modelu Star 21). Według innych danych, ogółem powstało ich ponad 50 000, łącznie z podwoziami do zabudowy.
Nadwozie Stara 20 osadzone zostało na podłużnicowej ramie spawanej wykonanej z blachy tłoczonej. W układzie jezdnym zastosowano przednią sztywną oś zawieszoną na półeliptycznych resorach piórowych. Z tyłu zastosowano most napędowy zawieszony na półeliptycznych resorach piórowych, dodatkowo wspartych przez pomocnicze resory piórowe. W pojeździe tym zamontowano importowaną przekładnię kierowniczą firmy "FIAT-Mammano". Do napędu ciężarówki przewidziano polski 6-cylindrowy rzędowy silnik benzynowy typu S42 o pojemności 4188 cm³ i maksymalnej mocy 62,5 kW (85 KM). Jednostka ta zblokowana została z 4-biegowa manualną, niesynchronizowaną skrzynią biegów. Star 20 standardowo wyposażany był w kabinę wagonową typu N20 produkowaną przez zakłady SHL z Kielc. W 1952 roku ze względu na duży popyt na ten samochód oraz niemożność zaspokojenia przez SHL potrzeb zakładu produkcyjnego na kabiny, rozpoczęto w FSC produkcję znacznie prostszych technologicznie kabin typu N23 z płaską przednią ścianą (konstrukcji inż. Andrzeja Zgliczyńskiego). Od tego momentu Star 20 mógł być wyposażany w tańszą kabinę N23 lub droższą i bardziej komfortową N20.
Podstawową wersją była ciężarówka skrzyniowa. W 1949 roku przystąpiono do prac nad pierwszą odmianą samochodu Star 20, którą był ciągnik siodłowy Star C60. Model ten w 1950 roku miał swoją premierę na Międzynarodowych Targach Poznańskich. Do produkcji seryjnej ta wersja nadwoziowa skierowana została w 1952 roku. Model C60 powstał na skróconym podwoziu odmiany skrzyniowej, w stosunku do której zmniejszono o 50 cm rozstaw osi. Star C60 przewidziany był do pracy z jednoosiową naczepą typu D60 produkowaną przez ówczesną Sanocką Fabrykę Wagonów "Sanowag", z drewnianą skrzynią, o długości 6000 cm i ładowności 5500 kg.
W 1953 roku rozpoczęto produkcję na bazie podwozia ciągnika siodłowego Star C60, tylnozsypowego samochodu samowyładowczego Star W14. Produkcja tego modelu odbywała się przy udziale ZNTK w Oławie, które były producentem skrzyni wyładowczej oraz hydraulicznego mechanizmu zsypowego.
Na podwoziu modelu Star 20 i jego pochodnych montowano różne wersje zabudów jak np. nadwozia furgonowe przystosowane do przewozu 25 osób typu N-424, znane potocznie pod nazwą „stonka”, produkowane od 1954 roku przez ówczesne Zakłady Budowy Nadwozi Samochodowych w Jelczu, oraz jego odmianę przystosowaną do przewozu ładunków o oznaczeniu N-103 Furgon. Kolejnym rodzajem zabudowy był montowany od 1953 roku żuraw samochodowy HP-3, wykorzystywany w branży budowlanej, produkowany w Bielskich Zakładach Urządzeń Technicznych w Bielsku-Białej w oparciu o dokumentację niemieckiej firmy Bleichert. Żuraw miał napęd elektryczny i udźwig do 3 ton.
Od 1952 roku w Sanoku powstawały nadwozia pożarnicze typu N71 (Star 20-GM8) oraz N72 (Star 20-GA16). Pierwszy z nich przewoził motopompę M800, osprzęt gaśniczy i 10 strażaków (korzystał z zewnętrznych źródeł środka gaśniczego), a drugi był wyposażony w autopompę, miał zbiornik na 500 l wody i przewoził 9 strażaków. Samochody pożarnicze miały standardowy rozstaw osi 3000 cm, lecz ramę wydłużoną w tylnej części, oznaczoną A20P. Kabina kierowcy tworzyła całość z przedziałem załogi za nią. W późniejszym okresie produkowano nadwozia typu N74 i N75 wyposażone we własny zbiornik wodny. Star 20-SBM2200/8, produkowany od 1953 roku, miał zbiornik na 2200 l wody i 50 l środka pianotwórczego, motopompę M800 i kabinę dla 6 strażaków, a Star 20-SBA2000/16 miał zbiornik na 2000 l wody i 120 l środka pianotwórczego, autopompę i kabinę dla 6 strażaków. 
Elementy jezdne, napędowe oraz zmodyfikowane podwozie ciężarówki Star 20 posłużyły do budowy prototypowych polskich autobusów Star N50, N51 oraz ich produkcyjnej odmiany o oznaczeniu N52. W 1955 roku zaprezentowano prototypowy autobus Star Jot 55, w którym również zastosowano szereg rozwiązań technicznych ze Stara 20.
Wadami samochodu Star 20 (usuniętymi w późniejszych modelach tej serii) było:
Pomimo tych wad samochód Star 20 swymi cechami trakcyjnymi oraz możliwościami przewozowymi stanowił duży sukces konstrukcyjny, a ogólna ocena stawiała go w czołówce średnich samochodów ciężarowych przełomu lat czterdziestych ówczesnego bloku wschodniego. Star 20 był pierwszą całkowicie polską ciężarówką i pierwszym polskim samochodem po wojnie. Zespół konstruktorów otrzymał w 1950 roku Państwową Nagrodę Naukową. Następcą był Star 21 o zwiększonej ładowności.
We wrześniu 1950 roku sześć Starów 20 zwyciężyło zespołowo w organizowanym w Polsce Międzynarodowym Rajdzie Techniczno-Doświadczalnym Samochodów Ciężarowych, przeciwko węgierskim ciężarówkom Csepel G i Csepel 350D oraz czechosłowackim Praga RN i Škoda 706 RM (rajd ten został zorganizowany w ówczesnych warunkach politycznych jako substytut sportu samochodowego, a wśród załóg byli: Witold Rychter, Karol Pionnier, Marian Ripper).

</doc>
<doc id="1621984" url="https://pl.wikipedia.org/wiki?curid=1621984" title="Montex Lublin">
Montex Lublin



</doc>
<doc id="1621985" url="https://pl.wikipedia.org/wiki?curid=1621985" title="Port lotniczy Puerto Barrios">
Port lotniczy Puerto Barrios

Port lotniczy Perto Barrios ("Aeropuerto de Puerto Barrios") – port lotniczy zlokalizowany w mieście Puerto Barrios w Gwatemali.

</doc>
<doc id="1621986" url="https://pl.wikipedia.org/wiki?curid=1621986" title="Chłopak rzeźnika">
Chłopak rzeźnika

Chłopak rzeźnika (ang. The Butcher Boy) − dramat filmowy z 1997 roku w reżyserii Neila Jordana, powstały na podstawie powieści Patricka McCabe’a.
Fabuła.
Akcja toczy się w latach 60. w irlandzkim miasteczku gdzie mieszka dwunastoletni Francie. Jego ojciec jest alkoholikiem, a matka pod wpływem trudnej sytuacji domowej powoli popada w obłęd. Francie ucieka od prawdziwego życia w świat fantazji. Wraz ze swoim przyjacielem Joem żyją w wyimaginowanej rzeczywistości pełnej przygód i kowbojów. Chłopcy inspirację do swoich zabaw czerpią z komiksów i telewizji. Po serii napadów agresji Francie zostaje wysłany do szkoły z internatem prowadzonej przez księży, udaje mu się jednak stamtąd wydostać i powrócić do domu. W rodzinnym miasteczku sprawy nie układają się po jego myśli – przyjaciel odwraca się od niego, a sąsiedzi źle patrzą na jego nową posadę pomocnika rzeźnika. W wyniku tych przeżyć chłopcu coraz bardziej miesza się świat rzeczywisty i wyobrażony, nasilają się ataki agresji i szaleństwa.

</doc>
<doc id="1621988" url="https://pl.wikipedia.org/wiki?curid=1621988" title="Historia Luksemburga">
Historia Luksemburga

Historia Luksemburga – niewielkiego państwa, położonego pomiędzy Francją, Niemcami i Belgią – sięga X w. Kolejni jego władcy, zaczynając od niewielkiego skrawka ziemi wokół skały luksemburskiej, stopniowo poszerzali granice hrabstwa, położonego w zachodniej części Świętego Cesarstwa Rzymskiego. Sukces osiągnął Henryk VII Luksemburski, który na początku XIV w. został królem niemieckim i cesarzem rzymskim. Dzięki temu jego następcy sięgnęli po trony Czech i Węgier, stopniowo jednak zaniedbali niewielkie hrabstwo, z którego się wywodzili, choć podnieśli je do rangi księstwa w 1354. Było ono zastawiane, a po wygaśnięciu rodu Luksemburgów przechodziło z rąk do rąk. Ostatecznie trafiło pod koniec XV w. w ręce Habsburgów, w których pozostało kolejne trzy stulecia, od 1556 należąc do hiszpańskiej linii rodu, a od 1714 do 1795 do austriackiej. Luksemburg stał się wówczas strategicznym punktem na granicy wpływów Habsburgów i królów Francji, a jego stolica została zmieniona w potężną twierdzę. Znalazł się on w granicach Francji w epoce wielkiej rewolucji francuskiej i rządów Napoleona Bonaparte. Po porażce Napoleona państwo zostało wskrzeszone jako Wielkie Księstwo Luksemburga i od 1815, na mocy postanowień kongresu wiedeńskiego stało się częścią Królestwa Niderlandów, rządzonego przez dynastię orańską. Luksemburg odzyskał samodzielność dopiero w II połowie XIX w. (ostatecznie w 1890, po wygaśnięciu męskiej linii panującego rodu). Rządzony przez wielkich książąt dwukrotnie cierpiał podczas zawieruch wojen światowych: podczas pierwszej władze Luksemburga pozostały na miejscu, co ściągnęło na nie odium współpracy z okupantem, zaś podczas drugiej udały się na uchodźstwo. Po ustabilizowaniu sytuacji w Europie Luksemburg był jednym z krajów, które aktywnie tworzyły proces integracji europejskiej, a stolica wielkiego księstwa stała się także jedną z głównych siedzib organów władzy Unii Europejskiej.
Starożytność i wczesne średniowiecze.
Terytoria Luksemburga zamieszkane były od czasów średniego paleolitu przez neandertalczyków. Mieszkali oni w regionie Mullerhalu. najstarsze szczątki ludzkie pochodzą z okresu mezolitu 5200–5100 p.n.e. Pierwszymi mieszkańcami terenów dzisiejszego Luksemburga obecnymi w źródłach historycznych byli Celtowie, którzy pojawili się tutaj ok. 900 r. p.n.e. Napływały tu też plemiona germańskie, m.in. pod koniec II w. p.n.e. rejon ten dotknął najazd Cymbrów i Teutonów.
W 53 r. p.n.e. na tereny obecnego Luksemburga wkroczyły legiony Gajusza Juliusza Cezara w ramach jego wielkiej kampanii przeciwko Galom. Obszar ten został włączony w granice Rzymu, większość dzisiejszego Luksemburga znalazło się w granicach prowincji "Gallia Belgica". Okres "Pax Romana" sprzyjał rozwojowi gospodarczemu tych ziem.
Zmiana nastąpiła w drugiej połowie III w. n.e., gdy teren ten dotknęły liczne najazdy plemion germańskich. W V w. cały obszar opanowali Frankowie. W okresie panowania Merowingów wykształcił się istniejący do dzisiaj podział językowy Luksemburga: w części wschodniej dominację zdobył dialekt germański, w części zachodniej używany był język romański (waloński). W tym okresie dokonała się również chrystianizacja tego obszaru, w którą duży wkład wnieśli misjonarze z wysp brytyjskich. Jeden z nich, św. Wilibrord, w ostatnich latach VII w. założył opactwo benedyktyńskie w Echternach, które było później ośrodkiem kulturalnym o znaczeniu europejskim i ważnym centrum pielgrzymkowym.
Ponowny rozkwit ziem dzisiejszego Luksemburga, pozostających w centrum państwa Franków, przyniosło panowanie Karolingów. Sytuację zmienił jednak traktat z Verdun z 843, na mocy którego dokonano podziału państwa Franków. Ziemie Luksemburga, początkowo należące do władztwa Lotara I, stały się (szczególnie po bezpotomnej śmierci Lotara II w 869) celem ekspansji państwa wschodniofrankijskiego i zachodniofrankijskiego. Starcia o ten rejon toczyły się przez następne dziesięciolecia, a ziemie te przechodziły z rąk do rąk. Na mocy drugiego układu z Verdun z 925 Lotaryngia, obejmująca wówczas ziemie Luksemburga, miała pozostać w granicach państwa wschodniofrankijskiego.
Hrabiowie Luksemburga.
Rok 963 jest uznawany powszechnie za moment powstania Luksemburga. Wówczas to wywodzący się z potężnego lokalnego rodu Zygfryd kupił od opactwa benedyktyńskiego św. Maksymina w Trewirze "castellum quod dicitur Lucilinburhuc" – niewielki zamek zbudowany na skale nad rzeką Alzette, w strategicznym miejscu przy dawnej drodze rzymskiej. Rozpoczął tam budowę nowego zamku, wokół którego rozrastała się osada Luksemburg. Sam Zygfryd jest dziś uznawany za pierwszego hrabiego Luksemburga, choć sam nie posługiwał się tym tytułem.
Znaczenie rodu Zygfryda bardzo szybko wzrosło. Jego córka poślubiła księcia bawarskiego Henryka, który w 1002 został władcą Niemiec, a w 1014 cesarzem. Dzięki temu kolejni następcy Zygfryda, Henryk I oraz Henryk II sięgali po władzę w Bawarii i byli jednymi z najpotężniejszych książąt Rzeszy. Ich następcy jednak nie zdołali utrzymać tych dziedzin i zajęli się polityką regionalną. Od drugiej połowy XI w. kolejni władcy zaczęli używać tytułu hrabiego Luksemburga. Był to okres ekspansji terytorialnej Luksemburga, która powodowała liczne konflikty z sąsiadami, przede wszystkim z arcybiskupami Trewiru (władcy Luksemburga korzystali tutaj z trwającego sporu między cesarzem a Kościołem, sięgając po wsparcie cesarskie).
Pierwsza dynastia władców Luksemburga wygasła w 1136, a cesarz przekazał hrabstwo w ręce Henryka Ślepego. Ten początkowo znacząco poszerzył granice swojej domeny – odziedziczył kilka sąsiednich hrabstw (w tym Namur), stając się jednym z najpotężniejszych władców między Mozą i Mozelą. Próbując kontynuować ekspansję podczas swego bardzo długiego panowania, poniósł jednak porażki, najpierw w starciu z arcybiskupem Trewiru, a następnie z biskupem Leodium. Następczynią Henryka na tronie luksemburskim została jego 10-letnia córka, Ermezynda. Początkowo władzę w księstwie sprawowali jej kolejni mężowie; małżeństwu z drugim z nich zawdzięcza Luksemburg przyłączenie doń rejonu Arlon. W 1214 Ermezynda przejęła rządy osobiście. W okresie jej panowania (do 1247) Luksemburg osiągnął dużą samodzielność, a dzięki długiemu okresowi pokoju nastąpił jego rozkwit gospodarczy.
Za panowania potomków Ermezyndy (dynastię tę z czasem zaczęto określać mianem luksemburskiej) granice hrabstwa poszerzały się (przyłączono wówczas m.in. Saint-Vith, Arrancy i Amel). Rozwijała się stolica – rozbudowywano zamek i miasto. Kształtował się też aparat administracyjny księstwa, w którym zaczęły się pojawiać nowoczesne na owe czasy instytucje (m.in. Rada Prowincjonalna). Korzystając ze słabości władców Niemiec, hrabiowie pozostawali pod formalnym zwierzchnictwem cesarzy rzymskich, nawiązywali jednak bliskie kontakty z Francją i rozwijali swoją niezależność.
Załamanie nastąpiło w latach 80. XIII w. Polityka panującego wówczas Henryka VI przyniosła najpierw klątwę rzuconą przez arcybiskupa Trewiru, a następnie klęskę w wojnie o sukcesję limburską (sam Henryk zginął w 1288 w bitwie pod Wörringen). Na domiar złego kraj był zadłużony, a próba wprowadzenia nowych podatków zaowocowała buntem mieszczaństwa, które zmusiło regentkę księstwa do ucieczki.
Złoty wiek Luksemburgów i okres zastawu.
Rządy w hrabstwie objął młody syn Henryka VI, Henryk VII. Uporządkował sytuację w kraju i przywrócił mu dawny dobrobyt. W 1307 zdołał uzyskać nominację swojego młodszego brata Baldwina na arcybiskupa Trewiru. Było to stanowisko, z którym związana była funkcja jednego z siedmiu elektorów Rzeszy – objęciu go przez brata Henryk zawdzięczał ogromny sukces: w 1308 został wybrany na króla Niemiec.
I choć Henryk VII zginął już w 1313 (wkrótce po koronacji cesarskiej), zdążył położyć podwaliny pod potęgę rodu Luksemburgów: zapewnił swojemu synowi Janowi tron czeski, a jego córki zostały królowymi Francji i Węgier. Na dodatek brat Henryka, Baldwin, był jednym z najważniejszych dostojników duchownych w Niemczech. Co prawda Jan Luksemburski nie zdołał po śmierci ojca sięgnąć po tron niemiecki, ale był jednym z najpotężniejszych władców w Niemczech. Znany ze swej rycerskości i pogoni za sławą, zginął w bitwie pod Crécy w 1346, tuż przedtem jednak zdołał zapewnić swojemu synowi Karolowi objęcie tronu niemieckiego, który odtąd na sto lat (do 1437) pozostawał niemal bez przerwy w rękach Luksemburgów (kolejno piastowali go Karol, syn Karola Wacław, a następnie po dziesięcioletniej przerwie jego brat Zygmunt).
Ci wielcy władcy skupiali się jednak przede wszystkim na swoich wielkich posiadłościach, położonych w Europie środkowej: Czechach, a następnie i Węgrzech. Niewielkie hrabstwo stopniowo było spychane na margines ich uwagi. Jan Luksemburski traktował je właściwie wyłącznie jako dostarczyciela gotówki i rekruta. W 1353 Karol Luksemburski oddał tytuł hrabiego Luksemburga swojemu młodszemu bratu Wacławowi I, nie posiadającemu innych tronów. Ten podczas swojego długiego panowania znacznie powiększył obszar Luksemburga, przyjął tytuł książęcy (od 1354), a także dzięki małżeństwu objął władzę nad Brabancją, Limburgią i Antwerpią. Zmarł bezpotomnie w 1383 i przekazał Luksemburg swojemu bratankowi, cesarzowi Wacławowi IV. Data ta oznacza początek trwającego niemal sto lat okresu przechodzenia Luksemburga z rąk do rąk.
Cesarz Wacław nie był specjalnie zainteresowany położonym daleko od jego siedziby Luksemburgiem i choć formalnie pozostał jego księciem do końca życia (podobnie jak jego następca, cesarz Zygmunt), w 1388 oddał go w zastaw swemu kuzynowi Jodokowi. Luksemburg pozostawał w rękach kolejnych posiadaczy zastawu do 1443. W tym czasie Luksemburg był przekazywany często z rąk do rąk, co prowadziło do anarchii i sporów, a nawet wojen domowych w Luksemburgu. Zniszczenie kraju, problemy z jego zarządzaniem (wywołane konfliktem z mieszkańcami) oraz brak perspektyw odzyskania od Luksemburgów kwoty, której poręczeniem był zastaw, skłoniło jedną z jego posiadaczek, Elżbietę ze Zgorzelca, do odsprzedania w 1441 zastawu księciu burgundzkiemu Filipowi Dobremu. Był on szczególnie zainteresowany w jego nabyciu, gdyż Luksemburg oddzielał od siebie dwie części rodzącego się państwa burgundzkiego.
Wobec oporu części mieszkańców księstwa, w 1443 Filip Dobry wkroczył zbrojnie do Luksemburga i zdobył go (m.in. pozwolił splądrować stolicę księstwa). To nie zakończyło jednak sprawy, bowiem wciąż istnieli pretendenci do legalnego tytułu książęcego (Filip dzierżył Luksemburg tylko na mocy wykupu zastawu). Jeden z nich, król czeski i węgierski Władysław Pogrobowiec, chciał odstąpić prawa do Luksemburga królowi francuskiemu Karolowi VII, rywalowi Filipa Dobrego. Wojnie francusko-burgundzkiej o Luksemburg zapobiegła śmierć Karola w 1461; po tym fakcie stany luksemburskie po formalnej detronizacji Wilhelma saskiego uznały Filipa Dobrego za księcia luksemburskiego.
Rządy burgundzkie oznaczały nasilenie tendencji do odrywania Luksemburga z kręgu wpływów niemieckich. Książęta burgundzcy przeprowadzili reformę administracji księstwa, jednak uszanowali odrębność Luksemburga, pozostawiając miejscowe instytucje i zwyczaje. Głównym organem administracyjnym pozostała Rada Prowincjonalna, a stany Luksemburga otrzymały prawo odmowy obesłania Stanów Generalnych Zjednoczonych Prowincji (choć w 1476 w nich wzięły udział, co stanowiło podkreślenie ich związku z Niderlandami).
Jednak próba stworzenia wielkiego państwa burgundzkiego nie powiodła się. Syn Filipa Dobrego, Karol Śmiały, zginął w 1477 podczas walk o podporządkowanie sobie Lotaryngii i Szwajcarii. Luksemburg znowu stał się celem aspiracji wielkich sąsiadów, przede wszystkim króla francuskiego. Córka Karola, Maria, zdołała jednak utrzymać władzę w prowincjach Niderlandów, m.in. w Luksemburgu. Przestał on być jednak istotnym elementem w pierścieniu prowincji burgundzkich, a znalazł się na peryferiach jej władztwa.
Pod panowaniem Habsburgów.
Aby uchronić się przed zakusami Francji, Maria burgundzka zdecydowała się poślubić cesarza Maksymiliana Habsburga. Gdy w 1482 niespodziewanie zmarła, Niderlandy wraz z Luksemburgiem dostały się pod berło ich syna, Filipa Pięknego. W 1494, po dojściu do pełnoletności, objął on osobiste rządy w kraju, a wkrótce potem poślubił dziedziczkę Kastylii i Aragonii, Joannę. Gdy Filip zmarł w 1506, jego następcą został syn Karol, urodzony i wychowywany w Niderlandach, który w 1516 r. objął rządy w Hiszpanii, a w 1519 został cesarzem. Za sprawą Karola dokonano centralizacji zarządu Niderlandów, zmniejszając uprawnienia poszczególnych prowincji. W 1548 cesarz doprowadził do uznania Niderlandów za kraj Rzeszy, a w 1549 ogłosił sankcję pragmatyczną, ustanawiającą jednolite zasady dziedziczenia w krajach Rzeszy, co ostatecznie związało Niderlandy (w tym Luksemburg) z Habsburgami hiszpańskimi. Podkreślał też w ten sposób ich niezależność od Francji, co było istotne wobec wciąż istniejących roszczeń królów francuskich (w 1542 i ponownie w 1543 Franciszek I zdobywał stolicę księstwa i nawet ogłosił się jego władcą; w tym okresie zburzono dawny zamek hrabiów luksemburskich). W epoce Karola duże powodzenie w Niderlandach zdobyła także reformacja, choć w samym Luksemburgu nie znalazła wielu zwolenników dzięki wcześniejszemu otwarciu na prądy humanizmu.
W 1555 Niderlandy po abdykacji Karola przypadły jego synowi Filipowi II. Ten, w przeciwieństwie do ojca, traktował Niderlandy jako peryferyjny region swojego imperium, a jego rządy były tutaj wyjątkowo niepopularne. Próbował zapewnić Niderlandom jedność religijną, co spowodowało wojnę, która wybuchła w 1566. Stanowiła ona jednocześnie dobry pretekst do pozbawienia Niderlandów przez króla dotychczas istniejących odrębnych instytucji państwowych. To, oraz krwawe pacyfikacje armii hiszpańskiej jeszcze zaogniło konflikt. W jego efekcie doszło do podziału Niderlandów poprzez oderwanie się w toku długotrwałej wojny północnych prowincji spod władzy habsburskiej. Luksemburg w tym czasie pozostawał ostoją katolicyzmu i głównym punktem oparcia Habsburgów w Niderlandach, ważnymi postaciami byli m.in. tutejsi gubernatorzy z rodziny Mansfeldów.
W 1598 Filip II odstąpił Niderlandy swej córce Izabeli i jej mężowi, arcyksięciu Albrechtowi Habsburgowi. W tym okresie (w 1611) wprowadzony został w życie tzw. „Wieczny Edykt”, który stanowił kodyfikację lokalnego prawa cywilnego i karnego na terenie całych habsburskich Niderlandów. Następował także, po okresie wojen, wzrost gospodarczy, m.in. dzięki rozwojowi hutnictwa stali na terenie Luksemburga.
Powrót Niderlandów pod berło królów hiszpańskich po bezpotomnej śmierci Albrechta w 1621 zbiegł się w czasie z początkiem wojny trzydziestoletniej. Był to tragiczny okres w historii Luksemburga: prowincja plądrowana przez maruderów i regularne oddziały wojska popadła w biedę, panował głód i epidemie (m.in. wielka epidemia dżumy). Kończący wojnę pokój w 1648 nie oznaczał spokoju w Luksemburgu – nadal trwała wojna Hiszpanii z Francją, a Luksemburg pozostawał na pierwszej linii frontu. Wojna trwała do 1659, a zakończył ją pokój pirenejski, na którego mocy Habsburgowie odstąpili Francji m.in. południową część Luksemburga z Thionville (I rozbiór Luksemburga). Spokój jednak nie trwał długo, po śmierci w 1665 króla hiszpańskiego Filipa IV Francuzi ponownie uderzyli na Niderlandy, a wojna trwała aż do 1678. W jej efekcie, do 1680 Ludwik XIV w drodze tzw. „reunionów” (bezkrwawych aneksji o wątpliwych podstawach prawnych) odebrał Luksemburgowi kolejne jego południowe fragmenty (m.in. Rodemack), a rościł sobie pretensje do jego większej części. Król hiszpański Karol II stawił jednak opór (zapowiedział, że będzie bronić Luksemburga jak samego Madrytu), w efekcie czego ziemie Luksemburga po raz kolejny zniszczyła wojna rozpoczęta w 1682.
W 1684 stolica księstwa została zdobyta przez Francuzów. Za sprawą Sébastiena Vaubana twierdzę luksemburską przebudowano, wzniesiono też w okolicy szereg innych fortyfikacji. Napływ kapitału z tej okazji był bardzo wysoki, w kraju nie toczyły się też działania wojenne, okres okupacji francuskiej był więc czasem rozkwitu gospodarczego. Mimo zniesienia autonomii księstwa ugruntowała się wtedy sympatia Luksemburczyków wobec Francji, wynikająca z pojawienia się dobrobytu po wielu latach biedy i głodu.
Po zakończeniu wojny Francji z Ligą Augsburską w 1697 Luksemburg powrócił w ręce hiszpańskie, jednak już w 1701 wybuchła wojna o sukcesję hiszpańską, przez co rejon ten ponownie stał się obszarem działań wojennych. Ufortyfikowana przez Vaubana stolica księstwa była bardzo trudna do zdobycia, nie uchroniło to jednak kraju przed zniszczeniami wynikającymi m.in. z rabunków podczas przemarszów wojsk. Zła sytuacja kraju spowodowała wzrost emigracji ludności Luksemburga do Ameryki. Wojna skończyła się dopiero po kilkunastu latach – Niderlandy południowe wraz z Luksemburgiem przypadły wówczas Habsburgom austriackim, a twierdze pograniczne miały być obsadzone wojskami holenderskimi i angielskimi.
Dla władców Austrii Luksemburg nie przedstawiał większej wartości. Kilkakrotnie pojawiały się plany wymiany południowych Niderlandów na inne terytorium (m.in. na Salzburg). Mimo to Luksemburg zawdzięcza okresowi panowania austriackiego odrodzenie gospodarcze; zaprowadzono uprawę ziemniaków, zniesiono pańszczyznę, odrodziło się hutnictwo i tkactwo. Luksemburg jednocześnie w większym stopniu niż inne prowincje południowych Niderlandów był odporny na ideologię rewolucyjną płynącą pod koniec XVIII w. z Francji.
Pod rządami rewolucyjnej Francji i Napoleona.
Pierwszym kierunkiem ekspansji rewolucyjnej Francji były Niderlandy południowe. Wojska francuskie uderzyły tutaj w 1792. Mimo iż opór w pozostałych prowincjach był często symboliczny, Luksemburg i Limburgia broniły się. W tym okresie uległo zniszczeniu wiele ośrodków klasztornych, często o bogatych tradycjach, m.in. istniejący od VII w. klasztor w Echternach oraz klasztory i z XII-XIII w., będące miejscami spoczynku średniowiecznych władców Luksemburga. Walki o Niderlandy południowe toczone w ramach wojny Francji z I koalicją trwały kilka lat, twierdza w Luksemburgu padła w 1795.
W tym samym roku Francja ogłosiła przyłączenie do siebie Niderlandów południowych, utworzono tutaj dziewięć nowych departamentów, a Luksemburg (który znalazł się w departamencie Forêts) miał zapłacić wysoką kontrybucję za pomoc udzielaną armii austriackiej. Powołana wówczas została Rada Administracyjna, która zaprowadziła na terenie Luksemburga reformy rewolucyjne. Znacjonalizowano dobra kościelne i bezwzględnie eksploatowano kraj, po pewnym czasie nasiliły się też prześladowania religijne. W 1798 ogłoszono dekret rozciągający zaciąg do armii francuskiej na przyłączone departamenty, co doprowadziło do wybuchu powstania. Zgromadziła się wówczas tzw. Armia Chrystusa, która próbowała zaatakować miasto Luksemburg, powstanie zostało jednak stłumione.
Objęcie rządów przez Napoleona Bonaparte spotkało się z pewną sympatią mieszkańców, głównie z powodu zaprzestania wówczas prześladowań religijnych. Zacofany kulturalnie kraj zresztą w niewielkim stopniu brał udział w życiu politycznym Francji. W okresie napoleońskim ok. 15 tys. Luksemburczyków służyło w armii francuskiej (z czego szacuje się, że do domu wróciło zaledwie 1/3 z tej liczby). Duże znaczenie wobec blokady morskiej Francji miało miejscowe hutnictwo.
Wojna dotknęła Luksemburg bezpośrednio dopiero po porażce Napoleona w bitwie pod Lipskiem. Twierdza w Luksemburgu została oblężona przez wojska koalicji antyfrancuskiej, a poddała się na wieść o abdykacji Napoleona w 1814. Luksemburg znalazł się pod okupacją pruską; Prusy były wówczas jednym z mocarstw, które po pokonaniu Francji prowadziło targi o ustanowienie nowego porządku w Europie. Pojawił się wówczas pomysł użycia Luksemburga jako buforu pomiędzy Francją a podporządkowaną Prusom Nadrenią. Jednocześnie, już w 1814, Prusy anektowały fragmenty dawnego księstwa położone na wschód od Mozeli i Ourthe, w tym miasto Bitburg (II rozbiór Luksemburga).
Pod berłem dynastii orańskiej.
Zgodnie z postanowieniami Kongresu wiedeńskiego Wilhelm Orański został królem Niderlandów i wielkim księciem Luksemburga. Odrębność Luksemburga (powiększonego o Bouillon), podkreślona tytułem Wilhelma, miała też inne znaczenie: część Luksemburga została włączona do Związku Niemieckiego, a kontrolę nad fortecą w stolicy zachowały Prusy. Król Wilhelm traktował jednak Luksemburg jako jedną z prowincji swojego królestwa. Nastąpił okres stabilizacji, która jednak słabo przekładała się na rozwój regionu (kultura, edukacja, a nawet gospodarka były na niskim poziomie), m.in. z powodu dużego ucisku podatkowego. Rozpoczęto budowę sieci dróg, które miały tę sytuację zmienić, a nawet budowę kanału przez Ardeny.
Realizacja tych planów została zatrzymana wskutek wybuchu rewolucji belgijskiej w 1830. Luksemburg pozostał na jej uboczu (choć po stronie belgijskiej walczył oddział luksemburskich ochotników), ale jej efektem stało się oddzielenie Luksemburga od reszty monarchii poprzez wyodrębnienie z niej niepodległej Belgii. Konferencja mocarstw w 1831 podjęła na dodatek decyzję o podziale Luksemburga (a także Limburgii): zachodnia, walońska część księstwa miała przypaść Belgii, zaś wschodnia, germańska, miała pozostać pod rządami orańskimi. Podział ten jednak nie mógł wejść w życie wobec braku zgody na to rozwiązanie ze strony króla Wilhelma, który podpisał traktat dopiero w 1838. Decyzja ta stanowiła cios dla Luksemburczyków: rozrywała historyczny organizm księstwa, wykluczając z niego połowę ludności i ok. dwóch trzecich terytorium (III rozbiór Luksemburga). Belgowie poczynili jedynie niewielkie kroki na rzecz księstwa, która miały „wynagrodzić” ten zabór (obniżono stawki celne).
Krótki okres nasilonej germanizacji przerwany został już w 1840, gdy rządy w królestwie objął nowy król Wilhelm II. Już w 1841 nadał on Luksemburgowi odrębną konstytucję (oktrojowaną). Choć nie dawała ona Luksemburczykom dużego udziału we władzy spotkała się z uznaniem wywołanym przede wszystkim potraktowaniem ich państwa jako odrębne od pozostałych prowincji. Mniejsze zadowolenie wzbudziła unia celna Luksemburga z Prusami zawarta w 1842.
Wypadki Wiosny Ludów w Europie znalazły swoje odzwierciedlenie także w Luksemburgu. Nastąpiły wystąpienia ludności, która żądała reform szkolnictwa i sądownictwa, niezależności prasy, obniżenia podatków oraz wielu innych koncesji. Wilhelm II poszedł na ustępstwa: zgodził się na zrównanie praw Luksemburga z Holandią, a także na nową konstytucję, którą przygotowała konstytuanta obradująca w Ettelbruck w kwietniu 1848. Na mocy tej konstytucji powstał jednoizbowy parlament luksemburski. W pierwszych wyborach parlamentarnych sukces odniosło ugrupowanie radykalno-katolickie.
Tymczasem w 1849 tron objął Wilhelm III, który chciał przywrócić rządy absolutne w swej monarchii. Wykorzystując kryzys polityczny, związany z rozwiązaniem parlamentu w 1854, zniósł w 1856 konstytucję i narzucił nową. Wprowadził także nową ordynację wyborczą, znacznie podnosząc cenzus majątkowy uprawniający do głosowania. Takie postępowania króla doprowadziło do nawiązania współpracy przez konkurencyjne dotąd luksemburskie stronnictwa polityczne.
Przełom nastąpił w latach 1866–1867 w wyniku tzw. „kryzysu luksemburskiego”. Wywołał go cesarz francuski Napoleon III, który po sukcesie Prus w wojnie z Austrią w 1866 zażądał Luksemburga jako rekompensaty za wstrzymanie się od udziału w wojnie. Propozycji tej sprzyjał Wilhelm III, który miał otrzymać wysokie odszkodowanie, ale działania obu monarchów wzbudziły wielki protesty w Niemczech, przy czym Prusy jednocześnie przygotowywały się do wykorzystania sytuacji jako pretekstu do wojny z Francją. Ostatecznie na konferencji międzynarodowej w maju 1867 uznano Luksemburg za państwo niepodległe (choć wciąż pod berłem króla Niderlandów) i neutralne, objęte gwarancjami 5 europejskich mocarstw. Stolicę księstwa opuścił garnizon pruski, postanowiono też o zburzeniu fortyfikacji twierdzy Luksemburg. 12 października 1868 przyjęto nową konstytucję Luksemburga.
Usamodzielnienie Luksemburga i epoka wojen światowych.
Okres po 1871 (kiedy z kolei Prusy rozważały przyłączenie Luksemburga przy okazji wojny z Francją) to czas rozkwitu gospodarczego księstwa, który następował przede wszystkim dzięki unii celnej z Niemcami oraz rozwojowi sieci kolejowej. Intensywny rozwój hutnictwa wymagał rąk do pracy, co spowodowało duży napływ emigrantów; wzrost produkcji hutniczej uczynił z Luksemburga jedną z potęg przemysłowych Europy. Rozwijały się też inne gałęzie przemysłu oraz rolnictwo, korzystające z nawozów sztucznych będących wówczas ubocznym efektem produkcji stali.
Unia personalna z Holandią była niemal niezauważalna, a w 1890 wobec braku męskiego potomka Wilhelma III (w Luksemburgu kobiety pozbawione były wówczas prawa do sukcecji) wygasła. Tron luksemburski objął wówczas były książę Nassau Adolf. Na scenie politycznej dominowali liberałowie, ale szybka industrializacja zaowocowała pojawieniem się silnego ruchu socjalistycznego i powstaniem w 1902 Partii Socjaldemokratycznej Luksemburga. Rząd Luksemburga angażował się na arenie międzynarodowej, aby umocnić swoją suwerenność. Szczególnie istotny był dla niego udział w opracowywaniu konwencji haskich, które dotyczyły m.in. uprawnień państw neutralnych.
Rosnące napięcie w Europie powodowało wzrost niepokoju o zachowanie neutralności i suwerenności w Luksemburgu położonym między dwoma konkurencyjnymi mocarstwami. Niebezpodstawnie, bowiem wraz z wybuchem I wojny światowej, 2 sierpnia 1914 Luksemburg został opanowany przez wojska niemieckie. Niemcy ogłosili, iż to Francja pogwałciła neutralność Luksemburga i z jego terytorium zaatakowała Niemcy; protesty rządu luksemburskiego oraz wielkiej księżny Marii Adelajdy nie dały żadnego efektu.
Organy władzy luksemburskiej, mimo obecności wojsk niemieckich, kontynuowały normalną pracę, starając się stosować wszelkie postanowienia konwencji haskich i próbując zachować dystans wobec Niemców. W czerwcu 1915 Niemcy ogłosili Luksemburg „teatrem wojny”. co stanowiło pretekst do surowych kar wymierzanych przez sądy wojskowe za szpiegostwo czy zdradę, wielu Luksemburczyków znalazło się w więzieniach. Eksploatacja kraju przez okupanta powodowała spadek poziomu życia, szalała inflacja i spekulacja. Szczęśliwie, mimo kłopotów, jakie dotknęły Luksemburg w czasie wojny, działania wojenne zakończyły się zanim dotarły na jego teren. Niemcy wycofali się z Luksemburga jesienią 1918, a do Luksemburga na pół roku wkroczyły wojska sojusznicze.
Dość łagodny przebieg wojny dla Luksemburga oraz działanie organów władzy przez cały jej okres przyniosły jednak po zakończeniu działań wojennych kryzys polityczny. Miał on zarówno wymiar wewnętrzny (oskarżano rząd i wielką księżnę o kolaborację, a nawet o sprzyjanie spekulacji, coraz silniej odzywały się głosy żądające wprowadzenia republiki), jak i zewnętrzny (mimo walki trzech tysięcy Luksemburczyków po stronie aliantów, zwycięskie mocarstwa odmawiały ponownego nawiązania stosunków dyplomatycznych z Luksemburgiem). W efekcie w 1919 wielka księżna Maria Adelajda abdykowała na rzecz swej popularnej siostry Szarlotty, co spowodowało zażegnanie kryzysu. Jeszcze w tym samym roku zmieniono konstytucję wprowadzając powszechne prawo wyborcze i przeprowadzono referendum, które potwierdziło wolę mieszkańców zachowania monarchii.
Na mocy art. 40 traktatu wersalskiego zerwana została unia celna Luksemburga z Niemcami, wobec czego władze księstwa zaczęły poszukiwać nowych rozwiązań ekonomicznych, które mogłyby zapewnić rozwój kraju. Ludność księstwa w referendum w 1919 wypowiedziała się w zdecydowanej większości za zawiązaniem unii celnej z Francją, do czego jednak nie doszło. Ostatecznie w 1922 zawarta została unia ekonomiczna z Belgią. Gospodarka stopniowo przestawiała się na nowe tory, hutnictwo ponownie zaczynało zdobywać znaczącą pozycję w świecie. Sytuacja polityczna była stabilna – dominującą pozycję zachowywała partia katolicka, która rządy objęła jeszcze w czasie wojny dzięki poparciu Marii Adelajdy. Od 1920 Luksemburg był członkiem Ligi Narodów. Utrzymując swój status neutralny aktywnie uczestniczył w wielu inicjatywach pokojowych w Europie. W latach 30., wobec wzrostu napięcia w Europie, przyłączył się do skupiającej państwa neutralne Europy Grupy Oslo.
II wojna światowa jednak nie oszczędziła neutralnego księstwa. W nocy z 9 na 10 maja 1940 wkroczyły do niego wojska niemieckie i w ciągu kilku godzin opanowały je niemal w całości (z wyjątkiem niewielkich skrawków na południu, opanowanych na pewien czas przez armię francuską), uzasadniając to wyprzedzeniem analogicznej akcji, którą zdaniem Niemców planowała przeprowadzić Francja. Przedstawiciele księstwa podpisali zawieszenie broni z Niemcami, ale rodzina książęca i rząd zdążyli uciec z kraju (schronili się w Hiszpanii, a następnie w Portugalii). Jedynym organem władzy, który pozostał na miejscu i wciąż działał był parlament, który powołał komisję rządową, a także zaprotestował przeciwko okupacji kraju. Część polityków, zbudowanych łagodnym początkowo przebiegiem okupacji (choć rządy niemieckie były surowe i stosowano rekwizycje, nie było masowych aresztowań i rozstrzeliwań) chciała kompromisu z Niemcami. Powstała nawet kolaboracyjna partia Ludowy Ruch Niemiecki, próbowano też skłonić księżnę Szarlottę do powrotu do kraju. Stopniowo jednak sympatia do tego rozwiązania malała, wraz z zaostrzeniem okupacji przez Niemcy: rozpoczęto intensywną germanizację, rozwiązano partie i stowarzyszenia, wprowadzono prawo hitlerowskie (w tym antyżydowskie), cenzurę prasy. Surowe kary wymierzał Trybunał Specjalny. Wreszcie 14 sierpnia 1940 ogłoszono całkowite wcielenie Luksemburga do III Rzeszy. Tymczasem wielka księżna i rząd udali się do Montrealu, podejmując jednocześnie współpracę z Wielką Brytanią.
W kraju nasilał się terror niemiecki (przestępstwem było nawet używanie języka francuskiego), który spowodował powstanie ruchu oporu. W 1942 ogłoszono przymusowy pobór do wojska młodzieży, co było konsekwencją wcielenia państwa do Rzeszy. Próba oporu poprzez masowe strajki skończyła się licznymi zsyłkami do obozów koncentracyjnych, a kilkudziesięciu Luksemburczyków zostało rozstrzelanych. Wielu zagrożonych poborem wybierało ucieczkę w celu przyłączenia się do organizowanego w Wielkiej Brytanii (z pomocą rządu belgijskiego) oddziału luksemburskiego. Wielka księżna prowadziła akcję „przeciwko zapomnieniu” księstwa luksemburskiego.
Stolica księstwa została wyzwolona przez oddziały amerykańskie 20 września 1944. Wraz z Amerykanami przybyli tam wówczas mąż wielkiej księżny Szarlotty Feliks i następca tronu Jan, zaś 23 września powrócił do kraju rząd. Natychmiast rozpoczęto organizowanie luksemburskich sił zbrojnych, które wzięły udział m.in. w bitwie w Ardenach, która miała miejsce na terenie księstwa na przełomie 1944 i 1945.
Luksemburg w jednoczącej się Europie.
II wojna światowa spowodowała ogromne straty Luksemburga: zniszczona została jego infrastruktura przemysłowa i komunikacyjna, w gruzach leżała 1/3 budynków. Podczas wojny zginęło ok. 5,7 tys. obywateli Luksemburga (z czego prawie 3 tys. spośród 10 tys. wcielonych do armii niemieckiej). Odbudowa kraju była najważniejszym wyzwaniem dla jego powojennych rządów. Była ona możliwa dzięki reparacjom wojennym, pomocy UNRRA i innych organizacji. Plan Marshalla, który w niewielkim stopniu tylko dotyczył Luksemburga bezpośrednio, podziałał stymulująco na rynki zbytu dla jego odtwarzanego przemysłu. Korzystna także była wznowiona unia ekonomiczna z Belgią oraz powstanie unii gospodarczej Beneluksu.
W 1945 przeprowadzono pierwsze powojenne wybory parlamentarne, które potwierdziły znaczenie przedwojennych sił politycznych. Zwycięstwo odniosła Chrześcijańsko-Społeczna Partia Ludowa (CSV), silną legitymację w parlamencie mieli socjaliści, a także komuniści. Powstał rząd jedności narodowej kierowany przez Pierre’a Duponga (premiera przedwojennego i emigracyjnego), który przeprowadził zdecydowane rozliczenia z kolaborantami. Wielka koalicja skończyła się jednak w 1947 wskutek ustąpienia przedstawicieli lewicy z rządu. Jednocześnie rósł w siłę ruch związków zawodowych, ogromną popularność zdobyły zwłaszcza centrale związkowe związane z socjalistami i komunistami (ta jednak po sukcesie w latach 40. stopniowo słabła i w później została wchłonięta przez socjalistyczną).
W polityce międzynarodowej zaszła duża zmiana w stosunku do lat przedwojennych. Udział w walce zbrojnej podczas II wojny światowej zaowocował zniesieniem neutralności Luksemburga i wprowadzeniem powszechnego obowiązku służby wojskowej. W efekcie Luksemburg został jednym z pięciu sygnatariuszy paktu brukselskiego z 1948 – oprócz współpracy ekonomicznej, kulturalnej i społecznej zakładał on też współpracę na polu wojskowym poprzez utworzenie Unii Zachodniej. Rok później Luksemburg wraz z innymi członkami tej Unii podpisał Traktat Północnoatlantycki, na mocy którego powstało NATO.
Jednocześnie Luksemburg podejmował liczne działania w celu otwarcia ekonomicznego na świat. Natychmiast po wyzwoleniu została przywrócona unia ekonomiczna z Belgią, a jeszcze na emigracji w 1944 proklamowana została unia gospodarcza z Holandią (tzw. Benelux), która jednak z uwagi na zbytnią konkurencyjność rynku holenderskiego unia celna weszła w życie dopiero w 1948. Luksemburg aktywnie uczestniczył też w kolejnych działaniach zmierzających do integracji Europy. W 1948 podpisał wspomniany pakt brukselski, a także przystąpił do Organizacji Europejskiej Współpracy Gospodarczej powołanej w celu realizacji Planu Marshalla. W 1949 był jednym z założycieli Rady Europy, a w 1951 – mimo obaw związanych z pozbawieniem się kontroli nad dominującymi gałęziami przemysłu – Europejskiej Wspólnoty Węgla i Stali (stolica księstwa stała się siedzibą jej władz, a obawy Luksemburga uspokojono przyznając mu ponadproporcjonalny w stosunku do liczby ludności księstwa udział we władzach organizacji). W 1957 Luksemburg był jednym z sygnatariuszy traktatów rzymskich na mocy których powstała Europejska Wspólnota Gospodarcza. W kolejnych latach Luksemburg podtrzymywał swoją zdecydowaną politykę proeuropejską. W 1992 podpisał Traktat z Maastricht tworzący Unię Europejską. Stolica księstwa stała się jedną z głównych siedzib instytucji europejskich, m.in. Europejskiego Trybunału Sprawiedliwości czy Europejskiego Banku Inwestycyjnego. Luksemburg podpisał także układ z Schengen oraz przystąpił do unii walutowej. Podpisał i ratyfikował traktat ustanawiający Konstytucję dla Europy. Politycy luksemburscy pełnili także ważne funkcje w instytucjach europejskich, m.in. Gaston Thorn w latach 1981–1985 i Jacques Santer w latach 1995–1999 byli przewodniczącymi Komisji Europejskiej, a w 2014 stanowisko to objął Jean-Claude Juncker.
Otwarcie granic kraju dla eksportu spowodowało rozwój tradycyjnych gałęzi przemysłu Luksemburga. Nastąpiła modernizacja szlaków komunikacyjnych, co także wpłynęło korzystnie na rozwój gospodarki. Czasowe załamanie produkcji przemysłowej nastąpiło w okresie kryzysu naftowego. Jednocześnie w Luksemburgu w okresie powojennym rozwinęły się też nowe rodzaje usług, m.in. stał się on jednym z ważniejszych europejskich centrów bankowych.
Sytuacja na wewnętrznej arenie politycznej cechowała się wysoką stabilnością. Chrześcijańsko-Społeczna Partia Ludowa dominująca w okresie międzywojennym, także i po II wojnie światowej pozostawała u steru władzy (niekiedy w koalicjach z innymi ugrupowaniami), z wyłączeniem jedynie okresu 1974–1979. U steru rządów stali wybitni politycy, m.in. premierami Luksemburga byli Pierre Werner (członek liberalnej Partii Demokratycznej, premier w latach 1959–1974 i 1979–1984, autor pierwszego planu wprowadzenia wspólnej waluty europejskiej) czy Jacques Santer (premier w latach 1984–1995). Swym autorytetem służyli też kolejni wielcy książęta: Szarlotta (abdykowała w 1964) oraz jej syn Jan (abdykował w 2000).

</doc>
<doc id="1621989" url="https://pl.wikipedia.org/wiki?curid=1621989" title="Autosan A1012T">
Autosan A1012T

Autosan A1012T Lider – autobus międzymiastowy produkowany od 1996 roku jako model "A10-12T.01 Lider" przez zakłady Autosan w Sanoku. Powstaje także w odmianach podmiejskiej i szkolnej. Należy do modułowej rodziny "A10 Lider".
Historia modelu.
Traktowany przez producenta jako turystyczny, model Autosan A10-12T.01 Lider był następcą odmian turystycznych serii Autosan H10: "H10-12.18" oraz "H10-12.21".
"Autosan A1012T Lider" jest 12-metrową odmianą modelu Autosan A1010T Lider.
W 2005 roku zaprezentowano szkolną odmianę A1012T Eagle dostosowane do ruchu lewostronnego. Jest ona sprzedawana na rynkach Wielkiej Brytanii i Irlandii.
Następcą tego modelu jest m.in. A1213C Eurolider.

</doc>
<doc id="1621990" url="https://pl.wikipedia.org/wiki?curid=1621990" title="Port lotniczy Punta Gorda">
Port lotniczy Punta Gorda

POrt lotniczy Punta Gorda – jeden z belizeńskich portów lotniczych, zlokalizowany w mieście Punta Gorda.

</doc>
<doc id="1621993" url="https://pl.wikipedia.org/wiki?curid=1621993" title="Port lotniczy Golosón">
Port lotniczy Golosón

Port lotniczy Golosón (IATA: LCE, ICAO: MHLC) – międzynarodowy port lotniczy zlokalizowany w honduraskim mieście La Ceiba.

</doc>
<doc id="1621994" url="https://pl.wikipedia.org/wiki?curid=1621994" title="Plymouth Acclaim">
Plymouth Acclaim

Plymouth Acclaim – samochód osobowy klasy średniej produkowany pod amerykańską marką Plymouth w latach 1989 – 1994.
Historia i opis modelu.
Plymouth Acclaim pojawił się w ofercie producenta pod koniec lat 80. XX wieku jako nowy model klasy średniej będący jedną z trzech bliźniaczych konstrukcji zbudowanych na platformie "AA-body".
Acclaim w dotychczasowej ofercie Plymouth zastąpił dwa równolegle oferowane dotychczas modele Caravelle oraz Reliant..
Samochód pełnił funkcję średniej wielkości limuzyny jako pośrednia alternatywa dla bliźniaczych modelli Dodge Spirit i Chryslera LeBaron Sedan. Acclaim plasowany był jako przystępniejsza cenowo alternatywa dla Chryslera, ale i model z bogatszym wyposażeniem od Dodge'a. Produkcja trwała do 1994 roku, kiedy to zastąpił go zupełnie nowy pojazd o nazwie Breeze.

</doc>
<doc id="1621996" url="https://pl.wikipedia.org/wiki?curid=1621996" title="Kocham cię od tak dawna">
Kocham cię od tak dawna

Kocham cię od tak dawna (fr. "Il y a longtemps que je t'aime") – francusko-niemiecki dramat filmowy z 2008 roku w reżyserii Philippe'a Claudela.
Obsada.
i inni

</doc>
<doc id="1621998" url="https://pl.wikipedia.org/wiki?curid=1621998" title="Śesza">
Śesza

Śesza (dewanagari: शेष) – w mitologii indyjskiej król Nagów (bóstw-węży), jeden z pierwszych stworzonych bytów. Słowo "śesza" znaczy dosłownie „pozostałość; to, co zostaje” – według mitów hinduskich, w czasie cyklicznego zniszczenia świata, tylko on pozostaje nietknięty, będąc jednocześnie zaczątkiem, z którego powstaje później nowy wszechświat.
Alternatywne nazwy: Ananta (nieskończony), Anantaśesza, Śeszanaga, Adiśesza (pierwotny śesza).
Manifestacje Śeszy.
Balarama, Lakszmana, i Nitjananda, a także sławni filozofowie Abhinawagupta i Patańdźali są uważani za inkarnacje (awatary) Śeszy.
Ikonografia.
Śesza jest przedstawiany jako ogromny wąż o tysiącu głowach (w niektórych wersjach siedmiu), na którego zwojach spoczywa Wisznu – bóg podtrzymujący istnienie wszechświata. Głowy węża unoszą się nad Wisznu tworząc rodzaj baldachimu. Ten motyw ikonograficzny, zwany "Wisznu anantaśajin" (Wisznu spoczywający na kosmiczny wężu Anancie) został przejęty również przez buddyzm i dotarł aż do Japonii, stanowiąc czasami tło wizerunku Buddy.

</doc>
<doc id="1621999" url="https://pl.wikipedia.org/wiki?curid=1621999" title="U-117 (1941)">
U-117 (1941)

U-117 – niemiecki okręt podwodny typu "X B" z okresu II wojny światowej. Okręt wszedł do służby w 1941, jedynym dowódcą był FrgKpt. Hans-Werner Neumann. 
Historia.
Okręt włączony do 1. (październik 1941 – styczeń 1942), potem 2. (luty 1942 – wrzesień 1942) Flotylli jako jednostka szkolna, potem bojowa. Od połowy października do końca listopada 1942 wchodził w skład 11., potem przydzielony do 12. Flotylli.
W czasie II wojny okręt odbył 5 patroli bojowych, podczas których stawiał miny i dostarczał paliwo oraz prowiant innym U-Bootom. Na minach postawionych przez U-117 zatonęła w kwietniu 1943 jedna jednostka przeciwnika, druga została uszkodzona.
Okręt został zatopiony 7 sierpnia 1943, zaskoczony przez samoloty z lotniskowca eskortowego USS "Card"
podczas tankowania paliwa dla U-66. Bomby głębinowe zrzucone z Avengera eksplodowały pomiędzy okrętami i uszkodziły U-117; U-66 zdołał ujść. Przybyłe wkrótce dalsze Avengery i Wildcaty zmusiły U-117 do zanurzenia. Jedna z dwóch zrzuconych torped akustycznych Mk.24 Fido zatopiła okręt. Zginęła cała, 68-osobowa, załoga.

</doc>
<doc id="1622001" url="https://pl.wikipedia.org/wiki?curid=1622001" title="LKS Ocice">
LKS Ocice



</doc>
<doc id="1622003" url="https://pl.wikipedia.org/wiki?curid=1622003" title="Plymouth Breeze">
Plymouth Breeze

Plymouth Breeze – samochód osobowy klasy średniej produkowany pod amerykańską marką Plymouth w latach 1995 – 2000.
Historia i opis modelu.
W 1995 roku oferta marki Plymouth została poszerzona o nowy, średniej wielkości model Breeze, który zastąpił dotychczas oferowaną linię modelową Acclaim. Pojaz powstał w ramach koncernu Chrysler jako bliźniacza konstrukcja dla modeli Chrysler Cirrus i Dodge Stratus, podobnie jak one zbudowany na platformie "Chrysler JA-body".
Plymouth Breeze charakteryzował się nisko poprowadzoną linią klamek, z aerodynamicznym kształtem nadwozia, wąskimi podłużnymi reflektorami, a także smukłą sylwetką nadwozia. Był to ostatni model klasy średniej Plymoutha - po zakończeniu produkcji w 2000 roku nie przedstawiono następcy.

</doc>
<doc id="1622004" url="https://pl.wikipedia.org/wiki?curid=1622004" title="LKS Ocice Racibórz">
LKS Ocice Racibórz



</doc>
<doc id="1622005" url="https://pl.wikipedia.org/wiki?curid=1622005" title="Port lotniczy Bocas del Toro „Isla Colón”">
Port lotniczy Bocas del Toro „Isla Colón”

Port lotniczy Bocas del Toro „Isla Colón” – jeden z panamskich portów lotniczych, zlokalizowany w mieście Bocas del Toro, na wyspie Colón.

</doc>
<doc id="1622006" url="https://pl.wikipedia.org/wiki?curid=1622006" title="LZS Ocice">
LZS Ocice



</doc>
<doc id="1622008" url="https://pl.wikipedia.org/wiki?curid=1622008" title="LZS Ocice Racibórz">
LZS Ocice Racibórz



</doc>
<doc id="1622022" url="https://pl.wikipedia.org/wiki?curid=1622022" title="Jade Ewen">
Jade Ewen

Jade Louise Ewen (ur. 24 stycznia 1988 w Londynie) – brytyjska piosenkarka i aktorka, członkini zespołu Sugababes, w którym zajęła miejsce Keishy Buchanan.
Reprezentantka Wielkiej Brytanii z piosenką „It’s My Time” w finale 54. Konkursu Piosenki Eurowizji (2009).

</doc>
<doc id="1622029" url="https://pl.wikipedia.org/wiki?curid=1622029" title="Cerkiew św. Mikołaja w Grabówce">
Cerkiew św. Mikołaja w Grabówce

Cerkiew św. Mikołaja w Grabówce – filialna cerkiew greckokatolicka, znajdująca się w Grabówce. Cerkiew należała do parafii greckokatolickiej w Lalinie.
Cerkiew została zbudowana w roku 1864, prawdopodobnie w miejscu starszej drewnianej świątyni z 1789. Jest to budowla murowana z kamienia, otynkowana, zorientowana na planie prostokąta z węższym, zamkniętym półkoliście prezbiterium. Cerkiew była remontowana w roku 1920.
Polichromie w cerkwi wykonał malarz Władysław Lisowski.
Po wojnie cerkiew została przejęta przez Kościół rzymskokatolicki. Po 1947 została opuszczona i popada w ruinę.
Obok cerkwi znajdują się ruiny murowanej z kamienia dzwonnicy parawanowej.

</doc>
<doc id="1622033" url="https://pl.wikipedia.org/wiki?curid=1622033" title="Port lotniczy Antonio Maceo">
Port lotniczy Antonio Maceo

Port lotniczy Antonio Maceo – międzynarodowe lotnisko na Kubie, zlokalizowane w mieście Santiago de Cuba.

</doc>
<doc id="1622034" url="https://pl.wikipedia.org/wiki?curid=1622034" title="Rekordy halowych mistrzostw Polski seniorów w lekkoatletyce">
Rekordy halowych mistrzostw Polski seniorów w lekkoatletyce

Rekordy halowych mistrzostw Polski seniorów w lekkoatletyce – najlepsze rezultaty uzyskane przez zawodników w historii halowych mistrzostw Polski seniorów od pierwszej edycji imprezy w roku 1933.

</doc>
<doc id="1622038" url="https://pl.wikipedia.org/wiki?curid=1622038" title="Cerkiew Wprowadzenia Matki Bożej do Świątyni w Krzemiennej">
Cerkiew Wprowadzenia Matki Bożej do Świątyni w Krzemiennej

Cerkiew Wprowadzenia Matki Bożej do Świątyni w Krzemiennej – drewniana filialna cerkiew greckokatolicka, znajdująca się w Krzemiennej.
Cerkiew zbudowana została w 1867, w miejscu starszej, drewnianej cerkwi. Od 1928 należała do parafii greckokatolickiej w Końskiem.
Po wojnie cerkiew została przejęta przez kościół rzymskokatolicki i służy jako kościół filialny parafii w Dydni.

</doc>
<doc id="1622042" url="https://pl.wikipedia.org/wiki?curid=1622042" title="Port lotniczy Mustique">
Port lotniczy Mustique

Port lotniczy Mustique – port lotniczy zlokalizowany na wyspie Mustique, należącej do archipelagu Grenadyn (karaibskie państwo Saint Vincent i Grenadyny).

</doc>
<doc id="1622046" url="https://pl.wikipedia.org/wiki?curid=1622046" title="Łukasz Jutkiewicz">
Łukasz Jutkiewicz



</doc>
<doc id="1622048" url="https://pl.wikipedia.org/wiki?curid=1622048" title="152A">
152A



</doc>
<doc id="1622049" url="https://pl.wikipedia.org/wiki?curid=1622049" title="In Action">
In Action

In Action – czwarty i ostatni studyjny album szwedzkiej grupy Solid Base.
Wydany został w 2002, promowany tylko jednym singlem I Like it. Drugim singlem miała zostać piosenka Perfect Melody. Jej wydanie planowano na połowę marca 2003. Z powodu zbyt niskiej sprzedaży promocja albumu została zatrzymana. 
Lista utworów.
Dodatkowe Utwory.
W różnych zakątkach świata na płycie umieszczono bonusy:

</doc>
<doc id="1622050" url="https://pl.wikipedia.org/wiki?curid=1622050" title="Droga krajowa B235 (Niemcy)">
Droga krajowa B235 (Niemcy)

Droga krajowa 235 () – niemiecka droga krajowa przebiegająca z północy na południe od skrzyżowania z autostradą A43 koło Senden do skrzyżowania z autostradą A44 na węźle "Witten-Zentrum" koło Witten w Nadrenii Północnej-Westfalii.

</doc>
<doc id="1622054" url="https://pl.wikipedia.org/wiki?curid=1622054" title="Pies tropiący">
Pies tropiący



</doc>
<doc id="1622055" url="https://pl.wikipedia.org/wiki?curid=1622055" title="Florian Białkowski">
Florian Białkowski

Florian Franciszek Białkowski (ur. 4 maja 1677 w Lidzbarku Warmińskim, zm. 30 maja 1723 we Fromborku), polski duchowny katolicki, doktor teologii, kanonik kapituł we Fromborku i kolegiackiej w Dobrym Mieście.
Był synem Piotra i Anny z domu Saphun. Wychowywał się w otoczeniu dworu biskupiego, jego ojciec był podczaszym biskupa Jana Stefana Wydźgi. Nauki pobierał początkowo w kolegium jezuickim w Reszlu (od 1690), potem w seminarium duchownym w Braniewie (od 1696). W 1701 przyjął święcenia kapłańskie. Uzyskawszy wsparcie materialne z fundacji Collegium Varmiense Jana Preucka, mógł od listopada 1701 kontynuować naukę w Rzymie i jako słuchacz Collegium Germanicum uzyskał po dwóch latach doktorat teologii.
W 1703 Białkowski powrócił na Warmię. Mianowany został proboszczem w Radostowie koło Jezioran, skąd w 1709 przeszedł na probostwo w Reszlu (był tam także archiprezbiterem); w grudniu 1712 objął funkcję proboszcza w Królewcu (do lutego 1721). W 1715 otrzymał nominację na kanonika kapituły kolegiackiej w Dobrym Mieście, ale przy kolegiacie nie rezydował. Otrzymał ponadto probostwa w Unikowie (instalowany 16 kwietnia 1720) i Rynie Reszelskim. Probostwo unikowskie zachował do końca życia. 
W październiku 1720 na mocy bulli papieskiej został koadiutorem kanonika warmińskiego Ludwika Michała Fantoniego, ale kanonikiem został już 20 maja 1721, na miejsce zmarłego innego członka kapituły (Fantoni przeżył swojego koadiutora o kilkanaście lat). O wysokiej pozycji Białkowskiego we Fromborku świadczyło umieszczenie go na liście, przedstawionej w grudniu 1722 królowi Augustowi II, wśród czterech kandydatów do obsadzenia tronu biskupa warmińskiego, opróżnionego po przeniesieniu Teodora Potockiego na stolicę prymasowską w Gnieźnie. 
Pół roku później Białkowski zmarł 30 maja 1723 we Fromborku.

</doc>
<doc id="1622057" url="https://pl.wikipedia.org/wiki?curid=1622057" title="Port lotniczy El Tamarindo">
Port lotniczy El Tamarindo

Port lotniczy Ilopango – jeden z salwadorskich portów lotniczych, znajdujący się w miejscowości El Tamarindo.

</doc>
<doc id="1622059" url="https://pl.wikipedia.org/wiki?curid=1622059" title="Grzegorz Michał Symonowicz">
Grzegorz Michał Symonowicz



</doc>
<doc id="1622061" url="https://pl.wikipedia.org/wiki?curid=1622061" title="Czynnik hydrotropowy">
Czynnik hydrotropowy

Czynnik hydrotropowy – substancja chemiczna (pierwiastek lub związek), która modyfikuje rozpuszczalność związków chemicznych w wodzie w taki sposób, że substancje trudnorozpuszczalne w wodzie dobrze rozpuszczają się w wodnych roztworach soli hydrotropowych. 
Czynniki hydrotropowe to, m.in. nikotynamid, kwas nikotynowy, kwas benzoesowy, kwas salicylowy, kwas gentyzynowy, kwas askorbinowy, kwas foliowy, histydyna, tryptofan, fenyloalanina, tyrozyna, krezol, fenol, ksantyna, pirydoksyna, sacharyna, sacharynian sodu, salicylan sodu, benzoesan sodu, chlorowodorek histydyny, chlorowodorek tiaminy.

</doc>
<doc id="1622062" url="https://pl.wikipedia.org/wiki?curid=1622062" title="Jaźń w filozofii indyjskiej">
Jaźń w filozofii indyjskiej

Jaźń w filozofii indyjskiej – zasada wewnętrzna, "indywidualna" jaźń istoty ludzkiej. Rozpoznanie jaźni zachodzi poprzez sukces w poszukiwaniach poprzez praktyki medytacyjne lub na skutek jej samoobjawienia się. Jaźń określana jest od różnymi terminami, zależnie od rozpatrywanego kierunku filozoficznego (darśana). Równocześnie postuluje się istnienie na najwyższym poziomie, jaźni obejmującej wspólnie każdą pojedynczą indywidualną jaźń.
Istota dążeń dewocyjnych i ascetycznych w religii hinduistycznej bywa obejmowana określeniem religii Jaźni.
Terminologia.
Upaniszady prezentują jaźń, jak i jej siedzibę w symbolu twierdzy.
Odmienność od umysłu i ego.
Filozofia indyjska określa jaźń jako podmiot odrębny od umysłu (ćitta). W jodze klasycznej ćitta rozumiana jest jako podmiot w procesach poznania i utożsamiana z empirycznym "ja" jednostki, empiryczną świadomością. Umysł przesłania jaźń, bywa też postrzegany jako ciało jaźni. Jogin podporzadkowuje sobie umysł za pomocą intelektu.
Gdy umysł zostanie całkowicie uwolniony od myśli, pojawi się doświadczenie światła Jaźni.
Umysł roztapia się w jaźni, następnie przybiera formę jaźni, jednak nie przestaje istnieć (choć stan ten bywa nazywany śmiercią umysłu), pozostaje żywy i może uzyskiwać moc jaźni.
Recepcja w doktrynach hinduistycznych.
Śankara.
W ujęciu Adiśankaraćarji jaźń to "atman", pozornie różny od dźiwy dla jednostki uwikłanej w iluzję świata (maję).
Purnajoga.
W nauczaniu jogi integralnej, Śri Aurobindo właściwą jaźń człowieka określa terminem sat-ćit-ananda. Jej doświadczenie następuje po pełnej transformacji wnętrza jogina, przebiegającego wskutek otwarcia na działanie Śakti.
Siddhajoga.
Swami Muktananda Paramahansa problematykę jaźni porusza w książce „Dokąd idziesz”.
Krijajoga.
Ostatecznym celem życia człowieka jest urzeczywistnienie jaźni, która jest dostępna percepcji medytującego człowieka. Jaźń atma to forma w jakiej wewnątrz człowieka istnieje bóg, którego cały wszechświat jest manifestacją.
Dla tych, którzy osiągnęli percepcję jaźni, staje się ona przewodnikiem.
Dla pozostałych ludzi atma jest ich nierozpoznanym świadkiem, czuwającym również podczas stanu marzeń sennych i snu głębokiego.
Buddyzm.
Zależnie od rozpatrywanego nurtu pojęcie jaźni określane jest w terminach:
"Anatman" rozumie się jako nawykowo błędnie przyjmowaną tożsamości „ja”, źródło cierpienia "dukkha". Tożsamość ta wydaje się być pojedyncza, niezależna i niezmienna, pomimo że wszystkie mentalno-materialne czynniki na bazie których owa tożsamość jest projektowana, nie są w żaden sposób pojedyncze, niezależne i niezmienne.
Buddyjska mahajana wyróżnia termin "natura Buddy", tłumaczony jako przyczyna i podstawowy warunek, dzięki któremu staje się możliwym osiągnięcie oświecenia, czyli stanu Buddy. Termin ten, choć potocznie można tłumaczyć jako "naturę umysłu i rzeczywistości" i odnosić do „ostatecznej” tożsamości, rozumieć jednak należy jedynie poprzez doktryny filozoficzne czittamatra i madhjamaka poza jakimikolwiek poglądami nihilizmu czy eternalizmu.
„Brak jaźni” znaczy, że „ja” nie jest oddzielnym podmiotem. Kiedy „ja” nie jestem oddzielnym podmiotem, wtedy wypełniam cały wszechświat. To, że wypełniam cały wszechświat, jest tym, co mam na myśli mówiąc „wszystkie rzeczy są prawdziwą formą.

</doc>
