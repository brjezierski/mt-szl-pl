<doc id="1622063" url="https://pl.wikipedia.org/wiki?curid=1622063" title="Czynniki hydrotropowe">
Czynniki hydrotropowe



</doc>
<doc id="1622064" url="https://pl.wikipedia.org/wiki?curid=1622064" title="Port lotniczy Boscobel">
Port lotniczy Boscobel

Port lotniczy Boscobel (IATA: OCJ, ICAO: MKBS) – port lotniczy zlokalizowany w mieście Ocho Rios, na Jamajce.

</doc>
<doc id="1622065" url="https://pl.wikipedia.org/wiki?curid=1622065" title="Narciarstwo alpejskie na Zimowych Igrzyskach Olimpijskich 2010">
Narciarstwo alpejskie na Zimowych Igrzyskach Olimpijskich 2010

Konkurencje w narciarstwie alpejskim podczas Zimowych Igrzysk Olimpijskich w 2010 roku przeprowadzone są w dniach 13–27 lutego 2010 w Whistler, oddalonym o 125 km od głównego miasta igrzysk – Vancouver, na stokach ośrodka narciarskiego Whistler Creekside. W ramach igrzysk zawodnicy i zawodniczki walczą w pięciu konkurencjach: zjeździe, slalomie, gigancie, supergigancie i superkombinacji. Łącznie rozdanych będzie dziesięć kompletów medali. O medale igrzysk olimpijskich narciarze alpejscy rywalizują po raz dwudziesty.

</doc>
<doc id="1622066" url="https://pl.wikipedia.org/wiki?curid=1622066" title="Masakra w Kamieńcu Podolskim">
Masakra w Kamieńcu Podolskim

Masakra w Kamieńcu Podolskim – zbrodnia wojenna przeprowadzona przez Niemców na Żydach w Kamieńcu Podolskim podczas II wojny światowej.
Wkrótce po ogłoszeniu przez Węgry (sojusznika Niemiec) stanu wojny ze Związkiem Radzieckim 27 czerwca 1941 urzędnicy agencji odpowiedzialnej za cudzoziemców mieszkających na Węgrzech zdecydowali o wydaleniu z terytorium kraju zagranicznych (głównie polskich oraz sowieckich) Żydów, oraz wielu żydowskich uchodźców z Europy Zachodniej. Żydzi, którzy nie potrafili jednoznacznie potwierdzić swojego obywatelstwa węgierskiego, byli narażeni na deportację. Wiele żydowskich gmin, zwłaszcza z Zakarpacia, zostało przesiedlonych.
Wszyscy ci ludzie zostali umieszczeni w samochodach osobowych i ciężarówkach, a następnie przewiezieni do miasta Jasina w pobliżu przedwojennej granicy węgiersko-polskiej. 10 sierpnia 1941 roku około 14 tys. Żydów zostało przemieszczonych z Węgier na tereny kontrolowane przez hitlerowców. Władze węgierskie pod koniec miesiąca przekazały Niemcom kolejnych 4000 Żydów. Pod okupacją niemiecką całe rodziny zostały zmuszone do marszu z Kołomyi do Kamieńca Podolskiego.
27 i 28 sierpnia 1941 roku Einsatzgruppen ("Grupy Operacyjne") oraz żołnierze armii niemieckiej z rozkazu Wyższego Dowódcy SS i Policji generała Friedricha Jeckelna przeprowadziły masakrę w formie masowego zabójstwa węgierskich, jak i miejscowych Żydów. Podczas akcji zamordowano około 23 600 osób pochodzenia żydowskiego, co było pierwszym działaniem dążącym do ostatecznego rozwiązania, przeprowadzonym na tak dużą skalę.

</doc>
<doc id="1622068" url="https://pl.wikipedia.org/wiki?curid=1622068" title="Kwas pelargonowy">
Kwas pelargonowy

Kwas pelargonowy ("kwas nonanowy") – organiczny związek chemiczny z grupy nasyconych kwasów tłuszczowych. Ma postać bezbarwnej lub żółtawej oleistej cieczy o charakterystycznym zapachu. W obniżonej temperaturze ma postać bezbarwnych kryształów o blaszkowatym kształcie. W przyrodzie kwas pelargonowy występuje w postaci estrów w olejku eterycznym otrzymywanym z pelargonii.
Otrzymywanie.
Kwas pelargonowy jest produktem ubocznym procesu otrzymywania kwasu brasylowego (C13H24O4) metodą ozonolizy. Powstaje w wyniku rozerwania łańcucha węglowego.
Kwas pelargonowy można otrzymać również w reakcji SN2 1-bromoheptanu z malonianem dietylu w roztworze butanolanu sodu w butanolu w 80-90 °C i następczej hydrolizie wodorotlenkiem potasu i dekarboksylacji w temp. 180 °C.

</doc>
<doc id="1622069" url="https://pl.wikipedia.org/wiki?curid=1622069" title="Tantrasara">
Tantrasara

Tantrasara (dosłownie „esencja tantr”) – zwięzłe kompendium filozofii tantrycznej autorstwa Abhinawagupty, uważane za streszczenie "Tantraloki," jego znacznie obszerniejszego dzieła poświęconego tej tematyce.

</doc>
<doc id="1622072" url="https://pl.wikipedia.org/wiki?curid=1622072" title="Kwas nonanowy">
Kwas nonanowy



</doc>
<doc id="1622083" url="https://pl.wikipedia.org/wiki?curid=1622083" title="Jezioro Strzyżewskie">
Jezioro Strzyżewskie

 
Jezioro Strzyżewskie – jezioro w woj. wielkopolskim, w powiecie gnieźnieńskim, w gminie Gniezno, leżące na terenie Pojezierza Gnieźnieńskiego. Nad jeziorem leży wieś Strzyżewo Kościelne.
Dane morfometryczne.
Powierzchnia zwierciadła wody według różnych źródeł wynosi od 48,5 ha do 49,9 ha.
Zwierciadło wody położone jest na wysokości 95,2 m n.p.m. lub 95,3 m n.p.m. Średnia głębokość jeziora wynosi 5,8 m, natomiast głębokość maksymalna 13,3 m lub 21,6 m.
W oparciu o badania przeprowadzone w 2001 roku wody jeziora zaliczono do III klasy czystości i III kategorii podatności na degradację.

</doc>
<doc id="1622084" url="https://pl.wikipedia.org/wiki?curid=1622084" title="John Bleifer">
John Bleifer

John Bleifer (ur. 26 lipca 1901 w Zawierciu, zm. 24 stycznia 1992 w hrabstwie Los Angeles) – amerykański aktor polskiego pochodzenia, znany z charakterystycznych ról drugoplanowych w takich filmach jak "Znak Zorro" (1940) czy "Frisco Kid" (1979). Występował także w serialach, m.in. "Autostrada do nieba" (1984), "Serpico" (1976), "I love Lucy" (1956) i wielu innych.
Życie zawodowe.
Bleifer rozpoczął swoją karierę w Hollywood w latach 20. pracując dla wytwórni 20th Century (później 20 Century Fox). Grał role charakterystyczne, drugoplanowe, a okres jego największej aktywności przypada na lata 30., 40. i 50. XX wieku. Później związał się z telewizją grając epizody w serialach. Aktywność zawodową utrzymywał do lat 80. Na dużym i małym ekranie wystąpił w sumie 154 razy.

</doc>
<doc id="1622090" url="https://pl.wikipedia.org/wiki?curid=1622090" title="Dirck Helmbreker">
Dirck Helmbreker

Dirck Helmbreker, także Theodor Helmbreker (ur. 1633 w Haarlemie, zm. wczesnym latem 1696 w Rzymie) – holenderski malarz i rysownik barokowy, zaliczany do Bambocciantich.
Był synem organisty harlemskiego kościoła św. Bawo, studiował u malarza Pietera de Grebbera. W 1652 wstąpił do gildii św. Łukasza, jednak rok później wyjechał przez Niemcy i Szwajcarię do Włoch. W 1659 osiadł w Rzymie, gdzie związał się z grupą malarzy pochodzenia holenderskiego i flamandzkiego znanych pod nazwą Bamboccianti. Malował sceny rodzajowe z życia nizin społecznych pod wyraźnym wpływem Pietera van Laera. Zaliczany jest do późnego pokolenia bambocciantów, gdyż jego prace inspirowane były też klasycyzmem. Artysta malował również sceny religijne i pejzaże.
Dirck Helmbreker cieszył się wielkim uznaniem w Rzymie, a jego prace były poszukiwane i kupowane przez rzymskich i florenckich koneserów malarstwa m.in. kardynała Flavio Chigi i rodzinę Colonna.

</doc>
<doc id="1622091" url="https://pl.wikipedia.org/wiki?curid=1622091" title="Kolekcja meteorytów RAN">
Kolekcja meteorytów RAN



</doc>
<doc id="1622094" url="https://pl.wikipedia.org/wiki?curid=1622094" title="Emotions">
Emotions

Emotions – jest to drugi album Mariah Carey. Jest to kompozycja ballad i piosenek tanecznych, napisanych przez samą Carey, Walter Afanasieff, Clivilles &amp; Cole i Carole King. Tytułowa piosenka stała się piątym hitem na Hot 100 w karierze Mariah, która była pierwszą artystką, która tego dokonała. Z albumu pochodzą też dwa single, które znalazły się na liście najlepszych 5 piosenek. W przeciwieństwie do jej debiutanckiego albumu, Carey napisała i wyprodukowała piosenki. Za "Emotions" została nominowana do 2 nagród Grammy. Album pokrył się czterokrotną platyną od RIAA, a do 2008 roku sprzedało się ponad 12 milionów kopii na całym świecie.
Pisanie i nagrywanie albumu.
Po sukcesie debiutanckiego albumu, Carey i najlepsi producenci Sony/Columbia, jak Tommy Mottola i Don Ienner postanowili stworzyć plany co do przyszłości gwiazdy. Tym razem Mariah dostała pozwolenie na produkcję piosenek (czego zabroniono jej przy pierwszym albumie) i wybór producentów, z którymi chce pracować.
Promocja i przyjęcie albumu.
"Emotions" nie było tak bardzo promowane, jak "Mariah Carey", a Carey po raz kolejny skrytykowała propozycję wyjazdu w trasę. Utworzył się skandal, ponieważ wielu krytyków uważało, że jest ona artystką studyjną, która nie potrafi śpiewać na żywo i że jej wysokie notowania są niczym, jak tylko syntetycznymi dźwiękami instrumentów.
Recenzje były różne. Magazyn "Rolling Stones" napisał: "Carey niewątpliwie posiada talent, ale jej śpiewanie jest bardziej impresyjne niż ekspresyjne". Album zdobył dwie nagrody Grammy w 1992 roku.
"Emotions" zadebiutował na 4. pozycji "Billboard" 200, z tygodniową sprzedażą 129 000 kopii, co zadziwiło wielu sprzymierzeńców jej pierwszego albumu. Przez 27 tygodni był w pierwszej dwudziestce, a na "Billboard" utrzymał się przez 55 tygodni. Był to jeden z 4 albumów o najgorszych notowaniach, nagrany przez Carey i był najgorszy, aż do wydania "Glitter", ale w 2003 roku pokrył się 4x platyną. Album lepiej radził sobie na listach w Wielkiej Brytanii niż jego poprzednik, gdzie znalazł się w pierwszej piątce i przez 4 tygodnie utrzymał się w pierwszej 75., a ogólnie na listach utrzymał się przez 40 tygodni. Album pokrył się sukcesem też w Kanadzie (pierwsza piątka) i Australii (pierwsza dziesiątka) i w obu krajach pokrył się dwukrotną platyną. W Brazylii otrzymał tylko złoto, a jego sukces był umiarkowany w Europie, tak samo, jak było w przypadku "Mariah Carey". W 2005 roku sprzedano 3,57 miliona egzemplarzy w USA, ze sprzedażą 0,6 miliona w outletach Columbia House. Do 2007 roku sprzedało się ponad 12 milionów egzemplarzy albumu.
Single nie były wielkimi sukcesami tak, jak te z debiutanckiego albumu. Tylko główny singel "Emotions" osiągnął sukces poza Stanami Zjednoczonymi. Ten singel stał się piątym z kolei w karierze Carey, który znalazł się na 1. miejscu listy, co umożliwiło Carey stanie się pierwszą artystką, której pierwsze pięć singli od razu znalazło się na szczycie "Billboard" 100. Znalazł się także w pierwszej piątce w Kanadzie, ale nie znalazł się w pierwszej dwudziestce w UK i Australii. "I Can't Let Go" znalazł się na drugim miejscu w USA, kończąc ciąg singlowych hitów #1, ale w innych krajach też nie był sukcesem. Mimo że znalazł się w pierwszej 10 w Kanadzie, to ledwo co znalazł się w pierwszej 20 w Wielkiej Brytanii i ominął pierwszą 40 w Australii. "Make It Happen" znalazł się na 5. pozycji w Stanach Zjednoczonych i stał się pierwszym singlem, który ominął pierwszą dziesiątkę w Kanadzie, ale udało mu się wskoczyć do pierwszej 20 w UK i pierwszej 40 w Australii. Czwarty singel "Till the End of Time" został sprzedany do radia w Kostaryce, aby zwiększyć sprzedaż albumu. Jednak singel nie był często słuchany, a aby zwiększyć promocję "MTV Unplugged", nie był też promowany tak, jak poprzednie trzy.

</doc>
<doc id="1622099" url="https://pl.wikipedia.org/wiki?curid=1622099" title="Chrościce (gmina)">
Chrościce (gmina)

Chrościce (początkowo "Chruścice", alt. "Chróścice"; od 1973 "Kałuszyn") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Chrościce, lecz siedzibą władz gminy był Kałuszyn, który stanowił odrębną gminę miejską.
Za Królestwa Polskiego gmina Chrościce należała do powiatu mińskiego w guberni warszawskiej.
W połowie 1870 roku do gminy Chrościce włączono północną część obszaru zniesionej gminy Kałuszyn.
W okresie międzywojennym gmina Chrościce należała do powiatu mińskiego w woj. warszawskim. 1 kwietnia 1939 roku do gminy Chrościce przyłączono część obszaru gminy Kuflew (eksklawę obejmującą gromadę Patok) oraz część obszaru znoszonej gminy Czarnogłów (gromady Garczyn Duży, Garczyn Mały, Nart, Pokrzywnik, Strzebula, Turek, Zimnowoda i Żebrówka).
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad: Abramy, Chrościce, Falbogi, Garczyn Duży, Garczyn Mały, Kazimierzów, Kluki, Kruki, Milew, Mroczki, Nart, Olszewice, Patok, Pokrzywnik, Ryczołek, Strzebula, Szembory, Szymony, Turek, Wąsy, Wity, Wólka Kałuska, Zimnowoda i Żebrówka.
21 września 1953 roku część obszaru gminy Chrościce (gromadę Kruki) włączono do gminy Kuflew.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Chrościce nie przywrócono, utworzono natomiast jej terytorialny odpowiednik, gminę Kałuszyn.

</doc>
<doc id="1622101" url="https://pl.wikipedia.org/wiki?curid=1622101" title="Gmina Chruścice">
Gmina Chruścice



</doc>
<doc id="1622102" url="https://pl.wikipedia.org/wiki?curid=1622102" title="Predrag Pavlović">
Predrag Pavlović

Predrag Pavlović, cyr. Предраг Павловић (ur. 19 czerwca 1986 w Kruševacu) – serbski piłkarz grający na pozycji pomocnika.
Życiorys.
Karierę rozpoczął w klubie z rodzinnego miasta Napredaku Kruševac. W 2000 roku dołączył do juniorskiej kadry Partizana Belgrad. W 2004 roku został włączony do pierwszej drużyny, lecz w barwach Partizana nie rozegrał ani jednego meczu ligowego. W sezonach 2004/2005 i 2005/2006 przebywał na wypożyczeniach kolejno w Napredaku i Teleoptiku Belgrad. W 2006 roku definitywnie odszedł do Napredaka. W 2008 roku wystąpił na Igrzyskach Olimpijskich w Pekinie. W 2010 roku przeszedł do węgierskiego klubu Debreczyn VSC. W grudniu tego samego roku stał się wolnym zawodnikiem. Od stycznia do lipca 2011 roku był zawodnikiem Metalaca Gornji Milanovac. Następnie został piłkarzem OFK Beograd. W latach 2014–2016 był zawodnikiem FK Novi Pazar. W 2016 roku został piłkarzem litewskiej Sūduvy Mariampol. Rok później odszedł do Mladostu Lučani.

</doc>
<doc id="1622104" url="https://pl.wikipedia.org/wiki?curid=1622104" title="Edmund Chojecki (pisarz)">
Edmund Chojecki (pisarz)

Edmund Chojecki, ps. „Charles Edmond” (ur. 15 października 1822 w Wiskach, zm. 1 grudnia 1899 w Meudon koło Paryża) – polski pisarz, dziennikarz, podróżnik, publicysta i poeta, tłumacz polsko-francuski, przedstawiciel narodowego romantyzmu, propagator socjalizmu utopijnego i anarchizmu.
Życie i twórczość.
Młodość spędził w Warszawie, przyjaźnił się tam m.in. z Norwidem, współpracował z „Przeglądem Warszawskim”, Echem i „Biblioteką Warszawską”, był sekretarzem Dyrekcji Warszawskich Teatrów.
W 1844 roku wyjechał do Paryża, z którym związany był już do końca życia. W 1847 roku opublikował owoc swego pobytu w Czechach – książkę "Czechja i Czechowie przy końcu pierwszej połowy XIXgo stulecia". W roku 1848 wziął udział w Kongresie Słowiańskim w Pradze, skąd został wydalony przez Austriaków pod zarzutem nadmiernego radykalizmu.
W 1849 roku został redaktorem i sekretarzem paryskiej „Trybuny Ludów”, radykalnego międzynarodowego dziennika politycznego, założonego przez Mickiewicza. Pisywał również dla radykalnego czasopisma „Revue Indépendante” (jednym z redaktorów tego pisma była George Sand) oraz socjalistycznego „La Voix du Peuple” wydawanego przez Proudhona. Na łamach „La Voix du Peuple”, w cotygodniowym dodatku, redagował Chojecki rubrykę zatytułowaną "Polityka wszechświatowa – Solidarność ludów", deklarując, że pismo to będzie jak gdyby ministerstwem spraw zagranicznych socjalizmu francuskiego, „trybuną, z której ludy europejskie będą kolejno przedstawiały swe położenie i zawierały z ludem francuskim braterstwo i sojusz przeciw koalicji gabinetów, dyplomacji i polityk kontrrewolucji”.
Wskutek interwencji ambasady Rosji musiał zrezygnować z pracy w „Trybunie”, a po trzech odcinkach "Polityki wszechświatowej", dalszej współpracy z pismem Proudhona zabroniła mu policja francuska. Wydalony z Francji Chojecki wyjechał do Egiptu, a po wybuchu wojny krymskiej wstąpił jako ochotnik do armii Omara Paszy. Po wojnie dzięki wstawiennictwu ks. Napoleona, powrócił do Francji, coraz mocniej angażując się we francuskie życie literackie i dziennikarskie, m.in. współtworząc w 1861 roku dziennik „Le Temps” (pierwowzór późniejszego „Le Monde”). W tym samym roku zerwał przyjaźń z Proudhonem, na tle jego niechętnego stosunku do sprawy niepodległości Polski. Dzięki odejściu od skrajnego radykalizmu mógł objąć stanowisko kierownika Biblioteki Senatu.
Francuskojęzyczne utwory literackie publikował pod pseudonimem Charles Edmund. Niewielką część jego dorobku stanowią utwory napisane po polsku, w tym powieść "Alkhadar: Ustęp z dziejów Ojców naszych" (1854) oraz przekład "Rękopisu znalezionego w Saragossie" Jana Potockiego; dzięki temu tłumaczeniu, możliwe było odtworzenie brakującej części francuskiego oryginału dzieła. Przyjaźnił się z francuskimi pisarzami: Jules’em i Edmondem de Goncourt, Gustawem Flaubertem oraz George Sand.
Podróże i wyprawy badawcze.
Pierwszą daleką podróżą Chojeckiego była wizyta na Krymie w roku 1843, z której dwa lata później opublikował wspomnienia. Po wydaleniu z Francji odwiedził Egipt (prowadził tam badania orientalistyczne), Turcję (gdzie wstąpił do wojska w związku z wojną krymską), a także Włochy i Szwajcarię. Po powrocie do Francji, dzięki znajomość z ks. Napoleonem, wziął udział w wyprawie na Islandię (1856) i Grenlandię. Plonem pobytu na Islandii była praca "Voyage dans les mers du Nord à bord de la corvette La Reine Hortense" (Paryż 1857) oraz pięcioaktowy dramat "Les mers polaires" (1858).
Poglądy społeczne i polityczne.
Jeszcze w Warszawie wykrystalizowały się jego lewicowe poglądy polityczne, stał się socjalistą; po wyjeździe do Francji pod wpływem Proudhona został rzecznikiem anarchizmu. Uzasadnienia dla swojego rewolucjonizmu szukał Chojecki, podobnie jak wielu innych socjalistów jego epoki, w chrystianizmie. Uważał, że stosunki społeczne trzeba zmieniać nie na drodze wyłącznie materialnej, ale na drodze duchowej, poprzez pokorę, wytrwałość i miłość. Nowy ustrój społeczny w wizji Chojeckiego miał charakter głęboko humanistyczny, miał pozwolić człowiekowi wyrobić w sobie „uczucie własnej godności”, domagał się Chojecki, by człowiek, który „do wspólnej skarbnicy człowieczeństwa rzucił pojedynczą swą twórczość, nawzajem [...] otrzymał środki do życia i szacunek, nie litość”. Łączyła się z tym u Chojeckiego, przejęta od Proudhona, niechęć do organów władzy państwowej i regulowania przez nie nowego porządku. Przeciwstawiał im ideę stowarzyszenia i wytworzoną przez Słowiańszczyznę ideę gminowładztwa. Pisał o rządzie: O gminie zaś: gmina była i będzie osiową zasadą życia publicznego i prywatnego u polskich pokoleń. Odrzucając jednak idee państwowości i parlamentaryzmu, nie rezygnował z patriotyzmu i idei narodu, domagając się „samoistnego oddziału każdego plemienia” oraz „uznania narodowości, jako Bożej zasady”. Daleki był przy tym jednak od egoizmu narodowego i nacjonalizmu.
Poglądy społeczno-polityczne Chojeckiego podlegały silnej ewolucji. W powieści "Alkhadar", wydanej pięć lat po "Rewolucjonistach i stronnictwach wstecznych" upatrywał groźby despotyzmu we wszelkich zbiorowych organizmach, podczas kiedy poprzednio w idei stowarzyszenia widział obronę przed potęgą rządu. Pisał teraz: nie ma systemu, który by sam w sobie niósł wszystkie rękojmie sprawiedliwości i porządku. Z czasem znacznie złagodził swój światopogląd, odchodząc od socjalizmu i anarchizmu. Rewolucjonizm jego ogranicza się w zasadzie jedynie do „Wiosny Ludów”.

</doc>
<doc id="1622105" url="https://pl.wikipedia.org/wiki?curid=1622105" title="Paweł Samuś">
Paweł Samuś

Paweł Samuś (ur. 1946) – polski historyk, profesor dr hab.
W latach 1965–1970 studiował na Uniwersytecie Łódzkim, w lutym 1978 uzyskał stopień doktora nauk humanistycznych, a w 1988 doktora habilitowanego. Specjalizuje się w historii najnowszej Polski. Był członkiem Komitetu Nauk Historycznych Polskiej Akademii Nauk. Pełnił funkcję kierownika Katedry Historii Polski Najnowszej Uniwersytetu Łódzkiego.

</doc>
<doc id="1622113" url="https://pl.wikipedia.org/wiki?curid=1622113" title="Tropowiec">
Tropowiec



</doc>
<doc id="1622115" url="https://pl.wikipedia.org/wiki?curid=1622115" title="Kuflew (gmina)">
Kuflew (gmina)

Kuflew – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kuflew, lecz siedzibą władz gminy była Wola Rafałowska.
Za Królestwa Polskiego gmina Kuflew należała do powiatu mińskiego w guberni warszawskiej.
W połowie 1870 roku do gminy Kuflew włączono południową część obszaru zniesionej gminy Kałuszyn.
W okresie międzywojennym gmina Kuflew należała do powiatu mińskiego w woj. warszawskim.
26 lutego 1923 roku część obszaru gminy (wieś Kołacz) włączono do gminy Jeruzal.
1 kwietnia 1939 roku część obszaru gminy Kuflew (gromadę Wola Stanisławowska) na samym południu włączono gminy Jeruzal, natomiast część obszaru gminy Kuflew, stanowiącą jej północną eksklawę pod samym Kałuszynem (gromadę Patok) włączono do okalającej Kałuszyn gminy Chrościce. Tym zabiegiem pozbyto się nie tylko eksklawy, ale także ekstremalnie położonych gromad, leżących dużo bliżej siedzin innych gmin.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 18 gromad: Dąbrowa, Gójszcz, Grodzisk, Guzew, Huta, Lubomin, Maławieś, Mrozy, Podciernie, Podskwarne, Rudka, Skruda, Sokolnik, Topór, Trojanów, Wola Kałuska, Wola-Paprotnia i Wola Rafałowska.
21 września 1953 roku do gminy Kuflew przyłączono część obszaru gminy Chrościce (gromadę Kruki).
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kuflew nie przywrócono. Z obszaru dawnych gmin Kuflew i Jeruzal powstała nowa gmina Mrozy.

</doc>
<doc id="1622116" url="https://pl.wikipedia.org/wiki?curid=1622116" title="Elżbieta Amalia z Hesji-Darmstadt">
Elżbieta Amalia z Hesji-Darmstadt

Elżbieta Amalia Magdalena Hessen-Darmstadt (ur. 20 marca 1635 w Gießen - zm. 4 sierpnia 1709) – księżniczka Hesji-Darmstadt, elektorowa Palatynatu Reńskiego.
Córka landgrafa heskiego Jerzego II i Zofii Eleonory księżniczki saksońskiej. Jej dziadkami byli: Ludwik V landgraf Hesji-Darmstadt i Maria Hohenzollern oraz elektor Saksonii Jan Jerzy I Wettyn i Magdalena Sibylla Hohenzollern.
3 września 1653 wyszła za hrabiego palatyna Filipa Wilhelma Wittelsbacha. Elżbieta była w ciąży 23 razy, urodziła 17 dzieci, z czego 14 dożyło dorosłości i odegrało ważną rolę w historii:
W 1685 roku jej mąż został elektorem Palatynatu Reńskiego. Filip Wilhelm zmarł w 1690 roku gdy przebywał w Wiedniu w związku z koronacją wnuka Józefa I Habsburga. Elżbieta zmarła w 1709 roku.

</doc>
<doc id="1622117" url="https://pl.wikipedia.org/wiki?curid=1622117" title="Jan Wilhelm Wittelsbach">
Jan Wilhelm Wittelsbach

Jan Wilhelm Wittelsbach (ur. 19 kwietnia 1658 w Düsseldorfie, zm. 8 czerwca 1716) – książę Palatynatu-Neuburg, Jülich i Berg, elektor Palatynatu Reńskiego.
Syn elektora Palatynatu Reńskiego Filipa Wilhelma Wittelsbach i Elżbiety Amalii Hessen-Darmstadt. Jego dziadkami byli Wolfgang Wilhelm Wittelsbach i Magdalena Wittelsbach księżniczka bawarska oraz landgraf Hesji-Darmstadt Jerzego III i Zofia Eleonora Wettyn księżniczka saksońska.
Urodził się w Düsseldorf, gdzie przebywał przez większą część swojej młodości. Wychowany przez Jezuitów odbył w 1674 roku Grand Tour do Włoch. Miał liczne rodzeństwo które odegrało ważną rolę w historii, siostra Eleonora Magdalena była cesarzową Niemiecką, Maria Zofia królową Portugalii, Maria Anna królową Hiszpanii.
25 października 1678 ożenił się z Marią Anną Habsburg córką cesarza Ferdynanda III i Eleonory Gonzaga. Para nie miała dzieci.
W 1690 jego ojciec został elektorem Palatynatu Reńskiego, wiązało się to ze zmianą religii panującej w Palatynacie. Poprzedni elektor Karol II Wittelsbach był kalwinistą. Został elektorem Palatynatu Reńskiego po śmierci swojego ojca w 1690.
5 czerwca 1691 ożenił się z Anna Marią Medycyjską córką Wielkiego Księcia Toskanii Cosimo III de' Medici i Małgorzaty Ludwiki Burbon. Podczas wojny o sukcesję hiszpańską zajął Górny Palatynat, który musiał zwrócić w 1714 elektorowi Bawarii Maksymilianowi II. W związku z tym, że nie miał męskiego potomka jego następcą został jego brat Karol III Filip Wittelsbach.

</doc>
<doc id="1622118" url="https://pl.wikipedia.org/wiki?curid=1622118" title="Bitwa pod Bandiradley">
Bitwa pod Bandiradley

Bitwa pod Bandiradley – starcie, które rozpoczęło się 23 grudnia 2006 roku, kiedy połączone wojska Etiopii i Puntlandu (przy wsparciu miejscowego „"pana wojny"” Abdiego Qeybdida), zaatakowało miasto Bandiradley, bronione przez siły Unii Trybunałów Islamskich (UTI).
W wyniku walk islamiści zostali wyparci z Bandiradley i zepchnięci 25 grudnia w kierunku południowej granicy w rejonie Adado, leżącej w samozwańczym państwie Galmudug.
Geneza konfliktu.
Korzenie konfliktu sięgają wojny domowej w Somalii. Prowincje Galgadud i Mudug ogłosiły secesję oraz utworzenie samozwańczego państwa Galmudug. Nowe państwo leżało na obszarach granicznych Puntlandu i terytoriów zajętych przez Unię Trybunałów Islamskich, mimo starań lokalnych liderów o stworzenie autonomicznego obszaru; z biegiem czasu siły Galmudugu zostały zmuszone do wzięcia udziału w wojnie po stronie wojsk Puntlandu oraz Etiopii.
Interwencja w rejonie była w dużej mierze spowodowana poczuciem zagrożenia Etiopii ze strony zyskujących znaczenie i siły islamistów, tym bardziej, iż Unia Trybunałów Islamskich otwarcie proklamowała ideę „Większej Somalii” przewidującej m.in. przyłączenie do Somali Ogadenu. Dodatkowym bodźcem była Erytrea, oskarżona o wspieranie materialnie islamistów, choć fakt ten nigdy nie został do końca udowodniony.
Przy wsparciu USA, Etiopia przeprowadziła zbrojną interwencje na terytorium Somalii, która była skierowana przeciwko faktycznie panującym tam i kontrolującym stolicę fundamentalistom islamskim.
Przed interwencją Etiopii.
Granice prowincji Galgadud i Mudug były przedmiotem sporu z Etiopią, nieporozumienia doprowadziły do starć wzdłuż granicy w sierpniu 1982 roku. Miasta Ballanballe i Goldogub były okupowane, aż do czerwca 1988 roku, kiedy wojska Etiopskie wycofały się na odległość 14 km od spornych granic, wtedy też miasta ponownie powróciły do Somalii.
W dniach 7 marca–8 marca 1999 roku, Etiopia przeprowadziła akcje zbrojną w rejonie transgranicznym. Zaatakowano osadę Ballanballe, w celu pochwycenia członków zbrojnej organizacji islamskiej Al-Itihaad al-Islamiya (AIAI), która była podejrzewana o porwania obywateli Etiopii oraz grabież środków medycznych. W międzyczasie Etiopia oskarżała także Erytrea o wspieranie somalijskich watażków.
Preludium bitwy.
W dniu 14 sierpnia, lokalni przywódcy plemienni, przeciwni UTI, jak i również pragnący niezależności od Puntlandu, powołali Etiopsko-Puntladzką milicję plemienną. Dowódcą milicji został płk. Abdieg Qeybdid.
Dnia 12 listopada, UTI odbiło miasto Bandiradley z rąk milicji.
W dniu 13 listopada, prezydent Puntlandu, generał Mohamud Muse Hersi osobiście doprowadził do skonfiskowania 50 wozów technicznych przeznaczonych dla islamistów.
26 listopada znaczne siły UTI zostały rozmieszczone w okolicy osady Abudwaq, w odległości 15 km od granicy z Etiopią.
Dnia 28 listopada, etiopskie siły w Galkayo, zostały oszacowane na 500 żołnierzy, ponad 100 pojazdów, w tym w czołgi. Nie doszło do wymiany ognia pomiędzy stronami. Tego samego dnia UTI zorganizowała rajd, pod dowództwem Szejka Sharifa Sheikh Ahmeda w kierunku Bandiradley.
W dniu 1 grudnia, w Galkayo aresztowanych zostało 9 duchownych związanych z UTI.
W dniach 7 grudnia – 8 grudnia milicja plemienna dowodzona przez „"pana wojny"”, pułkownika Abdiego Qeybdida, wzięła udział w starciach z UTI w pobliżu Bandiradley oraz Galkayo. Setki żołnierzy Etiopii towarzyszące siłą Puntlandu zajęły pozycje w pobliżu obydwu miast.
Nastąpiło nieformalne zawieszenie akcji zbrojnych, aż do ogólnego wybuchu działań wojennych w dniu 20 grudnia.
Dnia 19 grudnia, 18 pojazdów technicznych wraz z dużą liczbą piechoty etiopskich przybyło jako wsparcie do osady Ballanballe, w celu wzmocnienia wojsk już stacjonujących w mieście. W przededniu bitwy, tj. 22 grudnia, wojska Etiopii wycofały się z Ballanballe, gdzie stacjonowały przez ostatnie trzy miesiące. Było to spowodowane protestem liderów plemiennych, którzy nie życzyli sobie prowadzenia walk między UTI a Etiopią w ich mieście.
Bitwa.
W dniu 23 grudnia, 500 żołnierzy oraz 8 etiopskich czołgów wyruszyło w kierunku Bandiradle.
Dnia 24 grudnia, etiopskie samoloty uderzyły na Bandiradley. Obie strony rozpoczęły wzajemny ostrzał artyleryjski.
Dnia 25 grudnia, siły UTI zestrzeliły etiopski helikopter transportowy.
Tego samego dnia bojownicy islamscy wycofali się z zajmowanych pozycji. Skierowali się do osady Adado w prowincji Galgadud, którą następnego dnia opuściły.

</doc>
<doc id="1622120" url="https://pl.wikipedia.org/wiki?curid=1622120" title="Jeruzal (gmina)">
Jeruzal (gmina)

Jeruzal – dawna gmina wiejska istniejąca w latach 1923-1954 w woj. warszawskim. Siedzibą władz gminy był Jeruzal.
Gminę utworzono z dniem 26 lutego 1923 roku. W jej skład weszło 11 wsi, 11 folwarków i 12 kolonii ze zniesionej gminy Łukowiec (Stanisławów, Stawek, Wężyczyn, Dąbrówka, Jeruzal, Płomienice, Łukowiec, Lipiny, Dębowce, Dębieniec i Borki, oraz folwarki: Wężyczyn, Łukowiec, Teklina, Teklinka Mała, Lipiny, Waliska, Dębowce A - Budka, Boży Las, Borki, Borki h. i Borki B., a także kolonje: - Stawek, Sabachówka - Wężyczyn, Lipiny C, Moczarczyzna, Nagody, Dębowce B. Waliska, Waliska-Zastawie, Waliska - serwituty, Dębowce D., Dębowce C. i Zdrójki) oraz wieś Kołacz, wyłączona z gminy Kuflew. 
W okresie międzywojennym gmina Jeruzal należała do powiatu mińskiego w woj. warszawskim. 1 kwietnia 1939 roku część obszaru gminy Jeruzal (wieś Dąbrówka) włączono do gminy Latowicz, natomiast do gminy Jeruzal przyłączono część obszaru gminy Kuflew (wieś Wola Stanisławska).
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 11 gromad: Borki, Dębowce, Jeruzal, Kołacz, Lipiny, Łukówiec, Płomieniec, Stawek, Waliska, Wężyczyn i Wola Stanisławska.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kuflew nie przywrócono. Z obszaru dawnych gmin Jeruzal i Kuflew powstała nowa gmina Mrozy.

</doc>
<doc id="1622121" url="https://pl.wikipedia.org/wiki?curid=1622121" title="Cudotwórca (film 1992)">
Cudotwórca (film 1992)

Cudotwórca (oryg. "Leap of Faith") – dramat komediowy z 1992 roku, który przedstawia historię wędrownej grupy naciągaczy.

</doc>
<doc id="1622122" url="https://pl.wikipedia.org/wiki?curid=1622122" title="Iwowe (gmina)">
Iwowe (gmina)

Iwowe – dawna gmina wiejska istniejąca do 1954 roku w woj. warszawskim. Siedzibą władz gminy było Iwowe.
W okresie międzywojennym gmina Iwowe należała do powiatu mińskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 9 gromad: Chromin, Generałowo, Iwowe, Laliny, Łopacianka, Oleksianka, Redzyńskie, Strachomin i Żebraczka. Była to najdalej na południe wysunięta gmina powiatu mińskiego.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Iwowe nie przywrócono, a jej dawny obszar wszedł w skład gmin Borowie i Latowicz.

</doc>
<doc id="1622124" url="https://pl.wikipedia.org/wiki?curid=1622124" title="Carex limosa">
Carex limosa



</doc>
<doc id="1622125" url="https://pl.wikipedia.org/wiki?curid=1622125" title="Wołga GAZ">
Wołga GAZ



</doc>
<doc id="1622126" url="https://pl.wikipedia.org/wiki?curid=1622126" title="Kazimierz Zenon Skierski">
Kazimierz Zenon Skierski

Kazimierz Zenon Skierski ps. "Zenon" (ur. 18 stycznia 1908 w Piotrkowie Kujawskim, zm. 20 maja 1961 we Włocławku) – polski filolog polski, pisarz.
Ukończył studia na Wydziale Humanistycznym (polonistykę) na Uniwersytecie Warszawskim, studiował także na Wydziale Historii (historię sztuki). 
W 1931 debiutował jako publicysta na łamach tygodnika „Wiadomości Literackie”. W latach 1930–1933 pracował jako nauczyciel w szkołach średnich we Włocławku i Kartuzach. Od 1934 mieszkał w Warszawie. Od 1937 był redaktorem Polskiego Radia. Brał udział w kampanii wrześniowej (1939). W czasie okupacji działał w podziemiu kulturalnym, był redaktorem konspiracyjnego wydawnictwa „Oficyna Polska”. Był pracownikiem referatu odczytowego Sekcji Polskiego Radia Delegatury Rządu na Kraj. Brał także udział w powstaniu warszawskim (1944). Po wojnie mieszkał przez pewien w Krakowie, następnie w Warszawie. Pochowany na Powązkach (kwatera 76-1-4).

</doc>
<doc id="1622129" url="https://pl.wikipedia.org/wiki?curid=1622129" title="Glinianka (gmina)">
Glinianka (gmina)

Glinianka – dawna gmina wiejska istniejąca do 1954 roku w woj. warszawskim. Siedzibą władz gminy była Glinianka.
Za Królestwa Polskiego gmina Glinianka należała do powiatu mińskiego w guberni warszawskiej.
W połowie 1870 roku do gminy Glinianka włączono część obszaru zniesionej gminy Ruda.
W okresie międzywojennym gmina Glinianka należała do powiatu mińskiego w woj. warszawskim. Po wojnie gmina zachowała przynależność administracyjną. 1 lipca 1952 roku część obszaru gminy Glinianka włączono do gminy Celestynów. 
Według stanu z 1 lipca 1952 roku gmina składała się z 28 gromad: Bykowizna, Celinów, Choszczówka, Chrośla, Czarnówka, Dobrzyniec, Glinianka, Górki, Grębiszew, Iłowiec, Jędrzejnik, Józefów, Kluki, Kruszowiec, Lipowo, Maliszewo, Podrudzie, Poręby, Ruda, Rudzienko, Rzakta, Siwianka, Teresław, Wola Ducka, Wola Karczewska, Wólka Iłowiecka i Zamienie.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Glinianka nie przywrócono.

</doc>
<doc id="1622132" url="https://pl.wikipedia.org/wiki?curid=1622132" title="Wielgolas (gmina)">
Wielgolas (gmina)

Wielgolas – dawna gmina wiejska istniejąca przejściowo w XIX wieku oraz w latach 1923–1954 w woj. warszawskim. Nazwa gminy pochodzi od wsi Wielgolas, lecz siedzibą władz gminy był Latowicz, który równocześnie był siedzibą gminy Latowicz. 
Za Królestwa Polskiego gmina Wielgolas należała do powiatu mińskiego w guberni warszawskiej.
Gminę zniesiono w połowie 1870 roku a jej obszar włączono do gminy Łukowiec.
Gminę reaktywowano 26 lutego 1923 roku z niektórych miejscowości zniesionej gminy Łukowiec. W okresie międzywojennym gmina Wielgolas należała do powiatu mińskiego w woj. warszawskim. 1 kwietnia 1939 roku do gminy Wielgolas przyłączono część obszaru gminy Cegłów (gromadę Dzielnik).
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 13 gromad: Borówek, Budy Wielgoleskie, Budziska, Chyżyny, Dębe Małe, Dzielnik, Gołełąki, Kamionka, Kozłów, Starogród, Starogród Nowy, Transbór i Wielgolas.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Wielgolas nie przywrócono, a jej dawny obszar wszedł w skład reaktywowanej gminy Latowicz.

</doc>
<doc id="1622133" url="https://pl.wikipedia.org/wiki?curid=1622133" title="Michał Lengowski">
Michał Lengowski

Michał Lengowski (ur. 27 września 1873 w Starej Kaletce, zm. 2 lutego 1967 w Olsztynie) – poeta ludowy, działacz społeczny, zbieracz pieśni ludowych. Uczestnik akcji plebiscytowej 1920, działacz Związku Polaków w Niemczech. 
W latach (1891–1908) przebywał w Westfalii, gdzie pracował m.in. jako górnik, rozwijając działalność organizacyjną w środowiskach polskich. Był korespondentem Gazety Olsztyńskiej. Współzałożyciel Zjednoczenia Zawodowego Polskiego w Bochum w 1902, wyrzucony z pracy w kopalni za zorganizowanie wiecu w 1903. Wraz z rodziną wrócił na Warmię w 1908. Z ramienia Polskiej Rady Ludowej dla Warmii w Olsztynie był w 1918 delegatem na zjazd dzielnicowy w Poznaniu. W 1919 został wybrany na prezesa Towarzystwa Ludowego w Gutkowie, jako mąż zaufania zaangażował się w Plebiscyt na Warmii i Mazurach. W 1920 brał udział w tworzeniu Związku Polaków w Prusach Wschodnich, bez powodzenia kandydował do niemieckiego i pruskiego parlamentu w latach 1928 i 1932. Po wojnie był sekretarzem Polskiego Komitetu Narodowościowego w Olsztynie (1945-1947), członkiem Instytutu Mazurskiego, stałym współpracownikiem Państwowego Instytutu Sztuki, prezesem Klubu Literackiego w Olsztynie, pierwszym prezesem olsztyńskiego oddziału Związku Literatów Polskich. Współpracował z tygodnikiem Słowo dla Warmii i Mazur (dodatek do dziennika Słowo Powszechne). Tworzył satyry polityczne i publicystykę. Część jego wierszy opublikowano w antologii "Poezja ludowa Warmii i Mazur" (1957) oraz w tomach "Śladami pieśni" (1965), "Mój życiorys. Wybór wierszy" (1974). Pośmiertnie wydano jego wspomnienia "Na Warmii i w Westfalii" (1972). 
W 1953 otrzymał Krzyż Oficerski Orderu Odrodzenia Polski.
Od 1967 roku jest przyznawana „Regionalna Nagroda im. Michała Lengowskiego” za propagowanie i wzbogacanie wiedzy o przeszłości Warmii, Mazur i Powiśla. 
Spoczywa na cmentarzu komunalnym w Olsztynie (kw. 6 rząd 5 grób 10-11).
Bibliografia.
 

</doc>
<doc id="1622134" url="https://pl.wikipedia.org/wiki?curid=1622134" title="Hans von der Groeben">
Hans von der Groeben

Hans von der Groeben (ur. 14 maja 1907 w Łankiejmach, zm. 5/6 marca 2005 w Rheinbach) – niemiecki polityk, dyplomata i dziennikarz, Komisarz ds. Konkurencji w pierwszej i drugiej komisji Waltera Hallsteina (1958-1967), Komisarz ds. Rynku Wewnętrznego i Komisarz ds. Polityki Regionalnej w komisji Jeana Reya (1967-1970) .

</doc>
<doc id="1622135" url="https://pl.wikipedia.org/wiki?curid=1622135" title="Express">
Express

Express – trzeci studyjny album szwedzkiej grupy Solid Base wydany jesienią 1999 roku.

</doc>
<doc id="1622136" url="https://pl.wikipedia.org/wiki?curid=1622136" title="Jezioro Piotrowskie">
Jezioro Piotrowskie



</doc>
<doc id="1622139" url="https://pl.wikipedia.org/wiki?curid=1622139" title="Natan z Gazy">
Natan z Gazy

Natan z Gazy, właśc. Abraham Natan Benjamin ben Elisza Chajim Aszkenazi (ur. 1644 w Gazie, zm. 1680 w Skopje) – rabin, kabalista, teolog sabataizmu, od spotkania z Sabbatajem Cwi w 1665 roku, zyskał w ruchu rolę proroka, propagatora ruchu, stając się głównym czynnikiem rozwoju sabbataizmu.

</doc>
<doc id="1622141" url="https://pl.wikipedia.org/wiki?curid=1622141" title="Kuria Biskupia Biskupa Polowego Wojska Polskiego">
Kuria Biskupia Biskupa Polowego Wojska Polskiego



</doc>
<doc id="1622142" url="https://pl.wikipedia.org/wiki?curid=1622142" title="Piotr Bielański">
Piotr Bielański

Piotr Bielański, "Ritter von Bielański" (ur. 1736, zm. 29 maja 1798) – duchowny greckokatolicki. 30 X 1779 mianowany biskupem, konsekrację uzyskał 23 IX 1781 r. Od 1780 lub 1781 biskup lwowski, założyciel unickiego seminarium duchownego we Lwowie w 1783 r., od 1794 r. po śmierci biskupa Maksymiliana Ryłły także administrator eparchii przemyskiej. W 1782 otrzymał tytuł szlachecki "Ritter".
Jego staraniem w ostatnich latach XVIII w. została zbudowana wieża cerkwi parafialnej p.w. Św. Piotra i Pawła we Lwowie.
Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem.

</doc>
<doc id="1622143" url="https://pl.wikipedia.org/wiki?curid=1622143" title="Ginyu">
Ginyu



</doc>
<doc id="1622144" url="https://pl.wikipedia.org/wiki?curid=1622144" title="Giuseppe Petrilli">
Giuseppe Petrilli

Giuseppe Petrilli (ur. 24 marca 1913 roku w Neapolu, zm. 13 maja 1999 roku) - włoski polityk, Komisarz ds. Społecznych w pierwszej komisji Waltera Hallsteina (1958-1961).

</doc>
<doc id="1622147" url="https://pl.wikipedia.org/wiki?curid=1622147" title="Stanisław Skoneczny">
Stanisław Skoneczny

Stanisław Skoneczny (ur. 25 lutego 1910 w Radomiu, zm. 23 września 1979 w Krakowie) – polski poeta i prozaik.
Życiorys.
Ukończył Wydział Leśny Państwowej Średniej Szkoły Rolniczej w Żyrowicach koło Słonima. Studiował też w Szkole Głównej Gospodarstwa Wiejskiego w Warszawie. Był redaktorem czasopisma "Żagiew". W latach 1932-1935 był więziony jako członek KPP. W latach 1937-1939 był urzędnikiem samorządowym. W okresie okupacji działał w Batalionach Chłopskich, był redaktorem konspiracyjnego tygodnika "Wolność". Po wojnie mieszkał w Krakowie. W latach 1946-1948 był dyrektorem Domu Kultury "Pod Baranami". W latach 1948-1951 był zastępcą redaktora naczelnego "Dziennika Polskiego". W 1950 roku otrzymał nagrodę Ziemi Krakowskiej. W 1953 podpisał rezolucję ZLP w sprawie procesu krakowskiego.

</doc>
<doc id="1622148" url="https://pl.wikipedia.org/wiki?curid=1622148" title="Rudzienko (gmina)">
Rudzienko (gmina)

Rudzienko (od 1973 "Dobre") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Rudzienko, lecz siedzibą władz gminy była Dobra (po wojnie "Dobre").
Początkowo gmina Rudzienko należała do powiatu radzymińskiego. 22 marca 1916 generał-gubernator warszawski zarządził o likwidacji powiatu i tak 1 kwietnia 1916 gminę Rudzienko przyłączono do nowo utworzonego powiatu mińskomazowieckiego.
W 1919 r. reaktywowano powiat radzymiński i gmina ponownie weszła w jego skład. 1 czerwca 1919 r. gmina została wyłączona z powiatu radzymińskiego i przyłączona do powiatu mińskiego w woj. warszawskim.
1 kwietnia 1930 roku dokonano zmiany granicy gmin Czarnogłów i Rudzienko; do gminy Czarnogłów przyłączono wsie Strzebula, Żebrówka i Nart z gminy Rudzienko, a do gminy Rudzienko wieś Duchów z gminy Czarnogłów. Tym samym wyrównała się wschodnia, dotychczas bardzo kręta, granica gminy Rudzienko.
1 kwietnia 1939 roku do gminy Rudzienko przyłączono część obszaru zniesionej gminy Czarnogłów, natomiast część obszaru gminy Rudzienko przyłączono do gminy Stanisławów. Po wojnie gmina zachowała przynależność administracyjną. 1 lipca 1952 roku do gminy Rudzienko przyłączono część obszaru gminy Strachówka.
Według stanu z 1 lipca 1952 roku gmina składała się z 38 gromad: Adamów, Antonina, Brzozowica, Czarnogłów, Dobre Nowe, Dobre Starw, Drop, Duchów, Gęsianka Borowa, Głęboczyca, Grabniak, Kamionka, Kobylanka, Makówiec Duży, Makówiec Mały, Marcelin, Mlęcin, Nowa Wieś, Osęczyzna, Poręby Nowe, Poręby Stare, Rakówiec, Rąbierz, Rąbierz kol., Ruda-Pniewnik, Rudno, Rudzienko, Rynia, Sąchocin, Sołki, Świdrów, Walentów, Wola Polska, Wólka Czarnogłowska, Wólka Kobylańska, Wólka Kokosia, Wólka Mlęcka i Zdrojówki.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Rudzienko nie przywrócono, utworzono natomiast jej terytorialny odpowiednik, gminę Dobre.

</doc>
<doc id="1622149" url="https://pl.wikipedia.org/wiki?curid=1622149" title="HMS Curacoa (1917)">
HMS Curacoa (1917)

HMS Curacoa – brytyjski lekki krążownik typu "C" z okresu I i II wojny światowej; zatopiony w wyniku tragicznej kolizji. Nazwa pochodzi od karaibskiej wyspy Curaçao.
Zbudowany w stoczni w Pembroke Dock (Walia) w latach 1916-1917, wcielony do floty 18 lutego 1918. W sierpniu 1939 przebudowany na krążownik przeciwlotniczy, wziął krótki udział w kampanii norweskiej (1940). Przez cztery dni osłaniał miasto Åndalsnes; poważnie uszkodzony przez bomby lotnicze, powrócił do Wielkiej Brytanii na remont, który trwał do sierpnia 1940.
Okręt brał udział w eskorcie liniowca „Queen Mary”, przekształconego w transportowiec wojska z ok. 10 000 żołnierzy na pokładzie. 2 października 1942 u północnych wybrzeży Irlandii – w czasie zygzakowania mającego na celu ochronę przed torpedami niemieckich U-Bootów, doszło do kolizji między „Curacoa” a liniowcem. „Queen Mary” uderzyła z dużą prędkością w śródokręcie krążownika, rozcinając go na dwie części. Okręt szybko poszedł na dno, zabierając ze sobą 338 ofiar. Jedynie około 100 rozbitków zostało uratowanych przez pozostałe okręty eskorty (uszkodzona „Queen Mary” kontynuowała rejs). Do dziś nie wyjaśniono do końca powodów katastrofy. Jednym z niszczycieli, towarzyszących HMS „Curacoa” w jego ostatnim zadaniu, był ORP Błyskawica.
Niektórzy autorzy wskazują na rolę niemieckich okrętów podwodnych (zwłaszcza U-407, który dzień wcześniej wystrzelił 4 niecelne torpedy w stronę liniowca) w zdarzeniu. W rzeczywistości jednak żaden ze świadków wypadku nie zaobserwował okrętu podwodnego ani śladu jego torped, co mógłby wyjaśniać podjęcie niespodziewanych, ryzykownych manewrów. U-407 znajdował się zbyt daleko, żeby być sprawcą tragicznego zamieszania.

</doc>
<doc id="1622150" url="https://pl.wikipedia.org/wiki?curid=1622150" title="Dieter Dierks">
Dieter Dierks

Dieter Dierks (ur. 9 lutego 1943 w Pulheim) – niemiecki producent muzyczny. Współpracował m.in. z zespołem Scorpions (1975-1990). Właściciel wytwórni muzycznej Dierks Studios zlokalizowanej niedaleko Kolonii. 
Pracował z takimi zespołami i wykonawcami jak m.in.:

</doc>
<doc id="1622152" url="https://pl.wikipedia.org/wiki?curid=1622152" title="HMS Curacoa">
HMS Curacoa



</doc>
<doc id="1622156" url="https://pl.wikipedia.org/wiki?curid=1622156" title="Daniel Fernandes">
Daniel Fernandes

Daniel Márcio Fernandes (ur. 25 września 1983 w Edmonton) – portugalski piłkarz, występujący na pozycji bramkarza.
Kariera klubowa.
Fernandes urodził się w Kanadzie jako syn portugalskich imigrantów. Karierę rozpoczynał w wieku juniora w klubie Vancouver Metro. W 2000 roku podpisał kontrakt z portugalskim FC Porto. Pierwszy sezon spędził w młodzieżowej drużynie tego klubu, a drugi w rezerwach. W 2002 roku przeniósł się do hiszpańskiej Celty Vigo. W barwach tego klubu rozegrał jedno spotkanie, a w sezonie 2003/2004 został wypożyczony do niemieckiego trzecioligowca – Jahn Ratyzbona. Po zakończeniu okresu wypożyczenia powrócił do Celty, ale krótko potem na zasadzie wolnego transferu pozyskał go grecki PAOK FC.
Pierwszy ligowy występ w barwach nowego zespołu zanotował 15 stycznia 2005 roku w przegranym przez PAOK 1-2 pojedynku z Egaleo Ateny. Łącznie w sezonie 2004/2005 rozegrał cztery ligowe spotkania. W sezonie 2006/2007 miał występować z PAOK-iem w Pucharze UEFA, jednak jego drużyna nie otrzymała licencji na grę w europejskich pucharach. W Grecji Fernandes spędził w sumie cztery lata i przez ten czas wystąpił w lidze greckiej 90 razy. Jego największym osiągnięciem w PAOK-u było piąte miejsce w rozgrywkach ligowych w sezonie 2004/2005.
W 2008 roku za 1,2 miliona euro trafił do niemieckiego VfL Bochum. W tym klubie zadebiutował 8 sierpnia 2008 w meczu Pucharu Niemiec z Preußen Münster, wygranym przez jego zespół po rzutach karnych 6-5. Natomiast w Bundeslidze pierwszy występ zanotował 16 sierpnia 2008 w spotkaniu z Karlsruher SC, przegranym przez Bochum 0-1.
W 2010 roku został wypożyczony do Iraklisu Saloniki, a latem ponownie trafił do Grecji na wypożyczenie, tym razem do Panathinaikosu Ateny. Następnie był też wypożyczony do Panserraikosu, a w 2011 roku został zawodnikiem CFR 1907 Kluż. W 2012 roku przeszedł do FC Twente. W 2013 roku został wypożyczony do OFI 1925.
Kariera reprezentacyjna.
Fernandes jest reprezentantem Portugalii. W drużynie narodowej zadebiutował w 2007 roku i dotychczas rozegrał w niej dwa spotkania.

</doc>
<doc id="1622157" url="https://pl.wikipedia.org/wiki?curid=1622157" title="Jacek Woźny">
Jacek Woźny

Jacek Woźny (ur. 20 sierpnia 1962 w Bydgoszczy) – polski historyk i archeolog, profesor nauk humanistycznych, profesor zwyczajny Uniwersytetu Kazimierza Wielkiego w Bydgoszczy i rektor tej uczelni w kadencjach 2016–2020 i 2020–2024.
Życiorys.
Absolwent bydgoskiego VI Liceum Ogólnokształcącego. Następnie kształcił się w zawodzie technika żeglugi śródlądowej w Policealnym Studium Żeglugi Śródlądowej w Bydgoszczy. Studia z zakresu archeologii ukończył w 1987 na Uniwersytecie Mikołaja Kopernika w Toruniu. W 1994 na Uniwersytecie im. Adama Mickiewicza w Poznaniu uzyskał stopień doktora nauk humanistycznych w zakresie archeologii. Promotorem jego pracy, zatytułowanej "Symbolika wody w wierzeniach społeczeństwa Niżu Polskiego od neolitu do wczesnej epoki żelaza", był Tadeusz Makiewicz. Stopień doktora habilitowanego uzyskał w 2000 również na UAM w oparciu o rozprawę zatytułowaną "Symbolika przestrzeni miejsc grzebalnych w czasach ciałopalenia zwłok na ziemiach polskich". 13 stycznia 2009 otrzymał tytuł profesora nauk humanistycznych.
W pracy zawodowej specjalizuje się w zagadnieniach z zakresu archeologii w tym archeologii pradziejowej, symboliki wierzeń pradziejowych i wczesnośredniowiecznych. Powołany na wiceprezesa, a następnie na członka zarządu Bydgoskiego Towarzystwa Naukowego.
W latach 1987–1989 pracował w urzędzie wojewódzkiego konserwatora zabytków w Bydgoszczy. Od 1989 zawodowo związany z bydgoską uczelnią – Wyższą Szkołą Pedagogiczną, Akademią Bydgoską i następnie Uniwersytetem Kazimierza Wielkiego. W 2010 doszedł do stanowiska profesora zwyczajnego w Instytucie Historii i Stosunków Międzynarodowych.
W latach 1999–2002 był prorektorem WSP i następnie Akademii Bydgoskiej ds. dydaktycznych. Od 2002 do 2008 pełnił obowiązki prodziekana ds. nauki Wydziału Humanistycznego, a w 2008 objął stanowisko dziekana tego wydziału. 30 marca 2016 został wybrany na nowego rektora UKW (z kadencją od 1 września 2016), otrzymując 84 ze 120 głosów elektorskich i wygrywając tym samym z Ryszardem Gerlachem. 19 maja 2020 został wybrany na kolejną kadencję, pokonując stosunkiem głosów 78:39 profesora Bernarda Mendlika.

</doc>
<doc id="1622158" url="https://pl.wikipedia.org/wiki?curid=1622158" title="McLeod Ganj">
McLeod Ganj

McLeod Ganj - niewielka miejscowość w północnych Indiach w stanie Himachal Pradesh, w zachodnich Himalajach położona w pobliżu miasta Dharamsala. Znana jest przede wszystkim jako miejsce pobytu XIV Dalajlamy i centrum diaspory tybetańskiej w Indiach.
Historia.
W okresie panowania brytyjskiego McLeod Ganj był jedną z górskich miejscowości wypoczynkowych (tzw. hill stations), w których Anglicy szukali schronienia przed upalnym indyjskim latem. Nazwa miasta pochodzi od Davida McLeoda, ówczesnego gubernatora Pendżabu.
W 1960 r. premier Indii Jawaharlal Nehru zaproponował zbiegłemu z Tybetu dalajlamie i jego otoczeniu osiedlenie się w byłym ośrodku wypoczynkowym dla żołnierzy brytyjskich (McLeod Ganj), złożonym z ponad stu bungalowów i opuszczonym na początku XX wieku. Ten ośrodek wkrótce przekształcił się w ważne centrum polityczne, religijne i kulturalne tybetańskiej diaspory. Znajdują się tu główne organy Tybetańskiego Rządu na Uchodźstwie: parlament i ministerstwa oraz organizacje pozarządowe. Tutaj mieszczą się także najważniejsze instytucje oświatowe i kulturalne oraz liczne księgarnie. Wśród licznych klasztorów buddyjskich znajduje się oficjalna siedziba dalajlamy, gdzie mają miejsce publiczne audiencje.
Turystyka.
Turystyka międzynarodowa stanowi ważne źródło dochodu miasteczka, które stało się centrum sztuki (np. thanka) oraz tradycyjnego rękodzieła tybetańskiego.
Miejscowość posiada bogatą infrastrukturę turystyczno-gastronomiczno-edukacyjną: liczne hotele, domy noclegowe, sklepy i ośrodki oferujące rozmaite kursy, od medytacji po naukę języka tybetańskiego i kuchni tybetańskiej.

</doc>
<doc id="1622159" url="https://pl.wikipedia.org/wiki?curid=1622159" title="Czesław Slezák">
Czesław Slezák

Czesław Slezák (ur. 9 listopada 1929 w Przełajce, zm. 10 września 1997 w Bydgoszczy) – polski poeta.
Życiorys.
Ukończył filologię polską na KUL oraz studia historyczne na Uniwersytecie Śląskim. W 1970 roku uzyskał stopień doktora za rozprawę "Stosunki węgiersko-słowackie w XIX wieku". Debiutował jako poeta na łamach tygodnika "Słowo Powszechne". W latach 1955–1958 był redaktorem Polskiego Radia, w latach 1958-1960 redaktorem tygodnika "Echo Tyskie", zaś w latach 1961–1978 redaktorem Wydawnictwa "Śląsk". Od 1977 roku należał do PZPR. Od 1978 roku mieszkał w Bydgoszczy. W latach 1982–1984 był redaktorem Wydawnictwa "Pomorze".

</doc>
<doc id="1622160" url="https://pl.wikipedia.org/wiki?curid=1622160" title="Kościół św. Brata Alberta w Zawierciu">
Kościół św. Brata Alberta w Zawierciu

Kościół pw. Św. Brata Alberta Chmielowskiego w Zawierciu – kościół parafialny należący do Parafii św. Brata Alberta w Zawierciu, wybudowany w latach 1988-1992 według projektu mgra inż. arch. Włodzimierza Domagały.
Historia.
Parafia św. Brata Alberta została erygowana przez biskupa Stanisława Nowaka 20 maja 1987 r. Teren jej został wyłączony z parafii św. Apostołów Piotra i Pawła. Pierwszym proboszczem i budowniczym kościoła był ks. Jan Władysław Koźmin.
W 1985 r. staraniem proboszcza macierzystej parafii ks. Piotra Miklasińskiego została zakupiona działka pod budowę kościoła, usytuowana między ulicami: Żabią a Obrońców Poczty Gdańskiej. Działkę tę poświęcił biskup S. Nowak 18 sierpnia 1985 r. W tym samym roku został utworzony tu wikariat terenowy, a jego duszpasterzem został ks. J.W. Koźmin, dotychczasowy wikariusz parafii św. App. Piotra i Pawła. Zamieszkał on na tym terenie w domu prywatnym przekazanym pod administrację wikariatu przez mieszkankę Warszawy p. I. Malczewską. W tymże domu urządził salę katechetyczną, a liturgię zaczął odprawiać w kaplicy – baraku ustawionym na placu przyszłej budowy. 
Projekt kościoła przygotował mgr inż. arch. Włodzimierz Domagała. Pozwolenie na budowę kościoła władze miejskie wydały 12 października 1987 r. Prace budowlane rozpoczęto w maju 1988 r. W tymże roku, 4 września biskup S. Nowak wmurował kamień węgielny w ścianę powstającej świątyni, zaś sam kościół już wybudowany został poświęcony przez tegoż arcybiskupa 17 czerwca 1992 r. W latach następnych położono marmurową posadzkę i zakupiono nowe ławki.
W 1996 r. staraniem aktualnego proboszcza ks. Jana Niziołka wykonano parking przed kościołem i wybudowano zaplecze gospodarcze z garażami. W 1997 r. zakupiono dwa nowe konfesjonały i nowy dzwon – poświęcenia dokonał biskup Antoni Długosz 17 czerwca 1997 r. W tym samym roku wybudowano plebanię w stanie surowym. W roku następnym były prowadzone prace wykończeniowe w budynku plebanii, zakupiono także drugi dzwon.
Poświęcenia nowej plebanii i dzwonu dokonał arcybiskup Stanisław Nowak 17 czerwca 1998 r. Od początku 1999 r. prowadzono intensywne prace nad upiększeniem wnętrza kościoła według projektu mgr inż. arch. Mariana Kruszyńskiego i mgr inż. arch. Jerzego Kopyciaka z Częstochowy. Wykonano ołtarz główny „Ecce Homo”, ołtarze boczne: Miłosierdzia Bożego i Matki Bożej Częstochowskiej, nowy ołtarz do odprawiania Mszy św., ambonkę, nowe tabernakulum, chrzcielnicę, zakupiono cztery żyrandole, zamontowano dwa witraże, nową radiofonię, a także ławki boczne. W wigilię wielkiego Jubileuszu 2000-lecia chrześcijaństwa 10 października 1999 r. arcybiskup S. Nowak dokonał uroczystego poświęcenia kościoła.
W roku 2000, jako wotum parafii, przed świątynią został wzniesiony pomnik z brązu św. Brata Alberta, autorstwa profesora Czesława Dźwigaja z Akademii Sztuk Pięknych w Krakowie. Poświęcenia pomnika dokonał arcybiskup Stanisław Nowak 17 czerwca 2000 roku.

</doc>
<doc id="1622162" url="https://pl.wikipedia.org/wiki?curid=1622162" title="Czesław Slezak">
Czesław Slezak



</doc>
<doc id="1622163" url="https://pl.wikipedia.org/wiki?curid=1622163" title="Ładzyń (gmina)">
Ładzyń (gmina)

Ładzyń – dawna gmina wiejska istniejąca do 1939 roku w woj. warszawskim. Siedzibą władz gminy był Ładzyń.
Gmina Ładzyń należała do sądu w Stanisławowie i stacji pocztowej w Nowomińsku. Na terenie gminy działały 3 młyny wodne i huta szklana "Libertów" (we wsi Porąb są jej pozostałości).
W okresie międzywojennym gmina Ładzyń należała do powiatu mińskiego w woj. warszawskim. Jednostka została zniesiona 1 kwietnia 1939 roku, a jej obszar włączono do gmin Mińsk (gromady Brzóze, Cyganka i Żuków) i Stanisławów (gromady Borek, Czarne, Lubomin, Ładzyń, Ładzyń Nowy, Porąb, Rządza, Szymankowszczyzna, Mały Stanisławów, Wólka Wybraniecka, Wólka Piecząca, Wólka Konstancja, Wólka Czarnińska, Zalesie i Sokóle).

</doc>
<doc id="1622164" url="https://pl.wikipedia.org/wiki?curid=1622164" title="Víctor Fasano">
Víctor Fasano

Víctor Augusto Duarte Fasano (ur. 2 września 1958 w São Paulo) – brazylijski ekolog i aktor.
Życiorys.
Urodził się i dorastał w São Paulo. W 1976 w wieku siedemnastu lat rozpoczął swoją karierę jako model, stając się jednym z głównych nazwisk w brazylijskiej modzie w 1980. Zadebiutował w telewizji jako José Carlos „Zeca” de Alencar w telenoweli TV Globo "Matka zastępcza" ("Barriga de Aluguel", 1990). W grudniu 2009 podpisał kontrakt z Rede Record. Następnie ograniczył swoje występy w telewizji, poświęcając się ochronie środowiska.

</doc>
<doc id="1622165" url="https://pl.wikipedia.org/wiki?curid=1622165" title="Równowaga społeczna">
Równowaga społeczna

Równowaga społeczna - istnieją dwa rodzaje równowagi społecznej.
Pierwszy z nich to równowaga społeczna zewnętrzna. Jest to zjawisko, które można określić jako poziom społecznej akceptacji dla organizacji i jej działań. Nie może być przedstawiona w postaci wymiernej. Wskaźnikami tej akceptacji mogą być np.:
Są organizacje lubiane lub nielubiane. Organizacje w społeczeństwach demokratycznych, by istnieć muszą mieć minimum społecznej akceptacji. Jeśli tego minimum zabraknie, uruchamiane są działania zmierzające do ograniczenia działalności organizacji lub jej likwidacji. Zapowiedzi tego typu działań są stosunkowo łatwe do odczytania przez przytoczone wyżej wskaźniki.
Drugi rodzaj równowagi społecznej to równowaga społeczna wewnętrzna. Opiera się ona na wzajemnej akceptacji, zrozumieniu czy nawet zaangażowaniu emocjonalnym między organizacją a jej uczestnikami. Uczestnicy muszą być przekonani o słuszności misji i celów organizacji i o jej trwałości, oraz o tym, że organizacja traktuje ich uczciwie i że osobiście opłaca im się działać w jej ramach zgodnie z oczekiwaniami kierownictwa oraz wykazywać lojalność. Z takich przekonań rodzi się prawidłowe odgrywanie ról uczestników organizacji oraz zaangażowanie w jej sprawy, które przejawia się np. w inicjatywie, innowacyjności lub podejmowaniu nadprogramowych zadań.

</doc>
<doc id="1622167" url="https://pl.wikipedia.org/wiki?curid=1622167" title="Jadwiga Skotnicka">
Jadwiga Skotnicka

Jadwiga Skotnicka (ur. 9 marca 1926 w Tarnopolu, zm. w 1992 we Wrocławiu) – polska pisarka, absolwentka filologii polskiej na Uniwersytecie Wrocławskim. Od 1950 roku redaktorka Polskiego Radia we Wrocławiu. W 1972 została nagrodzona Złotym Mikrofonem za "całokształt twórczości, a szczególnie za adaptację radiową "Cichego Donu" Szołochowa w roku 1971".

</doc>
<doc id="1622169" url="https://pl.wikipedia.org/wiki?curid=1622169" title="Port lotniczy Saint-François">
Port lotniczy Saint-François

Port lotniczy Saint-François – trzeci co do wielkości port lotniczy Gwadelupy, zlokalizowany w miejscowości Saint-François.

</doc>
<doc id="1622171" url="https://pl.wikipedia.org/wiki?curid=1622171" title="Mónica Cruz">
Mónica Cruz

Mónica Cruz (ur. 16 marca 1977 w Madrycie) - hiszpańska aktorka, tancerka i modelka. 
Jest córką Encarna Sánchez, fryzjerki, i Eduardo Cruza, detalisty i mechanika samochodowego. Siostra aktorki Penelope Cruz i hiszpańskiego piosenkarza Eduardo Cruza. 

</doc>
<doc id="1622172" url="https://pl.wikipedia.org/wiki?curid=1622172" title="Yucaipa">
Yucaipa

Yucaipa - miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 51 046 (2007). Prawa miejskie od 1989 roku.
Położenie.
Yucaipa położone jest w rejonie metropolitalnym Los Angeles, oraz w regionie Inland Empire. Znajduje się ok. 115 km na wschód od Los Angeles i ok. 30 km na południowy wschód, od stolicy hrabstwa, miasta San Bernardino.
W mieście znajduje się 10 parków, a także kilka ośrodków rekreacyjnych.

</doc>
<doc id="1622173" url="https://pl.wikipedia.org/wiki?curid=1622173" title="Port lotniczy Auguste George">
Port lotniczy Auguste George

Port lotniczy Auguste George – port lotniczy na wyspie Anegada (Brytyjskie Wyspy Dziewicze).

</doc>
<doc id="1622175" url="https://pl.wikipedia.org/wiki?curid=1622175" title="Monica Cruz">
Monica Cruz



</doc>
<doc id="1622176" url="https://pl.wikipedia.org/wiki?curid=1622176" title="Konstanty Mikołaj Radziwiłł (1793–1863)">
Konstanty Mikołaj Radziwiłł (1793–1863)

Konstanty Mikołaj Stanisław Juliusz Franciszek Radziwiłł (ur. 5 kwietnia 1793 w Rzymie, zm. 6 kwietnia 1869 w Połoneczce) – polski arystokrata, książę, od 2 września 1800 roku tytularny hrabia na Szydłowcu. Na Litwie znany jako Maciej Konstanty. 
Życiorys.
Syn Macieja i Elżbiety z Chodkiewiczów, córki Jana Mikołaja. Tytuł hrabiego na Szydłowcu odziedziczył po ojcu, utraciwszy przy tym realną zwierzchność nad tymi dobrami, które w wyniku licytacji nabyła Anna z Zamoyskich Sapieżyna. W 1815 roku zawarł związek małżeński z Marią Grabowską, córką wielkiego koniuszego WKL Mikołaja Grabowskiego i Józefiny z Radziwiłłów. Maria niedługo zmarła (1826 r.), nie pozostawiając po sobie potomstwa. 
Trzy lata później Konstanty poślubił Celestynę z Sulistrowskich. Zmarła ona po dziesięciu latach małżeństwa, osierocając jedyną ich córkę - Jadwigę, która w 1859 poślubiła Edwina ks. Druckiego-Lubeckiego, bratanka ministra Franciszka Ksawerego i wnuka Józefa Niemirowicza-Szczytta. 
Niedługo po śmierci drugiej żony, w marcu 1840 roku, Konstanty ponownie się ożenił. Trzecią żoną była Adela Siestrzanek-Karnicka, córka marszałka lucyńskiego Mikołaja i Doroty z Niemirowiczów-Szczyttów (córki Justyniana Niemirowicza-Szczytta). Z Adelą Siestrzanek-Karnicką Konstanty miał ośmioro dzieci, 3 córki i 5 synów (według starszeństwa):
Linki zewnętrzne.
 

</doc>
<doc id="1622177" url="https://pl.wikipedia.org/wiki?curid=1622177" title="Port lotniczy Edward Bodden">
Port lotniczy Edward Bodden

Port lotniczy Edward Bodden – trzeci co do wielkości port lotniczy Kajmanów, zlokalizowany na wyspie Mały Kajman.

</doc>
<doc id="1622178" url="https://pl.wikipedia.org/wiki?curid=1622178" title="Mękławkokształtne">
Mękławkokształtne



</doc>
<doc id="1622182" url="https://pl.wikipedia.org/wiki?curid=1622182" title="Żeromszczyzna">
Żeromszczyzna

 
Żeromszczyzna – termin używany dla określenia postawy ideowej i techniki pisarskiej Stefana Żeromskiego, który przedstawia szczególny stosunek do innych zagadnień z polskiego życia i literatury.
Termin ten wyraża wrażliwość na krzywdę społeczną oraz cierpienia narodu, który jest pozbawiony wolności i bezradny, ale zarazem żarliwy dla patriotyzmu i walki z zaborcą. 
W określeniu tym pojawia się aluzja dla właściwej Żeromskiemu autoironii, jego swoistego humoru, który ośmiesza jego własne marzycielstwo, jest jednym z jego bogactw opisu i szczególnemu, wybitnemu ulirycznieniu prozy.

</doc>
<doc id="1622183" url="https://pl.wikipedia.org/wiki?curid=1622183" title="Łukowiec (gmina)">
Łukowiec (gmina)

Łukowiec – dawna gmina wiejska w woj. warszawskim. Nazwa gminy pochodzi od wsi Łukowiec, lecz siedzibą władz gminy był Latowicz.
Gmina Łukowiec była jedną z 16 gmin wiejskich powiatu nowomińskiego guberni warszawskiej. Jednostka należała do sądu gminnego okręgu II w Latowiczu. W jej skład wchodziły folwarki Łukowiec i Płomieniec oraz wsie Łukowiec, Jeruzal i Płomieniec. Gmina miała 20334 mórg obszaru i liczyła 4989 mieszkańców (1867 rok). 
W połowie 1870 roku do gminy Łukowiec włączono obszary zniesionych gmin Dębe Małe i Wielgolas. Odtąd była to obszarowo stosunkowo dużo gmina.
Gmina została zniesiona z dniem 26 lutego 1923 roku:

</doc>
<doc id="1622185" url="https://pl.wikipedia.org/wiki?curid=1622185" title="Montclair (Kalifornia)">
Montclair (Kalifornia)

Montclair – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 33 049 (2000).
Położenie.
Redlands położone jest w rejonie metropolitalnym Los Angeles, oraz w regionie Inland Empire. Znajduje się ok. 51 km na wschód od Los Angeles i ok. 45 km na zachód od stolicy hrabstwa, miasta San Bernardino. Graniczy z miastami: od zachodu Pomona, od północy Claremont i Upland, od wschodu Ontario.
Historia.
Osadnictwo na terenie miasta rozpoczęło się w 1897 roku. W 1907 założono osadę nazwaną Monte Vista. W 1956 roku otrzymała ona prawa miejskie. Nazwa miasta na Montclair zmieniono w 1958 ze względu na istnienie miasta o takiej samej nazwie w północnej Kalifornii.

</doc>
<doc id="1622186" url="https://pl.wikipedia.org/wiki?curid=1622186" title="Więzadło wątrobowo-dwunastnicze">
Więzadło wątrobowo-dwunastnicze

Więzadło wątrobowo-dwunastnicze (łac. "ligamentum hepatoduodenale") – więzadło, które rozciąga się pomiędzy powierzchnią trzewną wątroby a częścią górną dwunastnicy (opuszka). Tworzy dolną (prawą) część sieci mniejszej. W jego obrębie sieć jest gruba i zakończona wklęsłym brzegiem (prawa dolna strona), który tworzy ograniczenie otworu sieciowego. 
W więzadle wątrobowo-dwunastniczym, w otoczeniu tkanki łącznej znajdują się struktury, które wchodzą do wnęki wątroby i z niej wychodzą. 
Więzadło wątrobowo-dwunastnicze obejmuje:

</doc>
<doc id="1622187" url="https://pl.wikipedia.org/wiki?curid=1622187" title="Mieczysław Kuznowicz">
Mieczysław Kuznowicz

Mieczysław Józef Kuznowicz (ur. 15 stycznia 1874 w Licheniu, zm. 26 marca 1945 w Czarnym Potoku) – polski duchowny katolicki (jezuita) i działacz społeczny.
Życiorys.
Ukończył Zakład Naukowo-Wychowawczy Ojców Jezuitów w Chyrowie. W 1906 otrzymał święcenia kapłańskie w Krakowie z rąk biskupa Anatola Nowaka. Założyciel Związku Młodzieży Przemysłowej i Rękodzielniczej (1906). Budowniczy siedziby Związku przy ulicy Skarbowej w Krakowie oraz organizator Parku Sportowego „Juvenia” na krakowskich Błoniach. Organizował kampanie antyalkoholowe i antynikotynowe wśród młodzieży. Był prezesem izby rękodzielniczo-przemysłowej w Krakowie.
2 maja 1923 został odznaczony Krzyżem Oficerskim Orderu Odrodzenia Polski.
W okresie II wojny światowej został aresztowany wkrótce po rozpoczęciu niemieckiej okupacji Krakowa – 14 października 1939 roku. Przez miesiąc był przetrzymywany w więzieniu przy ulicy Montelupich. Zwolniony w wyniku intensywnych starań przyjaciół i współpracowników 24 października 1939 roku, ukrywał się poza Krakowem. W latach 1940-1941 przebywał w Długim koło Jedlicza. Między 1941 a 1943 rokiem mieszkał w Bieździedzy koło Kołaczyc w powiecie jasielskim. Ostatnie lata życia spędził w Czarnym Potoku. Pochowany na Cmentarzu Rakowickim w Krakowie (pas 11, wsch.)
Upamiętnienie.
Na terenie klubu Juvenia w Krakowie znajduje się pomnik ks. Mieczysława Kuznowicza autorstwa Bronisława Chromego odsłonięty w 1981, ufundowany w 75-lecie klubu przez Izbę Rzemieślniczą oraz Cechy Rzemieślnicze Krakowa. Jego imię nosi również plac w Krakowie przy Szpitalu Specjalistycznym im. Józefa Dietla. Biografię Kuznowicza pod tytułem "Ubył człowiek..." wydał w 1947 w Krakowie Marian Padechowicz.

</doc>
<doc id="1622188" url="https://pl.wikipedia.org/wiki?curid=1622188" title="Konstanty Radziwiłł">
Konstanty Radziwiłł



</doc>
<doc id="1622189" url="https://pl.wikipedia.org/wiki?curid=1622189" title="Port lotniczy Harold Charles">
Port lotniczy Harold Charles

Port lotniczy Harold Charles – trzeci co do wielkości port lotniczy Turks i Caicos, zlokalizowany na wyspie Ambergris Cay.

</doc>
<doc id="1622191" url="https://pl.wikipedia.org/wiki?curid=1622191" title="Do ciebie, mamo">
Do ciebie, mamo

Do ciebie, mamo (także jako "List do matki") – polski szlagier powstały na początku lat 60. XX wieku specjalnie dla piosenkarki Violetty Villas i również przez nią wykonywany. Muzykę skomponowali Adam Skorupka, a słowa napisali Stanisław Werner i Mirosław Łebkowski. Utwór znalazł się w zestawieniu "66 niezapomnianych piosenek".
Kompozycja znalazła się na płytach Violetty Villas: "Violetta Villas" z 1966 roku, "Do ciebie, mamo" z 2003 roku oraz "Na pocieszenie serca i uniesienie ducha" z 2008 roku. Piosenka wchodzi również w główny skład repertuaru artystki wykonywanego podczas recitali.
Utwór również śpiewał Bernard Ładysz, wydano go na singlu w 1964 roku.
Piosenką "Do ciebie, mamo" wokalistka Małgorzata Markiewicz wygrała program Szansa na sukces. Natomiast 11-letnia Klaudia Kulawik zajęła drugie miejsce w pierwszej edycji programu TVN "Mam talent!" m.in. za wykonanie piosenki Violetty Villas w półfinale. Utwór wykonała także Agnieszka Włodarczyk w pierwszej edycji programu Polsatu "Twoja twarz brzmi znajomo". Za ten występ, aktorka wygrała siódmy odcinek show.

</doc>
<doc id="1622192" url="https://pl.wikipedia.org/wiki?curid=1622192" title="Cudotwórca">
Cudotwórca



</doc>
<doc id="1622193" url="https://pl.wikipedia.org/wiki?curid=1622193" title="Daniel Imhof">
Daniel Imhof

Daniel Wendel Imhof (ur. 22 listopada 1977 w Wil) – kanadyjski piłkarz pochodzenia szwajcarskiego występujący na pozycji pomocnika.
Kariera klubowa.
Imhof urodził się w Szwajcarii, ale w wieku 4 lat emigrował z rodziną do Kanady. Wychowywał się w Smithers, położonym w Kolumbii Brytyjskiej. Jako junior grał tam w klubie Bulkley Valley Blast. Od 1996 roku był członkiem drużyny piłkarskiej uczelni University of Victoria. W 1998 roku trafił do szwajcarskiego FC Wil grającego w drugiej lidze. Przez 2 lata rozegrał tam 33 spotkania i zdobył 3 bramki.
Na początku 2000 roku Imhof przeszedł do FC Sankt Gallen ze Swiss Super League. W tych rozgrywkach zadebiutował 10 marca 2000 roku w zremisowanym 4:4 pojedynku z Grasshopper Club. W tym samym roku zdobył z klubem mistrzostwo Szwajcarii. W Sankt Gallen spędził w 5 lat. W tym czasie zagrał tam 152 razy i strzelił 9 goli.
W 2005 roku podpisał kontrakt z niemieckim VfL Bochum występującym w 2. Bundeslidze. W 2006 roku awansował z zespołem do Bundesligi. Zadebiutował w niej 16 września 2006 roku w zremisowanym 1:1 spotkaniu z 1. FC Nürnberg. 24 sierpnia 2007 roku w wygranym 2:1 meczu z Hamburgerem SV zdobył pierwszą bramkę w Bundeslidze. W Bochum występował przez 3,5 roku.
W styczniu 2010 roku wrócił do FC Sankt Gallen, nadal grającego w Swiss Super League. W 2012 roku zakończył tam karierę.
Kariera reprezentacyjna.
W reprezentacji Kanady Imhof zadebiutował 9 października 2000 roku w wygranym 1:0 meczu eliminacji Mistrzostw Świata 2002 z Panamą. W 2001 roku został powołany do kadry na Puchar Konfederacji. Zagrał na nim w pojedynkach z Japonią (2:3) i Kamerunem (0:2), a Kanada zakończyła turniej na fazie grupowej.
W 2002 roku wziął udział w Złotym Pucharze CONCACAF. Wystąpił na nim w spotkaniach z Haiti (2:0), Ekwadorem (0:2), Martyniką (1:1) oraz Stanami Zjednoczonymi (0:0). Na tamtym turnieju Kanada zajęła 3. miejsce.
W 2003 roku ponownie uczestniczył w Złotym Pucharze CONCACAF, również zakończonym na fazie grupowej. Zagrał na nim w meczach z Kostaryką (1:0) i Kubą (0:2).

</doc>
<doc id="1622194" url="https://pl.wikipedia.org/wiki?curid=1622194" title="Shidaisaurus">
Shidaisaurus

Shidaisaurus – rodzaj teropoda z grupy tetanurów żyjącego w środkowej jurze na terenie współczesnych Chin.
Opisany został w oparciu o niekompletny szkielet nieobejmujący większości kręgów ogonowych, żeber, kości obręczy barkowej oraz kości kończyn (LDM-LCA 9701-IV). Brak także przedniej części czaszki oraz żuchwy, mogą one jednak znajdować się pod szkieletem zauropoda, w pobliżu którego odnaleziono holotyp. Lewa kość łonowa mierzy 62 cm długości, podobnie jak kość biodrowa, przy czym odnaleziony osobnik w chwili śmierci prawdopodobnie nie był w pełni dojrzały. Autorzy opisu zwracają uwagę na podobieństwo "Shidaisaurus" do siuanhanozaura, gazozaura, syczuanozaura, czuandongocelura, monolofozaura i Sinraptoridae, jednak nie podają dokładniejszej systematyki rodzaju, stwierdzają jedynie, że jest to bazalny przedstawiciel Tetanurae. Według Wu i współpracowników "Shidaisaurus" to z pewnością nieznany wcześniej teropod. Nieobecność pleuroceli w obrotniku, będąca u teropodów cechą plezjomorficzną, może dowodzić, że "Shidaisaurus" jest prymitywniej zbudowany niż teropody takie jak "Sinraptor", jangczuanozaur, lub przypisywane wcześniej do „"Szechuanosaurus"”. Dokładniejsze ustalenie pozycji systematycznej "Shidaisaurus" będzie możliwe po przeprowadzeniu dokładniejszych analiz filogenetycznych. Zdaniem Rogera Bensona może być on najwcześniejszym znanym allozauroidem.
Gatunkiem typowym rodzaju jest "Shidaisaurus jinae". Jego nazwa pochodzi od firmy Jin-Shidai, będącej właścicielem „parku jurajskiego” w powiecie Lufeng, w pobliżu miejsca odkrycia holotypu. Chińskie słowo "shidai" oznacza ponadto „czas”, „erę”, „epokę”, zaś "Jin" – „złoto”.

</doc>
<doc id="1622195" url="https://pl.wikipedia.org/wiki?curid=1622195" title="Shidaisaurus jinae">
Shidaisaurus jinae



</doc>
<doc id="1622196" url="https://pl.wikipedia.org/wiki?curid=1622196" title="Granica austriacko-węgierska">
Granica austriacko-węgierska

Granica austriacko-węgierska – granica państwowa, pomiędzy Austrią oraz Węgrami, istniejąca od powstania tych państw w wyniku podziału Austro-Węgier w 1918 roku. Jest wewnętrzną granicą UE oraz strefy Schengen.
Kształtowanie się granicy.
Po rozpadzie Austro-Węgier w 1918 na terenie Niemieckich Węgier Zachodnich (obecnie land austriacki Burgenland) doszło do starć lokalnej ludności z węgierską żandarmerią. 10 listopada 1918 niemieccy i chorwaccy mieszkańcy regionu powołali we wsi Matterburg „Niemiecką Radę Ludową Węgier Zachodnich” ("Deutsche Volksrat für Westungarn"). W następstwie tych lokalnych konfliktów kwestia przynależności tego regionu stała się przedmiotem konferencji pokojowych po zakończeniu I wojny światowej. Rozważano kilka możliwości załagodzenia sporu o Burgenland, między innymi – ze względu na spory odsetek ludności chorwackiej – możliwość utworzenia „słowiańskiego korytarza” łączącego Czechosłowację i Jugosławię. Plany te jednak zostały zarzucone i traktaty w Saint Germain i w Trianon w 1919 przyznały cały Burgenland Austrii. Datę przekazania regionu ustalono na 28 sierpnia 1921 i został on opuszczony przez administrację węgierską, lecz objęcie go przez władze austriackie okazało się niemożliwe ze względu na postawę miejscowej ludności. Przez około miesiąc zbrojni węgierscy ochotnicy utrzymywali na terenach Burgenlandu efemeryczne węgierskie państewko Lajtabánság („Palatynat Litawski”). Dopiero mediacja Włoch pozwoliła na rozbrojenie ochotników 6 listopada 1921. Wskutek protestów węgierskich w mieście Sopron i otaczających je wsiach został przeprowadzony plebiscyt (14-16 grudnia 1921), w którym zwyciężyła opcja węgierska. W konsekwencji Rada Ambasadorów zdecydowała o pozostawieniu tego terenu przy Węgrzech.
Po zajęciu Austrii przez Hitlera powstała granica niemiecko-węgierska. W 1955 po zakończeniu alianckiej okupacji i odzyskaniu przez Austrię niepodległości przywrócono granicę w niemal identycznym przebiegu sprzed 1938. Jedyną różnicą jest skrócenie granicy w okolicach dzisiejszego trójstyku austriacko-słowacko-węgierskiego – po przyłączeniu do Czechosłowacji w 1947 tzw. przyczółka bratysławskiego granica austriacko-węgierska jest nieco krótsza (przedtem sięgała aż pod Petrzalkę).
Przebieg granicy.
Granica zaczyna się na Dunaju, naprzeciw słowackiego miasta Šamorin i biegnie na południe i na wysokości węgierskiego Támokréti skręca na zachód, tworząc długi na około 60 km i szeroki na 15 węgierski „cypel” z miastem Sopron. Dalej granica biegnie na południe, klucząc pomiędzy miejscowościami, by na wysokości Körmend (HUN) skręcić na południe i południowy zachód. W pobliżu Felsöszölnök granica kończy się osiągając terytorium słoweńskie.
Przejścia graniczne.
Przejścia graniczne zlikwidowano po przystąpieniu do strefy Schengen.

</doc>
<doc id="1622198" url="https://pl.wikipedia.org/wiki?curid=1622198" title="Port lotniczy Lifuka">
Port lotniczy Lifuka

Port lotniczy Lifuka (IATA: HPA, ICAO: NFTL) – port lotniczy zlokalizowany na wyspie Lifuka w Królestwie Tonga.

</doc>
<doc id="1622201" url="https://pl.wikipedia.org/wiki?curid=1622201" title="Otwock (gmina)">
Otwock (gmina)

Otwock (od 1916 "miasto Otwock" i "Karczew") – dawna gmina wiejska funkcjonująca do 1916 roku w guberni warszawskiej. Siedzibą władz gminy była wieś Otwock Wielki, będąca centralnym punktem dawnych dóbr otwockich.
Za Królestwa Polskiego gmina Otwock należała do powiatu mińskiego w guberni warszawskiej. do gminy przyłączono pozbawiony praw miejskich Karczew.
Jednostka należała do sądu gminnego okręgu III w Gliniance. W jej skład wchodziła osada miejska Karczew oraz wsie Otwock Wielki (albo Stary), Otwock Mały (albo Zagórny), Świdry, Przewóz, Nadbrzeż, Kępa Nadbrzeska, Kępa Rybacka, Kępa Dudzka, Kępa Gliniecka, Glinki, Piotrowice, Sobiekursk, Łukowiec, Janów, Wola Sobiekurska, Dąbrówka, Lasek, Pogorzel, Glina, Ostrówiec, Rosłonki, Kępa Pijarska, Tabor Otwocki, Celestynów, Radzyń (Radzin) i Julianów. Gmina miała 21 757 mórg obszaru i liczyła 5128 mieszkańców (1867 rok).
W związku z reorganizacją administracyjną terenów Królestwa Polskiego pod okupacją niemiecką podczas I wojny światowej, gminy Otwock (z Karczewem) i Wiązowna z powiatu mińskiego (a także gminę Pomiechowo i miasto Zakroczym z powiatu płońskiego) włączono 16 marca 1916 do powiatu warszawskiego.
Od lipca 1916 roku na posiedzeniach Rady Gminnej poruszana była kwestia wydzielenia Otwocka (Starego) z gminy, jako samodzielnej jednostki administracyjnej, czemu Rada Gminna się nie przeciwstawiała pod warunkiem, że nie będzie ponosić za to żadnych kosztów. Na posiedzeniu 20 lipca 1916 roku wniosek ten został przyjęty jednogłośnie. Gmina Otwock przestała funkcjonować 16 grudnia 1916 roku w związku z nadaniem Otwockowi (Staremu) praw miejskich (wyodrębnieniem jako gminy miejskiej) i przekształceniem pozostałego obszaru dotychczasowej jednostki w gminę Karczew z urzędem gminnym w Karczewie.

</doc>
<doc id="1622202" url="https://pl.wikipedia.org/wiki?curid=1622202" title="Klucz (album Maanamu)">
Klucz (album Maanamu)

Klucz – dziewiąty album studyjny zespołu Maanam, wydany we wrześniu 1998 roku nakładem wytwórni Kamiling Co i Pomaton EMI. Na tym albumie grupa powróciła do rockowego grania, mimo to album w porównaniu z poprzednimi wydawnictwami sprzedał się słabo, w 40 tysiącach egzemplarzy. Album był promowany przez koncert, podczas którego grupa przedstawiła utwory ze swojej najnowszej płyty. Jego fragmenty zostały wydane na DVD Maanamu "Złote DVD Vol. 1".
W 2017 roku album został wydany po raz pierwszy na płycie winylowej

</doc>
<doc id="1622203" url="https://pl.wikipedia.org/wiki?curid=1622203" title="Nie ma miłości bez zazdrości (utwór)">
Nie ma miłości bez zazdrości (utwór)

Nie ma miłości bez zazdrości − polska piosenka wykonywana przez Violettę Villas, będącą jednocześnie autorką jej tekstu i muzyki.
Historia.
Pierwsza wersja piosenki pochodziła z 1968 roku i nosiła tytuł „Puste jest życie bez miłości”. Artystka po raz pierwszy zaprezentowała ją w programie telewizyjnym Małżeństwo doskonałe. W 1970, już pod tytułem „Nie ma miłości bez zazdrości”, utwór wszedł w skład recitalu telewizyjnego „Śpiewa Violetta Villas”.
Piosenka została wydana na płycie „Nie ma miłości bez zazdrości” w 1977 roku oraz na później wydanych kompilacjach. Cover w wykonaniu Weroniki Korthals ukazał się na płycie „Na wiedno”, wydanej w 2009 roku.

</doc>
<doc id="1622204" url="https://pl.wikipedia.org/wiki?curid=1622204" title="Port lotniczy Longana">
Port lotniczy Longana

Port lotniczy Longana (IATA: LOD, ICAO: NVSG) – port lotniczy położony w Longana (Vanuatu).

</doc>
<doc id="1622205" url="https://pl.wikipedia.org/wiki?curid=1622205" title="Chino (Kalifornia)">
Chino (Kalifornia)

Chino – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 82 830 (2007).
Położenie.
Chino położone jest w rejonie metropolitalnym Los Angeles, oraz w regionie Inland Empire. Znajduje się ok. 56 km na wschód od Los Angeles i ok. 50 km na południowy zachód, od stolicy hrabstwa, miasta San Bernardino.
Historia.
Tereny dzisiejszego miasta leżały w granicach Rancza Santa Ana del Chino. W 1910 roku Chino otrzymało prawa miejskie. Podczas Letnich Igrzysk Olimpijskich w 1984 roku odbywały się tutaj konkurencje strzeleckie.

</doc>
<doc id="1622206" url="https://pl.wikipedia.org/wiki?curid=1622206" title="Char-Us-nuur">
Char-Us-nuur



</doc>
<doc id="1622207" url="https://pl.wikipedia.org/wiki?curid=1622207" title="Duszek biały">
Duszek biały

Duszek biały ("Diclidurus albus") – gatunek ssaka z podrodziny upiorów (Emballonurinae) w obrębie rodziny upiorowatych (Emballonuridae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1820 roku niemiecki przyrodnik Maximilian zu Wied-Neuwied nadając mu nazwę "Diclidurus albus". Holotyp pochodził z Canavieiras, w Rio Pardo, w Bahii, w Brazylii. Podgatunek po raz pierwszy zgodnie z zasadami nazewnictwa binominalnego nazwał w 1903 roku angielski zoolog Oldfield Thomas nadając mu nazwę "Diclidurus virgo". Holotyp pochodził z „Escazú”, w San José, w Kostaryce. 
"Diclidurus albus" należy do podrodzaju "Diclidurus". Populacje w Ameryce Środkowej mogą być odrębnym gatunkiem określanym jako "D. virgo", ale potrzebne są dodatkowe badania. Autorzy "Illustrated Checklist of the Mammals of the World" rozpoznają dwa podgatunków. 
Zasięg występowania.
Duszek biały występuje w południowej Ameryce Północnej i w północnej oraz środkowej Południowej zamieszkując w zależności od podgatunku:
Morfologia.
Długość ciała (bez ogona) 68–82 mm, długość ogona 18–22 mm, długość ucha 16–17 mm, długość tylnej stopy 10–12 mm, długość przedramienia 63–69 mm; masa ciała 17–24 g. Posiada długą sierść o białym kolorze, białawe błony lotne. Oczy dość duże, uszy krótkie, okrągłe. Wzór zębowy: I formula_1 C formula_2 P formula_3 M formula_4 = 32.
Ekologia.
Prowadzi samotniczy, nocny tryb życia. Poluje na owady.

</doc>
<doc id="1622208" url="https://pl.wikipedia.org/wiki?curid=1622208" title="Port lotniczy Wotje">
Port lotniczy Wotje

Port lotniczy Wotje (IATA: WTE) – port lotniczy zlokalizowany na atolu Wotje, w miejscowości Wotje (Wyspy Marshalla).

</doc>
<doc id="1622209" url="https://pl.wikipedia.org/wiki?curid=1622209" title="Chart kirgiski">
Chart kirgiski

Chart kirgiski (oryginalna nazwa тайган [tajgan]) – rasa psa zaliczana do grupy chartów, przynależąca do grupy środkowoazjatyckich chartów orientalnych i zaliczana do chartów pierwotnych dla tej grupy. Tajgan jest rasą niezarejestrowaną w FCI.
Rys historyczny.
W górzystych rejonach Kirgistanu od wielu stuleci żyły w odosobnieniu tajgany, których cechy rasowe zostały uformowane przez surowe warunki klimatyczno-terenowe. Problemy z zachowaniem czystości rasowej u tajganów pojawiły się wraz z okresem wielkich migracji ludności, która na tereny Kirgistanu wprowadzała własne psy. Doprowadziło to do niekontrolowanych krzyżowań pomiędzy psami i powstawania mieszańców. W roku 1947 minister gospodarki Związku Radzieckiego wydał rozporządzenie na mocy którego, każda republika należąca do związku powinna mieć własną, rodzimą rasę. Rozpoczęły się prace nad opracowaniem wzorca rasy, które miały na celu, m.in. zapobiec negatywnej tendencji mieszania się chartów (np. charta środkowoazjatyckiego z tajganem), które wraz z kołchoźnikami były wykorzystywane do polowań, a gdzie nie przykładano wagi do selekcji hodowlanej. Pierwszy standard uznany przez Radę Kynologiczną Związku Radzieckiego został wydany w roku 1964 przez profesora Minjuchina. Jednak działania te zakończyły się niepowodzeniem. Dodatkowo w latach 70. wprowadzono rozporządzenie nakazujące psy swobodnie poruszające się likwidować i traktować jako psy dzikie. Dla żyjącego od zawsze na swobodzie tajgana stało się to poważnym zagrożeniem.
W momencie, gdy kynolodzy uznali tajgana za rasę praktycznie wymarłą, spowodowało to duże zainteresowanie wielu osób pozostałymi przy życiu osobnikami, dostępnymi w rejonach górskich Kirgistanu. Część z nich została sprzedana handlarzom psów, część dostała się do hodowców. Od roku 1987 zaistniała możliwość dokonywania rejestracji rasowych tajganów w "Oddziale Polowań z Psami", w "Związku Rybołówstwa i Myślistwa". W ten sposób zostały zaprezentowane dwa osobniki charta kirgiskiego w Moskwie na Wystawie Osiągnięć Przemysłu Rolniczego i stały się one podkładem pod regularną hodowlę tej rasy. Do wzrostu zainteresowania tajganem jako rasą, przyczyniło się także potraktowanie go jako elementu dziedzictwa kulturowego Kirgistanu.
W roku 1996 (1 lutego) został ogłoszony nowy wzorzec rasy dla tajgana, a w 2001 zostało założone "Narodowe Towarzystwo Kirgiskiego Tajgana". Do jego zadań należy rejestrowanie psów, organizowanie przeglądów hodowlanych oraz prób użytkowych. Jest także upoważnione do doboru odpowiednich partnerów hodowlanych dla psów, których właściciele spisali z Towarzystwem stosowną umowę. Tego typu działania doprowadziły w praktyce do tego, że każde szczenię charta kirgiskiego jest pod kontrolą hodowlaną i jest oceniane pod kątem użyteczności psa myśliwskiego. Współcześnie chart kirgiski jest najbardziej rozpowszechniony na terenach górskich Kirgistanu, szczególnie w strefie Tienszan.
Wygląd.
Według wzorca przyjętego przez Republikańską Radę Kynologiczną Republiki Kirgiskiej tajgan jest psem średniej wielkości, u którego wysokość w kłębie jest równa lub wyższa (do 2 cm) od wysokości w części krzyżowej.
Szata i umaszczenie.
Często spotykanym umaszczeniem u tajgana jest umaszczenie czarne lub czarne z białymi znaczeniami. Występuje także szata koloru szarego, płowego w różnych odcieniach, białego lub pręgowanego. Włos jest długi i miękki, a w okresie zimowym tworzy się podszerstek.
Gęstość sierści i długość włosa jest różna w zależności od miejsca występowania na ciele psa – na kufie oraz na przedniej stronie kończyn tylnych i przednich okrywa włosowa jest niedługa. Włos zdobiący, który u tajgana jest wełnisty i zwija się, jest obfity z tyłu mózgoczaszki (dłuższy w części tylnej), na ramionach i szyi. Na udach staje się jeszcze bardziej bujny. W okolicach tułowia włos dłuższy i obfitszy tworzy się mniej więcej od połowy żeber w dół. Na uszach występują tzw. "burki", które składają się z włosa miękkiego i wełnistego, opadającego ok. 8 cm poniżej uszu. Od spodu ogon posiada wykształcone w niewielkim stopniu pióro.
Użytkowość.
W rodzimych rejonach chart kirgiski, zarówno dawniej jak i obecnie, jest psem myśliwskim, wykorzystywanym do polowań na sarny, lisy, kozły górskie, korsaki, borsuki czy wilki. Jest także użytkowany w polowaniach wspólnych z birkutem. Szczenięta tych psów, aby uzyskać rodowód muszą pomyślnie przejść przegląd w związku łowieckim w Kirgistanie.

</doc>
<doc id="1622217" url="https://pl.wikipedia.org/wiki?curid=1622217" title="Port lotniczy Kirakira">
Port lotniczy Kirakira

Port Lotniczy Kirakira (ang. "Kirakira Airport") – port lotniczy zlokalizowany w mieście Kirakira, na Wyspach Salomona.

</doc>
<doc id="1622220" url="https://pl.wikipedia.org/wiki?curid=1622220" title="Jüan-hao">
Jüan-hao



</doc>
<doc id="1622223" url="https://pl.wikipedia.org/wiki?curid=1622223" title="Otolemur gruboogonowy">
Otolemur gruboogonowy

Otolemur gruboogonowy, galago gruboogonowy, galago olbrzymi ("Otolemur crassicaudatus") – gatunek ssaka naczelnego z rodziny galagowatych (Galagidae). Długość ciała około 35 cm, ogon podobnej długości. Ubarwiony jest na czarnobrązowo na grzbiecie, od spodu bywa jaśniejszy w kolorze srebrnoszarym. Futerko długie i gęste oraz bardzo gruby i puszysty ogon. Prowadzi nocny tryb życia. Żyje grupowo w stadzie, w leśnych gęstwinach płd.-zach. Afryki. Odżywia się owocami, ptakami i ich jajami. Przedstawiciele rodziny Galagidae (galagowate), do której zaliczamy opisywany gatunek posiadają charakterystyczne duże, okrągłe oczy wrażliwe na światło – w dzień: źrenice zwężone w postaci szczelin, w nocy: źrenice okrągłe, szeroko otwarte. Są one osadzone stosunkowo blisko siebie i przesunięte ku przodowi umożliwiające trójwymiarowe widzenie. Podobnie jak inne naczelne poruszają się na czterech kończynach. Pierwsze palce przeciwstawne.
Zasięg występowania.
Otolemur gruboogonowy występuje w zależności od podgatunku:
Taksonomia.
Gatunek po raz pierwszy naukowo opisał w 1812 roku francuski przyrodnik Étienne Geoffroy Saint-Hilaire nadając mu nazwę "Galago crassicaudatus". Geoffroy Saint-Hilaire nie wskazał miejsca typowego odłowu holotypu; w ramach późniejszej desygnacji miejsce typowe ustalono na 15 km na wschód od Eshowe (28°52’S, 31°37’E), w Ngoye Forest, w Natalu, w Południowej Afryce. 
Taksony "monteiri" i "argentatus" w niektórych ujęciach systematycznych uznawane są za odrębne gatunki. Podgatunki "monteiri" i "kirkii" krzyżują się w północnym Mozambiku i Zimbabwe, natomiast podgatunek nominatywny "crassicaudatus" krzyżuje się z "monteiri" w środkowym Mozambiku, Malawi i Zimbabwe. Potrzebne są dalsze badania, aby zweryfikować odrębność "monteiri" i "crassicaudatus" na poziomie gatunku. Autorzy "Illustrated Checklist of the Mammals of the World" rozpoznają cztery podgatunki.
Budowa.
Długość ciała (bez ogona) 26–40 cm, długość ogona 30–50 cm; masa ciała samic 1,2–1,5 kg, samców 1,1–1,8 kg. Galago gruboogonowy ma gęste, wełniste, dość długie, brunatne na wierzchu i srebrzystoszare na spodzie ciała futro. "Otolemur crassicaudatus" jest zwierzęciem ruchliwym i zwinnym, szybko się poruszającym, doskonale skacze. Umożliwiają mu to długie kończyny tylne (znacznie dłuższe niż przednie) oraz wydłużone kości stępu. Długi puszysty ogon pomaga w utrzymaniu równowagi. Ponadto nasadowa część ogona pełni rolę magazynu tłuszczu, który wykorzystuje podczas snu w porze suchej.
Interesującą cechą jest także fakt uzyskiwania pionowej postawy podczas walki między osobnikami. Galago gruboogonowy posiada bardzo ruchliwą głowę, zdolną do obrotu o niemal 180º. Na czaszce obecny grzebień kostny. Na wielkich błoniastych uszach występują poprzecznie ułożone drobne grzebienie chrzęstne, powiązanie włóknami mięśniowymi, dzięki czemu zwierzę składa je w czasie snu.
Ekologia.
Galago olbrzymi przesypia porę suchą. Prowadzi gromadny (po 2–6 osobników, żyjących w gniazdach zrobionych z liści), nadrzewny i nocny tryb życia, w dzień odpoczywa w gęstwinie drzew. Odżywia się w przeważającej części pokarmem zwierzęcym uzupełniając swoją dietę pokarmem roślinnym. Głównie w postaci małych ptaków, ptasich jaja, owadów, owoców i kwiatów. Atakuje żywą ofiarę z błyskawiczną szybkością, zagryzając ją na śmierć, a następnie przeżuwa. Dorosłe męskie osobniki posiadają nagą łatkę gruczołów pod brodą, która umożliwia zostawianie swojego zapachu do zaznaczania ich gniazd oraz terytoriów. Dodatkowo kropią moczem swoje stopy i dłonie co sprawia, że ostry zapach utrwala się podążając ich tropem.
Ciąża galago gruboogonowyego trwa 110–120 dni, w miocie 1 lub 2 młode osobniki. Młode osobniki posiadają cienką warstwę futra, osiągają długość ciała od 10–12 centymetrów a ich waga wynosi około 50–70 gramów. Z gniazda samodzielnie wychodzą po około 2 tygodniach od narodzin, wcześniej przez ten czas matka pozostawia je w gnieździe. Jedynie w przypadku zagrożenia chwyta i przenosi potomstwo w ustach. Młode osobniki są karmione przez 3 miesiące. Galago gruboogonowy żyje prawdopodobnie do 10 lat.
Znaczenie w ochronie środowiska.
Znacznym zagrożeniem dla galago gruboogonowych są duże sowy, dzikie koty oraz węże. Mimo tego nie należy do gatunków zagrożonych wyginięciem. Jednakże może być miejscowo zagrożony przez utratę odpowiedniego siedliska leśnego. Na przykład "O. C. monteiri" kiedyś powszechnie występował wokół Jeziora Wiktorii, obecnie prawie całkowicie zniknął, również z lasów ze względu na ich ekspansję. Status zagrożenia według podgatunków przedstawia poniższa tabela:

</doc>
<doc id="1622224" url="https://pl.wikipedia.org/wiki?curid=1622224" title="Galago olbrzymi">
Galago olbrzymi



</doc>
<doc id="1622225" url="https://pl.wikipedia.org/wiki?curid=1622225" title="Galago crassicaudatus">
Galago crassicaudatus



</doc>
<doc id="1622226" url="https://pl.wikipedia.org/wiki?curid=1622226" title="Alaksandr Jurewicz">
Alaksandr Jurewicz

Alaksandr Jurewicz (biał. Аляксандар Юрэвіч, ros. Александр Юревич, "Aleksandr Juriewicz"; ur. 8 sierpnia 1979) – białoruski piłkarz, grający na pozycji obrońcy, reprezentant Białorusi. Obecnie występuje w BATE Borysów

</doc>
<doc id="1622231" url="https://pl.wikipedia.org/wiki?curid=1622231" title="Ludwik Sawicki (wojskowy)">
Ludwik Sawicki (wojskowy)

Ludwik Sawicki (ur. 20 sierpnia 1893 w Leżajsku, zm. 30 października 1983) – podpułkownik artylerii Wojska Polskiego i Polskich Sił Zbrojnych.
Życiorys.
Był synem Antoniego i Heleny z Czyżewiczów. Miał dwie siostry Marie i Katarzynę. W Leżajsku ukończył Szkołę Ludową (podstawową). W latach 1904–1912 był uczniem Cesarskiego i Królewskiego Gimnazjum Wyższego w Jarosławiu. Po zakończeniu gimnazjum podjął studia prawnicze na Uniwersytecie Lwowskim.
Po wybuchu I wojny światowej został wcielony do cesarskiej i królewskiej Armii i skierowany do szkoły oficerskiej. Walczył na froncie rosyjskim, a następnie włoskim, gdzie dostał się do niewoli. Jego oddziałem macierzystym był Pułk Armat Polowych Nr 28 (w 1916 przemianowany na Pułk Haubic Polowych Nr 2, a w 1918 na Pułk Artylerii Polowej Nr 102). W czasie służby w c. i k. awansował na kolejne stopnie w korpusie oficerów rezerwy artylerii polowej i górskiej: podporucznika (starszeństwo z 1 stycznia 1916) i porucznika (starszeństwo z 1 lutego 1918).
Po zwolnieniu z niewoli udał się do Francji, gdzie wstąpił do Błękitnej Armii generała Józefa Hallera. Wraz z tą armią w maju 1919 wrócił do Polski. Jako porucznik w składzie 12 pułku artylerii polowej wziął udział w wojnie polsko-bolszewickiej. Za męstwo został odznaczony Krzyżem Walecznych.
W czerwcu 1927 został przeniesiony z 12 do 21 pułku artylerii lekkiej w Białej na stanowisko dowódcy III dywizjonu. W marcu 1930 został przesunięty na stanowisko kwatermistrza. 11 kwietnia 1933 roku został przeniesiony do 9 pułku artylerii lekkiej w Białej Podlaskiej na stanowisko dowódcy III dywizjonu, detaszowanego w Berezie Kartuskiej. 27 czerwca 1935 roku został mianowany podpułkownikiem ze starszeństwem z dniem 1 stycznia 1935 roku i 7. lokatą w korpusie oficerów artylerii. Z dniem 15 sierpnia 1935 roku został przeniesiony do 20 pułku artylerii lekkiej w Prużanie na stanowisko zastępcy dowódcy pułku. 16 lutego 1938 roku objął dowództwo 7 dywizjonu artylerii konnej.
Ppłk Ludwik Sawicki dowodził 7 dak w trakcie kampanii wrześniowej 1939 roku. Ranny w szyję 1 września, doprowadził dywizjon przez bitwę nad Bzurą, Puszczę Kampinoską przy stracie zaledwie jednej armaty i jaszcza, 20 września 1939 roku do Warszawy (ze wspomnień gen. bryg. Romana Abrahama: "Od pierwszych dni wojny w dowódcy 7 dywizjonu artylerii konnej i świetnie zgranym zespole tego oddziału miałem najsilniejsza podporę i gwaranta powodzenia w boju. Pełne wzajemne zrozumienie, pasja jak najszybszego starcia z nieprzyjacielem i otwarcie ognia bez względu na warunki były cechą wszystkich żołnierzy dywizjonu. Należą im się słowa gorącego uznania za Walewice, Psary – Polesie, Brochów i Zamość, za umiejętność scentralizowanego działania dywizjonu, za żywienie ognia; nigdy nie zabrakło nam amunicji"). 29 września 1939 roku wraz z obrońcami stolicy dostał się do niewoli niemieckiej. Za udział w kampanii wrześniowej ppłk Ludwik Sawicki został odznaczony Krzyżem Srebrnym Orderu Virtuti Militari. W latach 1939–1945 przebywał w Oflagu VII A Murnau. Uwolniony z niewoli 29 kwietnia 1945 roku.
Po wyzwoleniu w kwietniu 1945 wstąpił do PSZ. 18 maja 1946 roku został dowódcą 16 pułku artylerii lekkiej. Pułkiem tym dowodził do 1947 roku, kiedy to wrócił do Polski. 
Jako byłego oficera II Rzeczypospolitej spotkały go szykany ze strony ówczesnych władz. Nie mógł znaleźć pracy, którą wreszcie znalazł w tartaku w Leżajsku. W tartaku tym pracował do emerytury w 1959 roku. Świadczenia kombatanckie otrzymał dopiero w 1977 roku. Będąc na emeryturze, włączył się w prace społeczne miasta Leżajska, był członkiem Prezydium Miejskiej Rady Narodowej oraz przewodniczącym Komisji Kontroli Społecznej. Propagował sport, z jego inicjatywy powstał klub sportowy „Pogoń Leżajsk”, którego został pierwszym prezesem.
Ludwik Sawicki w 1929 roku zawarł związek małżeński z Wandą Bieniaszewską, z którą miał córkę Alinę (ur. 1931).

</doc>
<doc id="1622234" url="https://pl.wikipedia.org/wiki?curid=1622234" title="Oliver Schröder">
Oliver Schröder

Oliver Schröder (ur. 11 czerwca 1980 w Berlinie) – niemiecki piłkarz występujący na pozycji obrońcy lub pomocnika. Obecnie jest zawodnikiem Fortuny Kolonia.
Kariera.
Oliver Schröder jako junior grał w klubach SC Tegel, Reinickendorfer Füchse i Spandauer BC. W 1998 roku przeszedł do młodzieżowej drużyny Herthy Berlin. Nie zdołał jednak zadebiutować w pierwszej drużynie tego zespołu. W 2002 roku odszedł do 1. FC Köln, grającego w 2. Bundeslidze. W barwach tego klubu pierwszy występ zanotował 18 listopada 2002 roku w wygranym przez jego zespół 3-2 ligowym pojedynku z FC St. Pauli. Łącznie w tamtym sezonie rozegrał szesnaście spotkań. Na koniec rozgrywek ligowych uplasował się z klubem na drugiej pozycji i awansował z nim do ekstraklasy. W Bundeslidze zadebiutował 3 sierpnia 2003 roku w przegranym przez jego zespół 0-1 spotkaniu z Borussią Mönchengladbach. Natomiast 13 marca 2004 roku strzelił pierwszego gola w ligowej karierze. Było to w meczu przeciwko Werderowi Brema, zakończonym wynikiem 2-3 na niekorzyść jego drużyny. Na koniec sezonu 2003/2004 jego klub zajął ostatnie, osiemnaste miejsce w lidze i powrócił na zaplecze ekstraklasy. Łącznie dla 1. FC Köln Schröder rozegrał 44 spotkania i zdobył jedną bramkę.
Latem 2004 podpisał kontrakt z Herthą Berlin, w której grał już jako junior. Pierwszy występ w lidze zaliczył tam 7 sierpnia 2004 w zremisowanym 2-2 meczu z VfL Bochum. W 2005 roku uplasował się z Herthą na czwartej pozycji w lidze. W sezonie 2005/2006 dotarł z klubem do 1/16 finału Pucharu UEFA, gdzie uległ z nim w dwumeczu z Rapidowi Bukareszt. W sumie w Hercie spędził dwa lata. W tym czasie zagrał tam 31 razy i strzelił jednego gola.
W 2006 roku przeniósł się do innego pierwszoligowca – VfL Bochum. W barwach tego klubu zadebiutował 12 sierpnia 2006 roku w przegranym przez jego drużynę 1-2 ligowym meczu z 1. FSV Mainz 05, a jedynego gola dla klubu z Bochum zdobył w meczu z VfB Stuttgart 12 maja 2007 roku.
Latem 2009 roku przeniósł się do Hansy Rostock, grającej w 2. Bundeslidze. W trykocie tej drużyny zadebiutował 31 lipca 2009 w przegranym meczu Pucharu Niemiec przeciwko VfL Osnabrück. W Hansie grał tylko przez jeden sezon, rozgrywając w tym czasie 25 meczów ligowych i zdobywając jedną bramkę (18 stycznia 2010 w meczu z Arminią Bielefeld Schröder trafił do siatki w doliczonym czasie gry ustalając wynik spotkania na 1-1).
Od lipca 2010 występował w Erzgebirge Aue, gdzie zadebiutował 14 sierpnia 2010 roku w meczu pucharowym przeciwko Borussii Mönchengladbach. Pierwsze trafienie dla drużyny z Aue zanotował 5 grudnia 2010 w meczu 2. Bundesligi przeciwko FC Ingolstadt 04. Po spadku drużyny do 3. Ligi Schröder przeszedł do Fortuny Kolonia.

</doc>
<doc id="1622236" url="https://pl.wikipedia.org/wiki?curid=1622236" title="Oliver Schroder">
Oliver Schroder



</doc>
<doc id="1622238" url="https://pl.wikipedia.org/wiki?curid=1622238" title="Letnia Uniwersjada 1973">
Letnia Uniwersjada 1973

7. Letnia Uniwersjada - międzynarodowe zawody sportowców - studentów, które odbyły się w Moskwie. Impreza została zorganizowana między 15, a 25 sierpnia 1973 roku. W uniwersjadzie wzięło udział ok. 4000 zawodników z 72 krajów. Zawodnicy rywalizowali w 10 dyscyplinach. Główną areną zawodów był Stadion Łużniki.
Polskie medale.
Reprezentanci Polski zdobyli w sumie 10 medali. Wynik ten dał polskiej drużynie 5. miejsce w klasyfikacji medalowej.

</doc>
<doc id="1622240" url="https://pl.wikipedia.org/wiki?curid=1622240" title="Symphony Hall w Birmingham">
Symphony Hall w Birmingham

Symphony Hall znajduje się w Birmingham International Convention Centre. Została zaprojektowana przez Artec Consultants Inc z Nowego Jorku, a jej otwarcie nastąpiło w 1991. Posiada 2262 miejsc siedzących na czterech piętrach. Od 2001 dysponuje 6000 piszczałkowymi organami.
W Symphony Hall oferowany jest urozmaicony program - muzyka poważna, jazz, folk, rock, pop oraz występy kabaretowe. Season Concert International promuje orkiestry oraz muzyków z całego świata, jak również rodzimą City of Birmingham Symphony Orchestra. Symphony Hall jest odwiedzana przez około 370 tysięcy osób w ciągu 320 wydarzeń w roku. 
Orientacyjne ceny biletów od 8 do 50 GBP.
Linki zewnętrzne.
Strona domowa instytucji

</doc>
<doc id="1622242" url="https://pl.wikipedia.org/wiki?curid=1622242" title="Alaksandr Fiedarowicz">
Alaksandr Fiedarowicz

Alaksandr Fiedarowicz (biał. Аляксандр Федаровіч, ros. Александр Владимирович Федорович, "Aleksandr Władimirowicz Fiedorowicz"; ur. 27 sierpnia 1973 w Mińsku, zm. 5 stycznia 2022) – białoruski piłkarz polskiego pochodzenia, grający na pozycji bramkarza, trener piłkarski.
Jego atrybuty fizyczne to 180 cm i 83 kg. Wcześniej występował w klubach Dniapro Mohylew i BATE Borysów.
W chwili śmierci pracował na stanowisku trenera bramkarzy w klubie BATE Borysów.

</doc>
<doc id="1622246" url="https://pl.wikipedia.org/wiki?curid=1622246" title="Johan Tobias Sergel">
Johan Tobias Sergel

Johan Tobias Sergel, też Sergell (ur. 7 września 1740 w Sztokholmie, zm. 26 lutego 1814 tamże) – szwedzki rzeźbiarz, malarz i rysownik.
Życiorys.
Ukończył studia w Paryżu, następnie udał się do Rzymu, gdzie pozostawał przez dwanaście lat. W Rzymie wykonał w marmurze wiele rzeźb o tematyce mitologicznej. W międzyczasie na zamówienie Pierre’a Huberta L’Archevêque wyrzeźbił pomnik Gustawa III, który został odlany w brązie i w 1796 roku zakupiony przez władze Sztokholmu. Obecnie znajduje się na „Gustav Adolf torg” w Sztokholmie. Sergel stworzył cykl rzeźb znanych pod wspólną nazwą "Historia", które przedstawiają osiągnięcia króla szwedzkiego Gustawa II Adolfa.
W 1779 powrócił do Szwecji i został nadwornym rzeźbiarzem, którego zadaniem było rzeźbienie dla pałacu królewskiego. W 1786 roku założył swoją pracownię w centrum Sztokholmu oraz przewodniczył wówczas założonej szwedzkiej Akademii Sztuk Pięknych.
Do jego najwybitniejszych dzieł należy zaliczyć nagrobek Gustawa I Wazy, pomnik Kartezjusza oraz rzeźbę ołtarzową w sztokholmskim kościele Adolfa Fryderyka („Adolf Fredriks Kyrka”).
Należał do szwedzkiej elity. Był postacią barwną i kontrowersyjną. Żył w nieformalnym związku z aktorką, a wiele z jego rzeźb było jak na ówczesne czasy wyjątkowo śmiałych.
W historii Szwecji zajmuje ważne miejsce, czego dowodem jest nazwanie jego imieniem m.in. centralnego placu w Sztokholmie (plac Sergela) oraz ulicy (Sergelgatan), którą wytyczono po roku 1950 w miejscu jego dawnego zamieszkania.

</doc>
<doc id="1622249" url="https://pl.wikipedia.org/wiki?curid=1622249" title="Franciszek Misterski">
Franciszek Misterski

Franciszek Misterski (ur. 1 października 1704, zm. po 1773) – polski duchowny katolicki, jezuita, kompozytor, prefekt poznańskiej Drukarni Jezuitów.
Pochodził z Małopolski. Do zakonu jezuitów wstąpił 17 sierpnia 1721. Uzyskał wykształcenie w zakresie filozofii (trzy lata studiów) i teologii (studia czteroletnie), przyjął święcenia kapłańskie. Był nauczycielem w licznych placówkach jezuickich, uczył m.in. gramatyki i syntaksy. Pracował kolejno w Krzemieńcu, Łucku, Lublinie, Malborku, Koniecpolu, Bydgoszczy (przez trzy lata był tam kaznodzieją), Rawie (przez osiem lat).
W latach 1751-1758 pełnił funkcję prefekta drukarni zakonnej przy kolegium w Poznaniu. Wykonywał liczne obowiązki związane z działalnością oficyny, głównie o charakterze techniczno-organizacyjnym. Jednocześnie był duszpasterzem, prefektem zdrowia, spowiednikiem. Po zakończeniu pracy na stanowisku prefekta typografii (po roku szkolnym 1757/1758) pozostawał nadal związany z kolegium poznańskim, co najmniej do kasaty zakonu w 1773. Dalsze jego losy nie są znane.
Napisał "Litania ex B", obecnie uważaną za zaginioną.

</doc>
<doc id="1622250" url="https://pl.wikipedia.org/wiki?curid=1622250" title="Dorota Zofia Wittelsbach">
Dorota Zofia Wittelsbach

Dorota Zofia Wittelsbach (ur. 5 lipca 1670 w Neuburg nad Dunajem, zm. 15 września 1748 w Parmie) – księżniczka Palatynatu Reńskiego, księżna Parmy i Piacenzy.
Córka elektora Palatynatu Reńskiego Filipa Wilhelma Wittelsbacha i jego drugiej żony Elżbiety Amalii Hessen-Darmstadt. Jej dziadkami byli: Wolfgang Wilhelm Wittelsbach i Magdalena Wittelsbach księżniczka bawarska oraz landgraf Hesji-Darmstadt Jerzego III i Zofia Eleonora Wettyn księżniczka saksońska.
Miała liczne rodzeństwo, które odegrało ważną rolę w historii. Najstarsza siostra Eleonora Magdalena została cesarzową Niemiecką, Maria Zofia królową Portugalii, Maria Anna królową Hiszpanii, bracia Jan Wilhelm Wittelsbach i Karol III Filip Wittelsbach byli kolejnymi elektorami Palatynatu Reńskiego, siostra Jadwiga Elżbieta była żona królewicza polskiego Jakuba Ludwika Sobieskiego.
17 maja 1690 roku wyszła za księcia Edwarda Farnese (1666-1693) syna księcia Parmy i Piacenzy Ranuccio II Farnese (1630-1694) i jego drugiej żony Izabell d'Este (1635-1666). Para miała dwójkę dzieci:
Jej mąż zmarł w 1693.
8 grudnia 1695 wyszła ponownie za mąż za księcia Parmy i Piacenzy Franciszka Farnese (1678-1727), syna księcia Parmy i Piacenzy Ranuccio II Farnese i jego trzeciej żony Marii d'Este (1644-1684), przyrodniego brata jej pierwszego męża. Para nie miała dzieci.

</doc>
<doc id="1622252" url="https://pl.wikipedia.org/wiki?curid=1622252" title="Parafia św. Jana Chrzciciela w Olsztynie (województwo śląskie)">
Parafia św. Jana Chrzciciela w Olsztynie (województwo śląskie)

Parafia św. Jana Chrzciciela w Olsztynie – parafia rzymskokatolicka w Olsztynie, erygowana w 1552 roku. Należy do dekanatu Olsztyn archidiecezji częstochowskiej. 
Historia.
Parafia została erygowana 26 lutego 1552 roku przez arcybiskupa Mikołaja Dzierzgowskiego, wydzielono ją z parafii Wniebowzięcia Najświętszej Maryi Panny w Mstowie. Pierwotny kościół był drewniany, zbudowany być może przed założeniem parafii, spalił się 1 września 1719 roku. Ówczesny proboszcz Łęczyński chcąc uniknąć podobnych nieszczęść, postanowił wybudować nowy, murowany kościół poza miastem. Prace rozpoczęły się w 1719. Finansowego wsparcia udzielili starości olsztyńscy: książę Jerzy Lubomirski, który zezwolił na wyburzenie części zdewastowanego zamku i wyrąb drzewa z lasu oraz jego następca Wojciech z Kurozwęk Męciński. Ostatecznie budowa kościoła została ukończona w 1726. Ołtarze konserwował Ambroży Bieganowski.
Wsie należące do parafii.
Do parafii w Olsztynie należały następujące wsie:
Zobowiązania Żydów Olsztyńskich.
Żydzi mieszkający w parafii musieli zgodzić się na pewne świadczenia na rzecz kościoła, by zyskać spokój ze strony parafian i opiekę proboszcza. 22 kwietnia 1743 została podpisana umowa między proboszczem Wiklińskim a żydowską delegacją.

</doc>
<doc id="1622253" url="https://pl.wikipedia.org/wiki?curid=1622253" title="Diclidurus albus">
Diclidurus albus



</doc>
<doc id="1622264" url="https://pl.wikipedia.org/wiki?curid=1622264" title="Nicolás Conti">
Nicolás Conti

Nicolás Conti - piłkarz urugwajski, napastnik.
Jako piłkarz klubu Montevideo Wanderers był w kadrze reprezentacji podczas turnieju Copa América 1926, gdzie Urugwaj zdobył mistrzostwo Ameryki Południowej. Conti nie zagrał w żadnym meczu.
Jako strzelec 42 bramek Conti należy do grona najwybitniejszych snajperów w historii klubu Wanderers.

</doc>
<doc id="1622265" url="https://pl.wikipedia.org/wiki?curid=1622265" title="Ság">
Ság

Ság (węg. "Ság hegy") – wzgórze wulkaniczne we wschodniej części komitatu Vas niedaleko Celldömölk na Węgrzech.
Fauna i flora.
Roślinność wzgórza znacząco różni się od flory okolicznych terenów. Charakterystyczne dla tego miejsca są m.in. takie rośliny jak: sasanka łąkowa, miłek wiosenny czy rozchodnik skalny.
Awifauna wzgórza jest bardzo bogata. Zanotowano obserwacje pójdźki, puszczyka, płomykówki, sowy uszatej. Częste są także takie gatunki jak: zięba, kowalik, słowik rdzawy, kos, rudzik.
Aby chronić miejscową faunę i florę na wzgórzu utworzono rezerwat przyrody.
Region winiarski.
Ság razem ze wzgórzami wulkanicznymi Somló i Kis-somlyó tworzą region winiarski. Zabytkiem pisanym świadczącym o lokalnych tradycjach winiarskich są pochodzące z XVIII w. "Sági Hegységnek Törvényei" ("Prawa Masywu Ság") – jeden z najstarszych węgierskojęzycznych zbiorów praw winiarskich.
Kamieniołomy.
Na początku XX w. rozpoczęto na wzgórzu eksploatację kamienia. W 1909 powstała Sághegyi Bazaltbánya Rt (Kopalnia Bazaltu na Wzgórzu Ság S.A.). Na skalę przemysłową kamień wydobywano w latach 1911 – 1957. Łącznie wydobyto ok. 17 mln ton kamienia, co w znaczącym stopniu zmieniło wygląd wzgórza.

</doc>
<doc id="1622269" url="https://pl.wikipedia.org/wiki?curid=1622269" title="Mistrzostwa Europy w Biathlonie 2000">
Mistrzostwa Europy w Biathlonie 2000

Mistrzostwa Europy w Biathlonie 2000 odbyły się w Zakopanem, w dniach 26 stycznia - 30 stycznia 2000 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.

</doc>
<doc id="1622280" url="https://pl.wikipedia.org/wiki?curid=1622280" title="Parliament of South Australia">
Parliament of South Australia



</doc>
<doc id="1622285" url="https://pl.wikipedia.org/wiki?curid=1622285" title="Nicolas Conti">
Nicolas Conti



</doc>
<doc id="1622286" url="https://pl.wikipedia.org/wiki?curid=1622286" title="Ser koryciński">
Ser koryciński

Ser koryciński – lokalna odmiana sera podpuszczkowego produkowana z niepasteryzowanego mleka krowiego w gminie Korycin na Podlasiu. W tradycyjnej technologii jego produkcji jako podpuszczkę wykorzystywano wysuszone i starte na proszek żołądki cielęce. Miejscowa legenda głosi, że mieszkańcy Korycina nauczyli się produkcji serów od Szwajcarów, których zaciężne oddziały wojskowe, zaangażowane po polskiej stronie podczas potopu szwedzkiego (1655–1660), brały udział w walkach na Podlasiu. Potem niektórzy ranni żołnierze kurowali się w folwarku Kumiała w okolicach Korycina i być może część z nich została w Polsce na stałe, przekazując tajemnice serowarstwa miejscowej ludności.
Współcześnie ser koryciński nazywany jest po prostu Swojski, przy czym produkowane są jego odmiany z dodatkami przypraw i ziół, a także czosnku. Ser formowany jest w spłaszczoną kulę o średnicy około trzydziestu centymetrów i masie około 3 kg; na wyprodukowanie takiej ilości sera potrzeba około 25 litrów mleka. Tradycyjnie przenoszono go w drewnianych formach i układano na wymłóconej cepem żytniej słomie w piwnicach, gdzie dojrzewał nawet wiele tygodni. Obecnie zamiast startych żołądków stosuje się podpuszczkę mleczarską, okres leżakowania także bywa znacznie krótszy. Smak sera korycińskiego zależy zarówno od ewentualnego zastosowania różnych ziół i naturalnych dodatków smakowych, jak i od czasu leżakowania, a nawet od pory roku, w której został wytworzony.
W 2005 roku koryciński ser Swojski wpisany został na listę produktów tradycyjnych w Ministerstwie Rolnictwa i Rozwoju Wsi. Zrzeszenie Producentów Sera Korycińskiego liczy około 30 członków.

</doc>
<doc id="1622287" url="https://pl.wikipedia.org/wiki?curid=1622287" title="Obryw Bardzki">
Obryw Bardzki

Obryw Bardzki – osuwisko mas skalnych w południowo-zachodniej Polsce w Górach Bardzkich, w Sudetach Środkowych.
Położenie.
Obryw powstał na zachodnim stoku Kalwarii położonej w północno-zachodniej części Grzbietu Wschodniego, Gór Bardzkich nad Przełomem Bardzkim, na południowy wschód od Barda.
Charakterystyka.
Obryw skalny znajduje się na terenie zespołu przyrodniczo-krajobrazowego na zachodnim stoku Kalwarii, opadającym do dna doliny Nysy Kłodzkiej. Górna krawędź osuwiska jest zakończona niewielką grzędą skalną położoną na wysokości około 390 m n.p.m. Dolna granica znajduje się na wysokości około 300 m n.p.m. i dochodzi do koryta Nysy Kłodzkiej. Osuwisko jest największym historycznie poświadczonym osuwiskiem zbocza górskiego w Sudetach, ma około 90 m wysokości i do 200 m szerokości. Składa się z dwóch zasadniczych części. Pierwszą stanowi górna strefa oderwania ze ścianą skalną o przebiegu wschód-zachód o wysokości do 30 m z rozległym stożkiem usypowym u podnóża, druga to strefa dolna o charakterze jęzora osuwiskowego. Jęzor osuwiskowy cechuje się nieregularnym układem wałów i obniżeń bezodpływowych, a na jego powierzchni widoczne są wielkie bloki szarogłazów o długości do 10 m. Czoło jęzora nie zachowało się i zostało rozmyte przez wody Nysy Kłodzkiej wkrótce po zdarzeniu, pod koniec XVI wieku. Ślady obrywu są doskonale widoczne w postaci skalistego urwiska na zboczu. Zbocza, a szczególnie podnóże, zaścielają zwały bloków z dolnokarbońskich szarogłazów i łupków ilastych struktury bardzkiej. Osuwisko w dolnej części porośnięte jest lasem, w górnej odsłania się lita skała, wokół osuwiska na stokach rośnie las mieszany z dominacją buka i świerku. Na górnej granicy osuwiska skalnego na stoku Kalwarii stoi krzyż. Podcięcie jęzora osuwiskowego znajduje się naprzeciw kościoła w Bardzie, pomiędzy początkiem drogi krzyżowej na Kalwarię a parkiem miejskim.
Niektóre źródła uważają, że głównym czynnikiem powstania Obrywu Skalnego mógł być wstrząs tektoniczny, wywołany ruchem górotworu, a podmycie zbocza było czynnikiem drugorzędnym.
Zjawisko w literaturze nazywane jest obrywem skalnym, tak określane jest górne urwisko. Z punktu widzenia mechanizmu ruchu mas skalnych jest to typowe osuwisko.
Historia.
Osuwisko powstało 24 sierpnia 1598 roku po długotrwałych, znacznych opadach. Nysa Kłodzka podmyła podnóże Kalwarii, powodując nagłe obsunięcie się znacznej części zachodniego zbocza. Obsuwające się masy skał i ziemi spowodowały wstrząs odczuwalny w okolicznych miejscowościach oraz zatamowały koryto Nysy Kłodzkiej, powodując spiętrzanie się wody w rzece i podtopienie części miasta. Dla Barda i niżej położonych miejscowości niebezpieczeństwem była nieobliczalna w skutkach powódź, lecz nurt Nysy przez zawalisko utorował sobie koryto. W lipcu 1997 w czasie powodzi tysiąclecia wezbrane wody podcięły czoło jęzora osuwiskowego i odsłoniły jego wewnętrzną strukturę z bezładnie zmieszanymi i potrzaskanymi partiami skalnymi.
Turystyka.
Górna krawędź osuwiska stanowi punkt widokowy, z którego roztacza się panorama Barda, Przełomu Bardzkiego i północnej części Grzbietu Zachodniego Gór Bardzkich.

</doc>
<doc id="1622289" url="https://pl.wikipedia.org/wiki?curid=1622289" title="Alaksandr Łuchwicz">
Alaksandr Łuchwicz

Alaksandr Łuchwicz (biał. Аляксандр Лухвіч, ros. Александр Лухвич, "Aleksandr Łuchwicz"; ur. 21 lutego 1970) - białoruski piłkarz, grający na pozycji obrońcy, reprezentant Białorusi.
W reprezentacji Białorusi wystąpił 33 razy. Występował w klubach Dynama Mińsk, KAMAZ Nabierieżnyje Czełny, Urałan Elista, Torpedo Moskwa i FK Daryda.

</doc>
<doc id="1622295" url="https://pl.wikipedia.org/wiki?curid=1622295" title="Dzmitry Lichtarowicz">
Dzmitry Lichtarowicz



</doc>
<doc id="1622298" url="https://pl.wikipedia.org/wiki?curid=1622298" title="Stefan Majchrowicz">
Stefan Majchrowicz

Stefan Majchrowicz (; ur. 21 czerwca 1908 w Starewie koło Słucka, zm. 1 lipca 1981) – białoruski publicysta i krytyk literacki polskiego pochodzenia, filolog, redaktor polskojęzycznego Sztandaru Wolności. 
Życiorys.
Urodził się w polskiej rodzinie na Słucczyźnie. W wieku dwudziestu lat wstąpił do WKP(b). W 1941 ukończył Instytut Pedagogiczny w Mińsku. Był redaktorem wychodzącego w stolicy Białorusi polskojęzycznego Sztandaru Wolności. Po wybuchu wojny niemiecko-sowieckiej został wysłany na front, od 1943 walczył w partyzantce. Był członkiem podziemnego komitetu obwodowego KP(b)B w Białymstoku oraz redaktorem gazety „Biełastockaja prauda”. 
Po II wojnie światowej stał na czele Wydawnictwa Państwowego BSRR (1944–1948). W 1959 obronił dysertację kandydacką z dziedziny nauk filologicznych. Od 1959 do 1970 pracował w Instytucie Wiedzy o Sztuce, Etnografii i Folklorze Akademii Nauk Białoruskiej SRR. Był jednym z czołowych badaczy literatury białoruskiej w Białoruskiej SRR. 

</doc>
<doc id="1622299" url="https://pl.wikipedia.org/wiki?curid=1622299" title="Modlitwa Bonawentury">
Modlitwa Bonawentury

Modlitwa Bonawentury, zwana też "Modlitwą" – wiersz Jana Bonawentury Romockiego (ps. Bonawentura, 1925-1944), podporucznika Armii Krajowej, podharcmistrza, poety, poległego w powstaniu warszawskim. 
Jan Romocki napisał "Modlitwę" w czerwcu 1942 roku w wieku zaledwie 17 lat. Wiersz jest głęboko przesiąknięty etyką chrześcijańską. Był śpiewany przez powstańców warszawskich. Po raz pierwszy "Modlitwa" została wydana przez Aleksandra Kamińskiego w zbiorze "Zośka i Parasol".
Linki zewnętrzne.
Tekst "Modlitwy Bonawentury"

</doc>
<doc id="1622301" url="https://pl.wikipedia.org/wiki?curid=1622301" title="Hester Lynch Piozzi">
Hester Lynch Piozzi

Hester Lynch Piozzi (ur. 1741, zm. 1821), pseud. "Mrs. Thrale" – brytyjska pisarka.
Hester Lynch Piozzi prowadziła salon literacki, w którym bywali m.in. Edmund Burke, Frances Burney i Charles Burney, David Garrick, Oliver Goldsmith i Sir Joshua Reynolds.
Była autorką m.in.: "Anecdotes of the Late Samuel Johnson" (1786), "Letters to and from the Late Samuel Johnson" (1788), które miały kilka wydań, a także dziennika z podróży po Francji, Włoszech i Niemczech: "Observations and Reflections Made in the Course of a Journey through France, Italy and Germany" (1789).

</doc>
<doc id="1622302" url="https://pl.wikipedia.org/wiki?curid=1622302" title="Natalja Sinicyna">
Natalja Sinicyna

Natalja Anatoljewna Sinicyna (rus. Ната́лья Анато́льевна Сны́тина; ur. 16 sierpnia 1971 w Złatouście) – rosyjska biathlonistka, mistrzyni olimpijska.
Kariera.
W Pucharze Świata zadebiutowała 9 grudnia 1993 roku w Bad Gastein, zajmując 26. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła dwa dni później w tej samej miejscowości, kiedy zajęła trzynaste miejsce w sprincie. Jedyny raz na podium zawodów pucharowych stanęła 16 grudnia 1993 roku w Pokljuce, kończąc rywalizację w biegu indywidualnym na drugiej pozycji. W zawodach tych rozdzieliła Anne Briand z Francji i Włoszkę Nathalie Santer. W sezonie 1993/1994 zajęła 22. miejsce w klasyfikacji generalnej.
Na igrzyskach olimpijskich w Lillehammer w 1994 roku wspólnie z Nadieżdą Tałanową, Łuizą Noskową i Anfisą Riezcową wywalczyła złoty medal w sztafecie. Był to pierwszy w historii złoty medal olimpijski dla Rosji w biathlonie kobiet. Zajęła tam też 22. miejsce w biegu indywidualnym. W 1994 roku wzięła także udział w mistrzostwach świata w Canmore, gdzie reprezentacja Rosji nie ukończyła rywalizacji w biegu drużynowym.
Jej mężem był Walerij Miedwiedcew.

</doc>
<doc id="1622303" url="https://pl.wikipedia.org/wiki?curid=1622303" title="Lex Makarewicz">
Lex Makarewicz



</doc>
<doc id="1622307" url="https://pl.wikipedia.org/wiki?curid=1622307" title="Lex Wilczek">
Lex Wilczek



</doc>
<doc id="1622311" url="https://pl.wikipedia.org/wiki?curid=1622311" title="Mitsumono">
Mitsumono

 – tajna organizacja ninja utworzona w Japonii przez daimyō Shingena Takedę w okresie Sengoku. Grupa specjalizowała się w gromadzeniu informacji. Ich działania rozciągały się na całym obszarze Japonii, często przykryciem mnichów buddyjskich, przez co zyskali przydomek .
Zarys.
Na Mitsumono składały się trzy podgrupy: , i . Gromadzili informacje pod przebraniem kupców, mnichów itp. Zdobywali informacje o sytuacji wewnętrznej danego księstwa, działaniach poszczególnych wasali, sile wojskowej, umiejętnościach, nawykach i zainteresowaniach przywódców, architekturze zamków i fortec itp. Ich główną metodą komunikacji były znaki dymne, dzięki którym najświeższe informacje trafiały wprost do Shingena. Shingen analizował otrzymane informacje, następnie układał strategie wykorzystywane podczas bitew, dzięki czemu jego armia zyskała miano niepokonanej. Szczegółowe informacje na temat działalności Mitsumono zostały zawarte w Kōyō Gunkan (opis podbojów Takedy).
Po przegranej bitwie pod Uedahara w 1548 roku Shingen planował wzmocnić Mitsumono, dzięki czemu w szczytowym momencie rozwoju organizacja przekroczyła liczbę 200 członków. Jednym z nich był Oshi Fuji służący w chramie Sengen-jinja.

</doc>
<doc id="1622313" url="https://pl.wikipedia.org/wiki?curid=1622313" title="Andrej Astrouski">
Andrej Astrouski

Andrej Mikałajawycz Astrouski (biał. Андрэй Астроўскі, ros. Андрей Островский, "Andriej Ostrowski"; ur. 13 września 1973 w Pińsku) - były białoruski piłkarz, grający na pozycji obrońcy, 52-krotny reprezentant Białorusi.
Jego atrybuty fizyczne to 185 cm, 81 kg. W reprezentacji Białorusi wystąpił 52 razy. W 2007 zakończył karierę piłkarską. Wcześniej grał w klubach Dynama Brześć, Dynama Mińsk, Dinamo Moskwa, Maccabi Hajfa, Arsenał Kijów, FK Moskwa i Czornomoreć Odessa.

</doc>
<doc id="1622314" url="https://pl.wikipedia.org/wiki?curid=1622314" title="Łuiza Noskowa">
Łuiza Noskowa

Łuiza Nikołajewna Noskowa z d. Czeriepanowa (ros. Луиза Николаевна Носкова z d. Черепанова, ur. 7 lipca 1968 w Łabytnangach) – rosyjska biathlonistka, mistrzyni olimpijska.
Kariera.
W Pucharze Świata zadebiutowała 19 stycznia 1989 roku w Borowcu, zajmując trzecie miejsce w biegu indywidualnym. Tym samym już w swoim debiucie nie tylko zdobyła punkty, ale od razu stanęła na podium. W zawodach tych wyprzedziły ją tylko rodaczki: Natalja Iwanowa i Jelena Gołowina. W kolejnych startach jeszcze jeden raz stanęła na podium: 14 grudnia 1989 roku w Obertilliach była ponownie trzecia w tej konkurencji. Najlepsze wyniki osiągnęła w sezonie 1989/1990, kiedy to zajęła 17. miejsce w klasyfikacji generalnej.
Na mistrzostwach świata w Feistritz w 1989 roku wspólnie z Natalją Prikazczikową, Swietłaną Dawydową i Jeleną Gołowiną zdobyła złoty medal w biegu drużynowym. Była tam również czternasta w sprincie i czwarta w biegu indywidualnym, przegrywając walkę o medal z Dawydową. Podczas rozgrywanych pięć lat później mistrzostw świata w Canmore wystąpiła w biegu drużynowym, jednak reprezentacja Rosji nie ukończyła tej konkurencji. W 1994 roku brała też udział w igrzyskach olimpijskich w Lillehammer, razem z Nadieżdą Tałanową, Natalją Sinicyną i Anfisą Riezcową zdobywając złoto w sztafecie. Był to pierwszy w historii złoty medal olimpijski dla Rosji w biathlonie kobiet. Zajęła tam też 10. miejsce w biegu indywidualnym i 39. w sprincie.
W 1994 roku otrzymała Order Przyjaźni Narodów.

</doc>
<doc id="1622315" url="https://pl.wikipedia.org/wiki?curid=1622315" title="Herb gminy Jonkowo">
Herb gminy Jonkowo

Herb gminy Jonkowo odnosi się zarówno do elementów historycznych, jak i dnia dzisiejszego związanych z gminą. Jest on podzielony na dwie równe części. W lewej umieszczona jest postać Świętego Jana Chrzciciela, patrona kościoła parafialnego w Jonkowie. W prawej części znajduje się drzewo bukowe – symbol Leśnego Rezerwatu Przyrody "Kamienna Góra", utworzonego na terenie gminy w celu ochrony drzewostanu buczyny pomorskiej.
Herb został przyjęty zgodnie z uchwałą Rady Gminy Jonkowo z 2002 roku. Jego autorem jest Robert Syrwid.

</doc>
<doc id="1622316" url="https://pl.wikipedia.org/wiki?curid=1622316" title="Andriej Ostrowski">
Andriej Ostrowski



</doc>
<doc id="1622317" url="https://pl.wikipedia.org/wiki?curid=1622317" title="Katastrofa lotu Southern Airways 242">
Katastrofa lotu Southern Airways 242

Katastrofa lotu Southern Airways 242 – katastrofa lotnicza, która wydarzyła się 4 kwietnia 1977 roku, McDonnell Douglas DC-9-31 (nr rej. N1335U), linii Southern Airways, lecący z Huntsville w stanie Alabama do Atlanty, rozbił się w czasie burzy uderzając w stację benzynową, a później w drzewa w mieście New Hope w stanie Georgia. Zginęły 72 osoby (63 pasażerów i 9 osób na ziemi), a 22 osoby zostały ranne.
Samolot.
Samolotem obsługującym lot 242 był McDonnell Douglas DC-9-31 (nr. rej. N1335U), wyprodukowany w 1971 roku. W chwili startu z lotniska w Huntsville maszyna ta miała wylatane godzin.
Przebieg lotu.
Na lotnisku w Huntsville na pokład weszło 81 pasażerów. Kapitanem tego rejsu był Bill McKenzie, a drugim pilotem Lyman Keele. Maszyna wystartowała kilka minut przed burzą. Załoga posiadała nieaktualny komunikat meteorologiczny, gdy podjęła decyzję o wykonaniu lotu. 
W chwili wznoszenia się samolotu na wysokość 4500 metrów, kontroler lotu ostrzegł pilotów przed silnymi burzami między wysokością a stóp. Kilka minut później samolot wpadł w strefę gradu. Opady te były tak silne, że w samolocie popękało wiele okien. Lód, który dostał się do wnętrza silników, doprowadził do pompażu i wybuchów wewnątrz silników, które spowodowały uszkodzenia łopatek sprężarki silników. Niedostateczny dopływ powietrza doprowadził do względnego nadmiaru paliwa i spowodował pożar wewnątrz silników. Najpierw silnik nr 1 stracił ciąg, niedługo później silnik prawy spotkało to samo. W związku z brakiem zasilania od silników załoga uruchomiła APU. Samolot kontynuował lot bezsilnikowy z obniżaniem wysokości.
Feralne awaryjne lądowanie.
Maszyna szybowała, gdy kontrolerzy kazali jej lecieć na lotnisko do wojskowej bazy lotniczej Dobbins Air Force Base w Mariettcie w stanie Georgia. Innym rozwiązaniem było nieczynne lotnisko w Cartersville. Maszyna jednak kluczyła w chmurach burzowych i miała zbyt małą wysokość, aby bezpiecznie dolecieć na lotnisko do Marietty czy do Cartersville. Kapitan Bill McKenzie zdecydował się na awaryjne lądowanie na pobliskiej autostradzie. Maszyna wypuściła podwozie. Samolot uderzył płatem o stację benzynową i uległ rozbiciu oraz pożarowi, który objął całą strukturę płatowca.
Przyczyny.
NTSB opublikowało raport 25 stycznia 1978 roku. Według raportu przyczyną wypadku było wlecenie w silną burzę z gradem i uszkodzenie silników spowodowane przez pompaż silników wywołany potężnym opadem gradu.

</doc>
<doc id="1622319" url="https://pl.wikipedia.org/wiki?curid=1622319" title="Mistrzostwa Polski Seniorów w Lekkoatletyce 2009">
Mistrzostwa Polski Seniorów w Lekkoatletyce 2009

85. Mistrzostwa Polski Seniorów w Lekkoatletyce – osiemdziesiąta piąta edycja lekkoatletycznych mistrzostw Polski odbyła się między 31 lipca, a 2 sierpnia 2009 roku na stadionie imienia Zdzisława Krzyszkowiaka w Bydgoszczy. Miasto przeznaczyło na organizację imprezy dotacje w wysokości 50 tysięcy złotych. Bydgoszcz mistrzostwa kraju gościła już po raz dwunasty.

</doc>
<doc id="1622322" url="https://pl.wikipedia.org/wiki?curid=1622322" title="Alfuzosyna">
Alfuzosyna

Alfuzosyna () – organiczny związek chemiczny, pochodna chinazoliny, stosowana w leczeniu łagodnego przerostu gruczołu krokowego. Jest związkiem chiralnym, produkt farmaceutyczny jest mieszaniną racemiczną obu enancjomerów.
Mechanizm działania.
Selektywny antagonista obwodowych postsynaptycznych receptorów adrenergicznych α1, które umiejscowione są w gruczole krokowym, podstawie pęcherza moczowego oraz w części sterczowej cewki moczowej.
Hamowanie receptorów α1 zmniejsza przeszkodę podpęcherzykową poprzez bezpośrednie rozkurczające działanie na mięśnie gładkie gruczołu krokowego. Alfuzosyna obniża ciśnienie wewnątrzcewkowe, zmniejszając tym samym opór przepływu moczu podczas jego oddawania.
Alfuzosyna jest wysoce uroselektywna – jej działanie na mięśniówkę gładką naczyń krwionośnych jest kilka razy mniejsze niż to wywierane na mięśnie cewki moczowej. Tym samym, w dawkach leczniczych, alfuzosyna nie wpływa na ciśnienie krwi.
Lek zmniejsza nieprzyjemne objawy ze strony układu moczowego, m.in. tzw. "wrażenie pełnego pęcherza". Stwierdzono, że alfuzosyna:
Właściwości farmakokinetyczne.
Lek wchłania się dość szybko z przewodu pokarmowego, osiągając maksymalne stężenie w osoczu średnio po ok. 1,5 godziny od momentu zażycia. Pokarm nie wpływa na biodostępność alfuzosyny. Lek wchłania się znacznie szybciej i osiąga we krwi wyższe stężenie u osób po 75. roku życia. Okres półtrwania wynosi średnio 4,8 godziny i nie wydłuża się znacząco w przypadku pacjentów z niewydolnością nerek. Lek metabolizowany jest w wątropie przy udziale izoenzymu CYP3A4 i wydalany, głównie w postaci nieczynnych metabolitów, z kałem. Około 11% niezmetabolizowanego leku wydalana jest drogą nerkową.
Wskazania.
Leczenie objawów przerostu gruczołu krokowego, głównie związanych z utrudnionym oddawaniem moczu, głównie w sytuacji, gdy leczenie operacyjne zostało odroczone.
Specjalne środki ostrożności.
U niewielkiej liczby pacjentów leki blokujące receptory α1-adrenergiczne, zażywane obecnie lub w przeszłości, mogą wywołać podczas operacji zaćmy śródoperacyjny zespół wiotkiej tęczówki (IFIS, ang. "intraoperative floppy iris syndrome"). Ryzyko pojawienia się tej komplikacji jest bardzo niewielkie, niemniej jednak należy poinformować chirurga-okulistę o przyjmowanych, obecnie lub w przeszłości, lekach α1-adrenergicznych, by był przygotowany na ewentualną konieczność zmiany techniki operacyjnej.
Alfuzosynę należy podawać bardzo ostrożnie pacjentom z chorobą niedokrwienną serca.
Interacje.
Alfuzosyny nie należy podawać łącznie z:
Silne inhibitory izoenzymu CYP3A4 (itrakonazol, ketokonazol, rytonawir, inhibiory proteazy, klarytromycyna, telitromycyna, nefazodon) zwiększają stężenie alfuzosyny we krwi.
Działania niepożądane.
Do najczęściej występujących objawów ubocznych należy:
Mają one umiarkowany charakter i w większości mijają samoistnie w miarę kontynuacji leczenia, bardzo rzadko stając się przyczyną odstawienia leku.
Wystąpić mogą również zaburzenia ze strony układu krwionośnego (tachykardia, kołatanie serca), zaburzenia w pracy wątroby, skórne reakcje alergiczne, uderzenia gorąca, zaburzenia widzenia, senność.

</doc>
<doc id="1622330" url="https://pl.wikipedia.org/wiki?curid=1622330" title="Wiktar Sokał (ur. 1981)">
Wiktar Sokał (ur. 1981)

Wiktar Wiktarawicz Sokał, biał. Віктар Віктаравіч Сокал, ros. Виктор Викторович Сокол, "Wiktor Wiktorowicz Sokoł" (ur. 9 maja 1981 w Mińsku) - białoruski piłkarz, grający na pozycji pomocnika. Od 2011 roku zawodnik białoruskiego klubu Szachcior Soligorsk. Syn znanego piłkarza Wiktara Sokała – króla strzelców Pucharu Europy w 1984.
Jego atrybuty fizyczne to 178 cm i 73 kg. Występował w klubie Dynama Mińsk i Dynama Brześć, w którym przez długi czas był kapitanem drużyny. W 2008 przeszedł do Enköpings SK. Po spadku szwedzkiego klubu do drugiej ligi zmienił klub.

</doc>
<doc id="1622331" url="https://pl.wikipedia.org/wiki?curid=1622331" title="Wiktor Sokoł">
Wiktor Sokoł



</doc>
<doc id="1622336" url="https://pl.wikipedia.org/wiki?curid=1622336" title="Tu-143 Rejs">
Tu-143 Rejs

Tu-143 Rejs (ros. "Рейс", trb. "Riejs") – radziecki, rozpoznawczy, bezzałogowy aparat latający (UAV) opracowany przez biuro konstrukcyjne Tupolewa.
Historia.
"Rejs" został zaprojektowany na przełomie lat 60. i 70. XX wieku w biurze konstrukcyjnym Tupolewa jako taktyczny aparat rozpoznawczy, mający zastąpić w armii radzieckiej wykorzystywane do tego czasu bezzałogowe, rozpoznawcze "Ławoczkiny Ła-17R" (przerobione latające cele Ła-17). Prace nad nowym bezzałogowym systemem rozpoznawczym rozpoczęto w 1968 roku a ukończono w 1973 roku. W 1970 roku aparat przetestowano w locie, a od 1976 roku znalazł się na wyposażeniu pododdziałów rozpoznania. Produkcja aparatów trwała do 1989 roku, wyprodukowano ponad 950 sztuk.
Konstrukcja.
"Rejs" jest dolnopłatem w układzie kaczki, ze skrzydłami o skosie 58°. Powierzchnie sterowe stanowią sterolotki i ster kierunku wychylane hydraulicznie. Z przodu kadłuba umieszczony jest nieruchomy destabilizator. Cały przód kadłuba może być odłączany od reszty aparatu, w przodzie umieszczona jest aparatura rozpoznawcza: panoramiczny aparat fotograficzny PA-1, kamera telewizyjna "Czybis-B" oraz aparatura rozpoznania skażenia radiologicznego "Sigma". W środkowej części kadłuba umieszczone są systemy kierowania lotem: dopplerowski miernik prędkości i kąta znoszenia DISS-7, radiowysokościomierz małych wysokości A-032 oraz automatyczny system sterowania ABSU-143. Przed usterzeniem pionowym umieszczony jest rakietowy silnik hamujący na stały materiał pędny. Tu-143 wchodzi w skład kompleksu WR-3 "Rejs" składającego się z wyrzutni SPU-143 umieszczonej na samochodzie ciężarowym BAZ-135 i pojazdu transportowego TZM-143 przewożącego pociski i stanowisko kontroli przedstartowej. Start Tu-143 następuje z wyrzutni z użyciem przyspieszacza startowego, lot wykonywany jest po wcześniej zaprogramowanej trasie. Po wykonaniu zadania aparat wykonuje manewr zwany górką, wyłącza się silnik marszowy, Tu-143 wznosi się, a na szczycie toru lotu wyrzucany jest spadochron, na którym aparat opada. "Rejs" ląduje na trzech płozach, tuż przed lądowaniem z kadłuba wysuwają się dwa teleskopowe czujniki, których zadaniem jest uruchomienie silnika hamującego na wysokości 1,8 m nad ziemią.
Służba.
Tu-143 wszedł w uzbrojenie armii Związku Radzieckiego, Czechosłowacji, Rumunii, Iraku i Syrii, według niektórych źródeł służył również w Bułgarii. Prawdopodobnie został użyty bojowo w dolinie Bekaa przez Syryjczyków podczas konfliktu z Izraelem w 1982 roku. W 2014 roku aparaty zostały użyte bojowo podczas walk w Donbasie, ale bez zadowalających rezultatów.

</doc>
<doc id="1622338" url="https://pl.wikipedia.org/wiki?curid=1622338" title="William Hamlyn-Harris">
William Hamlyn-Harris

William Hamlyn-Harris (ur. 14 stycznia 1978 w Port Vila) - australijski lekkoatleta specjalizujący się w rzucie oszczepem.
W 2003 roku zdobył brązowy medal uniwersjady w Daegu. W 2006 roku w Melbourne zajął drugie miejsce w Igrzyskach Wspólnoty Narodów osiągając wynik 79,89. Uczestnik pucharu świata w 2002 roku. W 2004, bez powodzenia, startował w igrzyskach olimpijskich. Mistrz Australii w 2001 i 2004 roku. Rekord życiowy: 85,60 (31 stycznia 2004, Canberra).

</doc>
<doc id="1622342" url="https://pl.wikipedia.org/wiki?curid=1622342" title="Francis Gailey">
Francis Gailey

Francis „Frank” Gailey (ur. 21 stycznia 1882 w Brisbane, zm. 10 lipca 1972 w Garden Grove) – australijski pływak, srebrny medalista olimpijski z Saint Louis na 220, 440 i 880 jardów stylem dowolnym i brązowy medalista na 1 milę kraulem. Do 2009 roku był uznawany za pływaka amerykańskiego.

</doc>
<doc id="1622345" url="https://pl.wikipedia.org/wiki?curid=1622345" title="The Hood">
The Hood

The Hood - to fikcyjny superprzestępca stworzony przez wydawnictwo Marvel Comics. Naprawdę nazywa się Parker Robbins. Jego twórcami są Brian K. Vaughn, oraz rysownicy Kyle Hotz i Eric Powell.
Historia.
Parker Robbins był przestępcą i oszustem, opiekującym się chorą psychicznie matką, cieżarną dziewczyna i kuzynem - alkoholikiem, który w czasie jednego z włamań natknął się na demona N'Shanti. Zastrzelił go i ukradł mu płaszcz oraz buty. Jak szybko odkrył, obie te rzeczy są magiczne - buty pozwalają właścicielowi latać, a płaszcz pozwala stać się niewidzialnym. Wykorzystując nowe moce w swojej przestępczej karierze, Parker postanowił przejąć tytuł Kingpina, w tym celu formując własny gang superprzestępców i rozpoczynając bezwzględną walkę o władzę nad przestępczym półświatkiem, w czasie której kilkakrotnie starł się z New Avengers zyskując uznanie fanów pokonaniem Wolverine'a w bezpośrednim starciu i sprawieniem, że Doctor Strange utracił tytuł Sorcerer Supereme. Gdy Norman Osborn został nowym szefem S.H.I.E.L.D., w tajemnicy sformował Cabal - tajne stowarzyszenie najbardziej wpływowych superprzestępców, wśród których znalazł się Hood. W ramach umowy z Osbornem Robbins i jego ludzie wykonują dla niego brudna robotę, a on przymyka oko na ich kryminalną działalność. Hood szybko odkrył, że jego moce są o wiele potężniejsze, a ich źródłem jest starożytny demon Dormammu. Nie mogąc przeniknąć ze swojego wymiaru na Ziemię osobiście, demon zmusił Parkera do ubiegania się o miano nowego Sorcerer Supreme, oraz do zdobycia wirusa zombie. Hood wszedł w romantyczna relację z dawną przeciwniczką Iron Mana - Madame Masque.
Zdolności.
Źródłem mocy Hooda jest demon Dormammu, który przekazuje mu je poprzez płaszcz. Z początku Parker mógł tylko latać i stawać się niewidzialnym poprzez wstrzymywanie oddechu, ale szybko zaczął wykazywać inne moce, jak miotanie energii z dłoni, zdolność zmiany w demona, rozpoznawanie zmiennokształtnych, czy możliwość przywołania Dormammu. Jego pełny potencjał jest nieznany.

</doc>
<doc id="1622348" url="https://pl.wikipedia.org/wiki?curid=1622348" title="Michaił Siwakou">
Michaił Siwakou

Michaił Siarhiejewicz Siwakou, biał. Мiхаiл Сяргеевіч Сівакоў, ros. Михаил Сергеевич Сиваков, "Michaił Siergiejewicz Siwakow" (ur. 16 stycznia 1988 roku w Mińsku, ZSRR) – białoruski piłkarz grający na pozycji pomocnika.
Kariera klubowa.
Siwakow jest wychowankiem klubu Źmiena Mińsk, skąd w 2003 roku przeszedł do BATE Borysów. Zimą 2009 roku pozyskał go włoski klub Cagliari Calcio. 27 stycznia 2010 roku Siwakou został wypożyczony do Piacenzy w zamian za Belga Radję Nainggolana. Latem 2010 powrócił do Cagliari. 28 stycznia 2011 roku został wypożyczony na pół roku do Wisły Kraków. Latem 2011 przeszedł do belgijskiego Zulte Waregem, skąd w 2012 był wypożyczony do BATE. 3 stycznia 2013 białoruski klub wykupił definitywnie piłkarza. 18 marca 2014 za obopólną zgodą kontrakt Siwakowa z BATE został anulowany, a już następnego dnia pomocnik związał się z FK Homel. 27 czerwca 2014 przeniósł się do ukraińskiego Czornomorca Odessa. 28 stycznia 2015 przeszedł do azerskiego FK Qəbələ. 18 czerwca 2015 Białorusin został zawodnikiem ukraińskiej Zorii Ługańsk. 18 stycznia 2017 za obopólną zgodą kontrakt został anulowany, zaś dzień później zawodnik podpisał kontrakt z rosyjskim klubem FK Orenburg.
Kariera reprezentacyjna.
Siwakou występował w reprezentacjach juniorskich Białorusi:U-17, U-18 i U-19. Z młodzieżową reprezentacją Białorusi U-21 zajął trzecie miejsce na Mistrzostwach Europy U-21 w 2011 roku, pełniąc funkcję kapitana zespołu.

</doc>
<doc id="1622351" url="https://pl.wikipedia.org/wiki?curid=1622351" title="Michaił Siwakow">
Michaił Siwakow



</doc>
<doc id="1622359" url="https://pl.wikipedia.org/wiki?curid=1622359" title="Hazem Emam">
Hazem Emam

Hazem Mohamed Yehia El-Horria Emam, pseud. Hazem Emam (ar. حازم إمام, ur. 10 maja 1975 w Kairze) – egipski piłkarz grający na pozycji ofensywnego pomocnika.
Kariera klubowa.
Emam urodził się w Kairze, stolicy Egiptu. Karierę piłkarską rozpoczął w tamtejszym klubie Zamalek Kair. Treningi podjął w 1986 roku, a w 1993 roku stał się członkiem kadry pierwszej drużyny. 12 listopada tamtego roku zadebiutował w pierwszej lidze w wygranym 2:0 meczu z El-Ittihad El-Iskandary. Początkowo był rezerwowym i przegrywał rywalizację między innymi z Nigeryjczykiem Emmanuelem Amunike, ale po jego odejściu do Sportingu stał się podstawowym zawodnikiem. Już w 1994 roku zdobył Superpuchar Afryki, ale największy sukces osiągnął w 1996 roku, gdy wygrał z Zamalekiem Ligę Mistrzów (wygrana w finale z nigeryjskim Shooting Stars FC).
W 1996 roku po występie Emama w Pucharze Narodów Afryki 1996 dyrektor sportowy Udinese Calcio Pierpaolo Marino zdecydował się zakontraktować Egipcjanina do swojego klubu. W zespole prowadzonym przez trenera Alberta Zaccheroniego Hazem występował jako napastnik, jednak nie potrafił wywalczyć miejsca w podstawowym składzie i przegrywał rywalizację z Niemcem Oliverem Bierhoffem i Brazylijczykiem Márcio Amoroso. W swoim pierwszym sezonie we Włoszech rozegrał tylko cztery spotkania, a w kolejnym zaliczył siedem. Zdobył też gola w meczu Puchaur Włoch z Regginą Calcio. Udinese zakwalifikowało się do Pucharu UEFA, jednak Egipcjanin został wypożyczony.
Kolejnym klubem w karierze Emama był holenderski De Graafschap. W Eredivisie zadebiutował 13 grudnia 1998 roku w przegranym 0:1 domowym spotkaniu z NAC Breda. Do końca sezonu zdobył dwie bramki, a latem 1999 przedłużono jego wypożyczenie. W sezonie 1999/2000 ponownie zaliczył dwa trafienia w pierwszej lidze Holandii. Po sezonie był bliski przejścia do Ajaksu Amsterdam, jednak kierownictwo Udinese odrzuciło ofertę transferową.
Pod koniec 2000 roku Hazem wrócił do Egiptu i ponownie został graczem Zamaleku. Już w 2001 roku wywalczył z kairskim klubem mistrzostwo Egiptu, a kolejne tytuły mistrzowskie zdobywał w 2003 i 2004 roku. Dwukrotnie zdobywał Puchar Egiptu w latach 2002 i 2008, a także Superpuchar Egiptu w 2001 i 2002 roku. Z kolei w 2002 roku wygrał także Afrykańską Ligę Mistrzów po raz drugi w swojej karierze (zwycięstwo 1:0 w finałowym dwumeczu z Rają Casablanca). Po sezonie 2007/2008 zdecydował się zakończyć piłkarską karierę, a następnie został jednym z dyrektorów Zamaleku.
Kariera reprezentacyjna.
W reprezentacji Egiptu Emam zadebiutował w 24 listopada 1995 roku za selekcjonerskiej kadencji Holendra Ruuda Krola, w przegranym 0:2 towarzyskim spotkaniu z Republiką Południowej Afryki. W tym samym roku wystąpił z kadrą U-23 na Igrzyskach Afrykańskich i pomógł jej w wygraniu tego turnieju (zwycięstwo w finale nad Zimbabwe. W 1996 roku po raz pierwszy wystąpił w Pucharze Narodów Afryki, a Egipt dotarł do ćwierćfinału. Z kolei w 1998 roku Hazem zdobył z „Faraonami” mistrzostwo Afryki. Wystąpił także w Pucharze Narodów Afryki 2000, Pucharze Narodów Afryki 2002 i Pucharze Narodów Afryki 2004, w dwóch pierwszych przypadkach awansując do ćwierćfinału. W kadrze narodowej grał do 2005 roku, a łącznie wystąpił w niej 87 razy i zdobył 16 bramek.

</doc>
<doc id="1622365" url="https://pl.wikipedia.org/wiki?curid=1622365" title="Pyłek (wzorzec projektowy)">
Pyłek (wzorzec projektowy)

Pyłek () – strukturalny wzorzec projektowy, którego celem jest zmniejszenie wykorzystania pamięci poprzez poprawę efektywności obsługi dużych obiektów zbudowanych z wielu mniejszych elementów poprzez współdzielenie wspólnych małych elementów. Należy do grupy wzorców skatalogowanych przez Gang of Four.
Przykładowe zastosowanie.
Wzorzec "Pyłek" stosuje się tam, gdzie jedna klasa ma wiele egzemplarzy, a każdy z tych egzemplarzy może być sterowany w ten sam sposób. Przykładowo tenże wzorzec można zastosować w programie wspomagającym modelowanie przestrzenne terenu. Jednym z wielu elementów, które muszą się w nim znaleźć jest obiekt reprezentujący drzewo. Zakładamy, że obiekt taki posiada informacje o wyglądzie drzewa oraz jakieś inne jego cechy, przy czym także jego wysokości oraz jego współrzędne położenia. Podczas modelowania wielkich kompleksów zieleni złożonych z wielu egzemplarzy drzewa program może zacząć działać niezadowalająco wolno. Aby uporać się z takim problemem można zastosować wzorzec "Pyłek." Po zastosowaniu tego wzorca projektowego zamiast tworzyć indywidualny egzemplarz klasy (obiekt) dla każdego drzewa możliwe jest stworzenie kompleksowego obiektu, który będzie w sobie zawierał informacje o wszystkich drzewach renderowanych na modelowanym terenie. W takim obiekcie z racji tego, że wszystkie renderowane drzewa mają pewne cechy wspólne, takie jak np. wygląd, informacje te będą zapisane tylko raz (choć drzew może być tysiące), a zwielokrotniane będą jedynie informacje różne dla każdego drzewa tak jak np. współrzędne i wysokość. Sposób wykonania tej idei oraz jej implementacja zależy od woli programisty. 
Struktura wzorca.
Istotą wzorca jest podział danych przechowywanych w ciężkim obiekcie na wewnętrzne i zewnętrzne. Do klasy danych wewnętrznych wybierane są te składowe ciężkiej klasy pierwotnej, których wartości często się powtarzają. Pozostałe składowe stanowią dane zewnętrzne. Po ustaleniu podziału zamiast ciężkich obiektów wzorzec wprowadza odpowiadające im obiekty klientów oraz tzw. obiekty pyłków. Obiekty pyłków są tworzone z wybranych wcześniej danych wewnętrznych. Każdy z nich jest współdzielony przez wielu klientów i nie można go modyfikować. Dane zewnętrzne, unikatowe dla każdego obiektu klienta, są dostarczane obiektowi pyłku poprzez określone metody.
Wzorzec zawiera dwóch uczestników - Fabrykę Pyłków i Pyłek. Klient nie tworzy egzemplarzy typu Pyłek samodzielnie, a jedynie wysyła do Fabryki żądanie ich udostępnienia. Fabryka zwraca Klientowi istniejący Pyłek lub tworzy nowy, jeśli żaden egzemplarz tej klasy jeszcze nie istnieje.
Innymi słowy.
Ideą wzorca projektowego pyłek jest stworzenie prostego mechanizmu współdzielenia obiektu o niewielkim rozmiarze przez wiele obiektów w celu zwiększenia wydajności systemu pod względem zużycia pamięci. Zamiast zapisywać oddzielnie kilka olbrzymich obiektów, dzielmy owe obiekty na mniejsze składowe i elementy które się w nich powtarzają zapisujemy tylko raz,a nie kilka razy. Mówiąc inaczej pyłek ma na celu udostępnianie pojedynczego małego obiektu wielu klientom (dużym obiektom). Implementując ten wzorzec projektowy należy rozwiązać problem wspólnego dostępu do współdzielonych danych. Jednym ze sposobów realizacji tego mechanizmu jest podział danych przechowywanych w atrybutach obiektów (te mniejsze elementy) na współdzielone dane wewnętrzne "intrinsicState" oraz niewspółdzielone, unikatowe dla każdego obiektu dane zewnętrzne "allState." Czyli dwie grupy złożone z małych elementów. 
Wzorzec ten można formalnie zrealizować za pomocą trzech głównych elementów:
Konsekwencje stosowania.
Korzyści wynikające z zastosowania tego wzorca to:
Wady wzorca Pyłek to: 

</doc>
<doc id="1622366" url="https://pl.wikipedia.org/wiki?curid=1622366" title="David Essex">
David Essex

David Essex, właśc. David Albert Cook (ur. 23 lipca 1947 w Londynie) – brytyjski piosenkarz, kompozytor i aktor. Jego szczyt sławy scenicznej przypadł na lata siedemdziesiąte XX wieku, gdy był jedną z popularniejszych postaci brytyjskiej estrady. Wystąpił m.in. w musicalach "Godspell" i "Evita" oraz filmach "That'll Be The Day" i "Stardust". Największe wylansowane przeboje: "Rock On" (1973), "Gonna Make You A Star" (1974), "Hold Me Close" – (1975), "Oh What A Circus" (1978).
Odznaczony Orderem Imperium Brytyjskiego IV klasy (OBE).

</doc>
<doc id="1622371" url="https://pl.wikipedia.org/wiki?curid=1622371" title="Carterton">
Carterton



</doc>
<doc id="1622372" url="https://pl.wikipedia.org/wiki?curid=1622372" title="Gołębie (gmina)">
Gołębie (gmina)

Gołębie (od 1973 "Świercze Koty") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Gołębie, lecz siedzibą władz gminy było Klukowo.
W okresie międzywojennym gmina Gołębie należała do powiatu pułtuskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 41 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Świercze Koty (od 1986 nazwa "gmina Świercze").

</doc>
<doc id="1622373" url="https://pl.wikipedia.org/wiki?curid=1622373" title="Zoltán Halmay">
Zoltán Halmay

Zoltán Imre Ödön Halmay (18 czerwca 1881 w Vysokiej pri Morave, zm. 20 maja 1956 w Budapeszcie) – węgierski pływak. Występował na letnich igrzyskach olimpijskich w Paryżu letnich igrzyskach olimpijskich w Saint Louis i letnich igrzyskach olimpijskich w Londynie. Jego dorobek olimpijski to 2 złote, 4 srebrne i 1 brązowy medal. Startował na olimpiadzie letniej, zdobywając złoto w sztafecie 4 × 250 m i srebro na 100 m stylem dowolnym. Medale zdobyte na letniej olimpiadzie nie stanowią dorobku olimpijskiego.

</doc>
<doc id="1622375" url="https://pl.wikipedia.org/wiki?curid=1622375" title="Gzowo (gmina)">
Gzowo (gmina)

Gzowo (od 1973 "Pokrzywnica") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Gzowo, lecz siedzibą władz gminy był Dzierżenin.
W okresie międzywojennym gmina Gzowo należała do powiatu pułtuskiego w woj. warszawskim. 1 kwietnia 1939 z gminy Gzowo wyłączono gromadę Łęcino, włączając ją do gminy Zatory.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 41 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Pokrzywnica.

</doc>
<doc id="1622376" url="https://pl.wikipedia.org/wiki?curid=1622376" title="Kleszewo (gmina)">
Kleszewo (gmina)

Kleszewo (od 1973 "Pułtusk") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kleszewo, lecz siedzibą władz gminy był Pułtusk, który stanowił odrębną gminę miejską.
W okresie międzywojennym gmina Kleszewo należała do powiatu pułtuskiego w woj. warszawskim. 1 lipca 1922 z gminy Kleszewo wyłączono Górki, włączając ją do Pułtuska. 7 listopada 1933 z gminy Kleszewo wyłączono Kleszewo-Popławy oraz enklawę wsi Białowieża, włączając je do Pułtuska.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 16 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Pułtusk.

</doc>
<doc id="1622378" url="https://pl.wikipedia.org/wiki?curid=1622378" title="Kozłowo (gmina w województwie warszawskim)">
Kozłowo (gmina w województwie warszawskim)

Kozłowo (od 1973 "Gzy") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kozłowo, lecz siedzibą władz gminy były Gzy.
W okresie międzywojennym gmina Kozłowo należała do powiatu pułtuskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 38 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Gzy.

</doc>
<doc id="1622380" url="https://pl.wikipedia.org/wiki?curid=1622380" title="Thame">
Thame

Thame – miasto w Wielkiej Brytanii, w Anglii, w regionie South East England, w hrabstwie Oxfordshire.

</doc>
<doc id="1622384" url="https://pl.wikipedia.org/wiki?curid=1622384" title="Wallingford (Oxfordshire)">
Wallingford (Oxfordshire)

Wallingford - miasto w Wielkiej Brytanii, w Anglii, w regionie South East England, w hrabstwie Oxfordshire.

</doc>
<doc id="1622386" url="https://pl.wikipedia.org/wiki?curid=1622386" title="Arthur Young">
Arthur Young

Arthur Young (ur. 11 września 1741 roku, zm. 12 kwietnia 1820 roku) był brytyjskim ekonomistą i pisarzem.
Życiorys.
Jego ojcem był wielebny Arthur Young, rektor szkoły w Bradfield, (hrabstwo Suffolk), kapelan speakera Izby Gmin i wpływowego polityka Arthur Onslow.
W wieku 17 lat opublikował pamflet o wojnie brytyjsko-francuskiej w Ameryce. W roku 1761 pojechał do Londynu i zaczął wydawać pismo: "The Universal Museum", jednak wkrótce zarzucił wydawanie.
W latach 1787-1789 podróżował po Francji i opisywał system polityczny i sytuację tego kraju tuż przed rewolucją. Nie rozumiał dlaczego Francuzi chcą obalić dawny system, ponieważ twierdził, że jest on jednym z najłagodniejszych w Europie.

</doc>
<doc id="1622387" url="https://pl.wikipedia.org/wiki?curid=1622387" title="Niszczyciele typu L">
Niszczyciele typu L



</doc>
<doc id="1622388" url="https://pl.wikipedia.org/wiki?curid=1622388" title="Wantage">
Wantage

Wantage - miasto w Wielkiej Brytanii, w Anglii, w regionie South East England, w hrabstwie Oxfordshire.
Miasto od czasu zmiany granic hrabstw Berkshire i Oxfordshire w 1974, zostało największym ośrodkiem miejskim południowej części hrabstwa Oxfordshire i przeżywa gwałtowny rozkwit.
W roku 849 w Wantage urodził się król Wessexu Alfred Wielki.

</doc>
<doc id="1622390" url="https://pl.wikipedia.org/wiki?curid=1622390" title="Woodstock (Oxfordshire)">
Woodstock (Oxfordshire)

Woodstock – miasto i civil parish w Wielkiej Brytanii, w Anglii, w regionie South East England, w hrabstwie Oxfordshire, w dystrykcie West Oxfordshire. Leży 13 km na północ od Oksfordu i 95 km na północny zachód od Londynu. Znane jest ze słynnego Blenheim Palace w Blenheim civil parish. W 2011 roku civil parish liczyła 3100 mieszkańców. Woodstock jest wspomniana w Domesday Book (1086) jako "Wodestoch".

</doc>
<doc id="1622394" url="https://pl.wikipedia.org/wiki?curid=1622394" title="Kozłów Biskupi (gmina)">
Kozłów Biskupi (gmina)

Kozłów Biskupi (od 1973 "Nowa Sucha") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kozłów Biskupi, lecz siedzibą władz gminy był Sochaczew, który stanowił odrębną gminę miejską i ponadto mieścił siedzibę wiejskiej gminy Chodaków.
W okresie międzywojennym gmina Kozłów Biskupi należała do powiatu sochaczewskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina Kozłów Biskupi składała się z 34 gromad. Jednostka posiadała eksklawę na terenie gminy Szymanów.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Nowa Sucha.
Zobacz też: Kozłów

</doc>
<doc id="1622399" url="https://pl.wikipedia.org/wiki?curid=1622399" title="Chodaków (gmina)">
Chodaków (gmina)

Chodaków (od 1973 "Sochaczew") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi (od 1967 miasta) Chodaków, lecz siedzibą władz gminy był Sochaczew, który stanowił odrębną gminę miejską i ponadto mieścił siedzibę wiejskiej gminy Kozłów Biskupi.
Za Królestwa Polskiego gmina Chodaków należała do powiatu sochaczewskiego w guberni warszawskiej. W połowie 1870 roku do gminy Chodaków włączono obszar zniesionej gminy Trojanów.
W okresie międzywojennym gmina Chodaków należała do powiatu sochaczewskiego w woj. warszawskim. Po wojnie gmina zachowała przynależność administracyjną. 20 października 1933 podzielono ją na 43 gromady (sołectwa):
Andrzejów Duranowski, Bibiampol, Bogdaniec, Bronisławy, Budki Żelazowskie, Chodaków (Kolonia), Chodakówek, Chrzczany, Czerwonka, Czyste, Duranów, Dzięglewo, Feliksów, Gawłów, Helenka, Ignacówka, Janaszówek, Janówek Duranowski, Karwowo, Kąty, Kirsztejnów, Kistki, Konary, Lubiejew, Mokas, Nowa Wieś, Nowe Mostki, Orły-Cesin, Ostrzeszewo, Pilawice, Rozlazłów, Sochaczew, Strojec, Strzyżew, Szczytno, Władysławów, Wyjazd, Wymysłów, Wypalenisko, Zarzecze, Zosin, Zwierzyniec i Żukówka.
Według stanu z 1 lipca 1952 roku gmina Chodaków składała się z 48 gromad. W porównaniu ze stanem z 1933 roku utworzono pięć nowych gromad: Czerwonka Parcele, Kazimierów, Kożuszki Kolonia, Kożuszki Parcele i Wójtówka, a gromadę Żukówka przemianowano na Żukówka.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Sochaczew.

</doc>
<doc id="1622401" url="https://pl.wikipedia.org/wiki?curid=1622401" title="Łazy (gmina w województwie warszawskim)">
Łazy (gmina w województwie warszawskim)

Łazy – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Łazy, lecz siedzibą władz gminy była Wólka Smolana.
W okresie międzywojennym gmina Łazy należała do powiatu sochaczewskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina Łazy składała się z 30 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł w skład gminy Tułowice (i częściowo gminy Kampinos).

</doc>
<doc id="1622402" url="https://pl.wikipedia.org/wiki?curid=1622402" title="Faustus z Mileve">
Faustus z Mileve



</doc>
<doc id="1622403" url="https://pl.wikipedia.org/wiki?curid=1622403" title="Václav Alois Jung">
Václav Alois Jung

Václav Alois Jung (ur. 8 sierpnia 1858 w Rychnovie nad Kněžnou zm. 3 grudnia 1927 w Pradze) – czeski profesor, pisarz, poeta, tłumacz i leksykograf.
Życiorys.
W 1877 opublikował swoje pierwsze poezje, w rok później ukończył rychnovskie gimnazjum. Następnie udał się na dalsze studia do Pragi, gdzie studiował duńską, hiszpańską, angielską oraz rosyjską literaturę. Razem z Janem Hudecem i Jaroslavem Kosiną opracował w 1879 monografię "Almanah české omladiny".
W 1892 przetłumaczył "Eugeniusza Oniegina" Aleksandra Puszkina (było to drugie w historii czeskiej literatury tłumaczenie, pierwszego dokonał Václav Čeněk Bendl w 1860, następnych translacji podjęli się Jindřich Najman (1935), Josef Hora (1937), Jaroslav Janovský (1955), Olga Mašková (1966) oraz Milan Dvořák (1999). Jung tłumaczył również George Bayrona, Walta Whitmana, Iwana Turgieniewa.
W latach 1880–1910 przebywał w USA. Był jednym z ważniejszych czeskich pisarzy emigracyjnych. Zdaniem profesora Vladimíra Papouška: 
W Stanach pisarz kontynuował serię artykułów na temat emigracji czeskiej, pracował jako dziennikarz w Nebrasce oraz skarbnik w Banku Narodowym. Po osiemnastu latach pobytu wrócił do Czech, gdzie został profesorem w pilzneńskiej Akademii.
Następnie udał się do carskiej Rosji, w której spędził pół roku. Dzięki obserwacjom pisarza powstał cykl reportaży "Půl roku v carské Říši obrázky z Ruska". Ponownie na krótko wyjechał do Stanów. Po powrocie wykładał język angielski na praskim uniwersytecie (Wydział Filozofii). W 1911 opracował i wydał w Pradze "Slovník anglicko-český". Słownik cieszył się dużą popularnością, miał kilka edycji, ostatnia pochodzi z 1947 roku. Opracował również kursy języka angielskiego w 1923 publikując "Mluvnice jazyka anglického pro školy, kroužky a samouky", a w 1925 "Učebnice jazyka anglického pro školy, kroužky a samouky".
W Městská Habrová (dzielnicy Rychnova), w domu, w którym mieszkał profesor 14 czerwca 1931 odsłonięto tablicę pamiątkową.
Podobnie jak František Martin Pelcl, Bohuslav Balbín, Jiří Rychnovský czy Karel Poláček jest jednym z najbardziej znanych mieszkańców Rychnova nad Kněžnou.

</doc>
<doc id="1622405" url="https://pl.wikipedia.org/wiki?curid=1622405" title="Jiří Rychnovský">
Jiří Rychnovský

Jiří Rychnovský (ur. około 1540 w Rychnovie nad Kněžnou zm. 1615 lub 1616 w Chrudimi) – czeski kompozytor, tworzył głównie na potrzeby Kościoła msze i motety. Wiele utworów kompozytora zaginęło bezpowrotnie.

</doc>
<doc id="1622407" url="https://pl.wikipedia.org/wiki?curid=1622407" title="Hajo Herrmann">
Hajo Herrmann

Hajo Herrmann; właściwie: Hans-Joachim Herrmann (ur. 1 sierpnia 1913 w Kilonii; zm. 5 listopada 2010) – niemiecki oficer Luftwaffe w stopniu pułkownika. Pilot bombowców w czasie II wojny światowej. Twórca Eskadry "Dzików" (JG 300 – nocnych myśliwców), sam strącił 9 bombowców RAF-u.
Przebieg służby.
Karierę wojskową zaczynał jako oficer piechoty, ale w roku 1935 został skierowany do właśnie sformowanego Luftwaffe. W latach 1936-1937, był pilotem bombowców w Legionie Condor, w czasie hiszpańskiej wojny domowej. Na początku II wojny światowej Herrmann latał bombowcami Heinkel He 111 nad Polską i Norwegią. W roku 1940 objął dowództwo 7. klucza w Kampfgeschwader 4 (KG-4), z którym dokonał wielu nalotów na Anglię.
W lutym 1941 jego dywizjon został przerzucony na Sycylię, skąd dokonywał nalotów na Maltę i Grecję. Podczas jednego z takich nalotów Herrmann trafił pojedynczą bombą statek amunicyjny "SS Clan Fraser"; eksplozja, jaka wówczas nastąpiła, spowodowała zatonięcie 11 statków, a port w Pireusie uczyniła bezużytecznym na wiele miesięcy. Na początku 1942 został dowódcą 3. klucza w Kampfgeschwader 30 (III/KG 30) w Norwegii, z którym atakował konwoje alianckie, między innymi konwój PQ-17. Jako pilot bombowców Herrmann wykonał 320 lotów bojowych zatapiając 12 statków o pojemności 70 000 ton.
W lipcu 1942 skierowany został do sztabu generalnego w Berlinie, gdzie stał się bliskim współpracownikiem Hermanna Göringa. W maju 1945 dostał się do sowieckiej niewoli i do Republiki Federalnej Niemiec wrócił dopiero w 1955 roku.
Po wojnie.
Po powrocie z niewoli ukończył studia prawnicze i pracował w tym zawodzie. W swojej praktyce bronił między innymi propagatorów kłamstwa oświęcimskiego Otto Ernsta Remera, Freda Leuchtera, Davida Irvinga. Zmarł w listopadzie 2010 roku przeżywszy 97 lat. Był autorem dwóch książek:

</doc>
<doc id="1622408" url="https://pl.wikipedia.org/wiki?curid=1622408" title="Kropacz (herb szlachecki)">
Kropacz (herb szlachecki)

Kropacz vel Kropáč ("Niewiadomski II") – polski i czeski herb szlachecki o śląskiej proweniencji.
Opis herbu.
W polu niebieskim złote kropacze o srebrnych głowniach ułożone w gwiazdę.
Najwcześniejsze wzmianki.
Dokument z 6 czerwca 1473 r. zawierający żorski pokój ziemski wspomina o rycerzu z Niewiadomia Wacławie herbu Kropacz, który dowodził wojskami węgierskimi i który został panem na Rybniku. (czes. Václav Kropáč z Nevědomí). Ponadto źródła podają, iż ród Kropaczów z Niewiadomia:
Herbowni.
Kropáč z Nevědomí, Kropacz, Niewiadomski

</doc>
<doc id="1622409" url="https://pl.wikipedia.org/wiki?curid=1622409" title="Ła-17R">
Ła-17R

Ła-17R (ros. Ла-17Р) – radziecki, rozpoznawczy, bezzałogowy aparat latający (UAV – Unmanned Aerial Vehicle) opracowany przez biuro konstrukcyjne OKB 301 Ławoczkina. Wykorzystywany również jako cel latający. Pierwszy produkowany seryjnie bezzałogowy statek powietrzny produkowany seryjnie w Związku Radzieckim (poza latającymi celami).
Historia.
Ła-17R powstał na bazie samolotu celu Ła-17M. Pracę nad bezzałogowym samolotem rozpoznawczym oznaczonym jako "produkt 204" rozpoczęły się pod koniec 1960 roku (lub pod koniec 1959 roku według innych źródeł), a w 1963 roku rozpoczęto produkcje seryjną w zakładzie Nr 475 w Smoleńsku. W 1964 roku aparat wszedł na uzbrojenie Armii Czerwonej pod oznaczeniem Ła-17R. Produkcja seryjna trwała tylko trzy lata i zakończyła się w 1966 roku. Na początku lat 70. XX wieku Ła-17R został wycofany z arsenałów i zastąpiony aparatem Tu-143 Rejs.
Konstrukcja.
Był to całkowicie metalowy jednopłat z prostym, centralnie umieszczonym skrzydłem. Usterzenie pionowe i poziome miało prostokątny obrys. Na pierwszy rzut oka od wariantu Ła-17M różnił się tylko brakiem owiewek na końcach skrzydeł. Kadłub o okrągłym przekroju podzielony był na sekcję, w sekcji dziobowej umieszczone było wyposażenie rozpoznawcze oraz systemy kierowania lotem: dwa aparaty fotograficzne AFABA-40 i AFABA-21. Pierwszy z aparatów przeznaczony był do wykonywania zdjęć z dużej wysokości i fotografował obszar o bokach równych 15 km. Drugi aparat fotografował obszar o boku 3–4 km z małej wysokości. Samolot mógł również przenosić kamerę telewizyjną "Czybis" i zestaw czujników do oznaczania skażenia promieniotwórczego "Sigma". W drugiej sekcji kadłuba umieszczony był zbiornik paliwa. Sekcje kadłuba były ze sobą spawane podczas ostatecznego montażu. Pod kadłubem w podwieszonej gondoli, znajdował się silnik turboodrzutowy. W celu ułatwienia transportu, skrzydła i usterzenie można było składać. Aparat posiadał programowanego autopilota AP-73 lub nowocześniejsze wersje AP-122.
Służba.
Samolot startował z wyrzutni umieszczone na samochodzie ciężarowym ZIŁ-134K, wyrzutnia otrzymała oznaczenie SATR-1. Start wspomagany był rakietowymi przyspieszaczami. Start i lot do celu mógł odbywać się w trybie autonomicznym po wcześniejszym zaprogramowaniu trasy, fotografowanie, powrót i lądowanie kontrolowane było ze stanowiska naziemnego. Kierowanie za pomocą komend radiowych mogło objąć cały profil lotu. Samolot lądował na brzuchu specjalnie w tym celu wzmocnionej gondoli silnika.

</doc>
<doc id="1622410" url="https://pl.wikipedia.org/wiki?curid=1622410" title="Lambert Konschegg">
Lambert Konschegg

Lambert Konschegg von Pramburg (ur. 1 czerwca 1912 w Grazu; zm. 9 października 1977 w okolicach Brzecławia) – austriacki oficer Luftwaffe, służył w czasie II wojny światowej w jednostce bombowej KG 40. Po wojnie został mianowany prezesem zarządu Austrian Airlines (AUA) i prezydentem Międzynarodowego Zrzeszenia Przewoźników Powietrznych (IATA).

</doc>
<doc id="1622413" url="https://pl.wikipedia.org/wiki?curid=1622413" title="Heinz Meyer">
Heinz Meyer

Heinz Meyer (ur. 9 kwietnia 1916 w Magdeburgu, zm. 22 września 1987 w Viersen) Niemiecki oficer w stopniu majora, Jeden ze zdolniejszych niemieckich spadochroniarzy w czasie II wojny światowej.

</doc>
<doc id="1622423" url="https://pl.wikipedia.org/wiki?curid=1622423" title="Sobieski (Wisconsin)">
Sobieski (Wisconsin)

Sobieski – jednostka osadnicza w hrabstwie Oconto w północno-wschodnim Wisconsin. Znajduje się w granicach miasta Little Suamico. Sobieski zamieszkuje około 250 osób; w miejscowości znajduje się sześć barów, dom opieki, kościół katolicki pw. św. Maksymiliana Kolbego, remiza strażacka oraz wysypisko śmieci. Wchodzi w skład obszaru metropolitalnego Green Bay. Ratusz Little Suamico mieści się w Sobieski, na wschód od linii kolejowej "Escanaba &amp; Lake Superior".
Sobieski zostało zbudowane wzdłuż drogi lokalnej S i Cross Road. Sandalwood Road i Krause Road również przecinają tę miejscowość. Rzeka Little Suamico płynie na południe od cmentarza przy kościele św. Jana Kantego. Droga S krzyżuje się z autostradą międzystanową nr 41/141 niecały kilometr na wschód od Sobieski.
Sobieski jest znane z licznych mrowisk, jako że piaszczysta gleba na południowo-zachodnich brzegach Green Bay doskonale nadaje się do zagospodarowania przez mrówki. W okolicy spotyka się mrowiska wysokości półtora metra i więcej.

</doc>
<doc id="1622424" url="https://pl.wikipedia.org/wiki?curid=1622424" title="Wolf Lepenies">
Wolf Lepenies

Wolf Lepenies (ur. 11 stycznia 1941 niedaleko "Allenstein", Prusy Wschodnie – obecnie Olsztyn, Polska) – niemiecki socjolog, politolog, autor wielu publikacji.
W roku 1945 rodzina Lepeniesa uciekała przed Armią Radziecką wchodzącą do Prus Wschodnich udając się do Szlezwik-Holsztyn a stamtąd do Nadrenii Północnej-Westfalii. Lepenies wychował się ostatecznie w Koblencji. Studiował socjologię i filozofię na Uniwersytecie w Münsterze w Nadrenii Północnej-Westfalii, który ukończył uzyskaniem tytułu w roku 1967. W roku 1970 habilitował się na Wolnym Uniwersytecie w Berlinie. Podróżował za granicę, najpierw do "Maison des sciences de l’homme" w Paryżu, a następnie do Instytutu Zaawansowanych Studiów w Princeton University. W roku 1984 rozpoczął pracę na wydziale Wissenschaftskolleg w Berlinie, a następnie został profesorem socjologii w Wolnym Uniwersytecie w Berlinie. Wielokrotnie powracał do Princeton aby prowadzić tam badania. W roku 1986 przejął stanowisko prezesa Wissenschaftskolleg po Peterze Wapnewskim. W roku 2001 objął je następnie Dieter Grimm. Od roku 2006 jest emerytowanym profesorem.
Od roku 2004 był członkiem rady nadzorczej spółki Axel Springer SE.

</doc>
<doc id="1622426" url="https://pl.wikipedia.org/wiki?curid=1622426" title="Karl-Gottfried Nordmann">
Karl-Gottfried Nordmann

Karl-Gottfried Nordmann (ur. 22 listopada 1915 w Giessen; zm. 22 lipca 1982 w Greenwich w USA) – niemiecki oficer Luftwaffe w stopniu "Oberstleutnanta", służył w czasie II wojny światowej. As myśliwski. Autor 78 zwycięstw powietrznych. Odznaczony Krzyżem Rycerskim Krzyża Żelaznego z Liśćmi Dębu. "Geschwaderkommodore" w Jagdgeschwader 51.

</doc>
<doc id="1622430" url="https://pl.wikipedia.org/wiki?curid=1622430" title="Mercury-Little Joe 1">
Mercury-Little Joe 1

Mercury-Little Joe 1 – jedna z misji testowych programu Mercury, wchodząca w skład podprogramu Mercury-Little Joe. 
Był to test przerwania misji i odrzucenia kapsuły (ang. "Abort and Escape") w warunkach maksymalnego ciśnienia dynamicznego. Celem misji było określenie, jak wydajnie będzie pracować niewielka rakieta odrzucająca kapsułę w takich warunkach, jakich spodziewano się podczas wystrzelenia rakiety Mercury-Atlas (rakieta ta miała docelowo wynosić kapsuły załogowe).
Przebieg misji.
Misja.
Test miał nieoczekiwany przebieg. Na 35 minut przed startem - zgodnie z planem - przeprowadzono ewakuację obszaru przylegającego do wyrzutni, a także zostały naładowane baterie zasilające programator lotu i system zniszczenia (ewentualnego - na wypadek komplikacji lotu) dolnego stopnia rakiety. Niespodziewanie, na pół godziny przed planowanym momentem wystrzelenia, nastąpił błysk eksplozji. Kiedy zniknął dym, stało się jasne, że został wystrzelony jedynie górny stopień rakiety (a więc układ kapsuła-wieżyczka odrzucająca) - po trajektorii zbliżonej do zaplanowanego toru lotu całej rakiety. Dolny stopień rakiety (dopalacz) i dołączony do niego pośredniczący pierścieniowy zacisk pozostały nietknięte na wyrzutni. W pobliżu punktu apogeum - na wysokości około 600 metrów - ten zacisk pierścieniowy, który łączył wieżyczkę z kapsułą został zwolniony i odpaliła niewielka pirorakieta odrzucająca wieżyczkę na bok. Po dwudziestu sekundach lotu, rakieta uderzyła w ziemię 600 metrów od platformy startowej. 
Raport z wypadku LJ-1, jaki został opublikowany 18 września 1959 roku, za przyczynę przedwczesnego odpalenia górnego stopnia rakiety przyjmuje przebicie elektryczne lub 'prądy samowzbudne' (jak określili to inżynierowie rakietowi) na obwodzie przekaźnika. Usterkę znaleziono na cewce zaprojektowanej do ochrony próbek biologicznych przed uszkodzeniem w trakcie powrotu.

</doc>
<doc id="1622431" url="https://pl.wikipedia.org/wiki?curid=1622431" title="Cestohowa">
Cestohowa

Cestohowa – miejscowość w USA, w południowej części stanu Teksas, na południowy wschód od San Antonio, w hrabstwie Karnes. Osada rolnicza, założona w 1873 przez 40 rodzin Górnoślązaków z pobliskiej (oddalonej o około 5 mil / 8 km na południe) miejscowości Panna Maria. Nazwa miejscowości to fonetyczny zapis brzmienia nazwy polskiego miasta Częstochowa w teksańskiej odmianie dialektu śląskiego.
W latach 1877-78 wybudowano kościół. W latach 1883-1918 Cestohowa miała własną pocztę. Publiczna szkoła powstała z przekształcenia szkółki parafialnej w roku 1937 i z przerwami działała do późnych lat siedemdziesiątych XX wieku.

</doc>
<doc id="1622436" url="https://pl.wikipedia.org/wiki?curid=1622436" title="Ayatana">
Ayatana



</doc>
<doc id="1622438" url="https://pl.wikipedia.org/wiki?curid=1622438" title="Konny Pułk imienia Bułak-Bałachowicza">
Konny Pułk imienia Bułak-Bałachowicza

Konny Pułk imienia Bułak-Bałachowicza (ros. Конный полк имени Булак-Балаховича) – kawaleryjska jednostka wojskowa białych podczas wojny domowej w Rosji.
Sztabsrotmistrz Stanisław Bułak-Bałachowicz od listopada 1915 był dowódcą szwadronu kawalerii oddziału partyzanckiego specjalnego przeznaczenia przy sztabie Północnego Frontu, działającego przeciw wojskom niemieckim na ich tyłach w rejonie Rygi.
Po zawarciu między Sowietami i Niemcami pokoju w Brześciu Litewskim 3 marca 1918, sztabsrotmistrz S. Bułak-Bałachowicz wydzielił z oddziału niedużą grupę żołnierzy, po czym przemaszerował pod naciskiem wojsk niemieckich na obszar działań oddziałów bolszewickich. Rozkazem Lwa D. Trockiego sformował wczesnym latem na bazie swoich podkomendnych Łużski Konny Pułk Partyzancki. W lipcu został on skierowany do tłumienia antybolszewickich buntów chłopskich w rejonie miasta Ługa i Strugi Biełyje. Pod koniec października liczebność Pułku osiągnęła ponad 1,1 tys. ludzi. Do dowództwa sowieckiego zaczęły dochodzić doniesienia o ich grabieżach i coraz silniejszych nastrojach antybolszewickich, ale zlekceważono je. W tym czasie do sztabsrotmistrza S. Bułak-Bałachowicza dotarły informacje o utworzeniu przez białych w Pskowie Pskowskiego Korpusu Ochotniczego. Postanowił on zdezerterować ze służby bolszewickiej i przejść do białych. W tym celu wysłał do dowództwa Korpusu swoich przedstawicieli por. Widiakina i por. Permikina, którzy poinformowali o maszerowaniu partyzantów w kierunku Pskowa. W nocy z 5 na 6 listopada dwa dywizjony konne Pułku, liczące 446 ludzi, w pełni uzbrojonych i wyposażonych, dotarły do miasta. Dowództwo Korpusu dało amnestię żołnierzom S. Bułak-Bałachowicza, zachowało im dotychczasowe stopnie wojskowe i zatwierdziło S. Bułak-Bałachowicza jako dowódcę Pułku. W poł. listopada doprowadził on do dymisji dowódcy Korpusu Północnego gen. Aleksieja J. Wandama, którego krytykował za niedostateczne działania organizacyjno-wojskowe. Oficerowie i zwolennicy S. Bułak-Bałachowicza chcieli przeforsować jego kandydaturę na nowego dowódcę Korpusu, ale ostatecznie funkcję tę objął płk G. G. von Nef. W styczniu 1919 Oddział Partyzancki S. Bułak-Bałachowicza udanie ochraniał odwrót Korpusu z Pskowa, za co S. Bułak-Bałachowicz został mianowany na podpułkownika. W lutym Oddział działał nad Jeziorem Pejpus między wsią Mechikorm a wyspą Perrisar (Porka). Pod koniec lutego S. Bułak-Bałachowicz przedłożył gen. Aleksandrowi P. Rodziance, dowódcy Grupy Południowej Korpusu, plan przeprowadzenia ataku na wojska bolszewickie. Z wyspy Perrisar miał zostać wysadzony desant na tyły bolszewickie, a w tym czasie główne natarcie na lewej flance zaatakowałby oddział ppłk. D. R. Wiertienki. W ostatniej chwili S. Bułak-Bałachowicz przeniósł termin ataku o 1 dzień, w związku z czym nie zawiadomiony oddział ppłk. D. R. Wiertienki poniósł ogromne straty. Wkrótce gen. A. P. Rodzianko wydał rozkaz przemianowujący Partyzancki Oddział na Konny Pułk im. Bułak-Bałachowicza. Następnie przeprowadził on wypad bojowy na bazę bolszewickiej Flotylli Czudzkiej we wsi Raskopiel. Brało w nim udział ok. 300 ochotników z Pułku. Bez strat zdobyto 3 samochody, radiostację, kilka karabinów maszynowych i dużą sumę pieniędzy. Kolejny atak wyprowadzono na Gdow, zajmując na pewien czas miasto, w którym została zdobyta duża ilość broni i wyposażenia wojskowego. Atakowano też inne bazy bolszewickiej Czudzkiej Flotylli Wojennej. Stanisław Bułak-Bałachowicz został awansowany do stopnia pułkownika i mianowany inspektorem kawalerii Korpusu.
Od 13 maja Pułk brał udział w ofensywie Armii Północno-Zachodniej gen. lejt. Nikołaja N. Judenicza na Piotrogród. Wchodził wraz z Pułkiem Bałtyckim, szwadronem konnym i partyzanckim oddziałem konnym ppłk. Józefa Bułak-Bałachowicza w skład zgrupowania dowodzonego przez płk. S. Bułak-Bałachowicza. Zgrupowanie natomiast było częścią II Korpusu Armijnego gen. J. W. Arseniewa. 
Początkowo nacierało ono w kierunku na Gdow. Po szybkim zajęciu miasta, kolejnym celem stał się Psków, zajęty 25 maja. Tam zgrupowanie połączyło się z oddziałami estońskiej 2 Dywizji Piechoty. Pułkownik S. Bułak-Bałachowicz 30 maja objął funkcję komendanta garnizonu Pskowa, a jego Pułk otrzymał zadanie zapewnienia wewnętrznej ochrony miasta. Rozkazem gen. J. W. Arseniewa oddziały S. Bułak-Bałachowicza miały zostać zorganizowane, jak regularne oddziały wojskowe, gdyż cały czas miały charakter partyzancki. Stanisław Bułak-Bałachowicz nie zgodził się na to i przemianował nieformalnie swój Pułk w "Armię Chłopską". Pozostała część zgrupowania prowadziła dalsze natarcie na Strugi Biełyje, a po ich zajęciu na Porchow i Ostrow. Pułk S. Bułak-Bałachowicza w Pskowie został zasilony licznymi dezerterami z wojsk bolszewickich i ochotnikami z pobliskich wsi. Latem 1919 oddziały S. Bułak-Bałachowicza wraz z Estończykami odparły atak bolszewicki na Psków. Dzięki temu S. Bułak-Bałachowicz awansował do stopnia generała majora. W tym samym czasie nawiązał on kontakty z polskimi władzami wojskowymi, przekazując im chęć przejścia pod ich rozkazy. Do dowództwa Frontu Litewsko-Białoruskiego został odkomenderowany oficer z jego sztabu. W poł. sierpnia S. Bułak-Bałachowicz spotkał się w Pskowie z wizytującym oddziały białych przedstawicielem brytyjskiej armii, po czym uczestniczył na brytyjskim krążowniku stojącym w porcie w Rewlu w spotkaniu z głównodowodzącym estońskimi siłami zbrojnymi Johanem Laidonerem i N. N. Iwanowem. Dowódcy Armii Północno-Zachodniej, gen. N. N. Judenicz i gen. A. P. Rodzianko, uznali to za przejaw intrygi przeciwko nim. 19 sierpnia gen. S. Bułak-Bałachowicz ponownie przybył do Rewla, gdzie został poinformowany o mianowaniu go dowódcą II Korpusu Armijnego. Odbyło się to pod wpływem brytyjskiej misji wojskowej, co zwiększyło wrogość do niego dowództwa Armii. W tej sytuacji z inicjatywy gen. A. P. Rodzianko podjęto decyzję o postawieniu gen. S. Bułak-Bałachowicza przed sądem wojskowym. Pretekstem miały być grabieże i złe traktowanie mieszkańców Pskowa przez jego żołnierzy. Do miasta przybył specjalny oddział pod dowództwem płk. Borysa S. Permikina. W Pskowie nie było Pułku Konnego im. Bułak-Bałachowicza, gdyż walczył on w tym czasie na froncie. Pozostał tam jedynie sztab jednostki. W nocy z 22 na 23 sierpnia oddział płk. B. S. Permikina aresztował gen. S. Bułak-Bałachowicza i część oficerów jego sztabu. Kazano mu pozostać w jego kwaterze, ale S. Bułak-Bałachowicz uciekł i przedostał się do swoich żołnierzy na froncie. Na ich czele przeprawił się na zachodni brzeg rzeki Wielikiej do sztabu estońskiej 2 Dywizji Piechoty. 25 sierpnia wraz z niedużą grupą najwierniejszych żołnierzy wyjechał w kierunku stacji Moglino, gdzie starł się z oddziałem bolszewickim. Generał S. Bułak-Bałachowicz tym samym kontynuował walkę z bolszewikami w rejonie Pskowa. Wydarzenia związane z osobą S. Bułak-Bałachowicza doprowadziły do zerwania sojuszu z Armią Północno-Zachodnią przez Estończyków, którzy wycofali swoje wojska z frontu. Na ich pozycje weszły oddziały bolszewickie, zdobywając wkrótce Psków.
We wrześniu N. N. Iwanow i jego stronnicy zaproponowali gen. S. Bułak-Bałachowiczowi usunięcie z dowództwa Armii gen. N. N. Judenicza i gen. A. P. Rodzianki oraz wiernych im oficerów, a następnie odnowienie sojuszu z Estończykami. W tej sytuacji gen. S. Bułak-Bałachowicz przeszedł wraz ze swoimi żołnierzami na służbę w armii estońskiej, działając przy granicy z Łotwą. Po klęsce Armii Północno-Zachodniej i odwrocie na terytorium Estonii pod koniec 1919, część żołnierzy zasiliła oddział gen. S. Bułak-Bałachowicza. W nocy z 27 na 28 stycznia 1920 w porozumieniu z Aliantami i Estończykami gen. S. Bułak-Bałachowicz wraz z kilkoma swoimi oficerami aresztował w Rewlu gen. N. N. Judenicza. W lutym 1920 gen. S. Bułak-Bałachowicz na czele swojego oddziału przeszedł na służbę u Polaków.

</doc>
<doc id="1622439" url="https://pl.wikipedia.org/wiki?curid=1622439" title="Vidhyadhara">
Vidhyadhara



</doc>
<doc id="1622440" url="https://pl.wikipedia.org/wiki?curid=1622440" title="Widjadharowie">
Widjadharowie



</doc>
<doc id="1622444" url="https://pl.wikipedia.org/wiki?curid=1622444" title="Mieszany Rosyjsko-Mniejszościowy Oddział Okręgu Ałtajskiego">
Mieszany Rosyjsko-Mniejszościowy Oddział Okręgu Ałtajskiego

Mieszany Rosyjsko-Mniejszościowy Oddział Okręgu Ałtajskiego (ros. Сводный русско-инородческий отряд Алтайского округа) – ochotnicza antybolszewicka jednostka wojskowa złożona z Rosjan i miejscowych mieszkańców działająca w Górnym Ałtaju na pocz. lat 20. XX wieku.
12 czerwca 1921 r. z miasta Kobdo na terytorium Mongolii do Górnego Ałtaju wkroczył tzw. Mieszany Rosyjsko-Mniejszościowy Oddział Okręgu Ałtajskiego. Liczył ok. 700 kawalerzystów (Rosjan i Ałtajców) mających na wyposażeniu ok. 260 karabinów, 3 karabiny maszynowe i 76-mm działo polowe z 315 pociskami, a także dużą ilość zapasów i wyposażenia wojskowego. Na jego czele stał podesauł Aleksandr P. Kajgorodow, jeden z głównych miejscowych dowódców wojsk białych z okresu wcześniejszego. Jednakże przeniknięcie w głąb Górnego Ałtaju poprzez wieś Kosz-Agacz zakończyło się niepowodzeniem z powodu silnego garnizonu sowieckiego. Główne siły powróciły do Kobdo, natomiast na Trakt Czujski został wysłany niewielki oddziałek pod dowództwem Wasilija Kusurgaszewa z rozkazami zorganizowania partyzantki na tyłach Sowietów. Pod koniec września Oddział podesauła A. P. Kajgorodowa ponownie przekroczył granicę i wyszedł na Trakt Czujski, przyłączając do siebie oddziały partyzanckie. Przeprowadzono też mobilizację mężczyzn w wieku od 20 do 40 lat z własnym uzbrojeniem i koniem. W październiku 1921 r. dowództwo sowieckie do walki z partyzantami utworzyło Górno-Ałtajską Grupę Wojsk w składzie dwóch batalionów 185 pułku strzeleckiego, trzech batalionów 186 pułku strzeleckiego, trzech szwadronów 58 pułku kawalerii, 201 batalionu pogranicznego i batalionu specjalnego przeznaczenia guberni ałtajskiej (złożonego z miejscowych komunistów, komsomołców i b. komunistycznych partyzantów). Prowadząc walki z oddziałami regularnej armii i oddziałami specjalnego przeznaczenia, Oddział podesauła A. P. Kajgorodowa poruszał się Traktem Czujskim w głąb Górnego Ałtaju, zajmując kolejne wsie. Liczebność Oddziału jesienią 1921 r. dosięgnęła ok. 3,5 tys. ludzi. Syberyjskim Rewkom zaapelował do wieśniaków, wstępujących do partyzantów, aby zdawali broń i spokojnie wracali do domów z gwarancją odpuszczenia win. Na pocz. października w rejonie wsi Białyj Anuj został rozbity, działający samodzielnie, 300-osobowy partyzancki oddział Tyryszkina. W I poł. listopada Oddział podesauła A. P. Kajgorodowa dotarł w okolice wsi Biełyj Anuj-Czornyj Anuj-Baragasz-Ilinka-Taurak, zagrażając miastu Bijsk. W tym czasie w tym samym rejonie działał sowiecki oddział W. F. Triszkina, dochodząc do liczebności ok. 300 ludzi. Został on podzielony na mniejsze oddziały bojowe, które bezustannie atakowały partyzantów. Swoje oddziały utworzyła też milicja rejonu ujmonskiego. W nocy z 16 na 17 listopada stawiły one opór partyzantom A. P. Kajgorodowa we wsi Ust-Koksa. W nieudanym ataku zginęło lub zostało rannych ok. 300 partyzantów, zaś ponad 100 dostało się do niewoli. Osłabiony Oddział A. P. Kajgorodowa został zmuszony do odwrotu, podczas którego – okrążony – poniósł kolejną porażkę pod wsią Taurak. Podesauł A. P. Kajgorodow na czele resztki partyzantów wyrwał się z okrążenia, po czym Traktem Ujmonskim dotarł w poł. grudnia 1921 r. do wsi Argut. Tam zatrzymał się do pocz. lutego 1922 r., ponownie gromadząc mniejsze oddziały partyzanckie. W nocy z 4 na 5 lutego odbudowany Oddział A. P. Kajgorodowa zaatakował niespodziewanie wieś Katanda. Następnie zajął kilka pobliskich wsi i wyszedł na Trakt Ujmonski, ponownie przeprowadzając mobilizację mężczyzn w wieku od 18 do 45 lat. Dzięki temu osiągnął liczebność ok. 2 tys. ludzi. Miał 8 karabinów maszynowych. Oddziały sowieckie obsadziły wszystkie ważniejsze punkty strategiczne, aby uniemożliwić partyzantom wdarcie się w głąb Górnego Ałtaju. Ponadto sformowano nowe mobilne oddziały po 200-300 żołnierzy, specjalizujące się w walkach w górach. 22 lutego oddziały specjalnego przeznaczenia zmusiły Oddział A. P. Kajgorodowa, liczący już tylko ok. 700 ludzi, do wycofania się ze wsi Senteliek do Korgon. Na pocz. marca, połączywszy się z oddziałem Karmana Czekurakowa, A. P. Kajgorodow przeprowadził swoją ostatnią większą akcję bojową – próbę zdobycia magazynów zaopatrzeniowych w Ongudaju. Po kilku godzinach ciężkiej walki, kiedy na pomoc garnizonowi we wsi przybył Samodzielny Oddział Syberyjski, siły partyzantów zostały zmuszone do odwrotu w kierunku Katandy. Za nimi ruszyły bolszewickie 1 i 2 oddziały specjalnego przeznaczenia, których zadaniem było zniszczenie sił A. P. Kajgorodowa. Rano zaatakowały one niespodziewanie wieś Katandę, zabijając A. P. Kajgorodowa i rozbijając całkowicie jego zgrupowanie. Głowa A. P. Kajgorodowa została nabita na kawałek drewna i odesłana do sztabu wojsk bolszewickich we wsi Ałtajskoje. Według niektórych źródeł Sowieci obwozili ją po wsiach Górnego Ałtaju, aby udowodnić, że A. P. Kajgorodow faktycznie nie żyje i tym samym do końca zdusić ostatnie przejawy oporu.
Linki zewnętrzne.
Historia antybolszewickiego ruchu partyzanckiego w Górnym Ałtaju na pocz. lat 20. (jęz. rosyjski)

</doc>
<doc id="1622448" url="https://pl.wikipedia.org/wiki?curid=1622448" title="Uws-nuur">
Uws-nuur



</doc>
<doc id="1622459" url="https://pl.wikipedia.org/wiki?curid=1622459" title="Matúš Kozáčik">
Matúš Kozáčik

Matúš Kozáčik (ur. 27 grudnia 1983 w Dolnym Kubinie) – słowacki piłkarz występujący na pozycji bramkarza.
Karierę rozpoczynał w wieku 10 lat w klubie z rodzinnego miasta Dolním Kubínie, na początku swojej przygody z piłką występował jako zawodnik z pola, dopiero po kilku latach został przekwalifikowany na pozycję bramkarza. Jego kolejnym przystankiem w karierze był klub MFK Košice, gdzie występował przez pięć kolejnych lat. W 2002 roku został zauważony przez Slavię Praga i trafił do drugiej drużyny tego klubu, gdzie miał za zadanie być zmiennikiem dla Radka Černego, po jego odejściu Kozáčik wystąpił w 55 spotkaniach w wyjściowym składzie, później ponownie trafił na ławkę rezerwowych by ostatecznie w 2007 roku podpisać kontrakt z lokalnym rywalem - Spartą. W 2010 roku odszedł do Anorthosisu Famagusta. W 2012 roku został zawodnikiem Viktorii Pilzno.

</doc>
<doc id="1622463" url="https://pl.wikipedia.org/wiki?curid=1622463" title="Kidlington">
Kidlington

Kidlington – miasto w Wielkiej Brytanii, w Anglii, w regionie South East England, w hrabstwie Oxfordshire.

</doc>
<doc id="1622464" url="https://pl.wikipedia.org/wiki?curid=1622464" title="Lista świątyń hinduistycznych w Andhra Pradeś">
Lista świątyń hinduistycznych w Andhra Pradeś

Lista świątyń hinduistycznych w Andhra Pradeś – wykaz najbardziej znanych współczesnych hinduistycznych mandirów w stanie Andhra Pradeś w południowo-wschodnich Indiach.

</doc>
<doc id="1622465" url="https://pl.wikipedia.org/wiki?curid=1622465" title="Forever Young (album)">
Forever Young (album)

Forever Young – debiutancki album niemieckiego synthpopowego zespołu Alphaville wydany 27 września 1984 roku przez wytwórnię WEA Musik GmbH. Album nagrywano od lipca do sierpnia w 1984 roku w Studio 54 w Berlinie.
W 1984 roku album wydano w: Europie Zachodniej, Argentynie, Tajwanie, Stanach Zjednoczonych, Kanadzie, Kolumbii, Republice Południowej Afryki, Izraelu, Japonii, Wenezueli, Nowej Zelandii, Meksyku, Filipinach. Rok później album ukazał się w Jugosławii, Węgrzech, Brazylii i Urugwaju. W 1988 roku album ukazał się po raz pierwszy w Polsce. W 2000 roku "Forever Young" wydano w Rosji. Łącznie ukazało się 70 wydań albumu.
15 marca 2019 roku wydano wersję-remaster albumu upamiętniającą 35-lecie oryginalnego wydania.
Na okładzie umieszczono zdjęcie przedstawiające fragment pomnika młodego mężczyzny, znajdującego się w Hamburgu w dzielnicy Barmbek. Według Mariana Golda, zniszczony posąg przedstawia sprzeczność jaką jest sama idea wiecznej młodości. Pomnik sfotografował Thomas Reutter.
Lista utworów.
Autorami muzyki są: Marian Gold, Frank Mertens i Bernhard Lloyd. Autorem tekstów jest Marian Gold.
Wydanie 2019.
15 marca 2019 wydano wersję-remaster albumu upamiętniającą 35-lecie oryginalnego wydania. W sprzedaży dostępne były 3 różne edycje:
Skład.
W spisie osób biorących udział w pracach nad albumem widnieje wpis „comfort by Wolfgang Neuhaus”. Wspomnianą osobą jest Ricky Echolette, który później stał się pełnoprawnym członkiem zespołu.

</doc>
<doc id="1622466" url="https://pl.wikipedia.org/wiki?curid=1622466" title="Pojedynek (film 2007)">
Pojedynek (film 2007)

Pojedynek – amerykański film kryminalny w reżyserii Kennetha Branagha z 2007.

</doc>
<doc id="1622467" url="https://pl.wikipedia.org/wiki?curid=1622467" title="Roman Hubník">
Roman Hubník

Roman Hubník (ur. 6 czerwca 1984 w miejscowości Vsetín) – czeski piłkarz występujący na pozycji obrońcy. Zawodową karierę rozpoczynał w klubie Tescoma Zlín, gdzie występował do 2002 roku. Następnie trafił do Sigmy Ołomuniec i po rozegraniu 102 ligowych pojedynków za dwa miliony euro odszedł do FK Moskwa. Do Sparty trafił w 2009 roku na zasadzie wypożyczenia. W grudniu 2009 na zasadzie wypożyczenia trafił do Herthy Berlin. Po okresie wypożyczenia postanowił pozostać w Hercie na stałe. W 2013 roku przeszedł do Viktorii Pilzno. Brat Michala, byłego napastnika Legii.

</doc>
<doc id="1622468" url="https://pl.wikipedia.org/wiki?curid=1622468" title="Plymouth Duster">
Plymouth Duster

Plymouth Duster – samochód sportowy typu muscle car klasy wyższej, a następnie samochód sportowy klasy kompaktowej produkowany w latach 1969 – 1976, 1985 – 1987 oraz 1992 – 1994. 
Pierwsza generacja.
Plymouth Duster I został zaprezentowany po raz pierwszy w 1969 roku.
Na przełomie lat 60. i 70. XX wieku Plymouth podjął decyzję o zastąpieniu modelu Barracuda nowym, sportowym coupe o nazwie Duster. Samochód zbudowano na platformie koncernu Chryslera "A-body", dzieląc wiele rozwiązań technicznych z modelem Valiant. 
Charakterystycznym elementem Plymoutha Duster pierwszej generacji były okrągłe reflektory i płynna sylwetka nadwozia z charakterystycznym, wyżej poprowadzonym przetłoczeniem tylnego nadkola.
Druga generacja.
Plymouth Duster II został zaprezentowany po raz pierwszy w 1985 roku.
W 1985 roku Plymouth zdecydował się przywrócić do użytku nazwę "Duster" po 9 latach przerwy na rzecz sportowej odmiany sportowego coupe Turismo. 
Duster odróżniał się od niego mocniejszymi silnikami w ofercie, a także wizualnymi różnicami głównie w zderzakach i nakładkach na progi. Samochód uzyskał też nieznacznie bogatsze wyposażenie standardowe.
Trzecia generacja.
Plymouth Duster III został zaprezentowany po raz pierwszy w 1992 roku.
5 lat po wycofaniu Dustera II, Plymouth po raz trzeci i zarazem po raz ostatni zdecydował się przywrócić do użytku nazwę "Duster". Ponownie nie była ona autonomicznym modelem, lecz jedynie sportową odmianą modelu Sundance. 
Duster III wyróżniał się sportowym ogumieniem, większymi alufelgami, spojlerami i nakładkami na progi, a także innymi dostępnymi lakierami i bogatszym wyposażeniem standardowym. Trwająca 2 lata produkcja zakończyła się w 1994 roku bez następcy.

</doc>
<doc id="1622469" url="https://pl.wikipedia.org/wiki?curid=1622469" title="Roman Hubnik">
Roman Hubnik



</doc>
<doc id="1622470" url="https://pl.wikipedia.org/wiki?curid=1622470" title="Juraj Kucka">
Juraj Kucka

Juraj Kucka (ur. 26 lutego 1987 w Bojnicach) – słowacki piłkarz, występujący na pozycji pomocnika w słowackim klubie Slovan Bratysława oraz w reprezentacji Słowacji. 
Wychowanek Športu Podbrezová, w swojej karierze grał także w takich zespołach, jak MFK Ružomberok, Sparta Praga, Genoa CFC, A.C. Milan, Trabzonspor, Parma Calcio 1913 i Watford FC.

</doc>
<doc id="1622472" url="https://pl.wikipedia.org/wiki?curid=1622472" title="Matus Kozacik">
Matus Kozacik



</doc>
<doc id="1622473" url="https://pl.wikipedia.org/wiki?curid=1622473" title="Grove (Oxfordshire)">
Grove (Oxfordshire)

Grove - miasto w Wielkiej Brytanii, w Anglii, w regionie South East England, w hrabstwie Oxfordshire.
Miasto od czasu zmiany granic hrabstw Berkshire i Oxfordshire w 1974, zostało największym ośrodkiem miejskim południowej części hrabstwa Oxfordshire i przeżywa gwałtowny rozkwit. Znajduje się tu siedziba zespołu Williams f1.

</doc>
<doc id="1622474" url="https://pl.wikipedia.org/wiki?curid=1622474" title="Lelov">
Lelov



</doc>
<doc id="1622475" url="https://pl.wikipedia.org/wiki?curid=1622475" title="Wilfried Bony">
Wilfried Bony

Wilfried Guemiand Bony (ur. 10 grudnia 1988 w Bingerville) – iworyjski piłkarz występujący na pozycji napastnika w NEC Nijmegen. Były reprezentant Wybrzeża Kości Słoniowej.
Kariera klubowa.
Karierę profesjonalną zaczął w swoim pierwszym klubie, w akademii Cyrille Domoraud. Stamtąd został zakupiony do klubu Issia Wazi grającego w najwyższej klasie rozgrywkowej na Wybrzeżu Kości Słoniowej. W 2007 roku był na testach w Liverpoolu, jednak nie wypadł na tyle dobrze, aby Rafael Benítez zaoferował mu kontrakt z tym klubem.
W październiku 2007 roku został wypożyczony do czeskiej Sparty Pragi, gdzie występował w rezerwach. Krótko potem podpisał kontrakt ze Spartą i przeniesiono go do pierwszego składu, gdzie trafił 24 gole w 58 meczach.
30 stycznia 2011 podpisał 3,5-letni kontrakt z holenderskim SBV Vitesse. W debiucie trafił bramkę. W swoim pierwszym pełnym sezonie w klubie trafił 12 goli w 28 spotkaniach. W lutym 2012 roku podpisał kontrakt do 2015 roku.
W sezonie 2012/13 został królem strzelców z 31 golami w 30 meczach. Został wybrany także najlepszym piłkarzem w Holandii. 11 lipca 2013 roku podpisał kontrakt ze Swansea City. Klub ten zapłacił za niego 12 milionów funtów.
14 stycznia 2015 podpisał 4,5-letni kontrakt z Manchesterem City. Według serwisu Sky Sports.com kwota transferu wyniosła 25 milionów funtów. Wilfried nie sprawdził się w tym klubie dlatego w sierpniu 2016 został wypożyczony do angielskiego Stoke, gdzie również nie imponował formą, strzelając tylko 2 bramki w zaledwie 10 spotkaniach.
31 sierpnia 2017 przeniósł się do Swansea City za 13 milionów euro. Przez półtora roku reprezentowania tej drużyny zagrał w 24 spotkaniach i zdobył 6 goli. W styczniu 2019 został wypożyczony do katarskiego Al-Arabi SC. W katarskiej drużynie przez pół roku zagrał w 12 meczach i zdobył 3 bramki. Miał w kontrakcie klauzulę z opcjonalnym wykupem za 5 milionów funtów, lecz jego przeciętne wyniki nie zachęciły Katarczyków do wykupienia go. Po powrocie z wypożyczenia jego kontrakt ze Swansea City wygasł i od 1 lipca 2019 roku Bony był na piłkarskim bezrobociu. W 2020 roku grał w Ittihad FC, a w 2022 trafił do NEC Nijmegen.
Nazwisko.
Iworyjczyk nigdy nie chciał grać ze swoim nazwiskiem na plecach. Jego ojciec nazywa się Amedee Shemiz Bony, więc piłkarz nazywa się Bony, a jego imię to Wilfried. Piłkarz jednak mimo namów ojca nigdy nie zdecydował się na granie w koszulce z nazwiskiem nad numerem. Więc na koszulce zawodnika widnieje jedynie jego imię, czyli "Wilfried".

</doc>
<doc id="1622481" url="https://pl.wikipedia.org/wiki?curid=1622481" title="Ludwig Stieda">
Ludwig Stieda

Ludwig Christian Hermann Stieda (ur. w Rydze, zm. 19 listopada 1918 w Gießen) – niemiecki lekarz, anatom, antropolog, profesor Uniwersytetu w Dorpacie i Uniwersytetu w Królewcu. 
Życiorys.
Studiował na Uniwersytecie w Dorpacie, Giessen, Erlangen i Wiedniu, był uczniem Biddera, Reissnera, Kupffera, Leuckarta, Gerlacha i Brueckego. W 1861 w Dorpacie otrzymał tytuł doktora. W 1862 habilitował się i został Privatdozentem na Uniwersytecie w Dorpacie. Następnie był asystentem w klinice, od 1864 pracował jako asystent w Instytucie Anatomicznym, od 1866 jako prosektor i profesor nadzwyczajny, w 1875 został profesorem zwyczajnym anatomii na Uniwersytecie w Królewcu. Jego synami byli chirurdzy Alexander Stieda (1875–1966) i Alfred Stieda (1869–1945). 
Zmarł w dniu swoich 81. urodzin w Gießen. Jego spuścizna przechowywana jest w archiwum Uniwersytetu w Halle.

</doc>
<doc id="1622484" url="https://pl.wikipedia.org/wiki?curid=1622484" title="Mistrzostwa Europy w Biathlonie 2009">
Mistrzostwa Europy w Biathlonie 2009

Mistrzostwa Europy w Biathlonie 2009 odbyły się w rosyjskiej miejscowości Ufa, w dniach 28 lutego – 4 marca 2009 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów.
Po raz pierwszy ME rozegrano w nowej formule – dopuszczono jedynie tych seniorów, którzy nie przekroczyli 26. roku życia. Dlatego też oficjalna nazwa imprezy brzmi: IBU Open European Championship U26 "(Otwarte Mistrzostwa Europy do lat 26)."
Wyniki kobiet (juniorki).
Bieg sztafetowy – 3 × 6 km.
Polki nie startowały.

</doc>
<doc id="1622485" url="https://pl.wikipedia.org/wiki?curid=1622485" title="Turzyca Buxbauma">
Turzyca Buxbauma

Turzyca Buxbauma ("Carex buxbaumii" Wahlenb.) – gatunek rośliny z rodziny ciborowatych. Jako gatunek rodzimy występuje w strefie umiarkowanej półkuli północnej, jako antropofit także w Australii i na Tasmanii. W Polsce występuje w północnej i wschodniej części kraju i jest bardzo rzadki.
Biologia i ekologia.
Bylina, geofit. Kwitnie od maja do czerwca. Nasiona są rozsiewane przez wiatr i wodę. Występuje na łąkach i moczarach. Gatunek charakterystyczny dla związku (All.) "Magnocaricion" i zespołu (Ass.) "Caricetum buxbaumii". Liczba chromosomów 2n= 74, 100.
Zmienność.
Tworzy mieszańce z turzycą sztywną ("Carex elata")
Zagrożenia i ochrona.
Według Czerwonej listy roślin i grzybów Polski (2006) jest to gatunek wymierający, krytycznie zagrożony (kategoria zagrożenia E). Umieszczony w Polskiej Czerwonej Księdze Roślin w kategorii EN – zagrożony. Tę samą kategorię posiada na polskiej czerwonej liście (2016).
Objęty ochroną ścisłą.

</doc>
<doc id="1622486" url="https://pl.wikipedia.org/wiki?curid=1622486" title="Carex buxbaumii">
Carex buxbaumii



</doc>
<doc id="1622489" url="https://pl.wikipedia.org/wiki?curid=1622489" title="Songti">
Songti



</doc>
<doc id="1622492" url="https://pl.wikipedia.org/wiki?curid=1622492" title="Wesz końska">
Wesz końska

Wesz końska ("Haematopinus asini") – gatunek wszy należący do rodziny Haematopinidae, pasożytujący na koniach, osłach, mułach powodujący chorobę wszawicę. 
Samiec długości 2,6 mm, samica 3,6 mm. Są silnie spłaszczone grzbietowo-brzusznie. Samica składa jaja zwanych gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja 11-12 dni.
Pasożytuje na skórze owłosionej głównie w okolicy nasady ogona, w grzywie, na kłębie. W przypadku silnego opadnięcia może występować na całym ciele. Kosmopolityczny.

</doc>
<doc id="1622497" url="https://pl.wikipedia.org/wiki?curid=1622497" title="Vera Jürgens">
Vera Jürgens

Vera Jürgens (ur. 5 września 1969 w Starej Zagorze jako Wera Pejczewa, bułg. Вера Пейчева) – niemiecka szachistka pochodzenia bułgarskiego, arcymistrzyni od 1993 roku. W czasie swojej kariery występowała również pod nazwiskiem Pejczewa-Jürgens.
Kariera szachowa.
W 1987 zdobyła Sofii tytuł wicemistrzyni Bułgarii, w 1989 zajęła III m. (za Swietłaną Matwiejewą i Swietłaną Korkiną) w rozegranych w Straszęcinie mistrzostwach Europy juniorek do 20 lat oraz zajęła II m. (za Swietłaną Prudnikową) w turnieju "Acropolis" w Atenach. Kolejny sukces odniosła w 1990, w którym zdobyła złoty medal indywidualnych mistrzostw Bułgarii. W tym samym roku reprezentowała swój kraj na olimpiadzie w Nowym Sadzie, gdzie bułgarskie szachistki zajęły IV miejsce.
W 1991 zamieszkała w Niemczech i od 1992 reprezentuje ten kraj na arenie międzynarodowej. W 1992 podzieliła II m. (za Margaritą Wojską, wspólnie z Gundulą Heinatz) w Dreźnie. W następnym roku odniosła jeden z największych sukcesów w karierze, wygrywając turniej strefowy (eliminację mistrzostw świata) w Grazu i awansując do rozegranego w tym samym roku w Dżakarcie turnieju międzystrefowego, w którym nie osiągnęła jednak sukcesu (podzieliła 30–35 m. w stawce 39 zawodniczek). W kolejnych latach w znacznym stopniu ograniczyła międzynarodowe starty, występując przede wszystkim w rozgrywkach niemieckiej "Bundesligi".
W 2006 wystąpiła w narodowej drużynie na olimpiadzie w Turynie, natomiast w 2007 zdobyła tytuł mistrzyni Niemiec w szachach szybkich.
Najwyższy ranking w dotychczasowej karierze osiągnęła 1 lipca 1993, z wynikiem 2350 punktów zajmowała wówczas pierwsze miejsce wśród niemieckich szachistek.
Życie prywatne.
Siostra Very Jürgens, Jewgienija, jest również znaną zawodniczką, mistrzynią międzynarodową oraz czołową szachistką Danii.

</doc>
<doc id="1622499" url="https://pl.wikipedia.org/wiki?curid=1622499" title="Wera Pejczewa">
Wera Pejczewa



</doc>
<doc id="1622500" url="https://pl.wikipedia.org/wiki?curid=1622500" title="Vera Juergens">
Vera Juergens



</doc>
<doc id="1622501" url="https://pl.wikipedia.org/wiki?curid=1622501" title="Sinan Kaloğlu">
Sinan Kaloğlu

Sinan Kaloğlu (ur. 10 czerwca 1981 w Ovacık) – turecki piłkarz występujący na pozycji napastnika oraz trener.
Kariera klubowa.
Kaloğlu zawodową karierę rozpoczynał w 1999 roku w drugoligowym Bolusporze. Latem 2000 roku przeniósł się do zespołu Altay SK, również z drugiej ligi. Sezon 2000/2001 spędził na wypożyczeniu w Marmaris Belediyespor. Po zakończeniu sezonu powrócił do Altay SK. W 2002 roku awansował z klubem do Süper Lig. W tych rozgrywkach zadebiutował 10 sierpnia 2002 roku w zremisowanym 1:1 pojedynku z Diyarbakırsporem. W 2003 roku po spadku Altayu do drugiej ligi, Kaloğlu opuścił drużynę.
Latem 2003 roku podpisał kontrakt z Beşiktaşem JK (Süper Lig). Pierwszy ligowy mecz zaliczył tam 8 sierpnia 2003 roku przeciwko Samsunsporowi (3:1). W 2004 roku zajął z klubem 3. miejsce w lidze. Sezon 2004/2005 spędził na wypożyczeniu w Diyarbakırsporze, a sezon 2005/2006 w Vestelu Manisaspor.
W 2006 roku odszedł do Burassporu, również z Süper Lig. Jego barwy reprezentował przez 2 lata. W 2008 roku podpisał kontrakt z niemieckim VfL Bochum. W Bundeslidze zadebiutował 24 sierpnia 2008 roku w zremisowanym 2:2 spotkaniu z VfL Wolfsburg. 4 października 2008 roku w zremisowanym 3:3 pojedynku z Bayernem Monachium strzelił pierwszego gola w Bundeslidze. W Bochum występował przez rok.
Latem 2009 roku przeszedł do holenderskiego SBV Vitesse. W Eredivisie pierwszy mecz zaliczył 1 sierpnia 2009 roku przeciwko Willem II Tilburg (1:3). W tamtym spotkaniu zdobył także bramkę. W 2011 roku był piłkarzem tureckiego Karabüksporu. Następnie grał w Antalyasporze, a latem 2012 przeszedł do Elazığsporu. W 2013 roku został zawodnikiem Kayseri Erciyessporu.
Kariera reprezentacyjna.
Kaloğlu grał w kadrze Turcji U-21. W pierwszej reprezentacji Turcji zadebiutował 12 kwietnia 2006 roku w zremisowanym 1:1 towarzyskim meczu z Azerbejdżanem.

</doc>
<doc id="1622503" url="https://pl.wikipedia.org/wiki?curid=1622503" title="Sinan Kaloglu">
Sinan Kaloglu



</doc>
<doc id="1622504" url="https://pl.wikipedia.org/wiki?curid=1622504" title="Richard Pearce">
Richard Pearce

Richard Pearce (ur. 25 stycznia 1943 w San Diego) – amerykański reżyser filmowy i producent.

</doc>
<doc id="1622505" url="https://pl.wikipedia.org/wiki?curid=1622505" title="Longin Izydorczak">
Longin Izydorczak

Longin Izydorczak (ur. 1 grudnia 1920 w Warszawie, zm. 5 września 1997 tamże) – polski żołnierz, funkcjonariusz - buchalter w finansach Urzędu Bezpieczeństwa.
Życiorys.
Był synem Andrzeja i Eleonory Tarwackiej. Przed II wojną światową ukończył szkołę powszechną, gimnazjum i pierwszą klasę Liceum Kolejowego. 
2 września 1939 powołany został do służby w batalionie PW 21 pułku piechoty w Warszawie. 5 września wymaszerowali na wschód do Brześcia, skąd transportem kolejowym udali się przez Kowel, Sarny pod Kostopol. Po wkroczeniu Armii Czerwonej w granice Polski, rozpoczęli w ramach SGO „Polesie” marsz na Warszawę. 
Był dowódcą 8 drużyny, III plutonu (d-ca por. Smenda), 3 kompanii (dowódca kpt. Pruszyński). W drużynie byli między innymi Zdzisław Pajewski i Kazimierz Stefański. Walczyli z Niemcami pod Kockiem. Bój zakończył się pod Krzywdą, gdzie dostali się do niewoli. Korzystając z okazji w Radomiu uciekł do Warszawy i wziął udział w organizowaniu internatu dla dzieci – ofiar wojny, pod kierownictwem Jerzego Strzałkowskiego. Mieścił się on w Alejach Jerozolimskich 21, a następnie na Okęciu – Fort VI. 
W końcu 1939 po zaprzysiężeniu przez Jerzego Strzałkowskiego i na jego rozkaz utworzył pierwszą piątkę spośród kolegów szkolnych: Zdzisław Pajewski „Zych”, Stanisław Wożniak „Wilk”, Mieczysław Czyżkowski „Vogel”, Stanisław Zysk „Gustaw”. W krótkim czasie każdy z nich utworzył swoją piątkę i rozpoczęli działalność konspiracyjną w Powstańczych Oddziałach Specjalnych Jerzyki. 
Longin Izydorczak pod pseudonimem „Lonia” i „Bolek” wraz z „Zychem” zostali członkami Komendy Głównej „Jerzyków”. Początkowo zajmował się sprawami organizacyjnymi, które później przejął „Zych”, a następnie powielaniem i kolportażem prasy podziemnej od maja 1941 do czerwca 1942. Dotyczyło to gazet „Dzień"” i później „Z dnia na dzień”. Pismo, wg Żydowskiego Instytutu Historycznego im. Emanuela Ringelbluma, wydawane w Getcie. Po aresztowaniu pułkownika Łady-Bieńkowskiego pseudonim „Dyrektor” m.in. organizatora zaopatrzenia w farby, papier, matryce pracę przejął Kazimierz Stefański „Zeron”. 
„Lonia” po „spaleniu” drukarni w jego mieszkaniu na ul. Skierniewickiej, przeniósł się wraz z całą rodziną do Starachowic. Od września 1942 do końca lipca 1944 pracował w Zakładach Starachowickich, gdzie zajmował się (przy współpracy z miejscowym AK) pozyskiwaniem środków finansowych dla Armii Krajowej. Przez sobotnio-niedzielne przyjazdy do Warszawy utrzymywał kontakt z „Jerzykami”, dostarczając broń i pieniądze. 
W powstaniu warszawskim nie brał udziału. 
17 stycznia 1945 Komendant Główny POS „Jerzyki” wydał rozkaz rozwiązujący organizację. Podziękował w nim wszystkim żołnierzom i działaczom za udział i wkład w walkę o niepodległość ojczyzny i polecił aktywnie włączyć się do prac nad odbudową kraju. Longin Izydorczak podjął służbę w UB, pracując w działach finansowych Wojewódzkich Urzędów Bezpieczeństwa Publicznego w Katowicach oraz Bydgoszczy. W 1947 ukończył wyższy kurs kwatermistrzowski przy Ministerstwie Obrony Narodowej. Z UB został zwolniony 4 sierpnia 1948. Brat ojca Edward Izydorczak służył w Służbie więziennej w bydgoskim Fordonie. 
8 listopada 1945 awansował na porucznika, a w 1972 został awansowany do stopnia kapitana. 
Z zawodu był biegłym księgowym-rewidentem.

</doc>
<doc id="1622510" url="https://pl.wikipedia.org/wiki?curid=1622510" title="Teodor Rudnicki">
Teodor Rudnicki

Teodor Rudnicki (ur. 12 grudnia 1790 w Piętnie koło Turka, zm. 13 marca 1813 w Warszawie) – podpułkownik piechoty Armii Księstwa Warszawskiego, uczestnik wojen napoleońskich.
Był synem Antoniego, deputata na trybunał koronny. Od 1806 służył wojskowo w 8 Pułku Piechoty. Wyróżniał się zdolnościami i walecznością, co otworzyło mu drogę do rychłego awansu; przed ukończeniem 20. roku życia został kapitanem. "Łagodny i cichy w gronie towarzyszów broni, surowy a wyrozumiały dla swoich żołnierzy" (Wóycicki), cieszył się przyjaźnią pułkownika Cypriana Godebskiego i poważaniem wśród podwładnych.
W kwietniu 1809 był ranny w bitwie pod Raszynem (poległ wówczas Godebski), za męstwo odznaczony został orderem wojennym. W kampanii 1812 w szeregach 12 Pułku Piechoty, już w stopniu podpułkownika, wyróżnił się w bitwach pod Smoleńskiem, Możajskiem i Woronowem. Doznał ciężkiej rany w bitwie pod Mścisławem; przewieziony przez towarzyszy broni do Warszawy, zmarł wskutek obrażeń kilka miesięcy później (13 marca 1813) i pochowany został na Cmentarzu Powązkowskim.

</doc>
<doc id="1622511" url="https://pl.wikipedia.org/wiki?curid=1622511" title="Bajków Groń">
Bajków Groń

Bajków Groń (721 m) lub Bajków Gronik, Bańków Gronik – szczyt w Pieninach Właściwych, w grani Pieninek, na terenie Pienińskiego Parku Narodowego. Obecna nazwa powstała z połączenia nazw dwóch niewielkich szczytów w bezpośrednim sąsiedztwie: Bajków (pierwotnie "Bańków") (721 m) i Groń (716 m).
Jest niewybitnym wzniesieniem znajdującym się w zachodniej części Pieninek, na północny zachód od Białych Skał. Od zachodu sąsiaduje z Wysokim Działem. Północne stoki opadają w stronę doliny Łannego Potoku, natomiast południowe – bardziej strome – do górnej części doliny Pienińskiego Potoku płynącego ok. 100 metrów niżej. Szczyt i większość zboczy porasta las, toteż nie ma tu punktów widokowych, jednak na sąsiednich przełęczach występują polany, takie jak Istebki oraz Wymiarki, dawniej odkrytych terenów było tutaj więcej. O okolicy, w której obecnie krzyżują się szlaki turystyczne, Tadeusz Milicki w 1939 roku pisał: "„Otwierają się przed nami czarodziejskie polany pełne różnobarwnego kwiecia. (...) porozrzucane są po nich kępy jasnych buków, ciemnych smreków, niebieskich jodeł i srebrnych brzóz.”" Na północnych zboczach znajdują się skałki, na południowych natomiast jaskinia Schronisko w Bajków Groniu. W okolicy ciekawa fauna motyli, w latach 1906–1909 badał je tutaj Ludwik Sitowski.
W rejonie Bajkowego Gronia przebiegają dwa piesze szlaki turystyczne. Omijają one jednak szczyt, który jest niedostępny dla turystów. Od zachodu górę trawersuje szlak żółty z Krościenka na przełęcz Szopkę (779 m) biegnący tutaj wraz ze szlakiem niebieskim Trzy Korony – Czerteż – Sokolica – Szczawnica, który na północny zachód od wierzchołka, na wysokości 689 m, odchodzi na wschód, trawersując zbocze północne i biegnie dalej jako Sokola Perć.
Szlaki turystyki pieszej.
Czasy przejścia liczone są do skrzyżowania szlaków (689 m).

</doc>
<doc id="1622512" url="https://pl.wikipedia.org/wiki?curid=1622512" title="Apsara">
Apsara

Apsara (sanskryt: अप्सरा: trl. apsarāḥ, pāli: accharā) – w mitologii indyjskiej boginki wody, mgieł i chmur (nazwa "ap-sara" dosłownie znaczy "która wyszła z wody"). Mogły być istotami zarówno niebiańskimi (daiwika), jak i ziemskimi (laukika). W literaturze staroindyjskiej najbardziej znane apsary to m.in. Urwaśi, Menaka i Rambha.
Mity.
Jako uosobienie kobiecej urody i wdzięku, motyw często występujący w sztuce Indii, a wraz z rozprzestrzenieniem się buddyzmu, również krajów południowo-wschodniej Azji i Dalekiego Wschodu. Są towarzyszkami Gandharwów, dworzan boga Indry, tańcząc do granej przez nich muzyki. W sztuce buddyjskiej często towarzyszą bodhisattwom.
W mitologii indyjskiej miały również opiekować się rycerzami poległymi na polu bitwy. Spragnione ich duszy i ciał, miały również zapewniać im wiecznej rozkoszy w raju. Bóg Indra miał posyłać apsary jako kusicielki dla świętych mężów. Według innej wersji, schodzą na ziemię z własnej woli i uprawiają seks z ziemskimi mężczyznami. Gdy apsara chce uwieść śmiertelnika, pije rum, bierze kąpiel i naciera piersi sandałową maścią, a we włosy wpina kwiaty. Pojawia się wieczorem i jest piękna jak księżyc w pełni. Nachyla się pod ciężarem piersi, a na brzuchu widać trzy fałdy. Ma czerwone palce u stóp i jest ubrana w suknię.
Postacie apsar po dzień dzisiejszy stanowią część kanonu w tradycyjnych tańcach krajów Azji Południowo-Wschodniej.

</doc>
<doc id="1622514" url="https://pl.wikipedia.org/wiki?curid=1622514" title="Pocałunek ognia">
Pocałunek ognia

Pocałunek ognia – tango Violetty Villas oparte na kompozycji El Choclo autorstwa Ángela Villoldo. Polski tekst piosenki napisała Violetta Villas. Tango wchodziło w skład stałego recitalowego repertuaru artystki.
Kompozycja znalazła się m.in. na płycie "Na pocieszenie serca i uniesienie ducha" oraz "Pocałunek ognia", a pierwsza wersja „Pocałunku ognia” została nagrana w 1977 roku.

</doc>
<doc id="1622516" url="https://pl.wikipedia.org/wiki?curid=1622516" title="Mechaniczna lalka">
Mechaniczna lalka

Mechaniczna lalka (także jako "Laleczka") - znany polski szlagier wokalistki Violetty Villas powstały w 1977 roku. Muzykę skomponowała Violetta Villas, a słowa specjalnie dla artystki napisała Agnieszka Osiecka. Piosenka powstała w czasie fali krytyki Villas po powrocie artystki do Polski z USA. 
Kompozycja znajduje się na płytach "Nie ma miłości bez zazdrości" oraz "Na pocieszenie serca i uniesienie ducha". 

</doc>
<doc id="1622517" url="https://pl.wikipedia.org/wiki?curid=1622517" title="Haematopinidae">
Haematopinidae

Haematopinidae – rodzina skórnych pasożytów ssaków należących do rzędu Phthiraptera. Wszystkie gatunki należące do tej rodziny są skórnymi pasożytami zwierząt z rzędów parzystokopytnych oraz nieparzystokopytnych. Powodują chorobę zwaną wszawicą. 
Haematopinidae stanowią rodzinę składającą się obecnie 1 rodzaju.:

</doc>
<doc id="1622518" url="https://pl.wikipedia.org/wiki?curid=1622518" title="Dla ciebie miły (utwór)">
Dla ciebie miły (utwór)

Dla ciebie miły – znany polski szlagier wokalistki Violetty Villas powstały w 1961 roku. Muzykę skomponował R. Sielicki, a słowa napisał Mirosław Łebkowski. Piosenka znana jest z wokalizy obejmującej najniższe i najwyższe rejestry głosy artystki.
Utwór zwyciężył w plebiscycie „Expressu Wieczornego” na najlepszy polski szlagier. Otrzymał 67 479 głosów, podczas gdy następny na liście „Jeszcze poczekajmy” w wykonaniu Reny Rolskiej otrzymał zaledwie 33 tysiące.
Violetta Villas wystąpiła z piosenką "Dla ciebie miły" podczas półfinału Festiwalu w Sopocie w 1961 roku.
Kompozycja znalazła się na płytach artystki: "Dla ciebie miły" oraz "Violetta Villas".
W 1962 roku piosenkarka Birgit Falk nagrała cover piosenki "Dla ciebie miły", "For You my darling".

</doc>
<doc id="1622520" url="https://pl.wikipedia.org/wiki?curid=1622520" title="Christian Timm">
Christian Timm

Christian Timm (ur. 27 lutego 1979 w Herten-Westerholt) – niemiecki piłkarz występujący na pozycji napastnika. Obecnie jest zawodnikiem Karlsruher SC.
Kariera klubowa.
Timm jako junior grał w klubach SV Westerholt, SG Herten-Langenbochum oraz Borussia Dortmund, do której trafił w 1992 roku. Do jej pierwszej drużynie został przesunięty w sezonie 1996/1997. W Bundeslidze zadebiutował 26 kwietnia 1997 roku w przegranym przez jego zespół 0-2 pojedynku z Arminią Bielefeld. W debiutanckim sezonie w lidze zagrał trzy razy, a jego drużyna wygrała Ligę Mistrzów i Superpuchar Europy. Natomiast w lidze uplasowała się na trzeciej pozycji. Przez kolejne dwa sezony Timm nadal był rezerwowym ekipy z Dortmundu. W sumie w jej pierwszej drużynie spędził trzy lata. W tym czasie zagrał dla Borussii 15 razy.
W 1999 roku odszedł do drugoligowego 1. FC Köln. Pierwszy występ w 2. Bundeslidze zanotował 14 sierpnia 1999 w wygranym przez jego zespół 1-0 pojedynku z Rot-Weiß Oberhausen. Natomiast 27 sierpnia 1999 w ligowym meczu ze Stuttgarter Kickers, zakończonym wynikiem 4-1, strzelił pierwszego gola w ligowej karierze. Na koniec rozgrywek 2. Bundesligi uplasował się z zespołem na pierwszej pozycji w lidze i awansował z nim do ekstraklasy. Pierwszą bramkę w Bundeslidze zdobył 15 września 2000 w przegranym 1-3 spotkaniu z 1. FC Kaiserslautern. W 2002 roku po spadku jego klubu do drugiej ligi, Timm opuścił zespół. Łącznie w barwach Köln rozegrał 68 spotkań i strzelił 15 goli.
Latem 2002 roku podpisał kontrakt z pierwszoligowym 1. FC Kaiserslautern. Debiutował tam 5 października 2002 w ligowym meczu z Energie Cottbus, zakończonym wynikiem 4-0 na korzyść jego drużyny. W Kaiserslautern pełnił głównie rolę rezerwowego. Przez trzy sezony zagrał tam 26 razy i zdobył 3 bramki.
W styczniu 2005 roku za darmo trafił do drugoligowego SpVgg Greuther Fürth. Pierwszy mecz zaliczył tam 23 stycznia 2005 w wygranym 4-2 pojedynku z Rot Weiss Ahlen. W Greuther Fürth Timm był podstawowym graczem wyjściowej jedenastki. W ciągu dwóch i pół roku gry dla tego klubu, wystąpił tam w 81 meczach, w których zdobył 21 bramek.
W 2007 roku Timm podpisał kontrakt z beniaminkiem ekstraklasy - Karlsruher SC. W jego barwach zadebiutował 21 lipca 2007 w przegranym 0-1 meczu Pucharu Ligi Niemieckiej z FC Schalke 04. Natomiast w Bundeslidze pierwszy raz dla KSC zagrał 12 sierpnia 2007 w wygranym 2-0 spotkaniu z 1. FC Nürnberg. W sezonie 2008/2009 Timm nadal uczestniczy z klubem w rozgrywkach Bundesligi.
Kariera reprezentacyjna.
Timm jest byłym reprezentantem Niemiec U-21. W kadrze młodzieżowej grał w latach 1999-2001 w tym czasie rozegrał tam 10 spotkań i zdobył 4 bramki.

</doc>
<doc id="1622523" url="https://pl.wikipedia.org/wiki?curid=1622523" title="Chwastówka zwyczajna">
Chwastówka zwyczajna

Chwastówka zwyczajna, chwastówka ("Cisticola juncidis") – gatunek małego, krótkoskrzydłego ptaka z rodziny chwastówkowatych (Cisticolidae), wcześniej zaliczany do pokrzewkowatych.
Zasięg występowania.
Występuje we Francji, na Półwyspie Iberyjskim, w południowej i południowo-wschodniej Europie, w Afryce (poza pustyniami), na Bliskim Wschodzie, w południowej, południowo-wschodniej i wschodniej Azji oraz północnej Australii i na południowej Nowej Gwinei. Na większości obszaru osiadły, lecz wschodnioazjatycka populacja migruje w zimie w cieplejsze rejony. Ptak ten nigdy nie był stwierdzony w Polsce.
Wygląd.
Chwastówka zwyczajna posiada czarniawy, schodkowany ogon z jasnym obrzeżeniem na końcu. W okresie godowym samce mają bardzo ciemne, podłużne plamy na grzbiecie, natomiast ich szata spoczynkowa podobna jest do tej u samic, nieznacznie kreskowana. Spód ciała bladożółty, przy czym u samic kolor jest mocniejszy.
Jest to mały ptak, długość jego ciała wynosi około 10 cm. Masa ciała: samce 7–12 g, samice 5–8 g.
Ekologia i zachowanie.
Jest skryta, a jednocześnie ciekawska.
Przebywa na wilgotnych łąkach oraz polach obsianych zbożem, zazwyczaj w pobliżu wody.
W Europie lęgi trwają zwykle od marca do września. Większość samców jest poligamiczna. Samiec buduje gniazdo nisko w bagnistej roślinności i jest to wydłużona konstrukcja w kształcie gruszki lub butelki z wejściem na szczycie lub w jego pobliżu. Zbudowane jest z traw związanych pajęczynami, a wyściółkę stanowią pajęczyny, kwiaty, sierść i puch. W zniesieniu zwykle 4–6 jaj. Wysiadywaniem zajmuje się samica przez 11–15 dni, sporadycznie jest w tym czasie dokarmiana przez samca. Karmieniem piskląt również zajmuje się samica. Młode są w pełni opierzone po 11–15 dniach od wyklucia, są jednak nadal zależne od samicy przez kolejne 10–20 dni.
"Cisticola juncidis" żywi się delikatnymi pająkami i owadami. Chwyta je podczas lotu przez gęstwinę liści i gałązek. Niekiedy zjada też ślimaki czy nasiona traw.
Systematyka.
Wyróżniono kilkanaście podgatunków "C. juncidis":
Status.
Międzynarodowa Unia Ochrony Przyrody (IUCN) uznaje chwastówkę zwyczajną za gatunek najmniejszej troski (LC – "least concern") nieprzerwanie od 1988 roku. Całkowita liczebność światowej populacji nie została oszacowana; według danych BirdLife International z 2015 roku samą Europę (wraz całą Turcją) zamieszkuje 922 000 – 2 140 000 par lęgowych. Trend liczebności populacji uznawany jest za wzrostowy.

</doc>
<doc id="1622526" url="https://pl.wikipedia.org/wiki?curid=1622526" title="Verbum nobile">
Verbum nobile

Verbum nobile – opera w jednym akcie skomponowana przez Stanisława Moniuszkę do libretta Jana Chęcińskiego.
Treść.
Młody szlachcic Michał Pakuła ulega wypadkowi podczas podróży. Opiekę nad chorym roztacza szlachcianka Zuzia z pobliskiego majątku, chłopak przedstawia się jednak imieniem Stanisław. Młodzi zakochują się w sobie. Ojciec Zuzi - pan Serwacy Łagoda oświadcza, że z tej miłości nic nie będzie, bo gdy Zuzia była jeszcze dzieckiem dał "verbum nobile" (szlacheckie słowo honoru) swemu przyjacielowi - Marcinowi Pakule, ze córka zostanie żoną jego syna. Podczas gdy młodzi rozpaczają - zirytowany Serwacy daje kolejne "verbum nobile", że Zuzia nigdy nie wyjdzie za Stanisława. Po wielu perypetiach okazuje się szczęśliwie, że to właśnie Stanisław jest synem Marcina Pakuły. Nawet drugie słowo szlachcica nie może mieć mocy. Przemyślna Zuzia tłumaczy bowiem, że dotyczyło Stanisława, a nie Michała.
Historia utworu.
Prapremiera utworu odbyła się w dniu 1 stycznia 1861 w Teatrze Wielkim w Warszawie. W rolach głównych wystąpili: Troschler (Serwacy), Bronisława Dowiakowska (Zuzia), Jan Koehler (Marcin), Ziółkowski (Stanisław) i Kozieradzki (Bartłomiej).
Opera jest uważana przez krytyków za dojrzały przykład polskiej opery komicznej.

</doc>
<doc id="1622530" url="https://pl.wikipedia.org/wiki?curid=1622530" title="Ojciec w podróży służbowej">
Ojciec w podróży służbowej

Ojciec w podróży służbowej (serb. "Otac na službenom putu") – jugosłowiańska tragikomedia z 1985 roku w reżyserii Emira Kusturicy.
Fabuła.
Sarajewo, czerwiec 1950 rok. Mały Malik interesuje się piłką nożną i bezgraniczne ulega ideologii komunistycznej. Bacznie obserwuje też nową rzeczywistość. Nie wie, że - od kiedy Tito zerwał ze Stalinem - nastały bardzo ciężkie czasy. Ojciec Malika, Mesza, zostaje wydany przez swoją kochankę z powodu nieprzychylnej uwagi na temat rysunku w gazecie. Ojciec zostaje aresztowany, a rodzina Malika mówi chłopcu, że tata jest w przedłużającej się podróży służbowej.
W 2008 DVD z filmem (polski lektor) wydała firma Vision.
Nagrody i nominacje.
Oscary za rok 1985
38. MFF w Cannes

</doc>
<doc id="1622534" url="https://pl.wikipedia.org/wiki?curid=1622534" title="Gandharwa">
Gandharwa

Gandharwa (sanskryt: गंधर्व, "gandharva", pali: "gandhabba") – w mitologii indyjskiej klasa nadnaturalnych istot, żywiących się pięknym zapachem drzew i kwiatów (गंध "gandha" – "zapach").
Ikonografia.
Są towarzyszami apsar, pięknych niebiańskich nimf, jako posłańcy bogów potrafią latać (stąd często przedstawia się ich w postaci ptaka z ludzką głową), są znakomitymi muzykantami – liczne wizerunki gandharwów z instrumentami w dłoni, przygrywających do tańca apsarom.
Idea gandharwy często zlewa się z postacią kinnary, sąsiedniego plemienia himalajskiego, stąd w sztuce Birmy i Tajlandii wizerunki gandharwów w postaci pół-ptaków są nazywane kinnara.
Literatura.
W "Mahabharacie" opisywani jako postaci pół-ludzkie pochodzący z himalajskiego królestwa Gandharwa (położonego na południe od góry Meru (Kajlas), jako sprzymierzeńcy dewów i jakszów.

</doc>
<doc id="1622535" url="https://pl.wikipedia.org/wiki?curid=1622535" title="Greg Moore">
Greg Moore

Greg Moore (ur. 22 kwietnia 1975 w New Westminster, zm. 31 października 1999 w Fontanie) – kanadyjski kierowca wyścigowy. W latach 1996–1999 ścigał się w serii CART. 
Życiorys.
Urodził się w New Westminster, w Kolumbii Brytyjskiej jako syn Donny i Rica. Jego ojciec był właścicielem salonu Chrysler w Maple Ridge, niedaleko Vancouver i ścigał się w serii Can-Am. Miał dwójkę rodzeństwa: brata i siostrę. Uczęszczał do Meadowridge School i Pitt Meadows Secondary School, którą ukończył w 1993.
Zginął w wypadku podczas ostatniego wyścigu sezonu 1999, na owalnym torze California Speedway w Fontanie.
Po jego śmierci numer 99, z którym ścigał się na samochodzie, został zastrzeżony w wyścigach CART.

</doc>
<doc id="1622538" url="https://pl.wikipedia.org/wiki?curid=1622538" title="Bojkot (film)">
Bojkot (film)

Bojkot – amerykański film historyczny z 2001 roku na podstawie książki Stewarta Burnsa.
Fabuła.
1955 rok. W mieście Montgomery w stanie Alabama Rosa Parks, czarnoskóra kobieta nie ustąpiła miejsca białemu w autobusie. Po procesie i skazaniu Rosy czarnoskóra społeczność pod wodzą Martina Luthera Kinga zaczęła roczny bojkot pojazdów komunikacji miejskiej...

</doc>
<doc id="1622539" url="https://pl.wikipedia.org/wiki?curid=1622539" title="Wesz bydlęca">
Wesz bydlęca

Wesz bydlęca ("Haematopinus eurysternus") – gatunek wszy należący do rodziny Haematopinidae, pasożytujący na bydle ("Bos taurus") powoduje chorobę wszawicę. 
Samiec długości 2,2 mm, samica 3,2 mm jak podaje Stefański. Samiec 2,0 - 3,5 mm, samica 3,5 - 4,75 mm według Ferrisa. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie w okolicy nasady ogona, rogów i uszu. W przypadku silnego opadnięcia może występować na całym ciele. Kosmopolityczny.

</doc>
<doc id="1622540" url="https://pl.wikipedia.org/wiki?curid=1622540" title="Tata w podróży służbowej">
Tata w podróży służbowej



</doc>
<doc id="1622542" url="https://pl.wikipedia.org/wiki?curid=1622542" title="Albin Tybulewicz">
Albin Tybulewicz

Albin Tybulewicz (ur. 1 marca 1929 na Wołyniu, zm. 17 kwietnia 2014 w Londynie) – polski działacz emigracyjny, dziennikarz i tłumacz, wiceprzewodniczący Rady Programowej TV Polonia.
Młodość i wykształcenie.
Urodził się na Wołyniu w roku 1929. Po inwazji sowieckiej na Polskę został wraz z rodziną deportowany w głąb ZSRR. Wraz z Armią Andersa przedostał się przez Uzbekistan i Iran do Indii. Tam skończył polskie gimnazjum oraz rozpoczął edukację w języku angielskim, którą kontynuował na wydziale fizyki University of London.
Działalność zawodowa.
Po uzyskaniu Bachelor of Science rozpoczął pracę w laboratorium jednej z firm przemysłowych, zaś następnie znalazł zatrudnienie w redakcji pisma "Physics Abstracts", którego został redaktorem naczelnym. Od 1967 do 1999 pracował jako tłumacz czasopism naukowych i książek. Przetłumaczył łącznie ponad 75 monografii z rosyjskiego na angielski. W 1990 został uhonorowany nagrodą Nathhorsta Międzynarodowej Federacji Tłumaczy. W 1986 współzakładał Instytut ITI, w którym w latach 1999-2001 był wiceprezesem.
Działalność społeczna i polityczna.
Albin Tybulewicz był wieloletnim członkiem prezydium Polskiego Ośrodka Katolickiego w londyńskiej dzielnicy Ealing. W latach 1980-1984 pełnił funkcję prezesa " Food for Poland Fund". Wspierał także Polaków na Wołyniu oraz KUL.
Albin Tybulewicz był także członkiem emigracyjnego Stronnictwa Narodowego, w którym pełnił m.in. funkcję wiceprzewodniczącego Komitetu Politycznego oraz kuriera ds. łączności z Krajem z ramienia prezesów Stronnictwa. Wspierał także opozycyjny Ruch Młodej Polski, a po 1989 wstąpił do ZChN. Był również członkiem Rady Programowej TV Polonia.
W 2006 został odznaczony Krzyżem Oficerskim Orderu Odrodzenia Polski (M.P. z 2007, nr 12, poz. 115).
Życie prywatne.
Albin Tubylewicz ożenił się z Tuliolą Sylwiną (z domu Bryl). Miał dwoje dzieci i dwoje wnucząt. Posiadał obywatelstwo polskie i brytyjskie.

</doc>
<doc id="1622543" url="https://pl.wikipedia.org/wiki?curid=1622543" title="Sanada Masayuki">
Sanada Masayuki



</doc>
<doc id="1622544" url="https://pl.wikipedia.org/wiki?curid=1622544" title="Prekompleks Bötzinger">
Prekompleks Bötzinger

Prekompleks Bötzinger, preBötC (z ang. "pre-Bötzinger complex") – skupisko interneuronów zlokalizowane w brzuszno-bocznej części rdzenia przedłużonego, mające kluczowe znaczenie dla generowania rytmu oddechowego u ssaków. Dokładny mechanizm generowania rytmu i jego przekazywania do jąder ruchowych jest kontrowersyjny i wciąż stanowi przedmiot badań. 
Wykazano, że szereg syntetycznych związków działa wybiórczo na neurony preBötC, w większości działając jako selektywne agonisty lub antagonisty receptorów komórek tego obszaru. Wiele neuronów kompleksu wykazuje ekspresję receptorów dla GABA, NMDA i adenozyny – związki wywierające działanie na te receptory najskuteczniej zmieniają rytm oddechowy.
Jednym z nowo odkrytych związków działających na ten obszar mózgowia jest BIMU-8, selektywny antagonista receptorów serotoninowych 5HT4. Uważa się, że BIMU-8 działa na preBötC i zwiększa częstotliwość rytmu oddechowego. Adenozyna moduluje wyjściowy sygnał z preBötC poprzez aktywację receptorów adenozynowych A1 i A2A. W badaniach in vitro u myszy agonista receptora adenozynowego A1, nazwany "N"-6-cyklopentyladenozyną (NCPA), powodował depresję rytmogenezy preBötC w mechanizmie niezależnym od receptorów GABA i glicyny. Inny związek, nazwany CGS-21680, działający na receptory A2A powodował "in vivo" bezdech u 14–21-dniowych szczurów. Jest to model zwierzęcy służący badaniom nad bezdechem wcześniaków i nagłą śmiercią łóżeczkową.
Nazwa „prekompleks Bötzinger” pochodzi pośrednio od kompleksu Bötzinger, niewielkiego skupiska neuronów również zaangażowanego w kontrolę oddychania, położonego (wbrew nazwie) dogłowowo względem prekompleksu Bötzinger. Kompleks Bötzinger został odkryty przez Lipskiego i Merilla, a odkrycie przedstawiono na międzynarodowym sympozjum w Heidelbergu. Podczas bankietu podawano wino reńskie Bötzinger, na którego cześć nazwano nowo opisaną strukturę anatomiczną.

</doc>
<doc id="1622545" url="https://pl.wikipedia.org/wiki?curid=1622545" title="Aquableed">
Aquableed



</doc>
<doc id="1622546" url="https://pl.wikipedia.org/wiki?curid=1622546" title="Polniczek rudosterny">
Polniczek rudosterny

Polniczek rudosterny ("Peucaea sumichrasti") – gatunek małego ptaka z rodziny pasówek (Passerellidae). Występuje endemicznie w południowym Meksyku. Nie wyróżnia się podgatunków.
Długość ciała 14,5–16,5 cm, masa ciała 23,1–30,1 g. W upierzeniu polniczka rudosternego przeważają barwy szare i rdzawe, na głowie charakterystyczny wzór. Wierzch ciała szarobrązowy w czarniawe paski, spód ciała jasnoszary z białym brzuchem, cynamonowymi bokami i pokrywami podogonowymi. Pasek przyżuchwowy i policzkowy czarny, pokrywy uszne szarawe.
Występuje w południowym Meksyku, na wybrzeżu Pacyfiku, od południowo-wschodniego stanu Oaxaca po skrajnie południowo-zachodni stan Chiapas.
Środowiskiem życia przedstawicieli gatunku są pustynne, nizinne zakrzewienia oraz obrzeża i przecinki w tropikalnych wilgotnych lasach, do wysokości 900 m n.p.m.
Niewiele wiadomo o preferowanym pożywieniu, prawdopodobnie zjada nasiona, małe owady i pajęczaki, a niekiedy nektar. Gniazduje od początku czerwca do końca września. Gniazdo nie zostało opisane.
IUCN od 1994 uznaje polniczka rudosternego za gatunek bliski zagrożenia (NT, "Near Threatened", stan w 2020), wcześniej w 1988 sklasyfikowany został jako gatunek najmniejszej troski (LC, "Least Concern"). Organizacja Partners in Flight szacuje (2019) liczebność populacji na 20–50 tysięcy dorosłych osobników. Trend liczebności populacji uznawany jest za stabilny. Budowa Drogi Panamerykańskiej doprowadziła do fragmentacji siedlisk polniczków rudosternych. BirdLife International uznaje trend populacji za stabilny.

</doc>
<doc id="1622548" url="https://pl.wikipedia.org/wiki?curid=1622548" title="Krzesło reżysera">
Krzesło reżysera

Krzesło reżysera (tytuł oryg. "Man in the Chair") − amerykański film tragikomiczny z 2007 roku.

</doc>
<doc id="1622549" url="https://pl.wikipedia.org/wiki?curid=1622549" title="Leonardo Brzezicki">
Leonardo Brzezicki

Leonardo Brzezicki (ur. 21 sierpnia 1978 roku w Buenos Aires) − argentyński aktor, okazjonalnie montażysta i reżyser filmowy.

</doc>
<doc id="1622552" url="https://pl.wikipedia.org/wiki?curid=1622552" title="Aqua Bleed">
Aqua Bleed

Aqua Bleed (z ang. "krwawiące farby") – rodzaj farb używanych do druku kolorowanek typu "maluj wodą". Farba w zetknięciu z wilgocią uwalnia kolor na powierzchnię kolorowanki. Technologia ta została opracowana w Chinach.

</doc>
<doc id="1622553" url="https://pl.wikipedia.org/wiki?curid=1622553" title="Port lotniczy Bora Bora">
Port lotniczy Bora Bora

Port lotniczy Bora Bora – port lotniczy położony na atolu Motu Mute (Polinezja Francuska). Obsługuje wyspę Bora-Bora.

</doc>
<doc id="1622554" url="https://pl.wikipedia.org/wiki?curid=1622554" title="Ośrodek pneumotaksji">
Ośrodek pneumotaksji

Ośrodek pneumotaksji (ang. pneumotaxic center, pontine respiratory group, PRG) – zgrupowanie neuronów w przednio-bocznej części mostu, pełniące funkcję antagonistyczną do ośrodka apneustycznego, cyklicznie hamując wdech. Składa się z jądra Köllikera-Fusego i jądra przyśrodkowego okołoramiennego.
Uszkodzenie tego ośrodka prowadzi do zwiększenia głębokości wdechu i zwolnienia rytmu oddechowego.

</doc>
<doc id="1622556" url="https://pl.wikipedia.org/wiki?curid=1622556" title="Morikiyo Ideura">
Morikiyo Ideura

 - od okresu Sengoku do wczesnego okresu Edo wasal klanu Sanada. Ninja . Obrońca prowincji Tsushima. Urodzony w Sakaki w prowincji Shinano.
Dokonania.
Ideura pełnił funkcję gubernatora w prowincji Kai pod rządami rodu Takeda. Dowodził grupą ninja dokonującą infiltracji w zamkach i fortecach przeciwnika. Wcześniej sam działał jako ninja. Był niezwykle doświadczony na polu własnej działalności. Po upadku klanu Takeda służył pod Nagayoshi Mori. Od 1583 roku służył klanowi Sanada (Masayuki Sanada, Nobuyuki Sanada). Dowodził ninja we wschodniej Japonii. W czerwcu 1590 prowadził ciężkie walki z ninja klanu Hōjō pod zamkiem Oshi.

</doc>
<doc id="1622558" url="https://pl.wikipedia.org/wiki?curid=1622558" title="Mistrzostwa Europy w Biathlonie 1999">
Mistrzostwa Europy w Biathlonie 1999

Mistrzostwa Europy w Biathlonie 1999 odbyły się w rosyjskim mieście Iżewsk. Rozegrane zostały 3 konkurencje: bieg indywidualny, bieg sprinterski i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 12 biegów. Sztafeta kobiet po raz pierwszy na mistrzostwach europy składała się z czterech zawodniczek, a nie jak dotychczas z trzech. Bieg pościgowy nie został włączony do programu mistrzostw. 

</doc>
<doc id="1622559" url="https://pl.wikipedia.org/wiki?curid=1622559" title="Port lotniczy Kone">
Port lotniczy Kone

Port lotniczy Koné (IATA: KNQ, ICAO: NWWD) – port lotniczy zlokalizowany w miejscowości Koné (Nowa Kaledonia).

</doc>
<doc id="1622561" url="https://pl.wikipedia.org/wiki?curid=1622561" title="John Arthur Jarvis">
John Arthur Jarvis

John Arthur Jarvis (ur. 24 lutego 1872 w Leicesterze, zm. 9 maja 1933 w Holborn) – brytyjski pływak.
Trzykrotny złoty medalista letnich igrzysk olimpijskich w Paryżu na 1 km i 4 km stylem dowolnym oraz w piłce wodnej.
Trzykrotny medalista olimpiady letniej – jeden medal srebrny (1 mila stylem dowolnym) i dwa brązowe (400 m stylem dowolnym oraz sztafeta 4 × 250 m stylem dowolnym). Wystąpił też na igrzyskach w Londynie w 1908.
W 1968 został wybrany do International Swimming Hall of Fame.

</doc>
<doc id="1622563" url="https://pl.wikipedia.org/wiki?curid=1622563" title="Port lotniczy Enua">
Port lotniczy Enua

Port lotniczy Enua – port lotniczy zlokalizowany na wyspie Atiu (Wyspy Cooka). Zbudowany w 1978.

</doc>
<doc id="1622564" url="https://pl.wikipedia.org/wiki?curid=1622564" title="Patrol Boat, River">
Patrol Boat, River

Patrol Boat, River (również Patrol Boat, Riverine lub PBR) – oznaczenie United States Navy dla łodzi patrolowych używanych podczas wojny wietnamskiej w latach 1966-1971 do patrolowania rzek, głównie w delcie Mekongu, oraz transportu żołnierzy Navy SEALs.

</doc>
<doc id="1622566" url="https://pl.wikipedia.org/wiki?curid=1622566" title="Patrol Boat River">
Patrol Boat River



</doc>
<doc id="1622568" url="https://pl.wikipedia.org/wiki?curid=1622568" title="PBR">
PBR



</doc>
<doc id="1622570" url="https://pl.wikipedia.org/wiki?curid=1622570" title="Cyraneczka karolińska">
Cyraneczka karolińska

Cyraneczka karolińska ("Anas crecca carolinensis") – podgatunek cyraneczki zwyczajnej, średniej wielkości ptaka z rodziny kaczkowatych (Anatidae). Zamieszkuje Amerykę Północną. Nie jest zagrożony wyginięciem.
Systematyka.
Odrębność tego taksonu jest niepewna i część systematyków traktuje go jako odrębny gatunek.
Występowanie.
Na terenie całej Ameryki Północnej.
Sporadycznie zalatuje do Europy, w tym do Polski, gdzie do tej pory (maj 2021) stwierdzono ją 7 razy.
Morfologia.
Długość ciała 30–41 cm, rozpiętość skrzydeł 51–64 cm. Osiąga masę ciała około 450 g. U samców na boku tułowia biała plama, a głowa jest bardziej kasztanowobrązowa. Samiec w szacie spoczynkowej jest podobny do samicy.
Ekologia.
Ptak ten zamieszkuje m.in. bagna, stawy i bagniste jeziora. Takson monogamiczny. Na pożywienie cyraneczki karolińskiej składają się nasiona, rośliny wodne, owady, mięczaki, skorupiaki i kijanki. W gnieździe zbudowanym zazwyczaj kilkaset metrów od wody i wyłożonym trawą, gałązkami, piórami i liśćmi, samica składa 6–18 kremowobiałych, oliwkowych lub płowożółtych jaj. Wysiaduje je wyłącznie samica przez okres 20–24 dni.
Status i ochrona.
Międzynarodowa Unia Ochrony Przyrody (IUCN) od 2020 roku traktuje cyraneczkę karolińską jako odrębny gatunek i zalicza go do kategorii najmniejszej troski (LC – "Least Concern"). Liczebność światowej populacji, według szacunków organizacji Partners in Flight z 2019 roku, wynosi około 3,9 miliona dorosłych osobników. Globalny trend liczebności populacji uznawany jest za wzrostowy.
W Polsce podlega ścisłej ochronie gatunkowej.

</doc>
<doc id="1622571" url="https://pl.wikipedia.org/wiki?curid=1622571" title="Jan Wittelsbach (Pfalz-Simmern)">
Jan Wittelsbach (Pfalz-Simmern)

Jan Wittelsbach (ur. 1429, zm. 13 grudnia 1475 Magdeburg) – biskup Münster, arcybiskup Magdeburga.
Syn księcia Stefana i Anny Veldenz. Jego dziadkami byli: król Niemiec Ruprecht i Elżbieta Hohenzollern oraz hrabia Veldenz Fryderyk i Małgorzata Nassau-Saarbrücken.
Studiował w Rzymie i Bolonii. W 1458 roku został biskupem Münster. Po śmierci Fryderyka III kapitula katedralna wybrała go 13 września 1464 roku na arcybiskupa Magdeburga. Przyznał miastom więcej swobody, pośredniczył w rozmowach między miastami Hanzy a Brandenburgią.

</doc>
<doc id="1622572" url="https://pl.wikipedia.org/wiki?curid=1622572" title="Ludwik Wittelsbach (Pfalz-Zweibrücken)">
Ludwik Wittelsbach (Pfalz-Zweibrücken)

Ludwik Wittelsbach zwany Czarnym (ur. 1424 - zm. 19 lipca 1489) – palatyn i książę Palatynatu–Zweibrücken. 
Syn księcia Stefana i Anny Veldenz. Jej dziadkami byli: król Niemiec Ruprecht i Elżbieta Hohenzollern oraz hrabia Veldenz Fryderyk i Małgorzata Nassau-Saarbrücken.
Jego ojciec przekazał mu władzę w 1453 roku i przeniósł się na emeryturę do Meisenheim. Ze względu na jego ciemne włosy i skórę, nazywany był czarnym.
Jego żoną była Joanna Croy (ok. 1435 - 1504). Para miała dwanaścioro dzieci:

</doc>
<doc id="1622573" url="https://pl.wikipedia.org/wiki?curid=1622573" title="Uesugi Kagekatsu">
Uesugi Kagekatsu



</doc>
<doc id="1622574" url="https://pl.wikipedia.org/wiki?curid=1622574" title="Port lotniczy Ofu">
Port lotniczy Ofu

Port lotniczy Ofu – port lotniczy zlokalizowany w miejscowości Ofu, na wyspie Ofu (Samoa Amerykańskie).

</doc>
<doc id="1622575" url="https://pl.wikipedia.org/wiki?curid=1622575" title="Jelcz PR110D">
Jelcz PR110D

Jelcz PR110D – autobus dalekobieżny i międzymiastowy, produkowany w latach 1984–1992 przez Jelczańskie Zakłady Samochodowe w Jelczu (obecnie Jelcz-Laskowice) koło Oławy.
Historia modelu w Polsce.
Protoplastą Jelcza PR110D był francuski BERLIET PR110 TOURISME (1977). Na jego podstawie wykonano w 1984 r. kilka egzemplarzy serii próbnej pod nazwą PR110D. Litera „D” oznaczała w tym przypadku „dalekobieżny”. (Informacje o modelu PR110T zebrane od p. Wojciecha Połomskiego).
Dane techniczne.
Silnikiem napędzającym autobus okazał się usytuowany pionowo Mielec SW680/164 z zapłonem samoczynnym. Początkowo osiągał on moc 186 koni mechanicznych, jednakże od 1988 r. silnik ten miał moc 202KM oraz oznaczenie SW680/165. Mechaniczna skrzynia biegów, którą zastosowano, nosiła oznaczenie S6-90 oraz posiadała 6 przełożeń. Zastosowany w pojeździe układ kierowniczy posiadał mechanizm śrubowo-kulkowy z hydraulicznym wspomaganiem typu 8065. Jelcz posiadał także hamulec roboczy dwuobwodowy, który działał na oś przednią i tylny most; hamulec awaryjny wraz z pneumatycznym postojowym, działającym bezpośrednio na tylną oś. Hamulec silnikowy uruchamiany był pneumatycznie poprzez odcięcie wtrysku i zdławienie przepływu spalin. Główny trzon całej konstrukcji autobusu stanowiła obszerna rama kratownicowa, która została połączona ze szkieletem nadwozia. Poszycie zewnętrzne zostało wykonane z wytłoczek stalowych i blachy. Zawieszenie przednich kół było całkowicie niezależne. Zastosowane zostały wahacze o nierównej długości, miechy pneumatyczne, sprężyny kulkowe, amortyzatory teleskopowe wraz ze stabilizatorem. Zawieszenie tylnego mostu obejmowały takie elementy, jak: miechy pneumatyczne, resory, amortyzatory teleskopowe i stabilizator. Tylna oś napędzająca Jelcza posiadała oznaczenie JELCZ MT 1032.A, zaś przednia – JELCZ NZ6A2. W autobusie zastosowano drzwi w układzie 2-0-1, przednie drzwi pneumatyczne, odskokowe, dwupłatowe, zaś tylne – na klamkę. Dodatkowo zostały zamontowane drzwi kierowcy na zwisie przednim kabiny pojazdu. Obniżenie przedniej ściany kabiny spowodowało mniejszy współczynnik oporu powietrza Cx, a co za tym idzie – zyskano lepsze właściwości jezdne na drodze. Pod podłogą pojazdu znalazły miejsce obszerne luki bagażowe o pojemności 6 m³ oraz zbiornik paliwa o pojemności 250 l. Autobus Jelcz PR110D posiadał 12 000 mm długości, 2500 mm szerokości oraz 3180 mm wysokości.
Wersje wyposażeniowe autobusu.
Jelcz PR110D oferowany był równolegle w dwóch wersjach wyposażeniowych: standard oraz Lux.
Standard.
Skierowana była przede wszystkim do przedsiębiorstw PKS. Posiadała ona wszystkie okna z małymi partiami przesuwnymi, dwa elektryczne wentylatory wyciągowe oraz dwie klapy dachowe. Cechowała się także uboższym wyposażeniem wnętrza oraz fotelami dla pasażerów, które były pozbawione opcji odchylania, co skutkowało mniejszym komfortem podróżowania. Ta wersja posiadała 51 miejsc siedzących.
Lux.
Odmiana Lux skierowana była przeważnie do firm turystycznych i instytucji rządowych Polski. Główne wyposażenie stanowiły: kanały nawiewowe z elektrycznymi wentylatorami i oświetleniem na każde miejsce pasażerskie, wygodne fotele lotnicze z opcją odchylania i podłokietnikami na każdym fotelu, dwie klapy dachowe. Wersja ta nie posiadała szyb z partiami uchylnymi, lecz zmieniło się to w 1989, kiedy zdecydowano montować szyby z dużymi partiami przesuwnymi w układzie: 2. szyba z prawej strony wraz z 2. i 4. szybą z lewej strony autobusu. Zabieg ten stosowano do końca produkcji tego modelu, czyli do 1992 r. Jelcz PR110D Lux mógł pomieścić łącznie 46 osób, czyli o 5 mniej, niż wersja Standard. Mniejsza liczba foteli skutkowała zwiększeniem przestrzeni pasażerskiej dla większej wygody podróżujących.
Modele specjalne.
Jelcz PR110DC.
„C” oznaczało silnik Cummins 6CTA8, 3-10 o mocy maksymalnej 240 KM, skrzynia biegów S6-90 z multiplikatorem typu GV90, prędkość maksymalna: 99 km/h. Wyposażenie nie różniło się zbytnio od PR110D Lux, jednak posiadało kilka innych elementów wnętrza:
ogrzewanie wodne firmy WEBASTO, 5 nagrzewnic, przesuwne górne partie okien (takie, jak w Jelczu D120), indywidualne fotele miękkie bez możliwości odchylania, tylne drzwi pneumatyczne, dwupłatowe, bliźniacze w stosunku do przednich, 50 miejsc siedzących.
Jelcz PR110DM.
„M” oznaczało silnik MAN D2866TUH o mocy maksymalnej 311 KM, skrzynia biegów S6-90, prędkość maksymalna: 117 km/h. Pojazd ten wykonano w wersji luksusowej, identycznej pod względem seryjnego wyposażenia z takimi dodatkami, jak toaleta na zwisie tylnym, umieszczona z lewej strony autobusu, klimatyzator przestrzeni pasażerskiej marki WEBASTO, przesuwne górne partie okien, 2 telewizory z możliwością odbioru telewizji satelitarnej, fotele lotnicze. Pojazd ten mógł pomieścić 48 osób.

</doc>
<doc id="1622577" url="https://pl.wikipedia.org/wiki?curid=1622577" title="Tremplin Le Praz HS132">
Tremplin Le Praz HS132



</doc>
<doc id="1622579" url="https://pl.wikipedia.org/wiki?curid=1622579" title="Kinnara">
Kinnara

Kinnara – nazwa na wpół-mitycznego plemienia opisywanego w literaturze wedyjskiej, które słynęło z doskonałych jeźdźców, być może związane z dzisiejszym rejonem Kinnaur w Himalajach. W późniejszym okresie przypisywano im nadnaturalne cechy, przedstawiając ich jako ludzi z głową konia (lub odwrotnie).
Niekiedy utożsamiani z jakszami, stąd Kubera, bóg skarbów, nazywany bywa "Kinnararadża" , królem Kinnarów.
Obraz Kinnarów często, zwłaszcza poza Indiami, zlewa się z również wizerunkiem sąsiedniego plemienia himalajskiego, Gandharwów, słynnych jako wspaniali muzycy i kochankowie, czasem przedstawiani w postaci pół-ludzi, pół-ptaków. W krajach Azji południowo-wschodniej wizerunek kinnarów uległ pewnym przekształceniom. Bardzo częstym wyobrażeniem w świątyniach jest również forma żeńska, "kinnari" (język tajski: กินรี) przedstawiana jako kobieta ze skrzydłami i ogonem łabędzia. W świątyniach buddyjskich para kinnara-kinnari (symbol miłości) często bywa przedstawiana po obu stronach drzewa życia kalpataru.

</doc>
<doc id="1622580" url="https://pl.wikipedia.org/wiki?curid=1622580" title="Raymond Orteig">
Raymond Orteig

Raymond Orteig (ur. 1870 w Louvie-Juzon, zm. 1939) – nowojorski przedsiębiorca – hotelarz, fundator nagrody Orteiga dla pilota, który dokona pierwszego przelotu transatlantyckiego (bez międzylądowania) na trasie Nowy Jork – Paryż.
Orteig urodził się w południowej Francji, ale w wieku 12 lat wyemigrował do Stanów Zjednoczonych. 13 października 1882 przybył do swojego wuja w Nowym Jorku. Dosyć szybko stał się właścicielem dwóch hoteli (Hotel Lafayette i Brevoort Hotel w Greenwich Village).
19 maja 1919 Orteiga ogłosił, że osoba, która w przeciągu najbliższych 5 lat przeleci non stop z Nowego Jorku do Paryża (lub na odwrót), otrzyma 25.000 dolarów. Hotelarz zaoferował nagrodę m.in. pod wpływem spotkania z amerykańskim asem myśliwskim Edwardem Rickenbacherem podczas kolacji wydanej na jego cześć. Wiele z wygłoszonych wówczas przemówień dotyczyły przyjaźni francusko-amerykańskiej, Rickenbacher snuł wizje lotów, które w przyszłości połączą oba te kraje. Źródłem inspiracji były kontakty z francuskimi pilotami – członkami misji wojskowej, którzy podczas I wojny światowej pomagali tworzyć amerykańskie siły powietrzne.
Chociaż przez wyznaczony czas nie podjęto żadnej poważnej próby dokonania tego wyczynu, w 1924 Orteig ponowił wyzwanie. Nieskuteczne próby podejmowali sławni lotnicy, przelotu dokonał dopiero w 1927 Charles Lindbergh.

</doc>
<doc id="1622582" url="https://pl.wikipedia.org/wiki?curid=1622582" title="Port lotniczy Jervis Bay">
Port lotniczy Jervis Bay

Port lotniczy Jervis Bay (ICAO: YJBY) – port lotniczy obsługujący Terytorium Jervis Bay, w Australii, położony w miejscowości Sussex Inlet. Został otwarty w 1941.

</doc>
<doc id="1622583" url="https://pl.wikipedia.org/wiki?curid=1622583" title="Cedrorestes">
Cedrorestes



</doc>
<doc id="1622586" url="https://pl.wikipedia.org/wiki?curid=1622586" title="Elvis’ Golden Records">
Elvis’ Golden Records

Elvis’ Golden Records – piąty album nagrany przez Elvisa Presleya a wydanym przez wydawnictwo RCA Victor. Album posiada numer katalogowy LPM 1707 i został wydany w marcu 1958 a piosenki na nim zawarte nagrano głównie w studio Radio Recorders w Hollywood oraz w studio RCA w Nowym Jorku. Jeden z utworów zarejestrowano w studio filmowym wytwórni 20th Century Fox w Hollywood, 24 sierpnia a trzy w innym studio RCA w Nashville w styczniu i kwietniu 1956. Album ten jest zbiorem przebojów wykonywanych przez Elvisa Presleya i może być uznany za pierwszą w historii rock and rolla kompilację „Greatest Hits”. Dla samego wykonawcy była to pierwsza z czterech składanek tego typu wydanych za jego życia. Album osiągnął pozycję numer 3 na liście Bilboardu.
Zawartość.
"Golden Records" obejmuje osiem utworów pochodzących z pierwszych stron singli wydawanych przez artystę oraz pięć z ich drugich stron, a także jeden utwór nie wydany na singlu i pochodzący wprost z albumu wydanego w 1956 roku Elvis.

</doc>
<doc id="1622587" url="https://pl.wikipedia.org/wiki?curid=1622587" title="Letnie Igrzyska Olimpijskie 1906">
Letnie Igrzyska Olimpijskie 1906



</doc>
<doc id="1622588" url="https://pl.wikipedia.org/wiki?curid=1622588" title="Tremplin Le Praz HS96">
Tremplin Le Praz HS96



</doc>
<doc id="1622589" url="https://pl.wikipedia.org/wiki?curid=1622589" title="Zamiatarka">
Zamiatarka

Zamiatarka – zbudowany na podwoziu samochodu ciężarowego komunalny samochód specjalny przeznaczony do oczyszczania dróg, ulic, chodników i pasów startowych ze znajdujących się na nich nieczystości (np. pył, liście, drobne odpady komunalne stałe). Zamiatarkami nazywane są również mniejsze konstrukcje od początku zbudowane do tego celu (zamiatarki kompaktowe), przyczepy zamiatające (zamiatarki ciągnione) oraz małe maszyny nieprzypominające samochodu. Pod względem sposobu działania zamiatarki podzielić można na:
W trakcie pracy zamiatarki cechują się małą prędkością roboczą rzędu kilku – kilkunastu km/h. Zbyt duża prędkość robocza skutkuje mało dokładnym oczyszczaniem powierzchni.
Budowa i zasada działania.
Zamiatarki ssące.
W skład podstawowego wyposażenia zamiatarki ssącej wchodzą:
W skład wyposażenia dodatkowego wchodzić mogą:
Istnieje też możliwość zamontowania pługu lemieszowego i pojemnika na piasek w celu wykorzystania zamiatarki w roli pługopiaskarki.
Zamiatarki elewatorowe.
Zamiatarki elewatorowe posiadają inną konstrukcję odpowiedzialną za usuwanie i przechowywanie zanieczyszczeń. W rozwiązaniach tych nie występuje dmuchawa zasysająca. Zanieczyszczenia są namiatane przez obrotową walcową szczotkę ułożoną równolegle do oczyszczanej powierzchni na przenośnik (np. taśmowy), a następnie transportowane do zewnętrznego lub wewnętrznego zbiornika.
Niektóre rozwiązania zamiatarek nie posiadają dmuchawy zasysającej i kontenera, lecz jedynie odgarniają zanieczyszczenia na pobocze.
Historia.
Za pierwszą zamiatarkę uważa się elewatorową konstrukcję opatentowaną 4 września 1849 w Stanach Zjednoczonych przez CS Bishopa. Zamiatarka ta była pojazdem ciągnionym przez zaprzęg konny. Do końca XIX wieku w USA opatentowano 315 rozwiązań dotyczących zamiatarek.
Pierwsza zamiatarka z własnym napędem została opatentowana w USA w 1868 roku.

</doc>
<doc id="1622590" url="https://pl.wikipedia.org/wiki?curid=1622590" title="Tremplin Le Praz K90">
Tremplin Le Praz K90



</doc>
<doc id="1622596" url="https://pl.wikipedia.org/wiki?curid=1622596" title="Port lotniczy Lethem">
Port lotniczy Lethem

Port lotniczy Lethem (IATA: LTM, ICAO: SYLT) – port lotniczy zlokalizowany w miejscowości Lethem, w Gujanie.

</doc>
<doc id="1622597" url="https://pl.wikipedia.org/wiki?curid=1622597" title="Hotel Nirwana">
Hotel Nirwana

Hotel Nirwana – dziesiąty album studyjny zespołu Maanam wydany w marcu 2001 roku nakładem wydawnictw Kamiling Co i Pomaton EMI. Na tym albumie grupa zastosowała po raz pierwszy komputery, loopy i sample, a w warstwie lirycznej Kora obok własnych tekstów sięgnęła również do poezji Mirona Białoszewskiego, Edwarda Cummingsa i Kamila Sipowicza. Mimo to album osiągnął słabe wyniki sprzedaży, przekraczając nakład 10 tysięcy egzemplarzy. Jest to ostatni album studyjny zespołu nagrany w „złotym” składzie.
W 2017 roku album został wydany po raz pierwszy na płycie winylowej.
Robert Leszczyński o albumie w Gazecie Wyborczej:
Lista utworów.
(8) – Miron Białoszewski
(9) – Kamil Sipowicz

</doc>
<doc id="1622598" url="https://pl.wikipedia.org/wiki?curid=1622598" title="Luiz Garcia, Jr">
Luiz Garcia, Jr



</doc>
<doc id="1622601" url="https://pl.wikipedia.org/wiki?curid=1622601" title="Lomo">
Lomo



</doc>
<doc id="1622602" url="https://pl.wikipedia.org/wiki?curid=1622602" title="Port lotniczy Nieuw Nickerie">
Port lotniczy Nieuw Nickerie

Port lotniczy Nieuw Nickerie-Majoor Fernandes (IATA: ICK, ICAO: SMNI) – port lotniczy położony w Nieuw Nickerie (Surinam).

</doc>
<doc id="1622603" url="https://pl.wikipedia.org/wiki?curid=1622603" title="Manea Mănescu">
Manea Mănescu

Manea Mănescu (ur. 9 sierpnia 1916 w Braile, zm. 27 lutego 2009 w Bukareszcie) – rumuński ekonomista, polityk, premier.
W okresie od 3 października 1955 do 19 marca 1957 był ministrem finansów w pierwszym rządzie Stoicy. W latach 1967–1972 był przewodniczącym Rady Gospodarczej, a następnie – przewodniczącym Państwowej Komisji Planowania. Od 29 marca 1974 do 29 marca 1979 był premierem. Od 1982 do 1989 był wiceprzewodniczącym Rady Państwa.
Był działaczem Rumuńskiej Partii Komunistycznej. W latach 1971–1974 był członkiem Stałego Prezydium KC RPK. W latach 1974–1979 był członkiem Stałego Biura Politycznego Komitetu Wykonawczego KC RPK. W okresie od 1974 do 1979 i od 1983 do 1989 był członkiem Politycznego Komitetu Wykonawczego KC RPK. Od grudnia 1984 do 1989 był członkiem Stałego Biura Politycznego Komitetu Wykonawczego KC Rumuńskiej Partii Komunistycznej.

</doc>
<doc id="1622605" url="https://pl.wikipedia.org/wiki?curid=1622605" title="Yugo Koral">
Yugo Koral



</doc>
<doc id="1622607" url="https://pl.wikipedia.org/wiki?curid=1622607" title="Port lotniczy Cusco-Alejandro Velasco Astete">
Port lotniczy Cusco-Alejandro Velasco Astete

Port lotniczy Cusco-Alejando Velasco Astete – międzynarodowy port lotniczy zlokalizowany w peruwiańskim mieście Cusco.

</doc>
<doc id="1622611" url="https://pl.wikipedia.org/wiki?curid=1622611" title="MEGA STE">
MEGA STE



</doc>
<doc id="1622612" url="https://pl.wikipedia.org/wiki?curid=1622612" title="Klementyna Sołonowicz-Olbrychska">
Klementyna Sołonowicz-Olbrychska

Klementyna Sołonowicz-Olbrychska (ur. 16 września 1909 w Drohiczynie, zm. 4 lutego 1995 w Warszawie) – polska pisarka, autorka utworów dla młodzieży i słuchowisk radiowych.
Życiorys.
Była córką urzędnika. Studiowała na WSD w Warszawie. Debiutowała w 1935 na łamach dziennika „Czas” jako reportażystka. W latach 1946–1956 pracowała jako nauczycielka języka polskiego, najpierw w liceum w Drohiczynie, później także w szkołach zawodowych w Ciechanowcu i Siemiatyczach. Jednocześnie była opiekunką licealnego teatru, z którym brała udział w lokalnych przeglądach i konkursach.
Od 1955 roku była współpracowniczką Polskiego Radia. W 1979 roku otrzymała nagrodę Prezesa Rady Ministrów.
Była żoną dziennikarza i publicysty Franciszka Olbrychskiego, pozostawali w separacji. Mieli syna, Daniela, który został aktorem.
W 2007 roku ukazała się biografia "Słoneczna dziewczyna. Opowieść o Klementynie Sołonowicz-Olbrychskiej" autorstwa Ewy Bagłaj (Warszawskie Wydawnictwo Literackie Muza SA, Warszawa 2007).
Upamiętnienie.
Pisarka jest patronką Miejsko-Gminnej Biblioteki Publicznej w Drohiczynie.

</doc>
<doc id="1622613" url="https://pl.wikipedia.org/wiki?curid=1622613" title="Port lotniczy Dr. Augusto Roberto Fuster">
Port lotniczy Dr. Augusto Roberto Fuster

Port lotniczy Dr. Augusto Roberto Fuster (IATA: PJC, ICAO: SGPJ) – jeden z paragwajskich portów lotniczych, zlokalizowany w mieście Pedro Juan Caballero.

</doc>
<doc id="1622615" url="https://pl.wikipedia.org/wiki?curid=1622615" title="Droga wojewódzka nr 443">
Droga wojewódzka nr 443

Droga wojewódzka nr 443 (DW443) – droga wojewódzka o długości 61 km, łącząca Jarocin z Tuliszkowem. Trasa ta leży na obszarze województwa wielkopolskiego i przebiega przez teren powiatów jarocińskiego, pleszewskiego, konińskiego i tureckiego.

</doc>
<doc id="1622619" url="https://pl.wikipedia.org/wiki?curid=1622619" title="Tewu">
Tewu

Tewu – polska grupa hip-hopowa powstała 1992 roku w Świętochłowicach założona przez Tomasza „Dono” Donocika.
Od 1992 roku pod nazwą Tuwandaal grupa działała w polskim undergroundzie wspólnie z kilkoma śląskimi grupami w składzie Dono, Pik, Angry Man. W drugiej części lat 90. XX w. nastąpiły przetasowania, z pierwotnego składu został Dono, do którego dołączył Gee oraz Nedziol, to zaowocowało wydaniem kilku utworów w poznańskiej firmie P.H. Kopalnia, w latach późniejszych R.R.X. założonej przez Krzysztofa Kozaka.
W 2004 roku powstała pierwsza oficjalna płyta Tewu – "Wyrwani ze snu". Wydawnictwo ukazało się nakładem należącej do zespołu krótkotrwałej oficyny Wyrwani Recordz. Teledysk do utworu „Tempo” przez dłuższy cieszył się popularnością, był emitowany m.in. przez stację telewizyjną MTV Polska. W latach 2004–2006 grupa zagrała dużą ilość koncertów w całej Polsce oraz pojawiła się w wielu programach telewizyjnych. Po 2 latach przerwy od wydania pierwszego materiału członkowie zespołu rozpoczęli nagrania kolejnej płyty, do współpracy zaprosili takich artystów jak: Peja, Flexxip, Trish Patricia Kazadi, Fu, Bolec oraz śląska grupę 3 Blox. Po kilku miesiącach prac w studio HH Poland powstała płyta "Ślad po sobie" zawierająca ponad jedną godzinę materiału.
W 2007 roku powstał pierwszy z pięciu klipów do utworu „Łap łap nowy TEWU Rap”, następnie teledysk do utworu „Pokusa” z udziałem Justyny Kamińskiej z Katowic oraz klip do utworu „My i wy” z gościnnym udziałem Pei. W 2008 powstały kolejne klipy: „Hono tu” oraz „9.03.2008” do miksu złożonego z trzech utworów „Stara szkoła”, „Panika” oraz „Ślad po sobie”.
W 2012 ukazał się kolejny album "Epidemia". Wydawnictwo ukazało się 24 listopada nakładem wytwórni muzycznej RPS Enterteyment w dystrybucji Fonografiki. Gościnnie w nagraniach wzięli udział Solei, WSRH, Carma, Sheri, ŻARY JLB, Żeton, Specyfiq, Viruz oraz MDM. Album promowały trzy teledyski „Epidemia”, „Bo chodzi o to” oraz „Świry”.
Od płyty "Ślad po sobie" zespół działa w składzie Cham-Pion, G2E, Dono.
Inne produkcje:
Cham-Pion poza działalnością z Tewu udzielał się w składzie Ludwik, PROJEKT 12 oraz Recluz.
Dono poza działalnością z Tewu ma na swoim koncie dwa albumy solowe "Daj mi wiarę" oraz "Oto Dono", wchodzi również w skład ekipy Recluz.
G2E materiał solowy w planach.

</doc>
<doc id="1622621" url="https://pl.wikipedia.org/wiki?curid=1622621" title="Port lotniczy Juana Azurduy de Padilla">
Port lotniczy Juana Azurduy de Padilla

Port lotniczy Juana Azurduy de Padilla – port lotniczy zlokalizowany w konstytucyjnej stolicy Boliwii - Sucre.

</doc>
<doc id="1622625" url="https://pl.wikipedia.org/wiki?curid=1622625" title="Port lotniczy Cerro Moreno">
Port lotniczy Cerro Moreno

Port lotniczy Cerro Moreno – port lotniczy zlokalizowany w chilijskim mieście Antofagasta.

</doc>
<doc id="1622626" url="https://pl.wikipedia.org/wiki?curid=1622626" title="Zaćmienie Słońca z 22 lipca 2009">
Zaćmienie Słońca z 22 lipca 2009

Całkowite zaćmienie Słońca 2009 - najdłuższe całkowite zaćmienie Słońca XXI wieku było widoczne w środę 22 lipca 2009. Zaćmienie rozpoczęło się na północno-zachodnim wybrzeżu Indii, przeszło przez północną cześć kraju, ukazało się nad Himalajami skąd przesunęło się na tereny Chin. Na wysokości Szanghaju weszło nad Pacyfik, gdzie osiągnęło maksymalną długość trwania by zakończyć się w centralnej części oceanu.

</doc>
<doc id="1622627" url="https://pl.wikipedia.org/wiki?curid=1622627" title="José Fernández Díaz">
José Fernández Díaz

José Fernández Díaz (ur. 5 września 1908, Centro Habana - zm. 11 października 1979, Hawana) – kubański piosenkarz i autor tekstów znany również jako Joseíto Fernández. Najbardziej znany jego utwór to "Guantanamera".

</doc>
<doc id="1622628" url="https://pl.wikipedia.org/wiki?curid=1622628" title="Team Silent">
Team Silent

Team Silent – skojarzona z Konami grupa programistyczna, odpowiedzialna za serię gier "Silent Hill" z wyjątkiem ', ' oraz "", które zostały stworzone odpowiednio przez Climax Group (pierwsze dwa wymienione tytuły) i Double Helix Games (trzeci wymieniony tytuł).
Grupa rozpadła się po wydaniu "Silent Hill". Od tamtej pory poszczególni członkowie pracują w oddzielnych projektach.

</doc>
<doc id="1622629" url="https://pl.wikipedia.org/wiki?curid=1622629" title="Port lotniczy Arturo Michelena">
Port lotniczy Arturo Michelena

Aeropuerto Internacional Arturo Michelena – port lotniczy zlokalizowany w mieście Valencia w Wenezueli.

</doc>
<doc id="1622633" url="https://pl.wikipedia.org/wiki?curid=1622633" title="Port lotniczy Capitan Corbeta CA Curbelo">
Port lotniczy Capitan Corbeta CA Curbelo

Port lotniczy Capitán de Corbeta Carlos A. Curbelo – jeden z urugwajskich portów lotniczych. Znajduje się w mieście Maldonado.

</doc>
<doc id="1622635" url="https://pl.wikipedia.org/wiki?curid=1622635" title="Aleksander Wierietielny">
Aleksander Wierietielny

Aleksander Wierietielny (ros. Александр Петрович Веретельный, "Aleksandr Pietrowicz Wierietielnyj"; ur. 31 lipca 1947 w Parkkala-Udd w Finlandii) – polski trener narciarski, pochodzenia białoruskiego, od lat mieszkający w Polsce i posiadający polskie obywatelstwo.
Życie prywatne.
Aleksander Wierietielny mieszka w Polsce od 1983 roku. W 1981 roku poślubił Polkę, Barbarę Piątkowską, a w 1989 roku urodziła im się córka Matylda. Pracował najpierw w filii poznańskiego AWF w Gorzowie Wielkopolskim. W roku 1991 otrzymał polskie obywatelstwo. Jego żona Barbara Piątkowska była prorektorem Państwowej Wyższej Szkoły Zawodowej im. Angelusa Silesiusa w Wałbrzychu. Mieszkał w Wałbrzychu. Obecnie mieszka w Poroninie. Choć z pochodzenia jest Białorusinem, identyfikuje się jako Rosjanin.
Życiorys.
Jego rodzice byli Białorusinami, mieszkającymi w Hrubieszowie w okresie II RP. Po II wojnie światowej wywiezieni do części Finlandii zajętej przez ZSRR. Tam 31 lipca 1947 roku w Parkkala-Udd, miejscowości położonej 60 kilometrów od Helsinek, urodził się Aleksander. Potem rodzina Wierietielnych przeprowadziła się do Kazachstanu, gdzie Aleksander uczęszczał do szkoły.
Początkowo trenował biegi narciarskie w klubie w Szczuczyńsku. Podczas służby wojskowej rozpoczął treningi biathlonowe, występował nawet w kadrze Kazachskiej SRR, ale z przyczyn zdrowotnych w wieku 22 lat zakończył karierę. Potem ukończył Akademię Wychowania Fizycznego w Ałmaty. Po uzyskaniu stopnia kandydat nauk poświęconemu biathlonowi, pracował na uczelni. W 1983 przyjechał do Polski.
Kariera trenerska.
Trener biathlonu.
Od 1984 roku trener biathlonu w Górniku Wałbrzych. Od 1987 do 1998 roku pierwszy trener polskiej kadry biatlonistów. W 1995 roku jego podopieczny Tomasz Sikora zdobył złoty medal w biegu indywidualnym na 20 km podczas mistrzostw świata w biatlonie we włoskiej miejscowości Anterselva (Antholz). W 1997 roku drużyna polskich biathlonistów, w składzie Wiesław Ziemianin, Jan Ziemianin, Wojciech Kozub, Tomasz Sikora, zdobyła brązowy medal na mistrzostwach świata w Osrblie. Rok później po zimowych igrzyskach olimpijskich w Nagano został on zwolniony z powodu konfliktu personalnego z działaczami Polskiego Związku Biathlonu.
Trener kadry A.
Od 2000 roku trener główny kadry A w biegach narciarskich.
Trener Justyny Kowalczyk.
Pod jego opieką Justyna Kowalczyk odniosła swoje największe sukcesy sportowe: wicemistrzostwo świata juniorów w sprincie w 2003 roku, dwukrotne mistrzostwo świata do lat 23 w 2006 roku (10 km techniką klasyczną i 15 km biegu łączonego), brązowy medal Igrzysk w Turynie w 2006 roku (30 km stylem dowolnym ze startu wspólnego). W 2009 roku Aleksander Wierietielny doprowadził Justynę Kowalczyk do podwójnego mistrzostwa świata na mistrzostwach w narciarstwie klasycznym w Libercu w biegach na dystansach 15 km (bieg łączony) i 30 km (technika dowolna), brązowego medalu na tych samych mistrzostwach – 10 km (technika klasyczna) oraz zwycięstwa w klasyfikacji generalnej Pucharu Świata w narciarstwie klasycznym w sezonie 2008-2009, 2009-2010, 2010-2011 oraz 2012/13. W roku 2010 podczas Igrzysk w Vancouver dzięki jego treningom i odpowiedniemu przygotowaniu Justyna Kowalczyk zdobyła złoty medal na dystansie 30 km, srebrny medal w sprincie oraz brązowy w biegu łączonym na dystansie 15 km.Na mistrzostwach w narciarstwie klasycznym w Oslo w 2011 roku doprowadził Justynę Kowalczyk do dwóch srebrnych medali na 15 km stylu łączonym i 10 km w stylu klasycznym i jednego brązowego na 30 km w stylu dowolnym.Podczas mistrzostw świata w 2013 roku doprowadził Justyne Kowalczyk do srebrnego medalu na 30 km stylu klasycznym. W roku 2014 podczas Igrzysk Olimpijskich w Soczi doprowadził Justynę Kowalczyk do złotego medalu na 10 km stylu klasycznym. Podczas mistrzostw świata w 2015 roku w Falun doprowadził Justynę Kowalczyk i Sylwię Jaśkowiec do pierwszego w historii brązowego medalu w sprincie drużynowym.
Trener główny.
W czwartek 29 marca 2018 roku Polski Związek Narciarski poinformował, że Aleksander Wierietielny będzie głównym trenerem Kadry Narodowej Kobiet w biegach narciarskich, a Justyna Kowalczyk będzie pełniła funkcję asystenta głównego trenera. 25 marca 2020 roku Aleksander Wierietielny ogłosił zakończenie kariery trenerskiej.

</doc>
<doc id="1622637" url="https://pl.wikipedia.org/wiki?curid=1622637" title="Port lotniczy Tulcan">
Port lotniczy Tulcan

Port lotniczy Tulcan – międzynarodowy port lotniczy położony w Tulcan. Jest on trzecim co do wielkości portem lotniczym Ekwadoru.

</doc>
<doc id="1622638" url="https://pl.wikipedia.org/wiki?curid=1622638" title="MTV Unplugged (album Mariah Carey)">
MTV Unplugged (album Mariah Carey)

MTV Unplugged – jest to live EP amerykańskiej piosenkarki Mariah Carey, nagrany przez Columbia Records w USA 16 marca 1992 r. Single "I'll Be There" zajął pierwsze miejsce na amerykańskiej liście przebojów. Jest to jedyna nowa piosenka na tym EP.
Historia.
Po przełamaniu scenicznej tremy, mając dość sugestii krytyków, że nie potrafi śpiewać na żywo, a jej wysokie tony są produktem aparatury w muzycznym studiu, Carey zamówiła występ w telewizyjnym show "MTV Unplugged". Aranżacje piosenek były inne niż na płytach, ponieważ "MTV Unplugged" dopuszcza używanie jedynie instrumentów akustycznych. Wyciągnięcie tzw. rejestru gwizdkowego w pierwszym wykonanym utworze "Emotions" wywołało zachwyt słuchaczy i rozwiało przekonanie sceptyków: zdolności wokalne Carey okazały się niezaprzeczalne. Po nadaniu programu, piosenka "I'll Be There" The Jackson's 5, zaśpiewana w duecie z Treyem Lorenzem, została, na fali popularności, wydana jako single i znalazła się na czołówkach amerykańskich list przebojów. To jedyny #1 z 18 coverów, które nagrała Carey i których nie była autorką czy współautorką, bo to były covery. Jest to nadal jedyny #1 wśród singli z serii "MTV Unplugged". Na minialbumie (EP) znalazł się także drugi singel "If It's Over" - nie został wydany w USA i na większości rynków poniósł porażkę. Pojawienie się Carey na żywo pozwoliło jej zdobyć respekt u wielu krytyków, którzy wcześniej negowali jej talent, a powodzenie jej występu "MTV Unplugged" pozwoliło uruchomić promocję albumu "Emotions".
Wszystkie utwory, choć nie było ich wiele, zostały następnie wydane w formie albumu, a Carey zapowiadała każdy z nich. "MTV Unplugged" EP znalazł się na 3. miejscu amerykańskiej listy Billboard 200, znajdował się w pierwszej dwudziestce przez 14 tygodni, a ogólnie na liście przez 57 tygodni (licząc w tym jeden powrót).
RIAA (Recording Industry Association of America, zrzeszenie amerykańskich wydawców muzyki) wyróżniło "MTV Unplugged" w grudniu 1994 trzykrotną platynową płytą. Na świecie sprzedano około 9 mln egzemplarzy tej płyty.
Wydano także DVD "MTV Unplugged +3", które zawiera zapis występu z 16 marca 1992 r. Na U.S. Billboard Top Music Video zajęło pierwsze miejsce, jako płyta platynowa, z 6,5 mln sprzedanych egzemplarzy. Wytwórnia Legacy Recordings (Sony Music Entertainment's) wydała minialbum jeszcze raz, wraz z albumem DVD MTV Unplugged, 18 września 2007.

</doc>
<doc id="1622640" url="https://pl.wikipedia.org/wiki?curid=1622640" title="Norm Van Lier">
Norm Van Lier

Norman Allen Van Lier III (ur. 1 kwietnia 1947 w East Liverpool, zm. 26 lutego 2009 w Chicago) – amerykański koszykarz, występujący na pozycji rozgrywającego.
Kariera sportowa.
Czarnoskóry zawodnik studiował na Saint Francis University. Do NBA został wybrany w drafcie w 1969 przez Chicago Bulls, jednak prawa do niego zostały przekazane Cincinnati Royals. W tym zespole spędził niecałe trzy lata, w sezonie 1970/71 był najlepszym podającym ligi (10,1 asysty na mecz). Na początku następnego przeszedł do Bulls, gdzie grał do 1978. Karierę zakończył w 1979 jako zawodnik Milwaukee Bucks. Trzy razy brał udział w NBA All-Star Game (1974, 1976, 1977), łącznie w NBA zdobył 8 770 punktów i miał 5 217 asyst. 
W latach 1992-2009 był komentatorem telewizyjnym, analizował spotkania Bulls.
W 1988 wystąpił w meczu gwiazd Legend NBA.

</doc>
<doc id="1622641" url="https://pl.wikipedia.org/wiki?curid=1622641" title="K08GB1Z">
K08GB1Z



</doc>
<doc id="1622642" url="https://pl.wikipedia.org/wiki?curid=1622642" title="Sirożupannyki">
Sirożupannyki

Sirożupannyki (Szara Dywizja) – popularna nazwa ukraińskiej dywizji, utworzonej w 1918 w Austrii z ukraińskich jeńców pochodzących z armii rosyjskiej, dzięki zabiegom Związku Wyzwolenia Ukrainy. Nazwa pochodziła od koloru szarych austriackich płaszczy używanych przez jednostkę.
Jednostka była formowana z jeńców przebywających w obozach we Freistadt (żołnierze) i Josefstadt (oficerowie).
Formowaniem i szkoleniem jednostki, które rozpoczęło się w marcu 1918 w Włodzimierzu Wołyńskim, kierowała austriacka misja wojskowa, dowodzona przez kapitana Kvaternika. Jego adiutantem był kapitan Iwan Kossak.
Dywizja otrzymała nazwę 1 Dywizja Strzelecko-Kozacka, składała się z 4 pułków piechoty (w sumie 13 kompanii), 1 dywizjonu artylerii, 1 kompanii konnej, 1 kompanii saperów oraz pododdziałów pomocniczych. Stan bojowy na dzień 1 lipca 1918 wyniósł 140 oficerów i 6000 żołnierzy. Dowódcą dywizji został mianowany ppłk. I. Perłyk, szefem sztabu kpt. O. Pyłypenko.
28 sierpnia 1918 dywizja została oddana do dyspozycji Głównego Dowództwa Państwa Ukraińskiego, i po uroczystej paradzie 1 września 1918 w Kijowie rozmieszczona w rejonie Konotopu.
W październiku została częściowo zdemobilizowana, do stanu 250 oficerów i 950 żołnierzy. Podczas powstania antyhetmańskiego przeszła na stronę Dyrektoriatu i zwiększyła liczebność do 6000 żołnierzy i oficerów. Dowódcą został mjr Palij, później zastąpił go ppłk Wołodymyr Abaza.
W czasie walk z Armią Czerwoną w grudniu 1918 część żołnierzy. pod wpływem agitacji bolszewickiej odmówiła walki z 1 Ukraińską Dywizją Radziecką, dlatego dywizję w styczniu częściowo zdemobilizowano (do stanu 2500 żołnierzy i oficerów) oraz zmieniono nazwę na "Szarą Dywizję". Dowództwo objął gen. Antin Puzyćkyj. Od połowy stycznia do połowy marca 1919 dywizja walczyła z bolszewikami na północy Ukrainy, w rejonie Korostenia, Owrucza, Żytomierza i Berdyczowa, ponosząc ciężkie straty.
Od kwietnia 1919 formacja walczyła z wojskami polskimi, rozwinięta do stanu korpusu w składzie 2 dywizji, pod dowództwem gen. Ilji Martyniuka. W połowie maja została rozbita przez wojska polskie, większość żołnierzy trafiła do niewoli. Resztki korpusu przebiły się w rejon Łanowców, gdzie zostały przeformowane w 4 Szarą Dywizję Strzelecką, w sile 700 żołnierzy, dowodzoną przez płk. P. Hanża. Weszła ona w skład Grupy Wołyńskiej Armii URL. 
Resztki jednostki walczyły jako 4 Szara Brygada Strzelców w składzie 2 Wołyńskiej Dywizji Strzelców do listopada 1920.

</doc>
<doc id="1622645" url="https://pl.wikipedia.org/wiki?curid=1622645" title="Sielec (gmina w województwie warszawskim)">
Sielec (gmina w województwie warszawskim)

Sielec (lub "Sielce") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Sielec, lecz siedzibą władz gminy był Czerwińsk n. Wisłą.
Za Królestwa Polskiego gmina należała do powiatu płońskiego w guberni płockiej. do gminy przyłączono pozbawiony praw miejskich Czerwińsk. W 1893 gminę (wraz z całym powiatem płońskim) włączono do guberni warszawskiej.
W okresie międzywojennym gmina Sielec należała do powiatu płońskiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 24 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z obszaru dawnych gmin Sielec i Wychodź nową gminę Czerwińsk nad Wisłą.

</doc>
<doc id="1622650" url="https://pl.wikipedia.org/wiki?curid=1622650" title="Wychodź (gmina)">
Wychodź (gmina)

Wychodź (alt. "Wychodźc") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Wychodź (w obecnym brzmieniu "Wychódźc"), lecz siedzibą władz gminy było Goworowo.
W XIX w. należała do powiatu płońskiego i również w okresie międzywojennym gmina Wychodź należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 20 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z obszaru dawnych gmin Wychodź i Sielec nową gminę Czerwińsk nad Wisłą.
W XIX w. skład gminy wchodziły miejscowości (pisownia za źródłem):

</doc>
<doc id="1622651" url="https://pl.wikipedia.org/wiki?curid=1622651" title="Ireneusz St. Bruski">
Ireneusz St. Bruski



</doc>
<doc id="1622652" url="https://pl.wikipedia.org/wiki?curid=1622652" title="Gmina Wychódźc">
Gmina Wychódźc



</doc>
<doc id="1622653" url="https://pl.wikipedia.org/wiki?curid=1622653" title="Ernest Gellner">
Ernest Gellner

Ernest André Gellner (ur. 9 grudnia 1925 w Paryżu, zm. 5 listopada 1995 w Pradze) – brytyjski filozof, socjolog i antropolog społeczny.
Życiorys.
Urodził się w rodzinie żydowskiej, wychowywał się w Czechosłowacji. Nazywany jest jednym z „najbardziej energicznych intelektualistów” i „jednoosobową krucjatą na rzecz krytycznego racjonalizmu”. Jego pierwsza książka "Słowa i rzeczy" (1958), stała się przyczynkiem do głównego artykułu w „The Times” i publikowanej przez miesiąc korespondencji na stronach z listami czytelników.
Ernest Gellner był przez 22 lat profesorem filozofii, logiki i metodologii naukowej w London School of Economics (LSE), przez 10 lat profesorem antropologii społecznej na Uniwersytecie w Cambridge i w końcu szefem nowego Centrum Badań nad nacjonalizmem w Pradze (jego publikacja z 1983 roku "Narody i nacjonalizm" została przetłumaczona z angielskiego na 24 języki). Walczył przez całe swoje życie – pisząc, ucząc, prowadząc aktywność polityczną – przeciwko temu co uznawał za zamknięty system myślenia – szczególnie przeciw komunizmowi, psychoanalizie i relatywizmowi.
Socjolog David Glass zauważył, że „nie jest pewne, czy kolejna rewolucja nadejdzie ze strony lewicy czy prawicy, ale jest zupełnie pewne, że z którejkolwiek strony ona nadejdzie, to pierwszą osobą, która zostanie stracona, będzie Ernest Gellner”.

</doc>
<doc id="1622655" url="https://pl.wikipedia.org/wiki?curid=1622655" title="Sarnowo (gmina)">
Sarnowo (gmina)

Sarnowo (od 1973 "Dzierzążnia") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Sarnowo, lecz siedzibą władz gminy była Dzierzążnia.
W okresie międzywojennym gmina Sarnowo należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 21 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Dzierzążnia.

</doc>
<doc id="1622656" url="https://pl.wikipedia.org/wiki?curid=1622656" title="Myszka Miki i Kaczor Donald zapraszają na film">
Myszka Miki i Kaczor Donald zapraszają na film

Myszka Miki i Kaczor Donald zapraszają na film (ang. "Walt Disney's Mickey and Donald", 1988) – składanka amerykańskich filmów animowanych z Myszką Miki i Kaczorem Donaldem oraz ich przyjaciółmi.
Emitowany był w niedzielnej wieczorynce od 1990 roku w Programie 1. Telewizji Polskiej w Wieczorynce.

</doc>
<doc id="1622657" url="https://pl.wikipedia.org/wiki?curid=1622657" title="Czarodziejski flet (film 2006)">
Czarodziejski flet (film 2006)

Czarodziejski flet – francusko-brytyjski dramat muzyczny w reżyserii Kennetha Branagha z 2006 roku na podstawie opery Wolfganga Amadeusa Mozarta pod tym samym tytułem.

</doc>
<doc id="1622658" url="https://pl.wikipedia.org/wiki?curid=1622658" title="Modzele (gmina)">
Modzele (gmina)

Modzele (od 1973 "Nowe Miasto") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Modzele-Kubice, lecz siedzibą władz gminy było Nowe Miasto.
Za Królestwa Polskiego gmina należała do powiatu płońskiego w guberni płockiej. do gminy przyłączono pozbawione praw miejskich Nowe Miasto. W 1893 gminę (wraz z całym powiatem płońskim) włączono do guberni warszawskiej.
W okresie międzywojennym gmina Modzele należała do powiatu płońskiego w woj. warszawskim. Po wojnie gmina zachowała przynależność administracyjną. 1 stycznia 1952 roku do gminy Modzele przyłączono część obszaru gminy Sochocin. 1 lipca 1952 roku gmina składała się z 29 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Nowe Miasto.

</doc>
<doc id="1622659" url="https://pl.wikipedia.org/wiki?curid=1622659" title="Urszulin Belno">
Urszulin Belno

Urszulin Belno – była fabryka produkująca cukier, która znajdowała się w miejscowości Belno w woj. mazowieckim. Utworzona w styczniu 1845 roku przez Ignacego Leszczyńskiego. 
"Zakład fabrykacji cukru z buraków" powstał na obszarze czterech mórg z zamiarem powiększenia tego terenu pod budowę pomieszczeń na maszyny i sprzęt. Nazwa cukrowni – Urszulin – pochodzi od imienia żony właściciela Urszuli z Zaborowskich. Urządzenia do cukrowni zostały zakupione w 1841 r. od właściciela fabryki cukru we wsi Bieniewice koła Błonia pod Warszawą. Maszyny sprowadzone również były z gostynińskiej fabryki Pawła Rystoffa. Kolonia Urszulin notarialnie była oddzielona od dóbr Belno. Stanowiła jakby dzielnicę wydzieloną Belna. 
Fabryka w 1845 r. mieściła się w budynku murowanym, dachówką krytym, składała się z jednej prasy hydraulicznej, dwóch pras śrubowych, jednej tarki, dwóch kotłów defekacyjnych, czterech kotłów do gotowania syropu, tysiąca form do cukru i stu skrzynek. W założeniu i urządzeniu technicznym cukrowni Leszczyńskiemu pomagał August Schurr. Dyrektorem był Ludwik Staszewski.
Po śmierci Leszczyńskiego ogłoszono postępowanie spadkowe. W 1858 r. cukrownię kupił Lewek i Marianna Kusmierak, a w 1861 Paweł Rystoff.
W 1862 roku szacowano wartość zakładu na 47000 rubli. W kampanii 1862/63 pracowało w niej 140 robotników. W tej samej kampanii wyprodukowano 619 kwintali cukru. Wartość produkcji oceniano na 15120 rubli. W 1852 wydajność cukru z buraków w cukrowni wynosiła 3,8%.
W 1877 cukrownia zawiesiła produkcję, której już nigdy nie wznowiła.

</doc>
<doc id="1622660" url="https://pl.wikipedia.org/wiki?curid=1622660" title="Szumlin (gmina)">
Szumlin (gmina)

Szumlin (od 1973 "Joniec") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Szumlin, lecz siedzibą władz gminy był Joniec.
W okresie międzywojennym gmina Szumlin należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 23 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Joniec (tymczasowo zniesioną w latach 1976-1982).

</doc>
<doc id="1622663" url="https://pl.wikipedia.org/wiki?curid=1622663" title="Bobov">
Bobov



</doc>
<doc id="1622664" url="https://pl.wikipedia.org/wiki?curid=1622664" title="Władimir Małachow (tancerz)">
Władimir Małachow (tancerz)

Władimir Małachow ros. Владимир Анатольевич Малахов (ur. 7 stycznia 1968 w Krzywym Rogu na Ukrainie) – rosyjski tancerz baletowy, inscenizator i choreograf. 
Urodzony na Ukrainie, ukończył szkołę baletową w Moskwie. Debiutował jako solista Moskiewskiego Baletu Klasycznego. Laureat wielu międzynarodowych nagród, między innymi w Paryżu i Moskwie. Były czołowy solista Opery Wiedeńskiej (od roku 1992);
National Ballet of Canada (od roku 1994). Od 1995 roku członek nowojorskiego American Ballet Theatre.
Jego repertuar obejmuje najważniejsze dzieła baletu klasycznego oraz wybitnych choreografów XX w (balety współczesne). Były też tworzone prace specjalnie dla niego. Od roku 2002 dyrektor artystyczny i pierwszy solista Staatsoper Unter den Linden,
który w 2004 uzyskał autonomię i działa pod nazwą Staatsballett Berlin.

</doc>
<doc id="1622665" url="https://pl.wikipedia.org/wiki?curid=1622665" title="Jan Michalski (duchowny)">
Jan Michalski (duchowny)

Jan Michalski (ur. 6 lutego 1914 w Bydgoszczy, zm. 23 sierpnia 1989 w Poznaniu) – polski duchowny rzymskokatolicki, profesor Arcybiskupiego Seminarium Duchownego w Gnieźnie, biskup pomocniczy gnieźnieński w latach 1975–1989.
Życiorys.
Młodość i wykształcenie.
Urodził się 6 lutego 1914 w Bydgoszczy. Był synem Władysława, urzędnika samorządowego, i Pelagii z domu Glesmer. Został ochrzczony w bydgoskim kościele farnym św. Marcina i Mikołaja. Wychowywał się w atmosferze religijnej w trudnych czasach I wojny światowej i powojennej rzeczywistości Polski odrodzonej. Uczył się w Szkole Powszechnej im. Adama Mickiewicza w Bydgoszczy (1921–1924), a następnie w Państwowym Gimnazjum Humanistycznym w Bydgoszczy, gdzie w 1933 złożył egzamin dojrzałości.
Od 1930 działał w Sodalicji Mariańskiej im. św. Kazimierza. Chciał wstąpić do Towarzystwa Jezusowego, jednak pod wpływem księdza prefekta Lucjana Kukułki pozostał w gimnazjum. Bezpośrednio po maturze rozpoczął studia filozoficzno-teologiczne w Arcybiskupim Seminarium Duchownym w Gnieźnie, a następnie w Arcybiskupim Seminarium Duchownym w Poznaniu (1935–1939). Podczas studiów seminaryjnych zetknął się z ks. prof. Aleksandrem Żychlińskim i ks. rektorem Michałem Kozalem, późniejszym błogosławionym. Święcenia kapłańskie przyjął 3 czerwca 1939 w archikatedrze poznańskiej świętych Piotra i Pawła.
Działalność w okresie okupacji hitlerowskiej.
24 czerwca 1939 mianowano go wikariuszem parafii w Chojnie, w dekanacie kcyńskim. Po najeździe Niemiec na Polskę był kapelanem polowego szpitala wojskowego w Gnieźnie, a następnie przybył do Bydgoszczy, gdzie sprawował służbę w kościele farnym oraz w polowym szpitalu wojskowym przy ul. Jagiellońskiej. Wystawiał tam fałszywe metryki urodzenia i chrztu na nazwiska zmarłych, umożliwiając ukrywającym się żołnierzom i Żydom ucieczkę pod innym nazwiskiem z okupowanego miasta. Prowadził działalność duszpasterską w Bydgoszczy, Nakle nad Notecią, w powiatach wyrzyskim i szubińskim, aż po Laskowice i Chojnice.
Ścigany przez gestapo ukrywał się w tzw. Kraju Warty. W 1941 na polecenie Edwarda van Blericqa, wikariusza generalnego archidiecezji gnieźnieńskiej, przedostał się do Generalnego Gubernatorstwa. Spotkał się jednak z odmową przyjęcia do pracy duszpasterskiej. W tej sytuacji od 1942 przebywał w Warszawie. Utrzymywał się z intencji mszalnych, dorywczej pracy, korzystał z życzliwości i wsparcia ludzi. Posyłał paczki do obozów koncentracyjnych, kolportował prasę podziemną, został kapelanem Korpusu Zachodniego w okupacyjnej Warszawie.
Podjął studia prawa kanonicznego na konspiracyjnym Wydziale Teologii Katolickiej Uniwersytetu Warszawskiego, kończąc w 1943 dwa semestry. Po utworzeniu w 1943 Wydziału Teologicznego Tajnego Uniwersytetu Ziem Zachodnich w Warszawie objął w nim funkcję sekretarza. Studia kontynuował na Wydziale Prawa Kanonicznego Katolickiego Uniwersytetu Lubelskiego, którego filię współorganizował w Warszawie i był jej sekretarzem. Znając język niemiecki, służył biskupowi Antoniemu Szlagowskiemu, sufraganowi warszawskiemu, jako tłumacz, kiedy trzeba było rozmawiać z Niemcami i wstawiać się za prześladowanymi Polakami.
Brał czynny udział w powstaniu warszawskim jako kapelan Armii Krajowej, Oddział „Roma”. Niósł pomoc w najtrudniejszych i prawie beznadziejnych sytuacjach. Pod ogniem niemieckim wyciągał i zaopatrywał rannych.
Działalność w organach archidiecezji gnieźnieńskiej.
W 1945 powrócił do Gniezna i pracował w kurii metropolitalnej. W latach 1945–1947 studiował na Katolickim Uniwersytecie Lubelskim, uzyskując stopień doktora prawa kanonicznego. Następnie wrócił do Gniezna. Stał się bliskim współpracownikiem prymasa Augusta Hlonda, a później prymasa Stefana Wyszyńskiego.
4 sierpnia 1947 otrzymał generalne pełnomocnictwo do sprawowania zarządu beneficjum w Kamieńcu w dekanacie trzemeszeńskim, następnie został rektorem kościoła św. Jana w Gnieźnie, członkiem Rady Administracyjnej dla Archidiecezji Gnieźnieńskiej (od lutego 1948). Publikował również liczne artykuły z zakresu prawa kościelnego.
W latach 1949–1950 był członkiem komisji rewizyjnych badających księgi kasowe Archidiecezjalnego Związku „Caritas”, Referatu Społecznego Kurii Metropolitalnej, Wyższego i Niższego Seminarium Duchownego w Gnieźnie, a w latach 1950–1956 – adiutorem prymasa Polski super rato et non consummato. W latach 1951–1956 sprawował zarząd parafii św. Jakuba w Niechanowie koło Wrześni. 1 października 1953 został mianowany sędzią prosynodalnym II instancji Trybunału Metropolitalnego, a także był udziałowcem i członkiem zarządu Księgarni św. Wojciecha w Poznaniu. Od 1956 udzielał się w Archidiecezjalnej Komisji dla Spraw Budowy i Konserwacji Kościołów i Budynków Kościelnych.
Pracę duszpasterską w Niechanowie oraz obowiązki w kurii metropolitalnej łączył z pracą naukową. Przygotowywał rozprawę habilitacyjną na temat instytucji wikariusza generalnego arcybiskupów gnieźnieńskich do wieku XVI. Przeciążony pracą nie doprowadził jednak rozprawy do końca.
Od 1956 skierowano go wyłącznie do pracy w Kurii Metropolitalnej w Gnieźnie, gdzie został referentem do spraw majątkowych, a także pozostawał sędzią prosynodalnym wszystkich trzech instancji. Został też przydzielony biskupowi Lucjanowi Bernackiemu do pomocy w pracach nad odbudową bazyliki prymasowskiej, uszkodzonej podczas działań wojennych w 1945.
W latach 1955–1966 wykładał prawo kanoniczne, a w latach 1965–1967 dodatkowo – prawo administracyjno-wyznaniowe w Arcybiskupim Seminarium Duchownym w Gnieźnie. W 1959 prymas Stefan Wyszyński mianował go kanonikiem gremialnym Kapituły Bazyliki Prymasowskiej w Gnieźnie, a w 1964 profesorem nadzwyczajnym tamtejszego seminarium. Od 1971 był przewodniczącym Wydziału Gospodarczo-Budowlanego Kurii Metropolitalnej, od 1972 członkiem rady kapłańskiej, a w lutym 1973 prymas Polski mianował go trzecim wikariuszem generalnym archidiecezji gnieźnieńskiej.
Biskup gnieźnieński.
6 grudnia 1975 papież Paweł VI podniósł go do godności biskupa pomocniczego archidiecezji gnieźnieńskiej ze stolicą tytularną Vagal. Sakrę biskupią przyjął 21 grudnia 1975 z rąk kardynała Stefana Wyszyńskiego. Został mianowany dziekanem Kapituły Bazyliki Prymasowskiej, przewodniczącym Wydziału Sakramentalnego oraz Wydziału Spraw Zakonnych. W 1977 Konferencja Plenarna Episkopatu Polski powołała go na członka Komisji Reformy Prawa Kanonicznego. Został wiceprzewodniczącym Komisji Episkopatu do Spraw Duszpasterstwa Rolników. Od 1980 był też członkiem Komisji do Spraw Budowy Kościołów.
Od 1958 starał się o uzyskanie zezwolenia władz państwowych na budowę kościoła dla dzielnicy Bydgoszcz-Wschód. Domagając się konsekwentnie zgody władz na budowę obiektów sakralnych, był wielokrotnie atakowany przez centralną i lokalną prasę partyjną oraz Urząd do Spraw Wyznań. Podczas wydarzeń politycznych 1980–1981 opowiadał się za uznaniem przez państwo i rejestracją NSZZ Rolników Indywidualnych „Solidarność”. Podczas prowokacji bydgoskiej z marca 1981, kiedy pobito kilku działaczy bydgoskiego Międzyzakładowego Komitetu Założycielskiego „Solidarność”, odwiedził w szpitalu rannych: Michała Bartoszcze, Mariusza Łabentowicza i Jana Rulewskiego.
Biskup Michalski był ceniony w Bydgoszczy, a on sam czuł się synem „męczeńskiego miasta” i chętnie uczestniczył w bydgoskich uroczystościach religijnych i narodowych. 3 maja 1981 sprawował uroczystą mszę św. na Starym Rynku, na którą przybyli nie tylko bydgoszczanie, ale i przedstawiciele „Solidarności” z całego kraju. W wielu jego kazaniach wygłaszanych w Bydgoszczy przewijał się wątek męczeństwa.
1 czerwca 1989, po ukończeniu 75 lat, zrezygnował z urzędu i przeszedł na emeryturę. Zmarł 23 sierpnia 1989 w poznańskim Szpitalu im. J. Strusia. Został pochowany na cmentarzu św. Piotra i Pawła w Gnieźnie. 23 października 2012 jego szczątki ekshumowano i przeniesiono do krypty biskupów pomocniczych archidiecezji gnieźnieńskiej kościoła św. Piotra i Pawła w Gnieźnie.
Odznaczenia i wyróżnienia.
Od 1970 był prałatem honorowym Jego Świątobliwości, zaś w 1969 koło byłych żołnierzy Armii Krajowej w Londynie nadało mu Krzyż Armii Krajowej.

</doc>
<doc id="1622667" url="https://pl.wikipedia.org/wiki?curid=1622667" title="Wójty Zamoście (gmina)">
Wójty Zamoście (gmina)

Wójty Zamoście (początkowo "Wójty-Zamoście"; od 1973 "Płońsk") – dawna gmina wiejska istniejąca do 1954 roku w woj. warszawskim. Pod zaborem siedzibą gminy była wieś Wójty-Zamoście, natomiast po I wojnie światowej Płońsk, który stanowił odrębną gminę miejską.
Za Królestwa Polskiego gmina Wójty Zamoście należała do powiatu płońskiego w guberni płockiej. W połowie 1870 roku do gminy Wójty Zamoście włączono część obszaru zniesionej gminy Siekluki.
W okresie międzywojennym gmina Wójty-Zamoście należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 21 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Płońsk.

</doc>
<doc id="1622668" url="https://pl.wikipedia.org/wiki?curid=1622668" title="Henri Gouhier">
Henri Gouhier

Henri Gouhier (ur. 5 grudnia 1898 w Auxerre, zm. 31 marca 1994 w Paryżu) – francuski historyk filozofii i teoretyk teatru.
Życie.
Początkowo uczył filozofii w "Lycée" w Troyes (1925-1928), później na Université Lille Nord de France (1929-1940) i na Uniwersytet w Bordeaux (1940-1941), a w końcu na Uniwersytecie Paryskim (1941-1968). 
Od 1979 był członkiem Akademii Francuskiej. W 1988 otrzymał Prix mondial Cino Del Duca. Za swoje zasługi uzyskał liczne odznaczenia: Komandorię Legii Honorowej, Narodowym Orderem Zasługi ("Ordre national du Mérite"), Orderem Sztuki i Literatury ("Ordre des Arts et des Lettres").

</doc>
<doc id="1622669" url="https://pl.wikipedia.org/wiki?curid=1622669" title="Gmina Wójty-Zamoście">
Gmina Wójty-Zamoście



</doc>
<doc id="1622670" url="https://pl.wikipedia.org/wiki?curid=1622670" title="U-121 (1940)">
U-121 (1940)

U-121 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1940 roku. Wybrani dowódcy: Oblt. Adalbert Schnee, Oblt. Freiherr Egon Reiner von Schlippenbach, Ltn. Otto Westphalen.
Historia.
Okręt nigdy nie uczestniczył w działaniach bojowych. Służył jako jednostka szkolna i treningowa kolejno w U-Bootschulflotille w Neustadt, 21., 24, 31. Flotylli U-Bootów.
Okręt został zatopiony przez własną załogę 2 (5?) maja 1945 roku w Bremerhaven (operacja Regenbogen). Podniesiony w 1950 roku i złomowany.

</doc>
<doc id="1622671" url="https://pl.wikipedia.org/wiki?curid=1622671" title="Globus histericus">
Globus histericus



</doc>
<doc id="1622675" url="https://pl.wikipedia.org/wiki?curid=1622675" title="Centrum Szkolenia Sił Połączonych">
Centrum Szkolenia Sił Połączonych

Centrum Szkolenia Sił Połączonych (ang. "Joint Force Training Centre") – ośrodek szkoleniowy NATO podległy Dowództwu ds. Transformacji w Norfolk, oficjalnie otwarty 31 marca 2004 roku w Bydgoszczy (uroczystość inauguracyjna odbyła się 25 lipca 2004). Jego zadaniem jest szkolenie oficerów z krajów wchodzących w skład NATO oraz współdziałających w ramach programu Partnerstwo dla Pokoju, a także upowszechnianie najnowszych technologii i rozwiązań w zakresie działań na szczeblu taktycznym. Centrum organizuje wykłady, seminaria, konferencje i ćwiczenia dla oficerów. Aktualnie szefem centrum jest gen. dywizji Adam Joks.
Centrum Szkolenia Sił Połączonych jest jednym z dwóch centrów szkoleniowych NATO na świecie. Od 2009 posiada ono nowoczesna siedzibę na bydgoskim osiedlu Błonie. W 2004 zatrudniało ono 113 oficerów, podoficerów i pracowników cywilnych, a obecnie liczba wzrosła do 170. 
JFTC jest również główną siedzibą dorocznego Ćwiczenia Koalicyjnej Interoperacyjności Bojowej (CWIX) NATO. Bierze w nim udział około 1000 uczestników z ponad 20 państw członkowskich NATO, krajów partnerskich, a także licznych dowództw i agencji NATO. 

</doc>
<doc id="1622681" url="https://pl.wikipedia.org/wiki?curid=1622681" title="Kasper Bryniczka">
Kasper Bryniczka

Kasper Bryniczka (ur. 15 kwietnia 1990 w Nowym Targu) – polski hokeista, reprezentant Polski.
Jego brat Władysław (ur. 1991) także został hokeistą.
Kariera.
Wychowanek Podhala Nowy Targ. W sezonie 2006/2006 grał w amerykańskiej drużynie Orchard Lake St. Mary's w lidze United States High School (USHS). Później podjął występy w macierzystej drużynie nowotarskiej. W seniorskiej drużynie Podhala zadebiutował w meczu z GKS Katowice 2 października 2007 w ramach rozgrywek o Puchar Polski. W Ekstralidze zadebiutował 4 stycznia 2009 w meczu z Cracovią. Pierwszą bramkę strzelił 25 lutego 2009 w drugim meczu półfinałowym play-off z GKS Tychy. W maju 2014 przedłużył kontrakt z klubem o rok. Po sezonie PHL 2016/2017 odszedł z Podhala. Od maja 2017 zawodnik Cracovii. W czerwcu 2020 ponownie został zawodnikiem Podhala. W połowie 2022 ogłosił zakończenie kariery.
W barwach reprezentacji Polski do lat 18 uczestniczył w turniejach mistrzostw świata juniorów do lat 18 w 2007, 2008 (Dywizja IB) oraz w barwach reprezentacji Polski do lat 20 uczestniczył w turniejach mistrzostw świata juniorów do lat 20 w 2009, 2010 (Dywizja I). W barwach seniorskiej reprezentacji uczestniczył w turnieju mistrzostw świata w 2017 (Dywizja IA).

</doc>
<doc id="1622687" url="https://pl.wikipedia.org/wiki?curid=1622687" title="Siarhei Rutenka">
Siarhei Rutenka



</doc>
<doc id="1622692" url="https://pl.wikipedia.org/wiki?curid=1622692" title="Autostrada M8 (Węgry)">
Autostrada M8 (Węgry)

 
Autostrada M8 (węg. "M8 autópálya") – planowana autostrada na Węgrzech, w ciągu trasy europejskiej E66. Jej głównym zadaniem będzie utworzenie osi wschód-zachód: Wiedeń – Budapeszt – Szolnok. Obecnie istnieje jedynie krótki odcinek łączący Dunaújváros i Dunavecse wraz z mostem Pentele na Dunaju, a także ponad 17-kilometrowy odcinek między Balatonfűzfő i Balatonakarattya oznaczony tymczasowo jako Droga Krajowa nr 710.

</doc>
<doc id="1622693" url="https://pl.wikipedia.org/wiki?curid=1622693" title="Ladislav Paciga">
Ladislav Paciga

Ladislav Paciga (ur. 20 marca 1978) – słowacki hokeista.

</doc>
<doc id="1622694" url="https://pl.wikipedia.org/wiki?curid=1622694" title="Gorlic">
Gorlic

Gorlic – dynastia chasydzka założona pod koniec XIX wieku przez Barucha Halberstama w Gorlicach, będąca odgałęzieniem dynastii Sanz.
Cadykami dynastii byli kolejno:

</doc>
<doc id="1622697" url="https://pl.wikipedia.org/wiki?curid=1622697" title="Dashboard Confessional">
Dashboard Confessional

Dashboard Confessional – amerykański zespół muzyczny grający muzykę z pogranicza emo, indie rocka i rocka akustycznego, założony w 1999 roku w Boca Raton przez Chrisa Carraby’ego.

</doc>
<doc id="1622701" url="https://pl.wikipedia.org/wiki?curid=1622701" title="Tim Sebastian">
Tim Sebastian

Tim Sebastian (ur. 17 stycznia 1984 w Lipsku) – niemiecki piłkarz występujący na pozycji obrońcy. Zawodnik klubu RB Leipzig.
Kariera.
Sebastian jako junior grał w klubach Motor Wolgast, Greifswalder SC oraz Hansa Rostock, do której trafił w 1999 roku. W 2001 roku został włączony do jej rezerw, a w 2004 roku do pierwszej drużyny grającej w Bundeslidze. W tych rozgrywkach zadebiutował 7 listopada 2004 roku w przegranym 0:4 pojedynku z VfB Stuttgart. 30 kwietnia 2005 roku w wygranym 2:1 spotkaniu z Herthą Berlin strzelił pierwszego gola w Bundeslidze. W tym samym roku spadł z klubem do 2. Bundesligi. W 2007 roku powrócił z nim do Bundesligi. W 2008 roku ponownie spadł z nim jednak do 2. Bundesligi. Wówczas Sebastian opuścił Hansę.
Latem 2009 roku został zawodnikiem pierwszoligowego zespołu Karlsruher SC. Pierwszy ligowy mecz zaliczył tam 16 sierpnia 2008 roku przeciwko VfL Bochum (1:0). Barwy Karlsruher SC reprezentował przez rok. W 2009 roku wrócił do Hansy, a w 2010 roku odszedł do klubu RB Leipzig z Regionalligi Nord.

</doc>
<doc id="1622702" url="https://pl.wikipedia.org/wiki?curid=1622702" title="Paulus Moses">
Paulus Moses

Paulus Moses (ur. 4 czerwca 1978 w Okapya) – namibijski bokser, były zawodowy mistrz świata w kategorii lekkiej (do 135 funtów) organizacji WBA.
Kariera zawodowa.
Zawodową karierę rozpoczął w listopadzie 2002 roku. Do końca 2008 roku stoczył dwadzieścia trzy zwycięskie walki, z których 17 zakończył przed czasem. 3 stycznia 2009 roku nieoczekiwanie pokonał na punkty dotychczasowego mistrza świata federacji WBA Yūsuke Koboriego i odebrał mu pas mistrzowski. 25 lipca tego samego roku pokonał na punkty kolejnego Japończyka, Takehiro Shimadę. W kwietniu 2010 roku miał stoczyć kolejną walkę w obronie mistrzostwa, tym razem przeciwko niepokonanemu Mlungisi Dlaminiemu. Została ona jednak odwołana z powodu tragicznej śmierci południowoafrykańskiego boksera.
Kolejna próba obrony tytułu okazała się nieudana. 29 maja 2010 w Windhoek przegrał z Miguelem Acostą przez nokaut w szóstej rundzie.

</doc>
<doc id="1622705" url="https://pl.wikipedia.org/wiki?curid=1622705" title="Jacques de Lacretelle">
Jacques de Lacretelle

Jacques de Lacretelle (ur. 14 lipca 1888 w Cormatin, zm. 2 stycznia 1985 w Paryżu) – francuski powieściopisarz.
Życiorys.
Syn konsula Francji w Aleksandrii. Swoje dzieciństwo w większości spędził poza Francją. Po przedwczesnej śmierci ojca mieszkał u dziadka, Pierra-Henriego de Lacretelle. Uczył się w Janson-de-Sailly. Przed I wojną światową odwiedził Cambridge. W trakcie wojny wysłany na front, jednak z powodu problemów zdrowotnych był zmuszony opuścić wojsko. Po powrocie zajął się literaturą. W 1936 r. wybrany do Akademii Francuskiej. Podczas II wojny światowej pracował jako dziennikarz dla "Le Figaro".
Twórczość.
W 1914 r. napisał "La Vie inquiète de Jean Hermelin" – opublikowaną w 1920 r. autobiografię pisarza z okresu dorastania. Jego następna powieść, "Silbermann" (1922), opowiada o prześladowanym w okresie sprawy Dreyfusa żydowskim chłopcu. Po opublikowaniu "La Bonifas" (1925), studium życia prowincjonalnego, pisarz zaczął tworzyć krótsze opowiadania, pisał również recenzje teatralne dla "La Nouvelle Revue française"; pisał również eseje oraz nowele. W 1929 r. napisał powieść "Amour Nuptiale", za którą został nagrodzony nagrodą Grand Prix du Roman Akademii Francuskiej. W latach 1930–1935 napisał "Les Hauts-Ponts" – rodzinną sagę osadzoną w XIX-wiecznej Wandei. Pierwszy tom cyklu ("Sabine", 1932) został dobrze przyjęty, w odróżnieniu od trzech pozostałych. Jego powojenne utwory to m.in. autobiografia "Le Pour et le contre" (1946), pamiętnik "Le Tiroir Secret" (1959) oraz antypowieść "Les Vivants et leur ombre" (1977).
Dzieła.
Źródło:

</doc>
<doc id="1622706" url="https://pl.wikipedia.org/wiki?curid=1622706" title="Georgia Brown">
Georgia Brown

Georgia Brown, właśc. Rossana Monti (ur. 29 czerwca 1980 w Neapolu) – włosko-brazylijska piosenkarka obdarzona rekordową, 8-oktawową skalą głosu, który jest w stanie osiągnąć rejestr gwizdkowy. 

</doc>
<doc id="1622707" url="https://pl.wikipedia.org/wiki?curid=1622707" title="Strożęcin (gmina)">
Strożęcin (gmina)

Strożęcin (alt. "Stróżęcin"; od 1973 "Gralewo") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Strożęcin, lecz siedzibą władz gminy było Gralewo.
W okresie międzywojennym gmina Strożęcin należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 29 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Gralewo (zniesioną w 1976 roku).

</doc>
<doc id="1622711" url="https://pl.wikipedia.org/wiki?curid=1622711" title="Sarbiewo (gmina)">
Sarbiewo (gmina)

Sarbiewo (od 1973 "Baboszewo") – dawna gmina wiejska istniejąca do 1954 roku w woj. warszawskim. Początkowo siedzibą władz gminy było Sarbiewo, a po wojnie Baboszewo.
Za Królestwa Polskiego gmina Sarbiewo należała do powiatu płońskiego w guberni płockiej. W połowie 1870 roku do gminy Sarbiewo włączono część obszaru zniesionej gminy Siekluki.
W okresie międzywojennym gmina Sarbiewo należała do powiatu płońskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 38 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Baboszewo.

</doc>
<doc id="1622712" url="https://pl.wikipedia.org/wiki?curid=1622712" title="Krzyż Zasługi Holenderskiego Czerwonego Krzyża">
Krzyż Zasługi Holenderskiego Czerwonego Krzyża

Krzyż Zasługi Holenderskiego Czerwonego Krzyża (nl.: Kruis van Verdienste van het Nederlandse Rode Kruis) – półpaństwowe-półprywatne odznaczenie holenderskie, ustanowione w 1914.
Historia i oznaka.
Odznaczenie zostało ustanowione przez Holenderski Czerwony Krzyż 27 listopada 1914 roku i zostało poprzez dekret królowej Wilhelminy z tego samego dnia uznane również przez państwo, czego oznaką są korona królewska służąca jako zawieszka krzyża oraz lwy herbu państwowego między ramionami. Równocześnie z bardzo rzadko nadawanym krzyżem, który z tego powodu cieszy się wielkim poważaniem, ustanowiono związane z nim dwa medale, srebrny i brązowy.
Jako oznakę odznaczenia wybrano emaliowany na czerwono krzyż grecki Czerwonego Krzyża z białym obramowaniem. W medalionie środkowym awersu znajduje się symbol Czerwonego Krzyża w białym polu otoczony napisem "Pro Merito" (łac. "Za zasługi") i złotą girlandą, w medalionie rewersu data założenia HCK, "1867", do 1977 otoczona napisem w dawniejszej pisowni "Nederlandsche Roode Kruis", obecnie pisanym "Nederlandse Rode Kruis". Między ramionami krzyża umieszczone są złote ukoronowane lwy z herbu Holandii.
Medal odznaczenia o średnicy 34mm ukazuje na awersie odzianą w chiton figurę kobiecą, wznoszącą gałązkę palmy nad emaliowanym symbolem Czerwonego Krzyża, pod którym widnieje napis "Pro Merito". Na rewersie medalu znajduje się data "1867", otoczona napisami "Nederlandse Rode Kruis" i "Voor Trouw en Toewyding" ("Za wierność i oddanie").
Order i medale noszone są na czerwonej wstążce z obustronnymi białymi bordiurami oraz z szerokim białym paskiem w środku. Jako półpaństwowe odznaczenia mogą być zakładane do munduru wojskowego.
Brązowy medal odznaczenia jest mn.w. od 1977 głównie nadawany zasłużonym krwiodawcom (po 100 sesjach krwiodawczych).

</doc>
<doc id="1622713" url="https://pl.wikipedia.org/wiki?curid=1622713" title="U-760">
U-760

U-760 – niemiecki okręt podwodny (U-Boot) "typu VII C" z okresu II wojny światowej. Okręt wszedł do służby w 1942 roku, od września 1943 roku internowany w Hiszpanii. Jedynym dowódcą był Oblt. Otto-Ulrich Blum.
Historia.
Wcielony do 8. Flotylli U-Bootów celem szkolenia załogi, od maja 1943 roku w 3. Flotylli jako jednostka bojowa.
U-760 odbył dwa patrole bojowe, podczas których nie zatopił jednak żadnej jednostki przeciwnika.
8 sierpnia 1943 roku około 150 mil morskich od przylądka Finisterre U-760 pobierał paliwo z U-664, towarzyszył im U-262. Wcześniejsza ożywiona komunikacja radiowa pomiędzy U-Bootami spowodowała namierzenie ich przez aliancką grupę eskortową z lotniskowcem eskortowym USS "Card". Wynurzone okręty zostały zaatakowane przez parę samolotów Wildcat–Avenger. Oba samoloty zostały zestrzelone, ale U-262 odniósł poważne uszkodzenia, które zmusiły go do zawrócenia do Francji; U-664 został zatopiony dzień później. 12 sierpnia U-760 został uszkodzony przez kolejny samolot, w związku z tym rozpoczął rejs do bazy. Zgodnie z rozkazem miał przekazać swoje paliwo U-84, ale w miejscu spotkania natknął się na alianckie niszczyciele. Atak przeprowadzony za pomocą bomb głębinowych pogłębił uszkodzenia na U-760, jego dowódca otrzymał na pozwolenie wpłynięcia do hiszpańskiego (neutralnego) portu. 6 września U-Boot zaatakowany został przez samolot Vickers Wellington. Mimo rozległych uszkodzeń okręt zdołał dotrzeć 8 września do zatoki Vigo (Hiszpania), gdzie po 24-godzinnym pobycie – zgodnie z prawem międzynarodowym – został internowany. Do końca wojny pozostawał w Ferrol, wymontowany silnik służył jako prądnica dla tramwajowej sieci trakcyjnej w Vigo.
23 lipca 1945 okręt został przeholowany do Wielkiej Brytanii. Zatopiony 13 grudnia 1945 roku w ramach operacji Deadlight.
Zobacz też.
U-573 – inny U-Boot internowany w Hiszpanii

</doc>
<doc id="1622715" url="https://pl.wikipedia.org/wiki?curid=1622715" title="Julius Ringel">
Julius Ringel

Julius Ringel (ur. 16 listopada 1889 w Völkermarkt, zm. 11 lutego 1967 w Bayerisch Gmain) – austriacki wojskowy w randze generała piechoty górskiej (General der Gebirgstruppe) Wehrmachtu. Służył w okresie II wojny światowej. Dowodził 3 Dywizja Górską, 5 Dywizja Górską, LIX Armeekorps i Wehrkreis XI oraz Korpusem Ringel. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1622717" url="https://pl.wikipedia.org/wiki?curid=1622717" title="Szara Dywizja">
Szara Dywizja



</doc>
<doc id="1622719" url="https://pl.wikipedia.org/wiki?curid=1622719" title="Robin Bacul">
Robin Bacul

Robin Bacul (ur. 6 sierpnia 1979 w Ostrawie) – czeski hokeista.
Jego brat Lukas (ur. 1988) także został hokeistą.

</doc>
<doc id="1622727" url="https://pl.wikipedia.org/wiki?curid=1622727" title="Ahnenpass">
Ahnenpass

Ahnenpass – dokument aryjskiego rodowodu obywateli III Rzeszy wprowadzony w 1933 r.
Badanie aryjskiego rodowodu nie było obligatoryjne głównie ze względu na czasochłonność takiej czynności. Do przeprowadzania badania urzędnicy administracji Rzeszy potrzebowali potwierdzonej dokumentacji, w tym m.in. oryginalnych świadectw urodzin oraz ślubów, które ostatecznie miały potwierdzić rodowód aryjski.
Badania rasowe były przeprowadzane dla członków administracji oraz innych organizacji państwowych. Od wszystkich urzędników sprawujących funkcje publiczne wymagano potwierdzenia aryjskiego rodowodu.
W ciągu następnych lat wraz ze wzrostem prześladowania Żydów w Niemczech, posiadanie Ahnenpass było warunkiem wykonywania zawodu prawnika, nauczyciela, lekarza, a nawet przyjęcia do liceum.
Głównym zadaniem Ahnenpass było wykluczenie Żydów ze społeczeństwa oraz ograniczenia ich praw i swobód. Aby otrzymać dokument, należało posiadać cztery pokolenia przodków, którzy zostali uznani za „czysto aryjskich”. Wraz z wzrostem pozycji społecznej obywatela należało udowodnić głębsze pochodzenie aryjskie, np. od wysokich przedstawicieli SS wymagano posiadania aryjskich członków rodziny wstecz od roku 1750.
Od wprowadzenia Ahnenpass polityka genealogiczna III Rzeszy rozpoczęła swój największy rozkwit.

</doc>
<doc id="1622728" url="https://pl.wikipedia.org/wiki?curid=1622728" title="Przygody Misia Ruxpina">
Przygody Misia Ruxpina

Przygody Misia Ruxpina (ang. "The Adventures of Teddy Ruxpin", 1987) – amerykański serial animowany w reżyserii Kena Forsee'a. Liczy 65 odcinków. W Polsce emitowany był we wtorkowej wieczorynce w 1991 roku na antenie TVP1. Został też wydany na VHS.
Opis fabuły.
Serial opowiada o najmłodszym misiu imieniem Ruxpin, który mieszka w domu na wyspie Rillonia wraz z najlepszym przyjacielem Robalkiem, posiadaczem starożytnej mapy, która wskazuje drogę do jest kolekcji kryształów na kontynencie Grundo. Z pomocą nowego przyjaciela Newtona Pomysłka, Miś Ruxpin i Robalek odkrywają magiczne moce, co trochę zmieni ich pierwotny plan.
Wersja polska.
Wersja wydana na VHS z angielskim dubbingiem i polskim lektorem

</doc>
<doc id="1622729" url="https://pl.wikipedia.org/wiki?curid=1622729" title="Marutowie">
Marutowie

Marutowie – w religii wedyjskiej grupa siedmiu (w "Dewipuranie"), jedenastu (w "Mahabharacie") lub więcej bogów wiatru, sprzymierzonych z Indrą. Byli uważani za strażników Somy i opiekunów rolników. Jednym z imion Hanumana, syna boga wiatru Waju jest Maruti.

</doc>
<doc id="1622730" url="https://pl.wikipedia.org/wiki?curid=1622730" title="Alba Chorzów">
Alba Chorzów

Alba Chorzów − polski klub koszykarski z siedzibą w Chorzowie funkcjonujący w latach 1992–2016. W swojej historii przez osiem sezonów występował na zapleczu najwyższej klasy rozgrywkowej, najlepszy wynik notując w sezonie 2001/2002, gdy na tym szczeblu rozgrywek zajął 2. pozycję. Brązowy medalista mistrzostw Polski juniorów starszych z 1998.
Historia.
Alba Chorzów powstała w 1992, odwołując się do koszykarskich tradycji Ruchu Chorzów, który od lat 60. XX wieku posiadał zespół ligowy również w tej dyscyplinie sportu. Powstały jako Miejski Koszykarski Klub Sportowy klub ze względów sponsorskich w kolejnych latach funkcjonował pod różnymi nazwami m.in. jako MKKS Alba, KKS Alba-Alstom i KKS Alba-Elcho. W 1996 Alba wystartowała w III lidze (ówczesny trzeci szczebel rozgrywkowy) i w pierwszym sezonie wywalczyła awans do II ligi (wówczas drugi szczebel rozgrywkowy).
W sezonie 1997/1998 chorzowska drużyna w ówczesnej II lidze zajęła 10. lokatę i utrzymała się na tym poziomie po barażach. W 1998 prezesem klubu został Zbigniew Mardoń, jeden ze współzałożycieli Alby, który funkcję tę pełnił do 2004, a w latach 1999–2004 był również trenerem pierwszego zespołu. W sezonie 1998/1999 Alba zajęła w ówczesnej II lidze 12. pozycję, co było jej najgorszym występem w historii startów na drugim szczeblu rozgrywkowym. W sezonie 1999/2000 uplasowała się na 3. miejscu, dzięki czemu uzyskała miejsce w „nowej” I lidze, która zastąpiła dotychczasowy drugi szczebel rozgrywkowy. Od sezonu 2000/2001 do sezonu 2004/2005, jako jedyny klub w I lidze, Alba nieprzerwanie kwalifikowała się do fazy play-off, kończąc rozgrywki kolejno na miejscach: 7., 2., 6., 6. i 8. W tym czasie klub bezskutecznie walczył o awans do najwyższej klasy rozgrywkowej – zarówno w sezonie 2000/2001, jak i w sezonach 2002/2003, 2003/2004 i 2004/2005 Alba odpadała w pierwszej rundzie play-offów, a tę fazę rozgrywek udało się jej przebrnąć tylko w sezonie 2001/2002, gdy chorzowska drużyna awansowała do finału play-offów I ligi, w których przegrała ze Startem Lublin.
Jeszcze w czerwcu 2004 klub starał się o kupno dzikiej karty uprawniającej do udział w rozgrywkach Polskiej Ligi Koszykówki, jednak wniosek nie został w ogóle rozpatrzony ze względu na brak wymaganych dokumentów w kwestii gwarancji finansowych. Kilka miesięcy później Alba popadła w poważne problemy finansowe, mając trudności z pokryciem bieżących kosztów działalności. Choć w sezonie 2004/2005 chorzowski klub ponownie odpadł w pierwszej rundzie play-offów to, ze względu na trudności z zebraniem budżetu w wysokości około 600 tysięcy złotych, po zakończeniu rozgrywek zaproponowano fuzję z Siarką Tarnobrzeg – na sytuację tę wpływ miał również fakt, iż Alba sezon 2004/2005 zakończyła z długiem wynoszącym około 250 tysięcy złotych. Ostatecznie zamiast fuzji dokonano zamiany miejsc między oboma klubami, w wyniku której Siarka w sezonie 2005/2006 przystąpiła do I ligi, a Alba do II ligi. W sezonie 2005/2006 KKS Alba Chorzów wygrała tylko 3 z 28 meczów na trzecim szczeblu rozgrywkowym, zajmując ostatnią, 15. pozycję w grupie B i spadając do III ligi.
W marcu 2006 założony został nowy klub – UKS Alba Chorzów, który został kontynuatorem historii KKS-u Alby, przejmując sponsora i koszykarzy dotychczasowego klubu, który w trakcie sezonu 2005/2006 został postawiony w stan likwidacji. W sezonie 2006/2007 UKS Alba przystąpił do rozgrywek III ligi, rezygnując z możliwości wykupienia dzikiej karty do startu w II lidze. Po roku gry na czwartym szczeblu rozgrywkowym Alba powróciła do II ligi, w której grała nieprzerwanie od sezonu 2007/2008 do sezonu 2015/2016 – UKS Alba na tym poziomie nie odniósł jednak większych sukcesów, ani razu nie kończąc sezonu w swojej grupie na pozycji wyższej niż 5. W grudniu 2014 rozgłos medialny wzbudził mecz II ligi, w którym zawodnicy Alby, w ramach protestu przeciwko wystawieniu przez zespół rezerw MKS-u Dąbrowa Górnicza sześciu koszykarzy pierwszej drużyny MKS-u, którzy dzień wcześniej występowali w spotkaniu najwyższej klasy rozgrywkowej, celowo faulowali przeciwników, popełniając łącznie 57 przewinień – spotkanie to zostało przedwcześnie zakończone w 13. minucie przy stanie 29:92 ze względu na zdekompletowanie składu Alby (11 z 12 koszykarzy chorzowskiej drużyny osiągnęło limit pięciu fauli) – za „manipulację wynikiem meczu” klub został później ukarany karą w wysokości 100 złotych, a ówczesny trener Alby Rafał Sobecki został zdyskwalifikowany na okres trzech miesięcy.
Przed sezonem 2016/2017 Alba została wycofana z rozgrywek II ligi, a klub zlikwidowano.
Klub zajmował się również szkoleniem, prowadząc zespoły młodzieżowe. Największym sukcesem Alby w rozgrywkach młodzieżowych było zdobycie brązowego medalu mistrzostw Polski juniorów starszych w 1998.
Nazwa.
Ze względów sponsorskich klub kilkukrotnie zmieniał swoją nazwę:
Statystyki.
Alba w poszczególnych sezonach.
Opracowano na podstawie źródeł
Rekordziści.
Opracowano dla meczów ligowych rozegranych na centralnym szczeblu rozgrywek na podstawie danych z serwisu plkhistory.ugu.pl

</doc>
<doc id="1622731" url="https://pl.wikipedia.org/wiki?curid=1622731" title="Port lotniczy Maripasoula">
Port lotniczy Maripasoula

Port lotniczy Maripasoula – trzeci co do wielkości port lotniczy Gujany Francuskiej, zlokalizowany w miejscowości Maripasoula.

</doc>
<doc id="1622732" url="https://pl.wikipedia.org/wiki?curid=1622732" title="Dywizja Włościańska">
Dywizja Włościańska

Dywizja Włościańska – dywizja Armii Czynnej Ukraińskiej Republiki Ludowej, utworzona w drugiej połowie 1918.
Była praktycznie zlepkiem wielu oddziałów powstańczych, dowodził nią Matwij Hryhorjew (Grigorjew). W marcu 1919 dywizja przeszła na stronę bolszewików, odcinając Ukraińską Republikę Ludową od Morza Czarnego i oskrzydlając Armię URL od południa (operacja odesko-mikołajowska). W maju tego samego roku Grigorjew zbuntował się przeciwko bolszewikom. 
Dywizja ta wykazała się szczególnym okrucieństwem w pogromach Żydów. 

</doc>
<doc id="1622733" url="https://pl.wikipedia.org/wiki?curid=1622733" title="Podborsko (stacja kolejowa)">
Podborsko (stacja kolejowa)

Podborsko – stacja kolejowa w Podborsku, w województwie zachodniopomorskim, w powiecie białogardzkim, w gminie Tychowo. Według klasyfikacji PKP ma kategorię dworca lokalnego. Stacja położona w lesie, 8 km na zachód od Tychowa, po północnej stronie drogi wojewódzkiej nr 169 z Tychowa do Byszyna. Przez stację przebiega jednotorowa zelektryfikowana linia kolejowa Szczecinek – Białogard – Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 10–19 pasażerów na dobę.
Pomnik.
Na placu przed stacją kolejową pomnik poświęcony brytyjskim i amerykańskim jeńcom wojennym. Na głazie wspartym na kilkunastu ręcznych narzędziach rolniczych tablica pamiątkowa (w językach polskim i angielskim): "Od maja 1944 do lutego 1945 z dworca Kiefheide (Podborsko) do obozu „Stalag Luft 4 Gross Tychow” drogą niewoli przeszło 10 000 jeńców wojennych USA i koalicji antyhitlerowskiej".
Obóz jeniecki zestrzelonych lotników alianckich Stalag Luft IV Gross Tychow założony w kwietniu 1944 przez Niemców, około 3 km na północny wschód w głąb lasu, pomiędzy Podborskiem a Modrolasem. Od maja 1944 do lutego 1945 na stacji odbywały wyładunki transportów jeńców wojennych.
W budynku stacyjnym planowana jest "izba pamięci" ofiar obozu jenieckiego Stalag Luft IV Groß Tychow

</doc>
<doc id="1622734" url="https://pl.wikipedia.org/wiki?curid=1622734" title="Liberec 2009">
Liberec 2009



</doc>
<doc id="1622738" url="https://pl.wikipedia.org/wiki?curid=1622738" title="Jean-Yves Daniel-Lesur">
Jean-Yves Daniel-Lesur

Jean-Yves Daniel-Lesur, właśc. Daniel Jean Yves Lesur (ur. 19 listopada 1908 w Paryżu, zm. 2 lipca 2002 tamże) – francuski kompozytor.
Życiorys.
W latach 1919–1929 studiował w Konserwatorium Paryskim u Jeana Gallona, Georges’a Caussade’a (harmonia i fuga), Armanda Fertégo (fortepian) i Charles’a Tournemire’a (organy i kompozycja). Od 1927 do 1937 roku był drugim organistą bazyliki świętej Klotyldy w Paryżu, następnie w latach 1935–1939 i ponownie 1942–1944 był organistą opactwa benedyktynów. W 1936 roku wspólnie z Yvesem Baudrierem, André Jolivetem i Olivierem Messiaenem stworzył Groupe Jeune France. W latach 1935–1964 był wykładowcą kontrapunktu w Scholi Cantorum de Paris, od 1957 do 1962 roku pełnił też funkcję jej dyrektora. Od 1939 roku był pracownikiem działu muzycznego radia francuskiego, od 1968 roku pracował również jako doradca muzyczny francuskiej telewizji. W latach 1969–1973 piastował funkcję inspektora muzyki francuskiego ministerstwa kultury.
Otrzymał order komandora Legii Honorowej, komandora Orderu Narodowego Zasługi oraz komandora Orderu Sztuki i Literatury. Od 1982 roku członek Académie des Beaux-Arts.
Twórczość.
Należał do nielicznych kompozytorów współczesnych, których twórczość wykazywała ścisły związek z tradycją. W swoich utworach wykorzystywał chorał gregoriański, muzykę ludową oraz dorobek francuskich klasyków XVII i XVIII wieku. Tworzył niewymagającą przy interpretacji pozamuzycznych odniesień muzykę absolutną, łączącą w sobie elementy przedklasyczne, romantyczne i impresjonistyczne, odznaczającą się typowo francuskim liryzmem i powściągliwością. Sięgał po przedklasyczne formy muzyczne, głównie suitę.
Pisywał artykuły do czasopism "La Monde Musical" (1931–1937), "La Revue Musicale" (1937–1946), "Musica" (1957–1959) i "Le Courrier Musical de France" (od 1965). Wspólnie z Bernardem Gavotym opublikował "Pour ou contre la musique moderne" (wyd. Paryż 1957).

</doc>
<doc id="1622741" url="https://pl.wikipedia.org/wiki?curid=1622741" title="Helena Sekuła">
Helena Sekuła

Helena Skuteli (z d. Sekuła; ur. 30 sierpnia 1927 w Warszawie, zm. 23 grudnia 2020 tamże) – polska pisarka, autorka powieści kryminalnych.
Życiorys.
Lata wojny spędziła na Białostocczyźnie. Następnie, po powrocie do Warszawy, przez wiele lat pracowała jako referent prasowy Komendy Głównej Milicji Obywatelskiej. Jako autorka powieści kryminalnych i kryminalno-obyczajowych debiutowała na łamach prasy. Jej opowiadania i powieści w odcinkach drukowano m.in. w "Słowie Powszechnym", "Kurierze Polskim" i jego lokalnych mutacjach. Współpracowała głównie z warszawskimi wydawnictwami "Iskry" (liczne opowiadania publikowane w serii "Ewa wzywa 07...") i "Czytelnik". Posługiwała się również pseudonimem Helena Turbacz.
Pochowana na Cmentarzu Wojskowym na Powązkach w Warszawie (kwatera I urnowa, rząd 5, grób 12). 

</doc>
<doc id="1622743" url="https://pl.wikipedia.org/wiki?curid=1622743" title="Turzyca lisia">
Turzyca lisia

Turzyca lisia ("Carex vulpina" L.) – gatunek rośliny z rodziny ciborowatych. W Polsce jest średnio pospolity.
Biologia i ekologia.
Bylina, hemikryptofit, geofit. Kwitnie od maja do czerwca, czasami powtórnie zakwita w sierpniu. Występuje na mokrych łąkach, w rowach i na brzegach wód. Gatunek charakterystyczny dla związku (All.) "Magnocaricion" i zespołu (Ass.) "Caricetum vulpinae".
Zmienność.
Tworzy mieszańce z t. najeżoną ("Carex muricata"), t. prosową ("Carex paniculata"), t. rozsuniętą ("Carex divulsa"), t. rzadkokłosą ("Carex remota"), t. ściśnioną ("Carex spicata").

</doc>
<doc id="1622744" url="https://pl.wikipedia.org/wiki?curid=1622744" title="Erich Pietzonka">
Erich Pietzonka

Erich Pietzonka (4 października 1906 w Opolu - 18 grudnia 1989 w Bad Sassendorfie), Niemiecki oficer w randze Obersta, Służył w czasie II wojny światowej w jednostce Fallschirmjäger. Został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1622747" url="https://pl.wikipedia.org/wiki?curid=1622747" title="Carex vulpina">
Carex vulpina



</doc>
<doc id="1622748" url="https://pl.wikipedia.org/wiki?curid=1622748" title="Sztandar Komunizmu (1920)">
Sztandar Komunizmu (1920)

Sztandar Komunizmu (biał. Сцяг камунізма; ros. Знамя коммунизма) – polskojęzyczne czasopismo komunistyczne, organ mińskiego gubernialnego komitetu rewolucyjnego oraz Biura Polskiego przy KC RKP(b), ukazujące się w latach 1920–1921. 
Historia.
Pierwszy numer gazety ukazał się 17 lipca 1920 roku w Mińsku. Kolejne dziewięć numerów było wydawane jako organ mińskiego gubernialnego rewkomu, później czasopismo ukazywało się jako biuletyn Biura Polskiego przy KC RKP(b). Od 16 listopada 1920 gazeta była wydawana w Smoleńsku. 
Na łamach czasopisma opublikowano w lipcu 1920 roku manifest Tymczasowego Rewolucyjnego Komitetu Polski. 

</doc>
<doc id="1622750" url="https://pl.wikipedia.org/wiki?curid=1622750" title="Godfried Aduobe">
Godfried Aduobe

Godfried Aduobe (ur. 29 października 1975 w Akrze) – ghański piłkarz występujący na pozycji pomocnika. Zawodnik klubu Karlsruher SC.
Kariera klubowa.
Aduobe jako junior grał w klubie Powerlines Accra. W 1993 roku trafił do włoskiego Torino FC. Nie rozegrał tam jednak żadnego spotkania. W tym samym roku odszedł do szwajcarskiego Old Boys Basel grającego w Nationallidze B (II liga). W 1994 roku przeszedł do BSC Young Boys z ekstraklasy. Przez 2 lata rozegrał tam 34 spotkania i zdobył 14 bramek.
W 1996 roku odszedł do niemieckiego SpVgg Greuther Fürth z Regionalligi Süd. W 1997 roku awansował z klubem do 2. Bundesligi. W Greuther Fürth spędził jeszcze rok. W 1998 roku został graczem zespołu SSV Reutlingen 05 (Regionalliga Süd). W 2000 roku awansował z nim do 2. Bundesligi. W Reutlingen występował jeszcze 2 lata.
W 2002 roku Aduobe trafił do Hansy Rostock grającej w Bundeslidze. W tych rozgrywkach zadebiutował 14 sierpnia 2002 roku w wygranym 2:0 pojedynku z TSV 1860 Monachium. 17 maja 2003 roku w wygranym 3:0 spotkaniu z Arminią Bielefeld strzelił pierwszego gola w Bundeslidze. W Hansie spędził 2,5 roku.
W styczniu 2005 roku odszedł do drugoligowego Karlsruher SC. Pierwszy ligowy mecz zaliczył tam 6 lutego 2005 roku przeciwko Alemannii Akwizgran (0:1). W 2007 roku awansował z klubem do Bundesligi. W 2009 roku powrócił z nim jednak do 2. Bundesligi.
Kariera reprezentacyjna.
Aduobe rozegrał 3 spotkania w reprezentacji Ghany, wszystkie w 2003 roku.

</doc>
<doc id="1622752" url="https://pl.wikipedia.org/wiki?curid=1622752" title="Juraj Piroska">
Juraj Piroska

Juraj Piroska (ur. 27 lutego 1987 w Bratysławie) – słowacki piłkarz występujący na pozycji napastnika. Od 2017 gra w FC Petržalka 1898. Jest wychowankiem Slovanu Bratysława, w wieku 17 lat otrzymał propozycję z SC Freiburg, gdzie występował przez rok w drużynach młodzieżowych. Grał też między innymi w FK AS Trenčín i Sparcie Praga.

</doc>
<doc id="1622754" url="https://pl.wikipedia.org/wiki?curid=1622754" title="Sztandar Wolności">
Sztandar Wolności

Sztandar Wolności – radziecki polskojęzyczny dziennik o profilu społeczno-politycznym, literackim i ekonomicznym, organ Komitetu Centralnego Komunistycznej Partii (bolszewików) Białorusi, ukazujący się od października 1940 do czerwca 1941 roku w Mińsku.
Historia.
Pismo powstało z inicjatywy Komitetu Centralnego Komunistycznej Partii (bolszewików) Białorusi. Stanowić miało jego organ skierowany do Polaków i polskojęzycznej ludności Białoruskiej SRR, głównie do mieszkańców ziem północno-wschodnich II Rzeczypospolitej włączonych w jej skład w 1939 roku. Jego celem miało być przybliżenie i ukazanie w pozytywnym świetle „radzieckiej rzeczywistości”. Dziennik wydawany był w Mińsku, codziennie od 1 października 1940 do 21 czerwca 1941 roku. Ogółem ukazało się 220 numerów.
Redakcja i współpracownicy.
Redaktorem naczelnym był Stefan Majchrowicz, Polak ze Słucczyzny, pisarz i krytyk literacki. W skład kolegium redakcyjnego wchodzili: Konstanty Anzelm, Janina Broniewska, Teofil Głowacki, Zygmunt Leśniewski, Stefan Majchrowicz, Bazyli Samucin i Jadwiga Sawicka. W redakcji pracowali polscy literaci: M. Wierna, S. Wierbłowski, B. Dróżdż, A. Degal, Ju. Kowalski, F. Papliński, a także białoruscy dziennikarze: S. Patrasionak, Ł. Proksza, F. Staniszeuski. Redaktorami byli działacze ruchu komunistycznego: Czesław Skoniecki jako zastępca sekretarza odpowiedzialnego, Jakub Berman jako kierownik działu listów oraz Lucjan Partyński. Wśród współpracowników gazety znalazł się także G. Dembinski.
Tematyka.
Na łamach pisma poruszano tematykę bieżących wydarzeń politycznych i ekonomicznych, sytuacji międzynarodowej, publikowano oficjalne dokumenty, propagandę na temat życia w ZSRR. Ukazywały się korespondencje z terenu, przede wszystkim z Białostocczyzny i Grodzieńszczyzny. Wiele miejsca poświęcano literaturze, publikowano utwory polskich i białoruskich pisarzy, recenzje książek i artykuły o tematyce artystycznej. Poruszano tematykę historii Polski, zwłaszcza najdawniejszej, a także okresu powstań w kontekście walki ludu polskiego przeciwko uciskowi. Stałą rubryką była „Stronica Pionierska”.

</doc>
<doc id="1622757" url="https://pl.wikipedia.org/wiki?curid=1622757" title="Julius Thaeter">
Julius Thaeter

Julius Caesar Thaeter (ur. 7 stycznia 1804 w Dreźnie, zm. 14 listopada 1870 w Monachium) – niemiecki grafik.
Życiorys.
Studiował w Akademii Drezdeńskiej i w Norymberdze. Wykładowca Akademii Sztuk Pięknych w Wiedniu, gdzie uczył m.in. Henryka Redlicha.
Twórczość.
Tworzył głównie grafiki, będące reprodukcjami obrazów malarzy niemieckich: Petera von Corneliusa, Wilhelma von Kaulbacha, Juluisa Schnorr von Carolsfela, Asmusa Carstensa i Moritza von Schwinda.

</doc>
<doc id="1622758" url="https://pl.wikipedia.org/wiki?curid=1622758" title="Double Helix Games">
Double Helix Games

Double Helix Games – amerykańska firma produkująca gry komputerowe z siedzibą w Irvine w stanie Kalifornia. Powstała w 2007 roku z połączenia przynależących do Foundation 9 Entertainment studiów The Collective i Shiny Entertainment. W lutym 2014 roku firma została zakupiona przez Amazon.com. Double Helix Games jest odpowiedzialne m.in. za grę ', będącą szóstą (licząc wraz z ') oficjalną odsłoną serii "Silent Hill".

</doc>
<doc id="1622762" url="https://pl.wikipedia.org/wiki?curid=1622762" title="Port lotniczy Huambo">
Port lotniczy Huambo

Port lotniczy Huambo – międzynarodowy port lotniczy położony w Huambo, w Angoli.

</doc>
<doc id="1622763" url="https://pl.wikipedia.org/wiki?curid=1622763" title="Ostre zapalenie oskrzelików">
Ostre zapalenie oskrzelików

Ostre zapalenie oskrzelików (łac. "bronchiolitis acuta", ang. acute bronchiolitis) – choroba zapalna oskrzelików wywołana najczęściej infekcją wirusową lub rzadziej czynnikami toksycznymi, występująca głównie u dzieci.
Etiologia.
Ostre zapalenie oskrzelików u dzieci najczęściej spowodowane jest zakażeniem wywołanym przez wirusa RSV. W badaniach klinicznych wykazano również, że w etiologii choroby u dzieci biorą udział inne wirusy, takie jak: metapneumowirus (hMPV), bocawirus (hBOV), wirus grypy, wirus paragrypy, koronawirusy, adenowirusy i rynowirusy. U dorosłych choroba nie jest tak częsta a jej przyczyną jest zwykle zachłyśnięcie się treścią pokarmową albo wdychanie szkodliwych gazów.
Objawy i wyniki badań dodatkowych.
Najczęstsze objawy ostrego zapalenia oskrzelików to przyspieszone oddychanie (tachypnoe) i wydłużenie wydechu. W badaniu przedmiotowym podczas osłuchiwania płuc stetoskopem stwierdza się świsty. W badaniu rentgenowskim płuc widoczne są zmiany o charakterze rozdęcia płuc, zagęszczenia pęcherzykowe (wywołane wypełnieniem pęcherzyków płucnych przez płyn), zacienienia o charakterze guzków, siateczkowate. W spirometrii obserwuje się cechy obturacji oskrzeli. W badaniu histopatologicznym tkanki płucnej stwierdza się zmiany obrzękowe i martwicze w obrębie nabłonka oskrzelików. Wnętrze oskrzelików może być wypełnione wysiękiem i śluzem.
Leczenie i rokowanie.
Ostre zapalenie oskrzelików ma często przebieg łagodny. Leczenie polega głównie na ułatwieniu oddychania, podawaniu tlenu, uzupełnianiu niedoborów płynowych i odżywianiu. W terapii stosowana jest rybawiryna, wziewne leki rozszerzające oskrzela, kortykosterydy – nie udowodniono jednak, że leki te mają wpływ na poprawę stanu chorych. Antybiotyki zalecane są jedynie w przypadku współistniejących zakażeń bakteryjnych. Prowadzone są badania z wykorzystaniem w leczeniu ostrego zapalenia oskrzelików egzogennego surfaktantu, nie jest to jednak metoda stosowana rutynowo.

</doc>
<doc id="1622764" url="https://pl.wikipedia.org/wiki?curid=1622764" title="Ibn Durajd">
Ibn Durajd

Ibn Durajd, arab. بن دريد (pełne imię: Abu Bakr Muhammad Ibn al-Hasan Ibn Durajd al-Azdi), ur. 837 w Basrze, zm. 13 sierpnia 933 w Bagdadzie – arabski filolog, prozaik i poeta epoki Abbasydów.
Był synem wodza plemienia Azd. Jego najważniejszym nauczycielem był filolog Abu Usman al-Usznandani, jednak pobierał lekcje także u innych słynnych basrańskich gramatyków, takich jak Abu Hatim al-Sidżistani i Al-Asma’i. Podczas rebelii Zandżów uciekł do Omanu, gdzie miał spędzić dwanaście lat. Później przeniósł się na dwór namiestnika Farsu, gdzie uczył jego syna, Isma'ila Ibn Abd Allaha. To dla niego miał skomponować swój słynny poemat "Al-Maksura". Podyktował mu także swój słownik języka arabskiego, "Dżamharat al-lugha al-arabijja" ("Zbiór [słownictwa] języka arabskiego"). Gdzieś pomiędzy 909 a 914 przeniósł się do Bagdadu i był już wówczas na tyle sławny, że kalif Al-Muktadir (908–932) przyznał mu stypendium. Jego dogłębna znajomość języka arabskiego przyciągnęła do niego wielu uczniów, do których należeli m.in. Abu Said as-Sirafi, Al-Marzubani, Abu al-Faradż al-Isfahani, Abu Ali al-Baghdadi al-Kali, Az-Zadżdżadżi, Ibn Chalawajh i Abu Ahmad al-Askari. Cieszył się opinią człowieka o cnotach sajjida: odważnego, hojnego i uprzejmego. Zmarł w wieku lat 98.
Jego najważniejszym dziełem był monumentalny słownik "Dżamharat", zawierający materiały, których nie można znaleźć w innych słownikach. Tworząc go korzystał z "Kitab al-Ajn" Al-Chalila Ibn Ahmada, jednak wybierając i układając słowa według własnego rozeznania. Oprócz tego napisał także szereg prac monograficznych, dotyczących specjalnych dziedzin słownictwa, oraz dzieło o genealogii plemion arabskich "Kitab al-isztikak" ("Księga genealogii"). Pisał również opowieści z życia Beduinów, zmierzając za ich pomocą do wprowadzenia w życie i spopularyzowania dawnych wyrażeń lub utworzonych przez siebie neologizmów. Te pełne werwy i dowcipu, pisane rymowaną prozą ("sadż") utwory są powszechnie uważane za inspirację do powstania gatunku "makamy", którego właściwym twórcą był Al-Hamadani.

</doc>
<doc id="1622765" url="https://pl.wikipedia.org/wiki?curid=1622765" title="Gmina Opinogóra">
Gmina Opinogóra



</doc>
<doc id="1622767" url="https://pl.wikipedia.org/wiki?curid=1622767" title="Gmina Gołymin">
Gmina Gołymin



</doc>
<doc id="1622770" url="https://pl.wikipedia.org/wiki?curid=1622770" title="Port lotniczy Djougou">
Port lotniczy Djougou

Port lotniczy Djougou – port lotniczy zlokalizowany w benińskim mieście Djougou.

</doc>
<doc id="1622774" url="https://pl.wikipedia.org/wiki?curid=1622774" title="Barbara Mamabolo">
Barbara Mamabolo

Barbara Mamabolo (ur. w 1986 w Thornhill w prowincji Ontario w Kanadzie) – kanadyjska aktorka filmowa, telewizyjna i głosowa.

</doc>
<doc id="1622778" url="https://pl.wikipedia.org/wiki?curid=1622778" title="Księga Hanów">
Księga Hanów

Księga Hanów, chiń. 汉书 (zwana także Księgą Wcześniejszych Hanów) – dzieło historyczne opisujące dzieje Wczesnej (Zachodniej) dynastii Han (206 p.n.e. - 25 n.e.), zaliczane do zbioru Dwudziestu czterech historii, wraz z „Zapiskami historyka” stanowiące model dla całej późniejszej tradycyjnej historiografii chińskiej.
Pisanie „Księgi Hanów” rozpoczął Ban Biao (3 - 54), urzędnik na dworze cesarza Guangwu (25 - 57). Zamierzał on stworzyć dzieło będące kontynuacją „Zapisków historyka” Sima Qiana. Zebrał on do niego wiele materiałów, lecz większość „Księgi Hanów” napisał jego syn, Ban Gu (32 - 92). Także jemu jednak nie udało się go ukończyć. Uczyniła to dopiero siostra Ban Gu, Ban Zhao (ok. 48 - ok. 116). 
„Księga Hanów” dzieli się tak samo jak „Zapiski historyka” na roczniki, traktaty monograficzne i biografie, jednak nie zawiera tablic chronologicznych i dziejów rodów książęcych, które były zbyteczne w sytuacji istnienia tylko jednego rodu cesarskiego. Podział zastosowany w „Księdze Hanów” został przyjęty przez wszystkie następne chińskie kroniki dynastyczne. Część traktatów to inkorporowane teksty innych autorów, takie np. jak skrócony katalog biblioteki cesarskiej sporządzony przez Liu Xina (zm. 23). Odnośnie do pierwszego wieku historii Hanów, który został opisany także w „Zapiskach historyka”, „Księga Hanów” niemal dosłownie je powtarza. W związku z tym istnieje także kontrowersja co do autentyczności obecnej wersji „Zapisków”, sugeruje się bowiem że ta ich część mogła zostać dosyć wcześnie wtórnie zastąpiona przez odpowiednie fragmenty z „Księgi Hanów”. Problem ten został już w osiemnastym wieku postawiony przez historyka Cui Shu (1740 - 1816).
Mimo ogromnego wpływu jaki „Zapiski historyka” wywarły na koncepcję „Księgi Hanów” istnieją pomiędzy nimi także istotne różnice. „Zapiski historyka” miały być w zamyśle autora historią całej ludzkości od jej początków aż do jego czasów. „Księga Hanów” opisuje tylko historię jednej dynastii, przy czym Wang Manga (9 - 23) traktuje jako uzurpatora, poświęcając mu tylko odpowiednią biografię. Tym samym „Księga Hanów” stała się prototypem wszystkich przyszłych historii dynastycznych, ograniczonych do okresu jednej dynastii, który stał się podstawą tradycyjnej periodyzacji historii Chin. Oba dzieła stały się modelowe dla późniejszej historiografii nie tylko ze względu na swoją treść i koncepcję, ale także walory literackie. Zawsze były one uważane za wzór jasnej, literackiej prozy, uważa się jednak że styl „Księgi Hanów” jest nieco gorszy niż „Zapisków historyka”. Ban Gu żywił zamiłowanie do dawnej literatury i czasami używał archaizmów, podczas gdy „Zapiski historyka” napisane są językiem współczesnym.
„Księga Hanów” jest najstarszym źródłem historycznym zawierającym informacje o Japonii.

</doc>
<doc id="1622779" url="https://pl.wikipedia.org/wiki?curid=1622779" title="Port lotniczy Francistown">
Port lotniczy Francistown

Port lotniczy Maun – międzynarodowy port lotniczy położony w mieście Francistown, w Botswanie.

</doc>
<doc id="1622780" url="https://pl.wikipedia.org/wiki?curid=1622780" title="Luis Gerónimo Abreu">
Luis Gerónimo Abreu

Luis Gerónimo Abreu, właściwie Édgar Ramírez Arellanos (ur. 7 września 1972 w Caracas) – wenezuelski aktor.
Życiorys.
Urodził się w Caracas jako syn Haydée Ascanio, scenarzystki i producentki telewizyjnej i filmowej, i Luisa Abreu, aktora i reżysera teatralnego. Ma trzech braci: Antonio, Maximiliano i Joaquín oraz jedną siostrę Alexandrę. Swoją karierę aktorską rozpoczął w młodym wieku dzięki wpływom rodziców, którzy występowali w przedstawieniach teatralnych. Jego matka zabrała go na plan filmowy. W wieku 5 lat po raz pierwszy wystąpił w filmie "Bodas de papel". 
Swoją karierę telewizyjną rozpoczął od udziału w telenoweli Venevisión "Amor de Abril" (1988) z udziałem Eduardo Serrano. Następnie wystąpił w małych rolach w miniserialach telewizyjnych, a także znalazł się w składzie ekip produkcyjnych i kierownictwa. W serialu historycznym Caracol Televisión "Bolívar" (2019) został obsadzony w tytułowej roli Simóna Bolívara, przywódcy walk o wyzwolenie Ameryki Południowej spod władzy Hiszpanów.
Życie prywatne.
17 kwietnia 2010 Luis poślubił swoją dziewczynę, aktorkę i modelkę Claudię La Gata. Ich ślub był transmitowany na żywo w programie telewizyjnym "Super sábado sensacional". 17 stycznia 2015 para powitała swoje pierwsze dziecko, syna, którego nazwali Salvador Abreu La Gatta.

</doc>
<doc id="1622781" url="https://pl.wikipedia.org/wiki?curid=1622781" title="Miś Paddington (serial animowany 1975)">
Miś Paddington (serial animowany 1975)

Miś Paddington (ang. "Paddington Bear", 1975–1986) – brytyjski serial animowany, który powstał na podstawie serii książek o misiu Paddingtonie autora Michaela Bonda. Dawniej był emitowany na kanale Polsat i TVP1.
Serial wykonany został w technice animacji poklatkowej, w której postać Paddingtona była lalką przestrzenną, podczas gdy pozostałe postacie zostały wycięte z papieru.
Opis fabuły.
Serial opowiada o przygodach niesfornego misia Paddingtona. Całkiem przypadkiem trafił do Londynu i tam zaczął nowe życie.
Wersja polska.
Opracowanie wersji polskiej: Telewizyjne Studia Dźwięku w Warszawie 
Reżyseria: Dorota Kawęcka 
Dialogi: Dorota Dziadkiewicz-Brewińska na podstawie tłumaczenia Krzysztofa Żukowskiego 
Dźwięk: Wiesław Jurgała 
Montaż: Danuta Rejewska 
Kierownik produkcji: Ewa Garczyńska 
Opowiadał: Włodzimierz Bednarski

</doc>
<doc id="1622782" url="https://pl.wikipedia.org/wiki?curid=1622782" title="Maximilian Wengler">
Maximilian Wengler

Maximilian Wengler (ur. 14 stycznia 1890 w Roßwein, zm. 25 kwietnia 1945 niedaleko Pillau-Neutief) – niemiecki oficer w stopniu generała-majora. Służył podczas II wojny światowej, za swoją służbę został odznaczony Krzyżem Rycerskim Krzyża Żelaznego z Liśćmi Dębu i Mieczami.

</doc>
<doc id="1622783" url="https://pl.wikipedia.org/wiki?curid=1622783" title="Lista koncertów Jimiego Hendriksa">
Lista koncertów Jimiego Hendriksa

Lista jest pełnym wykazem oficjalnych występów (nie uwzględnia nieformalnych jamów) Jimiego Hendriksa w latach 1966–1970 (od powstania The Jimi Hendrix Experience do śmierci artysty).

</doc>
<doc id="1622784" url="https://pl.wikipedia.org/wiki?curid=1622784" title="Paul Kipsiele Koech">
Paul Kipsiele Koech

Paul Kipsiele Koech (ur. 10 listopada 1981) – kenijski lekkoatleta, długodystansowiec.
Największe sukcesy odnosi w biegu na 3000 metrów z przeszkodami :
Koech jest również srebrnym medalistą Halowych Mistrzostw Świata w Lekkoatletyce (Bieg na 3000 m, Walencja 2008).

</doc>
<doc id="1622788" url="https://pl.wikipedia.org/wiki?curid=1622788" title="Port lotniczy Dedougou">
Port lotniczy Dedougou

Port lotniczy Dedougou – międzynarodowy port lotniczy położony w Dédougou, w Burkinie Faso.

</doc>
<doc id="1622789" url="https://pl.wikipedia.org/wiki?curid=1622789" title="Ziemowit Grabowski">
Ziemowit Grabowski

Ziemowit Tadeusz Michał Grabowski (ur. 8 stycznia 1898 w Troskach, zm. ?) – pułkownik dyplomowany kawalerii Wojska Polskiego.
Życiorys.
Urodził się 8 stycznia 1898 w Troskach, pow. płoński, jako syn Michała. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 14. lokatą w korpusie oficerów jazdy (od 1924 – kawalerii). Był oficerem 1 pułku ułanów Krechowieckich. W listopadzie 1923 przyjęty został do Wyższej Szkoły Wojennej w Warszawie, w charakterze słuchacza V Kursu Normalnego. Z dniem 1 października 1925, po ukończeniu studiów i uzyskaniu tytułu naukowego oficera Sztabu Generalnego, przydzielony został do dowództwa 1 Dywizji Kawalerii na stanowisko I oficera sztabu. W latach 1928–1930 pełnił służbę w Centrum Wyszkolenia Kawalerii w Grudziądzu. Z dniem 1 listopada 1930 został przeniesiony do Wyższej Szkoły Wojennej w Warszawie. W listopadzie 1933 został przeniesiony do 1 pułku ułanów w Augustowie, a w sierpniu 1935 wyznaczony na stanowisko zastępcy dowódcy pułku. Na stopień podpułkownika został mianowany ze starszeństwem z dniem 19 marca 1937 i 9. lokatą w korpusie oficerów kawalerii. W 1939 ponownie pełnił służbę w Wyższej Szkole Wojennej na stanowisku kierownika przedmiotu taktyki kawalerii.
W kampanii wrześniowej był oficerem sztabu Grupy Operacyjnej gen. Dreszera, a w następnym roku, w czasie kampanii francuskiej był szefem sztabu 3 Dywizji Piechoty. W czerwcu 1940 ewakuował się do Wielkiej Brytanii. 23 września 1940 w Szkocji, objął dowództwo 3 oddziału rozpoznawczego. 16 września 1941 przeniesiony został do Sztabu Naczelnego Wodza. Od 7 grudnia 1943 do 10 czerwca 1944 był zastępcą dowódcy 2 Brygady Strzelców Karpackich. 21 lipca 1944 został przeniesiony z Sekcji Oficerów Łącznikowych w dowództwie 2 Korpusu do 2 Brygady Pancernej na stanowisko szefa sztabu. W kwietniu 1945, w czasie bitwy o Bolonię, był szefem sztabu Zgrupowania „Rak”. 1 czerwca tego roku zastąpił gen. bryg. Bronisława Rakowskiego na stanowisku dowódcy 2 Brygady Pancernej. Wyznaczenie na stanowisko dowódcy brygady było szeroko komentowane w 2 Korpusie ponieważ nie posiadał on praktyki w dowodzeniu pułkiem.

</doc>
<doc id="1622790" url="https://pl.wikipedia.org/wiki?curid=1622790" title="Port lotniczy Kirundo">
Port lotniczy Kirundo

Port lotniczy Kirundo – jeden z aeroportów Burundi. Jest to trzecie pod względem wielkości lotnisko tego kraju.

</doc>
<doc id="1622791" url="https://pl.wikipedia.org/wiki?curid=1622791" title="Xavier Sabata">
Xavier Sabata

Xavier Sabata Corominas (ur. 1976 w Barcelonie) – kataloński aktor i śpiewak operowy, kontratenor.
Studiował grę na z saksofonie w barcelońskim konserwatorium oraz aktorstwo w "Institut del Teatre". Śpiewu uczył się w "Escola Superior de Música de Catalunya" w Barcelonie i "Hochschule für Musik" w Karlsruhe, oraz na kursach mistrzowskich pod kierunkiem Montserrat Figueras, Richarda Leavita i Christopha Pregardiena.
Występował na znanych światowych scenach, między innymi w londyńskim Barbican Hall, Teatro Real w Madrycie, Théâtre des Champs-Elysées w Paryżu, nowojorskim Lincoln Center, Opera Lorraine w Nancy. Współpracował z cenionymi dyrygentami – z René Jacobsem, Jordim Savallem, Eduardem Lópezem Banzo.
W styczniu 2005 roku zaśpiewał partię Nutrice (i trzeciego Famigliaro) w „Koronacji Poppei” C. Monteverdiego, wystawianej przez Williama Christie w Lyonie. W tym samym roku występował też jako solista w projekcie „Le Jardin des voix” zespołu Les Arts Florissants.
Nagrywał dla wytwórni Virgin Classics i Harmonia Mundi.
W 2009 roku wystąpił w Polsce. 23 października w ramach krakowskiego cyklu Opera Rara zaśpiewał partię Ottona w koncertowej wersji „Agrippiny” G.F. Händla pod dyrekcją Fabio Biondiego.

</doc>
<doc id="1622794" url="https://pl.wikipedia.org/wiki?curid=1622794" title="Bartołdy (gmina)">
Bartołdy (gmina)

Bartołdy – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Bartołdy, lecz siedzibą władz gminy były Barańce.
W okresie międzywojennym gmina Bartołdy należała do powiatu ciechanowskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad: Bartołdy, Brzozowo, Brzozówko, Cierpigórz, Długołęka Wielka, Golany, Goździe, Grabowo, Klonowo, Kraski, Łaguny, Pęczki, Pokojewo, Rembowo, Sosnowo, Turowo, Wola Wierzbowska, Załuże i Zielona.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład głównie gmin Opinogóra Górna i Krasne, a szczątkowo w skład gmin Czernice Borowe oraz Przasnysz.

</doc>
<doc id="1622797" url="https://pl.wikipedia.org/wiki?curid=1622797" title="Alpy Sztubajskie">
Alpy Sztubajskie



</doc>
<doc id="1622799" url="https://pl.wikipedia.org/wiki?curid=1622799" title="Abreham Cherkos">
Abreham Cherkos



</doc>
<doc id="1622800" url="https://pl.wikipedia.org/wiki?curid=1622800" title="Otto Weiß">
Otto Weiß

Otto Weiß (ur. 25 września 1907 we Wrocławiu, zm. 25 września 1955 w Kilonii) – niemiecki wojskowy, oficer Luftwaffe w stopniu pułkownika. Służył w czasie II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1622805" url="https://pl.wikipedia.org/wiki?curid=1622805" title="Fulpmes">
Fulpmes

Fulpmes – gmina w Austrii, w kraju związkowym Tyrol, w powiecie Innsbruck-Land. Leży w dolinie Stubaital w Stubaier Alpen.
Miejscowość jest centrum wypadowym do ośrodka narciarskiego Schlick 2000, posiadającego 2 kolejki gondolowe (umożliwiające wjazd na wysokość 2113 m n.p.m.), 2 kolejki krzesełkowe oraz kilka wyciągów orczykowych. Na terenie ośrodka znajduje się 16 nartostrad (w tym 3 trudne, oznaczone czarnym kolorem), średnio wymagający szlak narciarski Kreuzjoch-Schlick, snowpark Schlick 2000, zimowe szlaki piesze oraz 2 naturalne tory saneczkowe. Przy pośredniej stacji Froneben jest szkółka narciarska dla dzieci BIG Family Skizentrum Schlick 2000. Przy górnej stacji kolejki Kreuzjoch na wysokości 2130 m n.p.m. znajduje się punkt startowy dla paralotniarzy. Ze względu na dogodne warunki, co roku w zimie odbywają się w Schlick 2000 międzynarodowe zawody paralotniarskie Stubai Cup.
W Fulpmes znajduje się stacja kolejki wąskotorowej Stubaitalbahn.

</doc>
<doc id="1622808" url="https://pl.wikipedia.org/wiki?curid=1622808" title="Port lotniczy Sarh">
Port lotniczy Sarh

Port lotniczy Sarh – międzynarodowy port lotniczy położony w Sarh. Jest trzecim co do wielkości portem lotniczym w Czadzie.

</doc>
<doc id="1622809" url="https://pl.wikipedia.org/wiki?curid=1622809" title="Żagaryści">
Żagaryści



</doc>
<doc id="1622811" url="https://pl.wikipedia.org/wiki?curid=1622811" title="Nużewo (gmina)">
Nużewo (gmina)

Nużewo (od 1973 "Ciechanów") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Nużewo, lecz siedzibą władz gminy był Ciechanów, który stanowił odrębną gminę miejską.
W okresie międzywojennym gmina Nużewo należała do powiatu ciechanowskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 33 gromad: Baraki-Chotum, Bielin, Chotum, Chruszczewo, Gąski, Gołoty, Gorysze, Gostkowo, Gumowo, Kargoszyn, Kargoszynek, Kownaty Zendowe, Krubin, Niechodzin, Niestum, Nowa Wieś, Nużewko, Nużewo, Pęchcin, Ropele, Rydzewo, Rykaczewo, Rutki-Begny, Rutki-Borki, Rutki-Głowice, Rutki-Marszewice, Szczurzynek, Śmiecin Kolonia, Śmiecin Nowy, Śmiecin Stary, Ujazdowo, Ujazdówek i Wólka Rydzewska.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Ciechanów.

</doc>
<doc id="1622812" url="https://pl.wikipedia.org/wiki?curid=1622812" title="Helena Turbacz">
Helena Turbacz



</doc>
<doc id="1622813" url="https://pl.wikipedia.org/wiki?curid=1622813" title="Jennifer Keller">
Jennifer Keller



</doc>
<doc id="1622816" url="https://pl.wikipedia.org/wiki?curid=1622816" title="Károly Balzsay">
Károly Balzsay

Károly Balzsay (ur. 23 lipca 1979 w Kecskemécie) – węgierski bokser, były zawodowy mistrz świata organizacji WBO i WBA w kategorii super średniej (do 168 funtów).
Kariera amatorska.
Jest srebrnym medalistą Mistrzostw Europy z 2002, które odbyły się w Permie. Dwukrotnie wystąpił na igrzyskach olimpijskich. W 2000 a igrzyskach w Sydney przegrał już w swojej pierwszej walce, natomiast cztery lata później na igrzyskach w Atenach zakończył swój udział w turnieju po dwóch pojedynkach. Był siedmiokrotnym mistrzem Węgier.
Kariera zawodowa.
Pierwszy zawodowy pojedynek stoczył we wrześniu 2004. Do końca 2008 odbył dziewiętnaście zwycięskich walk. 10 stycznia 2009 pokonał na punkty mistrza świata federacji WBO Denisa Inkina i odebrał mu pas mistrzowski. 25 kwietnia tego samego roku doszło do pierwszej obrony tytułu, w której Węgier pokonał przez techniczny nokaut w jedenastej rundzie byłego mistrza świata WBA w kategorii średniej, Maselino Masoe.
Tytuł stracił 22 sierpnia 2009, przegrywając przez techniczny nokaut w jedenastej rundzie z Robertem Stieglitzem. Balzsay dominował przez osiem pierwszych rund, jednak w dziewiątej doznał mocnego rozcięcia skóry i od tego momentu przewagę zyskał jego rywal. Po dziesiątej rundzie Węgier był tak wycieńczony, że jego trener Fritz Stunek nie pozwolił mu wyjść do walki w kolejnej rundzie i poddał go. 4 grudnia 2009 Węgier doznał drugiej porażki w karierze, przegrywając niejednogłośnie na punkty z Eduardem Gutknechtem.

</doc>
<doc id="1622817" url="https://pl.wikipedia.org/wiki?curid=1622817" title="Port lotniczy Tadżura">
Port lotniczy Tadżura

Port lotniczy Tadżura (ang. Tadjoura Airport) – jeden z aeroportów Dżibuti. Obsługuje miasto Tadżura, stolicę regionu o tej same nazwie.

</doc>
<doc id="1622819" url="https://pl.wikipedia.org/wiki?curid=1622819" title="Karoly Balzsay">
Karoly Balzsay



</doc>
<doc id="1622821" url="https://pl.wikipedia.org/wiki?curid=1622821" title="Zalesie (gmina w województwie warszawskim)">
Zalesie (gmina w województwie warszawskim)

Zalesie (od 1946 "Krasne") – dawna gmina wiejska w woj. warszawskim II Rzeczypospolitej. Nazwa gminy pochodzi od wsi Zalesie, lecz siedzibą władz gminy było Krasne.
W okresie międzywojennym gmina Zalesie należała do powiatu ciechanowskiego w woj. warszawskim. Po wojnie gmina istniała przejściowo, po czym utworzono w tymże powiecie i województwie jej terytorialny odpowiednik, gminę Krasne.

</doc>
<doc id="1622823" url="https://pl.wikipedia.org/wiki?curid=1622823" title="Port lotniczy Assab">
Port lotniczy Assab

Port lotniczy Assab (IATA: ASA, ICAO: HHSB) – międzynarodowy port lotniczy położony w Assab. Jest trzecim co do wielkości portem lotniczym w Erytrei.

</doc>
<doc id="1622826" url="https://pl.wikipedia.org/wiki?curid=1622826" title="Cmentarz katolicko-ewangelicki w parku im. Miasta Roth w Raciborzu">
Cmentarz katolicko-ewangelicki w parku im. Miasta Roth w Raciborzu



</doc>
<doc id="1622828" url="https://pl.wikipedia.org/wiki?curid=1622828" title="Kacper Wittelsbach (Pfalz-Zweibrücken)">
Kacper Wittelsbach (Pfalz-Zweibrücken)

Kacper Wittelsbach (ur. 11 lipca 1458, zm. 1527 w Nohfelden) – palatyn i książę Palatynatu–Zweibrücken z dynastii Wittelsbachów. 
Syn księcia Ludwika Wittelsbacha i Joanny Croy. W 1478 roku ożenił się z Amalią Hohenzollern, córką Albrechta III Achillesa, margrabiego-elektora Brandenburgii i jego drugiej żony Anny Wettyn. Para nie miała dzieci.
Zgodnie z wolą ojca Kacper miał rządzić wraz ze swoim młodszym bratem Aleksandrem. Po śmierci ojca bracia wspólnie rządzili jedynie rok. W 1490 roku młodszy brat uwięził Kacpra na zamku Nohfelden. Został on uznany za psychiczne chorego i pozbawiony władzy. Aleksander zmarł w 1514 roku a władzę przejął jego syn Ludwik II. 

</doc>
<doc id="1622829" url="https://pl.wikipedia.org/wiki?curid=1622829" title="Aleksander Wittelsbach (Pfalz-Zweibrücken)">
Aleksander Wittelsbach (Pfalz-Zweibrücken)

Aleksander Wittelsbach zwany Kuśtykającym (ur. 26 listopada 1462, zm. 21 października 1514) – palatyn i książę Palatynatu–Zweibrücken. 
Syn księcia Ludwika Wittelsbacha i Joanny Croy. 
Zgodnie z wolą ojca miał rządzić wraz ze swoim starszym bratem Kacprem. Jednak rok po śmierci ojca, uwięził swojego brata na zamku w Nohfelden i uznał go za chorego psychicznie. Od tej chwili sam sprawował władzę w księstwie. Aleksander obiecał, że po udanym powrocie z krucjaty wybuduje kościół. Swoje przyrzeczenie wykonał w 1489 roku budując Alexanderskirche w Zweibrücken. 
W 1499 roku ożenił się z Małgorzatą Hohenlohe-Waldenburg-Neuenstein. Ich dziećmi byli:

</doc>
<doc id="1622830" url="https://pl.wikipedia.org/wiki?curid=1622830" title="Port lotniczy Franceville">
Port lotniczy Franceville

Port lotniczy Franceville (ICAO: FOON) – międzynarodowy port lotniczy położony w Franceville. Jest to trzeci co do wielkości port lotniczy Gabonu.

</doc>
<doc id="1622831" url="https://pl.wikipedia.org/wiki?curid=1622831" title="Karl von Zinzendorf">
Karl von Zinzendorf

Karl Johann Christian von Zinzendorf (ur. 5 stycznia 1739 w Dreźnie, zm. 5 stycznia 1813 w Wiedniu) - hrabia, austriacki mąż stanu.
Jego ojcem był saski szambelan Friedrich Christian von Zinzendorf und Pottendorf (1697-1756). Karl był jego siódmym synem. Jego matką była druga żona szambelana Christiane Sophie Reinicke von Callenberg.
W 1758 rozpoczął studia na uniwersytecie w Jenie. W 1761 roku przybył na wiedeński dwór. Od 1762 był skarbnikiem ("Kämmerer") cesarzowej Marii Teresy.
Od 1747 do 1803 napisał 57 tomów dzienników ("Tagebücher"), które stanowią znakomite źródło do poznania dziejów Austrii i Europy drugiej połowy XVIII wieku.

</doc>
<doc id="1622832" url="https://pl.wikipedia.org/wiki?curid=1622832" title="Adam Obrubański">
Adam Obrubański

Adam Obrubański (ur. 28 grudnia 1892 w Kopczyńcach, zm. 9 kwietnia 1940 w Katyniu) – doktor praw, piłkarz (napastnik), sędzia międzynarodowy, trener, dziennikarz, porucznik piechoty Wojska Polskiego.
Życiorys.
Adam Obrubański urodził się 28 grudnia 1892 w Kopczyńcach, w rodzinie Leona i Wandy. Tytuł doktora praw uzyskał na Uniwersytecie Jagiellońskim w Krakowie.
Latem 1921 roku był dowódcą Plutonu Żandarmerii „Kobryń”. W 1922 roku został przeniesiony do rezerwy z przydziałem do 4 dywizjonu żandarmerii w Łodzi. W latach 1923–1924 był oficerem rezerwy 75 pułku piechoty w Królewskiej Hucie.
W 1934 roku, jako porucznik ze starszeństwem z dniem 1 czerwca 1919 roku i 464. lokatą w korpusie oficerów pospolitego ruszenia piechoty, pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V.
W czasie kampanii wrześniowej 1939 roku dostał się do sowieckiej niewoli. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od 28 lipca 2000 roku spoczywa na Polskim Cmentarzu Wojennym w Katyniu.
5 października 2007 roku Minister Obrony Narodowej Aleksander Szczygło mianował go pośmiertnie do stopnia kapitana. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Kariera piłkarska.
Do krakowskiej Wisły trafił w 1914 roku z AZS Kraków. Jej barw bronił do 1924 roku z przerwą m.in. na występy w ŁKS Łódź. W 1923 roku wraz z „Białą Gwiazdą” sięgnął po wicemistrzostwo kraju. Po zakończeniu kariery zawodniczej pracował w Wiśle jako działacz klubowy. W barwach Łódzkiego Klubu Sportowego grał w latach 1920–1922, pełniąc jednocześnie funkcję pierwszego trenera tej drużyny. Jego największym sukcesem było wprowadzenie ŁKS do pierwszego finałowego turnieju o mistrzostwo Polski.
Obrubański był kapitanem związkowym, czyli „de facto” selekcjonerem reprezentacji narodowej. Funkcję tę pełnił w latach 1922–1924.
W 1924 roku jako pierwszy Polak sędziował mecz międzynarodowy (w Budapeszcie, Węgry–Austria). W latach 1924–1925 znajdował się na liście sędziów FIFA. Ponadto, w 1927 roku sędziował mecze w premierowej edycji ligi polskiej.
Adam Obrubański oprócz działalności sportowej, zajmował się także dziennikarstwem (pisał do „Ilustrowanego Kuryera Codziennego”). Był także pracownikiem kontrwywiadu wojskowego.
Był autorem rozdziału "Sport" w publikacji pt. "Dziesięciolecie Polski Odrodzonej. Księga pamiątkowa 1918–1928".

</doc>
<doc id="1622833" url="https://pl.wikipedia.org/wiki?curid=1622833" title="Lubart (imię)">
Lubart (imię)

Lubart, Libard, Lifard, Lubart, Lubert, Lupard — 1) imię męskie pochodzenia germańskiego, nadawane na terenie państwa Polskiego od średniowiecza i notowane w formach Lephard, (Libard), (Lifard), (Lipard), Liphard, Liphart, Lubart, Lubart, (Lubert), Lubhard, Lubhart, (Lupard), (Lupert) (&lt;Liuphart). Pierwszy człon wiąże się z germ. "leuba", stwniem. "liub", stsas. "liof", śrwniem. "liep", "liup", średnio-dolno-niemieckim "lēf" — „kochany, miły, przyjemny”. Człon drugi to germ. "hart" — „silny, mocny, krzepki, dzielny”. Imię to można rozumieć jako „bardzo kochany”; 2) imię męskie pochodzenia litewskiego. Pierwszy człon wiąże się z lit. "liauti" — „zakończyć, przestać”, "liūvis" – „przestawanie”. Człon drugi to lit. "barti" — „rugać, gromić, borykać się”.

</doc>
<doc id="1622834" url="https://pl.wikipedia.org/wiki?curid=1622834" title="Port lotniczy Takoradi">
Port lotniczy Takoradi

Port lotniczy Takoradi – port lotniczy zlokalizowany w ghańskim mieście Sekondi-Takoradi. Obsługuje połączenia lotnicze ze stolicą, Akrą.

</doc>
<doc id="1622835" url="https://pl.wikipedia.org/wiki?curid=1622835" title="Leobard">
Leobard



</doc>
<doc id="1622836" url="https://pl.wikipedia.org/wiki?curid=1622836" title="Kodeks Etyki Weterynaryjnej">
Kodeks Etyki Weterynaryjnej



</doc>
<doc id="1622837" url="https://pl.wikipedia.org/wiki?curid=1622837" title="Ludwik Lambert">
Ludwik Lambert

Ludwik Lambert (oryg. fr. "Louis Lambert") – powieść Honoriusza Balzaka z 1832, przeredagowana w 1833, należąca do "Studiów filozoficznych" cyklu "Komedia ludzka". Należy do grupy utworów mistycznych Balzaka obok powieści "Serafita", "Jaszczur" i "Wygnańcy".
Związki utworu z biografią pisarza.
"Ludwik Lambert" powstał w czasie wakacji 1832 roku w trzech alternatywnych wersjach. Wszystkie one zawierały jednak tę samą fabułę oraz opierały się na szeregu autentycznych zdarzeń z życia pisarza. Podzielił on swoje doświadczenia szkolne (brak przyjaciół, surowość nauczycieli) pomiędzy tytułowego bohatera i postać jego jedynego przyjaciela. Faktem było również powstanie "Traktatu o woli", który napisał jako uczeń sam Balzak. Fikcją jest jednak sama jego treść, gdyż koncepcje Swedenborga pisarz poznał o wiele później.
Treść.
Akcja powieści rozgrywa się w kolegium oratoriańskim w Vendôme w czasie Restauracji Burbonów. Tytułowy bohater jest genialnym młodzieńcem, niezrozumianym przez otoczenie i nauczycieli ze względu na nadzwyczajną wrażliwość i fascynację filozofią mistyczną (zwłaszcza Swedenborgiem). Od najmłodszych lat czytał książki, a jego nauka w kolegium została sfinansowana przez zachwyconą nim pisarkę Anne Louise Germaine de Staël. Jego jedynym przyjacielem jest narrator utworu zwany "Poetą", figura autobiograficzna. Owocem zainteresowań Ludwika jest "Traktat o woli", esej, w którym młody autor zastanawia się nad obecnością w życiu na Ziemi istot nadprzyrodzonych, metafizyką i granicą między geniuszem a szaleństwem. Praca Ludwika zostaje jednak zarekwirowana przez nauczyciela, który uznaje traktat za pozbawiony wartości.
Po ukończeniu nauki osiemnastoletni Ludwik Lambert bez powodzenia stara się żyć samodzielnie w Paryżu, po czym wraca do Blois, gdzie zakochuje się w Paulinie de Villenoix. Nękają go jednak ataki nerwowe i nagłe załamania, w czasie których młodzieniec wątpi w sens życia, a nawet dokonuje aktów autoagresji (m.in. próbuje się wykastrować). Lekarze nie widzą szans poprawy jego stanu. Ludwikowi usiłuje pomóc szczerze kochająca go Paulina, zabierając go do rodzinnej posiadłości, jednak choroba młodego człowieka pogłębia się. Kiedy odwiedza go przyjaciel ze szkoły, Ludwik praktycznie nie ma już kontaktu z otoczeniem. Wreszcie umiera, mając 28 lat.
Cechy utworu.
"Ludwik Lambert" miał spełniać podwójną rolę: przedstawiać idee metafizyczne, którymi był zafascynowany autor, wykładać jego refleksje związane ze sztuką i osobą artysty, jak również opisywać w sposób realistyczny funkcjonowanie tradycyjnej francuskiej szkoły z internatem. Typowy dla Balzaka drobiazgowy opis miejsc akcji i bohaterów pojawia się zatem we fragmentach dotyczących kolegium, zasad panujących w szkole i obyczajów nauczycieli. Realizm ten znika, kiedy przedstawiane są poglądy Lamberta, przedstawione w postaci jego listów do wuja lub też oderwanych zdań i fragmentów rozważań bez żadnego komentarza. W ten sposób autor ukazuje w praktyce przedstawiane przez młodego Ludwika poglądy o bliskości geniuszu i szaleństwa, stale jednak podkreślając wyjątkowość osobowości Ludwika i jego wybitne zdolności, zniweczone przez środowisko. Pod tym względem "Ludwik Lambert" wpisuje się w typową dla autora krytykę społeczeństwa francuskiego, niszczącego szczególne jednostki i promującego ślepy materializm bez refleksji nad innymi wartościami.
Powstawanie utworu i recepcja.
Balzak pisał "Ludwika Lamberta" przy pomocy specjalisty od gramatyki francuskiej, który miał zadbać o językową stronę tekstu. Owoc ich pracy został wydany w 1833 pt. "Historia intelektualna L.L." Pisarz nie był jednak zadowolony z efektu końcowego i samodzielnie dodał do powieści listy Ludwika do wuja, jak również rozszerzył objaśnienia jego metafizycznych teorii. Zmienił także tytuł na znany obecnie.
Krytyka współczesna źle przyjęła "Ludwika Lamberta", uznając główny wątek utworu za wydumany, a koncepcję filozoficzną prezentowaną w utworze – za sztucznie udziwnioną. Konserwatywni krytycy uznali opis tradycyjnej szkoły i rodziny za nadmiernie zdemonizowany. Z krytyką spotkała się również wszechobecna w dziele próba łączenia realistycznego opisu rzeczywistości z analizą emocji Ludwika i wykładem jego idei. Mimo tego Balzak uważał swoje dzieło (po wszystkich przeróbkach) za udane oraz podkreślał, że jego zrozumienie nie jest łatwe.

</doc>
<doc id="1622839" url="https://pl.wikipedia.org/wiki?curid=1622839" title="Port lotniczy Kankan">
Port lotniczy Kankan

Port lotniczy Kankan (IATA: KNN, ICAO: GUXN) – port lotniczy położony w Kankan. Jest jednym z największych portów lotniczych w Gwinei.

</doc>
<doc id="1622840" url="https://pl.wikipedia.org/wiki?curid=1622840" title="Kodeks Etyki Lekarza Weterynarii">
Kodeks Etyki Lekarza Weterynarii

Kodeks Etyki Lekarza Weterynarii – spis zasad etycznych i norm moralnych, jakimi powinien kierować się każdy czynnie wykonujący swój zawód lekarz weterynarii.
W Polsce.
Kodeks Etyki Lekarza Weterynarii - uchwała Nadzwyczajnego VII Krajowego Zjazdu Lekarzy Weterynarii z dnia 26 stycznia 2008 r. w sprawie uchwalenia Kodeksu Etyki Lekarza Weterynarii. Na podstawie art. 37 pkt. 1 ustawy z dnia 21 grudnia 1990 r. o zawodzie lekarza weterynarii i izbach lekarsko-weterynaryjnych. Dokument, który ustanawia etyczne zasady postępowania lekarzy weterynarii w Polsce. Porusza on zasady postępowania w pracy zawodowej lekarzy weterynarii, kontaktu z pacjentami oraz właścicielami zwierząt, rolę lekarza weterynarii w ochronie zdrowia publicznego, ochronie środowiska, praw zwierząt oraz wzajemne stosunki z lekarzami weterynarii. Pierwszy Kodeks Etyki i Deontologii Weterynaryjnej powstał w roku 1995 którego ojcem określany jest Stefan Tarczyński. Celem nadrzędnym wszystkich działań lekarza weterynarii jest zawsze dobro człowieka w myśl dewizy: „"Sanitas animalium pro salute homini"”. Integralną częścią Kodeksu jest Przyrzeczenie Lekarza Weterynarii składane przez każdego absolwenta medycyny weterynaryjnej, podczas uroczystości wręczenia dyplomów lekarza weterynarii.

</doc>
<doc id="1622841" url="https://pl.wikipedia.org/wiki?curid=1622841" title="Warner Bros. Discovery Americas">
Warner Bros. Discovery Americas

Warner Bros. Discovery Americas (wł."Discovery Networks Latin America/U.S. Hispanic") – przedstawiciel Warner Bros. Discovery nadający na terenie Ameryki Środkowej, Południowej oraz na pólwyspie Iberyjskim (wspólnie z kanałami z grupy Discovery). Nadaje także na terenie USA kanały Discovery Familia i Discovery en Español. Główne biuro znajduje się w Miami, a regionalne oddziały stacjonują w Meksyku, São Paulo i Buenos Aires. Nadaje w 33 krajach.
Kanały.
Półwysep Iberyjski.
Pozostałe kraje korzystają z kanałów w wersji na całą Amerykę Łacińską
USA.
W USA DN Latin America nadaje dwa kanały dla mniejszości latynoamerykańskiej w języku hiszpańskim

</doc>
<doc id="1622842" url="https://pl.wikipedia.org/wiki?curid=1622842" title="Daniel Kinsey">
Daniel Kinsey

Daniel Chapin Kinsey (ur. 22 stycznia 1902 w Saint Louis, zm. 27 czerwca 1970 w Richmond) – amerykański lekkoatleta płotkarz, mistrz olimpijski.
Jako student University of Illinois zaczął odnosić sukcesy lekkoatletyczne w biegu przez płotki. W 1924 został akademickim mistrzem USA (IC4A) na 120 jardów przez płotki. Na igrzyskach olimpijskich w 192] w Paryżuu zwyciężył w biegu na 110 metrów przez płotki przez Sidneyem Atkinsonem ze Związku Południowej Afryki. Obaj zawodnicy objęli prowadzenie po starcie i biegli równo do 8. płotka, na którym Atkinson uzyskał nieznaczną przewagę. Uderzył jednak stopą o ostatni płotek, co pozwoliło Kinseyowi odnieść zwycięstwo.
Kinsey ukończył studia w 1926. Pracował naukowo zajmując się wychowaniem fizycznym w Oberlin College w Oberlin, a następnie na University of Michigan.
Rekord życiowy.
źródło:

</doc>
<doc id="1622843" url="https://pl.wikipedia.org/wiki?curid=1622843" title="Port lotniczy Bubaque">
Port lotniczy Bubaque

Port lotniczy Bubaque (IATA: BQE, ICAO: GGBU) – port lotniczy zlokalizowany w mieście Bubaque, na wyspie o tej samej nazwie, w Gwinei Bissau. Jest to trzeci co do wielkości aeroport tego kraju.

</doc>
<doc id="1622844" url="https://pl.wikipedia.org/wiki?curid=1622844" title="Być albo nie być (ujednoznacznienie)">
Być albo nie być (ujednoznacznienie)



</doc>
<doc id="1622848" url="https://pl.wikipedia.org/wiki?curid=1622848" title="Sulanki">
Sulanki

Sulanki – nieistniejąca już miejscowość, położona nad Kanałem Warta-Gopło. W latach 70. XX wieku ludność została stąd wysiedlona, ponieważ istniało ryzyko zachorowań na nowotwór przez emitowany jod z sąsiedniej huty aluminium. Zabudowania zostały zburzone. W miejsce wsi posadzono las, składający się głównie z topoli i wierzby. Obecnie tereny po Sulankach należą do Konina i umiejscowione są na terenie dzielnicy Maliniec.

</doc>
<doc id="1622849" url="https://pl.wikipedia.org/wiki?curid=1622849" title="Port lotniczy Hlotse">
Port lotniczy Hlotse

Port lotniczy Hlotse (ang. Hlotse Airport) (IATA: LRB, ICAO: FXLR) – port lotniczy zlokalizowany w mieście Leribe, w Lesotho.

</doc>
<doc id="1622850" url="https://pl.wikipedia.org/wiki?curid=1622850" title="Dereń kwiecisty">
Dereń kwiecisty

Dereń kwiecisty ("Cornus florida" L.) – gatunek krzewu z rodziny dereniowatych. Pochodzi z Ameryki Północnej, występuje głównie we wschodniej części kontynentu, od południowych części stanu Maine w USA i prowincji Ontario w Kanadzie do północnej części Florydy i wschodniej części Teksasu. Ponadto rozproszona populacja naturalnie występuje także w Meksyku w stanach Veracruz i Nuevo León. Do Europy (Anglii) sprowadzony dosyć wcześnie bo już w 1731, lecz w dalszym ciągu nie jest rośliną powszechną w uprawie. W Polsce, ze względu na przemarzanie, gatunek jest bardzo rzadko spotykany, głównie w ogrodach botanicznych. Po raz pierwszy w Polsce uprawiany był w Ogrodzie Botanicznym w Krakowie (1808).
Ekologia.
Roślina nie lubi gleb wapiennych i ubogich w składniki pokarmowe. Najlepiej rośnie na glebach żyznych, przepuszczalnych, niezbyt zbitych o obojętnym lub lekko kwaśnym odczynie. Źle reaguje na niedobory wody. Jest dość wrażliwa na mróz i w warunkach środkowoeuropejskich kwiaty są często uszkadzane. Według klasyfikacji stref mrozoodporności zaleca się uprawę w strefach 6b–9a.
Systematyka i zmienność.
Podgatunki.
Głównie ze względów geograficznych wyróżnia się dwa podgatunki:
Mieszańce.
Znany jest mieszaniec z "Cornus nuttallii" oznaczany jako kultywar "C." × 'Eddies White Wonder'.
Ponadto uprawianych jest wiele mieszańców powstałych ze skrzyżowania "C. florida" × "C. kousa" (syn. "C. × rutgersensis") otrzymanych na State University od New Jersey. Są to np.:
Odmiany uprawne.
Znanych jest około 100 odmian uprawnych. Poniżej najczęściej spotykane, pogrupowane w zależności od najbardziej charakterystycznych cech:

</doc>
<doc id="1622852" url="https://pl.wikipedia.org/wiki?curid=1622852" title="Port lotniczy Buchanan">
Port lotniczy Buchanan

Port lotniczy Buchanan (ang. Buchanan Airport) (IATA: UCN, ICAO: GLBU) – trzeci co do wielkości liberyjski port lotniczy położony w Buchanan.

</doc>
<doc id="1622853" url="https://pl.wikipedia.org/wiki?curid=1622853" title="BASIC Stamp">
BASIC Stamp

Basic stamp – zbiorcza nazwa mikrokontrolerów firmy Parallax,Inc z wbudowanym interpreterem języka Basic (PBASIC). 
Budowa.
Zbudowane w formie DIP, układy scalone zawierają:
Efektem prostej konstrukcji jest fakt, iż wystarczy podłączyć zasilanie, aby uzyskać kompletny system. Programowanie odbywa się przez podłączenie modułu do komputera PC przez port USB (lub w zależności od wersji przez RS232) i wgranie napisanego programu za pomocą udostępnionego przez producenta edytora języka PBASIC. 
Basic stamp jest programowany przez jedną z wersji języka BASIC zwaną PBASIC.
PBASIC zawiera zintegrowane z mikrokontrolerem funkcje, m.in. PWM, transmisję szeregową, I²C, 1-Wire, komunikację z popularnymi sterownikami LCD oraz zdolność do badania czasu w obwodach RC, co może być przydatne do odczytu wartości analogowych.
Wersje.
Obecnie wyróżnia się 4 wersje:
Wersja Javelin stamp programowana jest przez podzbiór języka Java firmy Sun Microsystems.
Wersja Spin stamp korzysta z opracowanej przez Parallax inc. języka SPIN.

</doc>
<doc id="1622857" url="https://pl.wikipedia.org/wiki?curid=1622857" title="Port lotniczy Mzuzu">
Port lotniczy Mzuzu

Port lotniczy Mzuzu – port lotniczy zlokalizowany w mieście Mzuzu, w Malawi.

</doc>
<doc id="1622864" url="https://pl.wikipedia.org/wiki?curid=1622864" title="Port lotniczy Kayes">
Port lotniczy Kayes

Port lotniczy Kayes (IATA: KYS, ICAO: GAKY) – port lotniczy położony w Kayes, w Mali.

</doc>
<doc id="1622868" url="https://pl.wikipedia.org/wiki?curid=1622868" title="Aleksandr Prochorow (piłkarz)">
Aleksandr Prochorow (piłkarz)

Aleksandr Władimirowicz Prochorow, ros. Александр Владимирович Прохоров, biał. Аляксандр Уладзіміравіч Прохараў, "Alaksandr Uładzimirawicz Procharau" (ur. 18 czerwca 1946 w Brześciu, zm. 7 stycznia 2005 w Moskwie) – rosyjski piłkarz pochodzenia białoruskiego, grający na pozycji bramkarza, reprezentant Związku Radzieckiego, trener.
Kariera piłkarska.
Kariera klubowa.
Rozpoczął grać w miejscowej reprezentacji Instytutu w 1963, skąd został zaproszony do Dynama Mińsk. Ale nie zagrał żadnego meczu i w 1995 przeszedł do drugoligowego Niemna Grodno. Po dobrych występach w Grodnie w kolejnym sezonie wrócił do Dynama Mińsk. Nie zgadzając się na rolę zmiennika przeszedł do Metałurh Zaporoże, skąd w 1970 trafił do Dynama Kijów, z którym zdobył Mistrzostwo ZSRR w 1971. Następnie był zawodnikiem Spartaka Moskwa, skąd powrócił do Dynama Kijów, by później ponownie zostać graczem Spartaka. W 1978 bronił barw klubu Krasnaja Priesnia Moskwa, w którym w wieku 32 lat zakończył karierę piłkarską.
Kariera reprezentacyjna.
3 listopada 1971 zadebiutował w olimpijskiej reprezentacji ZSRR. Łącznie w niej rozegrał 6 gier. 20 marca 1976 zadebiutował w radzieckiej reprezentacji w spotkaniu towarzyskim z Argentyną przegranym 0:1. Łącznie zaliczył 3 gry reprezentacyjne.
Kariera trenerska.
Po zakończeniu kariery zawodniczej trenował kazachskie kluby Awangard Pietropawłowsk, Meliorator Kyzyłorda, Szachtior Karaganda, oraz Celinnik Celinograd. W latach 1988–1989 pracował na stanowisku trenera w Szkole Piłkarskiej „Olimpijec Moskwa”. W 1990–1991 pracował na stanowisku administratora w reprezentacji weteranów ZSRR. W latach 1992–1995 kierownik klubu w MFK Noworuś Moskwa. Ostatnim miejscem pracy był Fundusz im. Lwa Jaszyna, w którym pełnił funkcje kierownika reprezentacji weteranów ZSRR.
Pochowany na Cmentarzu Wostriakowskim w Moskwie.
Nagrody i odznaczenia.
Posiada tytuł Mistrza Sportu ZSRR.

</doc>
<doc id="1622869" url="https://pl.wikipedia.org/wiki?curid=1622869" title="Port lotniczy Nampula">
Port lotniczy Nampula

Port lotniczy Nampula (port. Aeroporto Beira) (IATA: APL, ICAO: FQNP) – port lotniczy zlokalizowany w Nampula, w Mozambiku.

</doc>
<doc id="1622872" url="https://pl.wikipedia.org/wiki?curid=1622872" title="Discovery Networks Canada">
Discovery Networks Canada

Discovery Networks Canada - przedstawiciel Discovery Communications w Kanadzie. Zarządzany bezpośrednio z USA. Nadaje 6 kanałów telewiyjnych każdy w dwóch niezależnych wersjach anglo i francuskojęzycznej.
Linki zewnętrzne.
Oficjalna strona

</doc>
<doc id="1622874" url="https://pl.wikipedia.org/wiki?curid=1622874" title="Przytulia błotna">
Przytulia błotna

Przytulia błotna ("Galium palustre" L.) – gatunek rośliny należący do rodziny marzanowatych. W Polsce jest pospolity.
Biologia i ekologia.
Bylina, hemikryptofit. Kwitnie od maja do sierpnia. Występuje na brzegach wód, mokrych łąkach i na bagnach. W klasyfikacji zbiorowisk roślinnych, gatunek charakterystyczny dla związku (All.) "Magnocaricion". Liczba chromosomów 2n = 24.

</doc>
<doc id="1622875" url="https://pl.wikipedia.org/wiki?curid=1622875" title="Galium palustre">
Galium palustre



</doc>
<doc id="1622877" url="https://pl.wikipedia.org/wiki?curid=1622877" title="Port lotniczy Zinder">
Port lotniczy Zinder

Port lotniczy Zinder – port lotniczy położony w Zinder. Jest trzecim co do wielkości portem lotniczym w Nigrze.

</doc>
<doc id="1622880" url="https://pl.wikipedia.org/wiki?curid=1622880" title="Port lotniczy Loubomo">
Port lotniczy Loubomo

Port lotniczy Loubomo – port lotniczy położony w Dolisie, w Republice Konga. Jest to trzeci co do wielkości port lotniczy tego kraju.

</doc>
<doc id="1622885" url="https://pl.wikipedia.org/wiki?curid=1622885" title="Galium uliginosum">
Galium uliginosum



</doc>
<doc id="1622886" url="https://pl.wikipedia.org/wiki?curid=1622886" title="Československé státní aerolinie">
Československé státní aerolinie



</doc>
<doc id="1622887" url="https://pl.wikipedia.org/wiki?curid=1622887" title="Pulwa">
Pulwa

Pulwa (biał. "Пульва") – rzeka w Polsce i na Białorusi, prawy dopływ Bugu w zlewisku Morza Bałtyckiego. Długość – 54 km (12 km w Polsce, 42 km na Białorusi), powierzchnia zlewni – 535 km² (78 km² w Polsce, 457 km² na Białorusi). Źródła na południe od wsi Nurzec w Polsce, płynie na wschód, przecina granicę, skręca na południe, przepływa przez miasteczko Wysokie Litewskie i uchodzi do Bugu w pobliżu wsi Ogrodniki, w rejonie kamienieckim. Skanalizowana na odcinku 18 km od wsi Chmiali do granicy z Polską.

</doc>
<doc id="1622888" url="https://pl.wikipedia.org/wiki?curid=1622888" title="Zdobycie Rzymu przez Wizygotów">
Zdobycie Rzymu przez Wizygotów

Zdobycie Rzymu przez Wizygotów () – zajęcie miasta przez Wizygotów na czele z królem Alarykiem w roku 410, w okresie wielkiej wędrówki ludów.
Geneza.
W roku 408 doszło do nieporozumień pomiędzy Alarykiem a cesarzem rzymskim Flawiuszem Honoriuszem, który odmówił Wizygotom wypłaty wcześniej obiecanych pieniędzy. Wódz Wizygotów chcąc ukarać Honoriusza uderzył na Italię, docierając w listopadzie pod Rzym. Podczas oblężenia w mieście zapanował głód. Wizygoci nie podjęli jednak szturmu, godząc się na pertraktacje pokojowe z senatem rzymskim, który obiecał im wysoki haracz. Po odejściu Wizygotów do Etrurii, Honoriusz na początku 409 roku odrzucił decyzję senacką, ściągając dodatkowe wojska do walki z Wizygotami. W 409 roku Alaryk przekroczył Alpy i ruszył w głąb Italii. Cesarz Honoriusz stawił opór w Rawennie, ale senat nie widząc możliwości obrony usiłował z Alarykiem rokować. Wódz Wizygotów pragnął zająć w Rzymie takie miejsce, jakie miał zmarły Stylichon, próbował nawet kreować zależnego od siebie antycesarza Pryskusa Attalusa. Alaryk ponownie podszedł po mury Rzymu, zajmując port Ostia. Pod koniec roku Wizygoci wymusili na senacie obwołanie nowego cesarza, którym został Pryskus Attalus. Wkrótce Wizygoci podjęli kolejne walki z Honoriuszem, nie odnosząc jednak większych sukcesów. Latem 410 roku Alaryk zdecydował się zdetronizować Attalusa, z którym poróżnił się w kwestii kampanii w Afryce. Doszło też do negocjacji z Honoriuszem, zostały one jednak przez niego zerwane. Wzburzony tym faktem Alaryk podszedł po raz trzeci pod Rzym.
Przebieg.
Oblężonym nie pomógł Mur Aureliana, gdyż na skutek zdrady części mieszkańców, nocą 24 sierpnia 410 roku Wizygoci wdarli się do miasta bramą Porta Salaria. Przez trzy dni wraz z rzymskimi niewolnikami grabili wszystko, co tylko wpadło im w ręce. Podpalano i plądrowano znaczniejsze budynki między innymi mauzolea Augusta i Hadriana. Budowle były niszczone, z wyjątkiem okolic starej kurii rzymskiej i bramy Porta Salaria. Ogrody Salustiusza uległy spaleniu i nigdy już nie zostały odbudowane. Zniszczone zostały znajdujące się na placu Forum Romanum bazyliki Julia i Aemilia a samo Forum zostało zdewastowane. Wizygoci z racji tego że byli arianami oszczędzili budowle kościelne w tym dwie główne bazyliki Piotra i Pawła. Pomimo tych zniszczeń i dewastacji większość budowli przetrwała, jednak została ogołocona z wszelkich zdobień i cennych kruszców. 
Mieszkańców oszczędzano, zmuszano ich jednak przemocą i torturami do wydawania kosztowności. Taki los spotkał późniejszą świętą kościoła katolickiego Marcelę Rzymiankę, która była bita przez Wizygotów niewierzących że wiodła ascetyczne życie; w wyniku obrażeń kobieta zmarła. Przyrodnia siostra cesarza Elia Galla Placydia miała więcej szczęścia – pomimo tego, że dostała się do niewoli, to potraktowano ją z honorami.
Skutki.
Choć od 402 roku stolicą cesarstwa zachodniorzymskiego była Rawenna, to zdobycie Rzymu było wielkim szokiem dla mieszkańców Italii, przekonanych o potędze „Wiecznego Miasta”. Po opuszczeniu Rzymu Wizygoci wyruszyli na południe, rabując Kampanię. W trakcie marszu, w grudniu 410 roku Alaryk zmarł, a jego miejsce zajął Ataulf. Przez cały 411 rok Wizygoci pozostali w Italii doszczętnie ją plądrując.
Papież Innocenty I podjął działania mające zorganizować życie w splądrowanym Rzymie. Augustyn z Hippony napisał swój traktat "Państwo Boże" (łac. "De Civitate Dei") niedługo po zdobyciu miasta przez Wizygotów.

</doc>
<doc id="1622889" url="https://pl.wikipedia.org/wiki?curid=1622889" title="Aleksandrowicz Małorosyjski (herb szlachecki)">
Aleksandrowicz Małorosyjski (herb szlachecki)



</doc>
<doc id="1622890" url="https://pl.wikipedia.org/wiki?curid=1622890" title="Małżeństwo osób tej samej płci w Szwecji">
Małżeństwo osób tej samej płci w Szwecji

Małżeństwa osób tej samej płci są według szwedzkiego prawa legalne od 1 maja 2009 roku. Szwecja jest piątym w Europie i siódmym na świecie krajem, który zalegalizował małżeństwa jednopłciowe.
Związki partnerskie.
Szwecja zalegalizowała związki partnerskie w 1995 roku, jako trzeci kraj na świecie (po Danii i Norwegii). Oferowały one wszystkie prawa i obowiązki małżeństw, włączając w to adopcję dzieci (od 2003) i możliwość skorzystania z zapłodnienia in vitro (od 2005 dla par lesbijskich). Cudzoziemcy mieszkający w Szwecji zyskali możliwość rejestrowania związków od 2000 roku.
Od 1988 państwo uznaje również konkubinaty homoseksualne. Do 2003 istniały dwie odrębne ustawy dla par różno- i jednopłciowych. Od 2003 wszystkie nieformalne związki uznawane są na podstawie jednego aktu prawnego.
Małżeństwa.
W 2004 roku w Riksdagu powołano komisję mającą ustalić, czy pary jednopłciowe powinny mieć prawo do zawarcia małżeństwa. Komisja przedstawiła swój raport w styczniu 2007 roku, opowiadając się za zmianami w prawie przy jednoczesnym zagwarantowaniu związkom wyznaniowym możliwości odmowy błogosławieństw par homoseksualnych. Ten ostatni punkt został skrytykowany przez Partię Zielonych, Partię Lewicy i młodzieżówkę socjaldemokratów. Organizacje te uważały, że kapłani udzielający wiążących prawnie małżeństw powinni mieć obowiązek udzielania ślubu wszystkim parom, które mogą to zrobić według świeckiego prawa. Propozycja lewicy nie została ujęta w ostatecznej wersji ustawy.
21 marca 2007 rząd zapowiedział przyznanie parom homoseksualnym prawa do zawarcia małżeństwa.
Batalia sądowa.
W maju 2008 roku media doniosły, że dwóch mężczyzn, Lars Gardfeldt i Lars Arnell, którzy wzięli ślub w Kanadzie, zwróciło się do sądu z żądaniem prawnego uznania ich małżeństwa. Szwedzki Najwyższy Sąd Administracyjny zgodził się na rozpatrzenie sprawy po tym, jak odmówiły tego sądy niższej instancji. 18 grudnia 2008 sąd ogłosił, że urząd podatkowy nie złamał prawa odmawiając zarejestrowania małżeństwa jednopłciowego. Pary homoseksualne, które pobrały się za granicą, w dalszym ciągu traktowane były według prawa szwedzkiego jako pozostające w związku partnerskim.
Głosowanie nad ustawą.
21 stycznia 2009 roku rząd złożył w parlamencie projekt ustawy legalizującej małżeństwa osób tej samej płci. Projekt poparły wszystkie partie poza chrześcijańską demokracją. 1 kwietnia 2009 roku ustawa została przyjęta przez Riksdag stosunkiem głosów 261-22. Nowe prawo weszło w życie 1 maja 2009 roku.
Statystyki małżeństw.
W lipcu 2013 roku 4521 Szwedek i 3646 Szwedów miało małżonka tej samej płci. Z wyjątkiem regionu terytorialnego Sztokholm, w całym kraju więcej było żonatych lesbijek niż zamężnych gejów. Statystyki nie obejmowały obcokrajowców.
Opinia publiczna.
Jak wynika z sondażu Eurobarometru przeprowadzonego w 2006 roku, 71% Szwedów opowiada się za legalizacją małżeństw osób tej samej płci, a 51% popiera przyznanie parom homoseksualnym prawa do adopcji dzieci.
Sondaże YouGov (grudzień 2012 - styczeń 2013) oraz Ipsos (maj 2013) pokazały poparcie dla małżeństw homoseksualnych na poziomie 79% i 81%.

</doc>
<doc id="1622891" url="https://pl.wikipedia.org/wiki?curid=1622891" title="Port lotniczy Rabil">
Port lotniczy Rabil

Port lotniczy Rabil (IATA: BVC, ICAO: GVBA) – międzynarodowy port lotniczy zlokalizowany w mieście Sal Rei, na wyspie Boa Vista (Republika Zielonego Przylądka).

</doc>
<doc id="1622896" url="https://pl.wikipedia.org/wiki?curid=1622896" title="Priit Viks">
Priit Viks

Priit Viks (ur. 7 stycznia 1982 w Elva) – estoński biathlonista, olimpijczyk. Zadebiutował w biathlonie w rozgrywkach juniorskich w roku 2002.
Starty w Pucharze Świata rozpoczął zawodami w Östersund w roku 2003 zajmując 64. miejsce w sprincie. Jego najlepszy dotychczasowy wynik w Pucharze świata to 20. miejsce w biegu indywidualnym na Igrzyskach Olimpijskich w Vancouver w sezonie 2009/10.
Podczas Igrzysk Olimpijskich w Turynie w roku 2006 zajął 74. miejsce w biegu indywidualnym i 15 w sztafecie.
Podczas Mistrzostw świata w roku 2003 w Chanty-Mansyjsku zajął 66. miejsce w sprincie i 57 w biegu indywidualnym. Na Mistrzostwach świata w roku 2007 w Antholz-Anterselva zajął 69. miejsce w biegu indywidualnym, 65 w sprincie i 11 w sztafecie. Na Mistrzostwach świata w roku 2008 w Östersund zajął 93. miejsce w biegu indywidualnym, 71 w sprincie oraz 12 w sztafecie. Na Mistrzostwach świata w roku 2009 w Pjongczangu zajął 50. miejsce w sprincie, nie dobiegł do mety w biegu pościgowym oraz zszedł z trasy w biegu indywidualnym.

</doc>
<doc id="1622898" url="https://pl.wikipedia.org/wiki?curid=1622898" title="Anne Ingstadbjoerg">
Anne Ingstadbjoerg



</doc>
<doc id="1622899" url="https://pl.wikipedia.org/wiki?curid=1622899" title="Markus Steinhöfer">
Markus Steinhöfer

Markus Steinhöfer (ur. 7 marca 1986 w Weißenburg in Bayern) – niemiecki piłkarz występujący na pozycji obrońcy.
Kariera klubowa.
Steinhöfer jako junior grał w drużynach DSC Weißenburg, TSV Roth, 1. FC Nürnberg oraz Bayern Monachium, do którego trafił w 2002 roku. W 2004 roku został włączony do rezerw Bayernu. W 2006 roku został z nich wypożyczony do austriackiego Red Bull Salzburg. W T-Mobile Bundeslidze zadebiutował 14 października 2006 roku w wygranym 3:0 pojedynku z SCR Altach. W 2007 roku zdobył z klubem mistrzostwo Austrii. 30 października 2007 roku w wygranym 2:1 spotkaniu z Rapidem Wiedeń strzelił pierwszego gola w T-Mobile Bundeslidze. W 2008 roku wywalczył z zespołem wicemistrzostwo Austrii.
W 2008 roku Steinhöfer wrócił do Niemiec, gdzie podpisał kontrakt z Eintrachtem Frankfurt z Bundesligi. Pierwszy ligowy mecz zaliczył tam 17 sierpnia 2008 roku przeciwko Hercie Berlin (2:0). 4 października 2008 roku w przegranym 1:2 pojedynku z TSG 1899 Hoffenheim zdobył pierwszą bramkę w Bundeslidze. W styczniu 2010 roku został wypożyczony do 1. FC Kaiserslautern (Bundesliga). W tym samym roku awansował z nim do Bundesligi. Latem 2010 roku wrócił do Eintrachtu.
W styczniu 2011 roku Steinhöfer odszedł do szwajcarskiego FC Basel. Następnie grał w takich klubach jak: Real Betis, TSV 1860 Monachium i VfR Aalen. W 2016 przeszedł do Sparty Praga.
Kariera reprezentacyjna.
Steinhöfer jest byłym reprezentantem Niemiec U-16, U-18, U-19 oraz U-21.

</doc>
<doc id="1622900" url="https://pl.wikipedia.org/wiki?curid=1622900" title="Port lotniczy Carnot">
Port lotniczy Carnot

Port lotniczy Carnot – port lotniczy zlokalizowany w Carnot, w Republice Środkowoafrykańskiej.

</doc>
<doc id="1622901" url="https://pl.wikipedia.org/wiki?curid=1622901" title="Markus Steinhofer">
Markus Steinhofer



</doc>
<doc id="1622910" url="https://pl.wikipedia.org/wiki?curid=1622910" title="Port lotniczy Ruhengeri">
Port lotniczy Ruhengeri

Port lotniczy Ruhengeri – port lotniczy zlokalizowany w mieście Ruhengeri, w Rwandzie. Jest to trzeci co do wielkości aeroport tego kraju.

</doc>
<doc id="1622912" url="https://pl.wikipedia.org/wiki?curid=1622912" title="Ušće Tower">
Ušće Tower

Ušće Tower () – najwyższy budynek w Belgradzie. Do czasu zbudowania Avaz Twist Tower w Sarajewie był najwyższym budynkiem na Bałkanach. Od 1965 był siedzibą Komitetu Centralnego Związku Komunistów Jugosławii. Od tego czasu nazywany pałacem organizacji społeczno-politycznych (“Палата друштвено-политичких организација“) Jugosławii i Serbii, popularnie wieżowcem KC („Зграда ЦК“). W tym okresie był iluminowany napisem "TITO". Około 1978 budynek miał być obiektem ataku serbskiego imigranta Nikoli Kavaji, który chciał samolotem Boeing 747 uderzyć w budynek Komitetu Centralnego ZKJ. Samolot został porwany, ale plan nie został zrealizowany. Kavaja został skazany w USA na karę 60 lat, z których spędził w więzieniu 23 lata. Budynek został poważnie uszkodzony w kwietniu 1999 przez dwukrotne bombardowanie NATO, ale nie został zburzony. 

</doc>
<doc id="1622913" url="https://pl.wikipedia.org/wiki?curid=1622913" title="Luis Roberto Guzmán">
Luis Roberto Guzmán

Luis Roberto Guzmán (ur. 9 kwietnia 1973 w Portoryko) – portorykański aktor. Wystąpił w meksykańskiej telenoweli "Przyjaciółki i rywalki" ("Amigas y Rivales").
Wczesne lata.
Urodził się w Portoryko jako syn Luisy Jiménez i Roberta Guzmána. Na początku próbował bezskutecznie wystąpić w latynoamerykańskim boysbandzie Menudo. Następnie studiował na University of Puerto Rico w Río Piedras. Po ukończeniu Department of Drama, w 1999 przeniósł się do Meksyku. Studiował w Centro Estudios Artísticos de Televisa (CEA).
Kariera.
Zadebiutował na małym ekranie w roli Tommy’ego w portorykańskim dramacie Tele-Once "Nocne kwiaty" ("Flores de la noche", 1998). Następnie trafił do serialu "Kiedy budzę się zakochany" ("Cuando despierta el amor", 1999) i dramatu telewizyjnego Tele-Once "Kocha jak oni wszyscy" ("Amores como todos los demas", 1999). Po przyjeździe do Meksyku Guzmán otrzymał kontrakt z Televisą i został obsadzony w roli Alfreda w telenoweli "Zawsze będę cię kochać" ("Siempre te amaré", 2000) z Fernando Carrillo, Arturo Peniche i Guillermo Garcíą Cantú. Rola złoczyńcy Gabriela Moreno Ortiza w telenoweli "Miłość i nienawiść" ("Entre el amor y el odio", 2002) przyniosła mu nominację do nagrody magazynu „TvyNovelas” w kategorii najlepszy aktor drugoplanowy.
Wystąpił także na scenie w przedstawieniu "23 centymetry" ("23 centímetros", 2002) jako pracownik seksualny Oscar, musicalu "Cabaret" (2004) w roli ekstrawaganckiego mistrza ceremonii MC, spektaklu "Obcy w pociągu" ("Extraños en un tren", 2013) jako Bruno i "Kotka na gorącym blaszanym dachu" (2016) w roli alkoholika Bricka Pollitta.
W 2004 zdobył nominację do MTV Movie Award w kategorii ulubiony aktor za rolę stripizera Roco w komedii romantycznej "Ladies' Night" (2003). Jako Diego Arellano y Mendoza “El Conde de Guevara” w telenoweli "Alborada" (2005–2006) był nominowany do nagrody TvyNovelas w kategorii najlepszy czarny charakter wśród aktorów. W 2008 nagrał solowy album pop "Bipolar". Od 14 maja 2007 do 26 listopada 2009 grał tytułową rolę Gervasio „El Pantery” Roblesa w serialu kryminalnym "El Pantera". W dramacie familijnym "La otra familia" (2011) razem z Jorge Salinasem zagrali parę homoseksualistów, którzy obejmują opieką 7-letniego Hendrixa, opuszczonego przez matkę narkomankę. W 2012 otrzymał nagrodę TV Adicto Golden Awards jako najlepszy czarny charakter za rolę Porfirio Cisnerosa w telenoweli "Infames" (2012). W 2015 został uhonorowany nagroda magazynu „TvyNovelas” w kategorii najlepszy aktor drugoplanowy jako José Luis Álvarez / Antonio Olivares w telenoweli "Za głosem serca" (2013–2014). 
Był na okładkach „Estilo Df”, „In”, „Men’s Health”, „Cm” i „Pasion”..

</doc>
<doc id="1622914" url="https://pl.wikipedia.org/wiki?curid=1622914" title="Port lotniczy As-Samara">
Port lotniczy As-Samara

Port lotniczy As-Samara (, IATA: SMW, ICAO: GMMA) – port lotniczy w mieście As-Samara, w Saharze Zachodniej. Jest to trzeci co do wielkości port lotniczy tego kraju.

</doc>
<doc id="1622916" url="https://pl.wikipedia.org/wiki?curid=1622916" title="Daśain">
Daśain

Daśain (nepalski: दशैं) – największe święto hinduistyczne obchodzone w Nepalu, a także w indyjskim Sikkimie i Darjeelingu. Jest również świętem państwowym w Bhutanie.
Zwyczaje.
Daśain jest związany z kultem tzw. „Ośmiu Matek” (trl. "aṣţamatrikā", trb. Asztamatryka) i dziewięciu Durg (trl. "navadurga", trb. nawadurga). Trwa 15 dni. Zazwyczaj wypada we wrześniu/październiku, po zbiorach ryżu. Jest przede wszystkim świętem rodzinnym, okazją do spotkania się krewnych z dalekich stron. W niektórych miejscowościach nadal praktykuje się ofiary ze zwierząt. Krwią ofiarnych zwierząt spryskuje się narzędzia i maszyny (w tym samochody). W Katmandu, Bhaktapurze i Patanie pojawiają się publicznie Kumari Dewi, tzw. „żywe boginie”.

</doc>
<doc id="1622919" url="https://pl.wikipedia.org/wiki?curid=1622919" title="Dawid D’Or">
Dawid D’Or

Dawid D’Or (hebr. דוד ד'אור), właśc. David Nehaisi (ur. 2 października 1965 w Holonie) – izraelski kontratenor i kompozytor.
Dzieciństwo i edukacja.
Urodził się w Izraelu, jego przodkowie byli Żydami wydalonymi z Hiszpanii podczas inkwizycji hiszpańskiej w XV wieku. Jego pradziadek był wybitnym libańskim rabinem, jego ojciec natomiast przeniósł się z całą rodziną z Libii do Izraela.
Jako dziecko wykazywał zainteresowanie śpiewaniem, jego rodzice chcieli natomiast, by został prawnikiem lub lekarzem. Z czasem zaczął ćwiczyć śpiewanie w wyższych tonacjach i w tym kierunku rozwijał swoje zdolności wokalne. W 1991 roku D’Or dostał się do Konserwatorium Jerozolimskiego na wydział muzyki klasycznej, gdzie zaczął karierę śpiewaka tenorowego. Dyrektor muzyczny Izraelskiej Orkiestry Filharmonicznej, Zubin Mehta, zaproponował mu wówczas występ solowy w trasie koncertowej ze sztuką "Carmina Burana" Carla Orffa.
Kariera muzyczna.
Początki kariery.
Podczas trzyletniej służby wojskowej D’Or dołączył do militarnego zespołu muzycznego, w latach 1985-86 był członkiem sekcji rozrywkowej Centralnego Dowództwa Armii Wojskowej. W tym czasie razem ze swoimi kolegami z armii, Benny'm Nadlerem i Rivim Ben-Basztem, założył trio muzyczne o nazwie HaSzliszija, które rozpadło się po nagraniu jednego singla. Kilka miesięcy później założył kolejną formację – Kav 4, która zakończyła działalność przed wydaniem debiutanckiego albumu. 
W tym samym czasie D’Or otrzymał zaproszenie do występu w Teatrze Narodowym, w którym przez kolejne cztery lata zagrał w takich spektaklach, jak m.in. "Blood Marriage", "Cabaret", "Cry the Beloved Country" i "Tartuffe". W tym czasie brał udział w zajęciach wokalnych u sopranistki Miriam Melzer z Akademii Muzyki i Tańca w Jerozolimie, którą ukończył.
1992-99: "David D’Or", "Begowa misztane" i występ przed Janem Pawłem II.
W 1992 roku D’Or wydał swój debiutancki album studyjny zatytułowany "David D’Or". Płytę promował singiel „Yad anuga”. W kolejnym roku premierę miał drugi długogrający krążek piosenkarza zatytułowany "Begowa misztane", na której znalazły się m.in. utwory „Ani af” i „Tiszmor al HaOlam Yeled”. Swoją wersję piosenki nagrała później hebrajska piosenkarka Liel Kolet. Album zdobył certyfikat podwójnej platynowej płyty. Na początku kwietnia D’Or wystąpił w krajowych eliminacjach do 38. Konkursu Piosenki Eurowizji z utworem „Parpar”, z którym zajął ostatecznie 4. miejsce. W kolejnym roku nagrał wraz z Dudu Fiszerem, Meirem Banaiem i Eranem Zurem numer „Lisa”, który znalazł się na płycie "Radio Bla Bla" zespołu The Friends of Natasza (hebr. "החברים של נטאשה"). 
W 1995 roku nawiązał współpracę z marokańsko-izraelskim piosenkarzem Szlomo Barem i zespołem grającym muzykę etniczną Habrera Hativit, z którymi nagrał płytę pt. "David &amp; Szlomo". W tym samym roku wystąpił w Watykanie przez Janem Pawłem II z okazji ustabilizowania sytuacji politycznej między Izraelem a Stolicą Apostolską, będąc tym samym pierwszym artystą, który wystąpił przed Papieżem. W 1997 roku wydał swoją czwartą płytę studyjną zatytułowaną "Hahofa'a", którą nagrał w duecie z izraelską piosenkarką Etti Ankrią. Wydawnictwo otrzymało certyfikat podwójnej platynowej płyty. W 2001 ukazała się jego kolejna płyta pt. "Baneszama", w tym samym roku otrzymał tytuł "Izraelskiego piosenkarza roku" i "Najlepszego piosenkarza" podczas ceremonii wręczenia nagród krajowego rynku fonograficznego. Po wyborze Liora Narkisa na reprezentanta Izraela podczas 47. Konkursu Piosenki Eurowizji w listopadzie 2002 roku kilku poprzednich przedstawicielu kraju w konkursie stwierdziło, że wybór D’Ora na lokalnego reprezentanta w finale widowiska byłby lepszym wyborem. Sam D’Or życzył piosenkarzowi powodzenia, dziękując przy okazji wszystkim za wsparcie dla jego twórczości.
2003-06: "David D’Or &amp; the Philharmonic" i Konkurs Piosenki Eurowizji.
W kwietniu 2003 roku D’Or wydał swój pierwszy koncertowy album zatytułowany "David D’Or &amp; the Philharmonic", która zawierała zapis jednego z koncertów zagranych w towarzystwie 120-osobowej izraelskiej orkiestry filharmonicznej. Dwa tygodnie po premierze krążek otrzymał status złotej płyty w kraju. W listopadzie tego samego roku został wybrany wewnętrznie przez krajowego nadawcę publicznego Israel Broadcasting Authority (IBA) na reprezentanta Izraela w 49. Konkursie Piosenki Eurowizji organizowanym w 2004 roku w Stambule. W lutym telewizja zorganizowała specjalny koncert selekcyjny, podczas którego artysta wykonał cztery propozycje: „Freedom”, „Jamim towim”, „Bo'u Malachim” i „Le-ha’amin”, z którym ostatecznie wygrał eliminacje. Przed występem w widowisku nagrał reklamę telewizyjną dla jednej z krajowych sieci komórkowych. Podczas półfinału Konkursu Piosenki Eurowizji D’Or zaprezentował swoją propozycję w języku hebrajskim i angielskim, zajął ostatecznie 11. miejsce, przez co nie zakwalifikował się do rundy finałowej. W trakcie tygodnia prób do konkursu piosenkarz przerwał na dwa dni przygotowania do występu w celu wsparcia swojego chorego na cukrzycę ojca po zabiegu amputacji nogi. Niedługo potem mężczyzna zmarł. 
W czerwcu tego samego roku D’Or wydał minialbum zatytułowany "Leha’amin", na którym znalazł się m.in. eurowizyjny singiel pod tym samym tytułem. Kilka tygodni później ponownie otrzymał tytuł "Piosenkarza roku" i "Najlepszego piosenkarza" podczas ceremonii wręczenie nagród krajowej branży fonograficznej. W listopadzie piosenkarz zagrał koncert w jednym z lokalnych klubów gejowskich w Tel Awiwie, podczas którego m.in. zaprezentował po raz pierwszy trzy swoje utwory w nowej, elektronicznej aranżacji. 
W styczniu 2005 roku wydał singiel zawierający jego wersję przeboju „Careless Whisper” George’a Michaela. Pod koniec marca kolejnego roku premierę miała jego kolejna płyta zatytułowana "Kmo HaRuach", na której znalazły się utwory nagrane w duecie z takimi krajowymi wykonawcami jak m.in. Arkadi Duchin, Arik Einstein, Szlomi Szabat i Ehud Banai. W tym samym roku nagrał w duecie z Subliminalem utwór „Ten koah”, który znalazł się na czwartym albumie rapera pt. "Bidjuk ksze-chaszawtem sze-ha-kol nigmar", a także pojawił się gościnnie w piosence „Atzlano kafar todrah” z jego płyty zatytułowanej "The Rough Guide to the Music of Israel".
Od 2007: "Halelu-Songs of David" oraz występ przed Martinem Luthrem Kingiem III i Benedyktem XVI.
W maju 2007 roku D’Or wystąpił w duecie z sopranistką Seiko Lee podczas światowej premiery sztuki "Halelu-Songs of David" wystawionej w Belgradzie. Spektakl został zaprezentowany w sześciu krajach wschodnio-europejskich, m.in. na Cyprze. Latem tego samego roku zaśpiewał przed Martinem Luthrem Kingiem III podczas Konferencji Inicjatywy Pokojowej na Bliskim Wschodzie zorganizowanej w Tel Awiwie. W 2008 roku King zaprosił artystę do udziału w koncercie "Realize the Dream" zorganizowanym z okazji obchodów jego urodzin w Nowym Jorku. Wcześniej, bo w grudniu 2007 roku ukazała się jego druga płyta studyjna pt. "Live Show", a w 2008 roku – album zatytułowany "Szirat rabim", na którym znalazł się zbiór modlitw poznanych w dzieciństwie. Trzy tygodnie po premierze krążek zdobył certyfikat złotej płyty. 
W latach 2008-09 występował podczas serii koncertów charytatywnych "Voice of Love" organizowanych przez Fundację Tzu Chi w Stanach Zjednoczonych i Azji, wydał także specjalne wydawnictwo koncertowe pod tym samym tytułem, zysk ze sprzedaży którego został przekazany na cele dobroczynne. W maju 2009 roku wystąpił razem z Dudu Fiszerem i Chórem Arabsko-Żydowskich Dziewczyn podczas wizyty papieża Benedykta XVI w domu izraelskiego prezydenta Szimona Peresa.
W sierpniu 2013 roku ukazała się kolejna płyta D’ora zatytułowana "Makom leahava – Haosef", którą nagrał we współpracy z takimi wykonawcami, jak Arik Einstein, Miri Mesika, Jasmin Lewi, Szlomi Szabat, Ehud Banai, Gipsy Reyes, Arkadi Duchin, Eti Ankri, Szlomo Bar i Kobi Aflalo. W sierpniu 2014 roku wystąpił w Polsce jako gość specjalny podczas koncertu zamknięcia XI Festiwalu Kultury Żydowskiej „Warszawa Singera”. W 2017 roku ponownie wystąpił na festiwalu.
Życie prywatne.
D’Or jest mężem projektantki biżuterii Pazit, którą poznał podczas nauki w liceum w Bat Jam. Para ma dwójkę dzieci i mieszka w Sawionie niedaleko Tew Awiwu. Pazit pełni także funkcję menedżerki wokalisty.
Kontrowersje.
W lipcu 2004 roku D’Or doprowadził do wstrzymania projekcji filmu "Shrek 2" w krajowych kinach z powodu naruszenia jego dobrego imienia przez tłumaczy skryptu. Piosenkarza poruszyło przetłumaczenie zdania „Let's bobbitt him” (pol. "Amputuj mu penisa nożyczkami") na „Let’s David D’Or him” (hebr. "Na’aseh lo ma’aseh David D’Or", pol. "Zrób z niego Davida D’ora"), co – jego zdaniem – miało powiązać jego nazwisko z kastracją. Sąd rejonowy w Tel-Awiwie zarządził wycofanie wersji filmu z obraźliwym tłumaczeniem oraz zażądał od dystrybutorów zmiany tekstu.

</doc>
<doc id="1622920" url="https://pl.wikipedia.org/wiki?curid=1622920" title="Proces umierania w teorii Wadżrajany">
Proces umierania w teorii Wadżrajany



</doc>
<doc id="1622923" url="https://pl.wikipedia.org/wiki?curid=1622923" title="Port lotniczy Desroches">
Port lotniczy Desroches

Port lotniczy Desroches (IATA: DES, ICAO: FSDR) – port lotniczy położony na wyspie Desroches (Seszele).

</doc>
<doc id="1622924" url="https://pl.wikipedia.org/wiki?curid=1622924" title="Autostrada M86 (Węgry)">
Autostrada M86 (Węgry)

Autostrada M86 (węg. "M86 autópálya") – częściowo zbudowana autostrada na Węgrzech, w ciągu trasy europejskiej E65. Ma ona na celu połączenie autostrady M1 z autostradą M9. Obecny 70-kilometrowy odcinek rozciąga się od Szombathely do Csorna-południe. Planowana jest jeszcze budowa odcinka z Csorny do Mosonmagyaróvár.

</doc>
<doc id="1622926" url="https://pl.wikipedia.org/wiki?curid=1622926" title="Przegląd Numizmatyczny">
Przegląd Numizmatyczny

Przegląd Numizmatyczny – czasopismo numizmatyczne założone w 1993 roku. 
Przegląd Numizmatyczny jest pismem o charakterze naukowo-kolekcjonerskim, skierowanym do szerokiego kręgu czytelników. Do odbiorców dociera poprzez sklepy numizmatyczne, filatelistyczno-numizmatyczne, sieć Empik oraz saloniki prasowe Kolporter. Istnieje również możliwość prenumeraty czasopisma. W każdym numerze znajduje się aktualny katalog – cennik obejmujący monet polskie od roku 1916 roku do czasów obecnych.
Rada programowa.
W skład rady programowej czasopisma wchodzą:

</doc>
<doc id="1622927" url="https://pl.wikipedia.org/wiki?curid=1622927" title="Chojnowo (gmina)">
Chojnowo (gmina)

Chojnowo (od 1973 "Czernice Borowe") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Chojnowo, lecz siedzibą władz gminy była Węgra.
W okresie międzywojennym gmina Chojnowo należała do powiatu przasnyskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 21 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Czernice Borowe.

</doc>
<doc id="1622928" url="https://pl.wikipedia.org/wiki?curid=1622928" title="Port lotniczy Bo">
Port lotniczy Bo

Port lotniczy Bo (ang. Bo Airport, IATA: KBS, ICAO: GFBO) – port lotniczy zlokalizowany w Bo, w Sierra Leone. Jego operatorem jest Sierra Leonean Airports Authority.

</doc>
<doc id="1622932" url="https://pl.wikipedia.org/wiki?curid=1622932" title="Doktryna faszyzmu">
Doktryna faszyzmu

Doktryna faszyzmu (wł. "La dottrina del fascismo") – pochodzący z "Enciclopedia Italiana" esej przypisywany Benito Mussoliniemu.
Okoliczności powstania.
Przed wydaniem XIV tomu "Enciclopedia Italiana" wydawca zwrócił się z prośbą do premiera Benito Mussoliniego o napisanie krótkiej rozprawy dotyczącej doktryny ideologii faszystowskiej na potrzebę hasła "faszyzm".
4 czerwca 1932 w Il Popolo d'Italia ukazał się artykuł "Doktryna polityczna i społeczna", natomiast 11 czerwca artykuł "Idee podstawowe".
W lipcu 1932 ukazał się XIV tom encyklopedii, w którym oba artykuły zamieszczono jako dodatek do hasła "faszyzm". Do artykułu "Idee podstawowe" dołączone zostały przypisy Mussoliniego, które nie ukazały się wcześniej w gazecie.
Treść.
Esej, wbrew tytułowi, stanowi przede wszystkim wykładnię tego, czemu faszyzm się sprzeciwia, jedynie połowicznie zarysowując niektóre hasła programowe włoskiego faszyzmu.
Autor poddaje krytyce socjalizm, liberalizm i demokrację. Faszyzm przedstawiony jest nie tylko jako doktryna polityczna, ale także religijna i historyczna. Główną doktryną faszyzmu ma być, zdaniem autora, statolatria, kult władzy i siły. W państwie faszystowskim jednostka ma być bezwzględnie podporządkowana państwu (autor używa słowa totalitaryzm na określenie relacji państwo-jednostka). Naród zdaniem autora rozprawy jest tworem wtórnym, ukształtowanym jedynie w wyniku istnienia państwa.
W zakresie ekonomicznym autor opowiada się za korporacjonizmem, który ma wyeliminować walkę klas.
Kwestia autorstwa.
"Doktryna faszyzmu" ukazała się pod nazwiskiem Benito Mussoliniego. Przypuszcza się jednak, że rzeczywistym autorem rozprawy był Giovanni Gentile, główny doktryner włoskiego faszyzmu.
Tłumaczenia.
"Doktryna faszyzmu" niemal natychmiast po powstaniu zaczęła funkcjonować jako samodzielny tekst. Przed II wojną światową w formie broszurki została przetłumaczona na większość języków europejskich. Tłumaczenie polskie, autorstwa Stanisława Gniadka, ukazało się w 1935 z inicjatywy Uniwersytetu Lwowskiego.

</doc>
<doc id="1622933" url="https://pl.wikipedia.org/wiki?curid=1622933" title="Karwacz (gmina)">
Karwacz (gmina)

Karwacz (od 1973 "Przasnysz") – dawna gmina wiejska istniejąca do 1954 roku w woj. warszawskim. Siedzibą władz gminy był Karwacz.
W okresie międzywojennym gmina Karwacz należała do powiatu przasnyskiego w woj. warszawskim. 1 stycznia 1923 z gminy Karwacz wyłączono osadę Wójtostwo Przasnysz, włączając ją do Przasnysza. 1 lipca 1924 do gminy Karwacz włączono wsie Sątrzaska i Frankowo oraz folwarki Sątrzaska A i Sątrzaska B z gminy Płoniawy w powiecie makowskim.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Przasnysz.

</doc>
<doc id="1622935" url="https://pl.wikipedia.org/wiki?curid=1622935" title="Bhavaviveka">
Bhavaviveka



</doc>
<doc id="1622937" url="https://pl.wikipedia.org/wiki?curid=1622937" title="Jelcz T120">
Jelcz T120

Jelcz T120 – autobus turystyczny i międzymiastowy, produkowany przez firmę Jelcz w Jelczu-Laskowicach.
Historia.
Najprawdopodobniej właśnie czynnik konkurencji stał się dla jelczańskich konstruktorów bodźcem do przeprowadzenia modernizacji autobusu PR110D. Podczas Międzynarodowych Targów Poznańskich w 1993 r. zaprezentowano prototyp turystycznego autobusu T120, wyposażony w klimatyzator przestrzeni pasażerskiej. W stosunku do PR110D, Jelcz T120 posiadał identyczną konstrukcję oraz wymiary zewnętrzne, natomiast nadwozie poddano jedynie kosmetycznym zmianom. Dotyczyły one przede wszystkim wykończenia wnętrza, które miało zapewnić wyższy poziom komfortu pasażerów. Nowy autobus otrzymał wykładziny włókninowe sufitu i ścian bocznych, dodatkową wykładzinę dywanową w przejściu, inne tkaniny obiciowe siedzeń. Nad wnęką tylnych drzwi zamontowano dodatkowe dwa składane fotele, wygospodarowano również odrębną przestrzeń bagażową dla kierowcy. Poprawiono oświetlenie i nagłośnienie wnętrza. Przewidziano ponadto opcję montażu siedzenia pilota oraz radiomagnetofonu. Skuteczne ogrzewanie wnętrza zapewniało kilka niezależnych nagrzewnic wodnych.
Autobus T120 otrzymał zmodernizowaną jednostkę napędową – doładowany silnik z zapłonem samoczynnym typu SWT11/311 o maksymalnej mocy 260 KM. Silnik ten zabudowany został pionowo za tylną osią i zblokowany był z mechaniczną 6-biegową skrzynią typu S6-90. Zmodernizowany został most napędowy typu MT1032.A, który otrzymał niższe przełożenie (wartość 5,125, dla porównania w Jelczu PR110D wartość ta wynosiła 5,86). Zastosowanie nowego silnika wymusiło dokonanie niewielkich zmian konstrukcyjnych w tylnej części kratownicy pojazdu. Jelcz T120 stał się w porównaniu do PR110D cichszy, głównie za sprawą zmian dokonanych w układzie wylotowym oraz izolacji komory. Maksymalna prędkość pojazdu wynosiła 106 km/h. W zależności od wyposażenia (zakładano odmiany Standard oraz Komfort), autobus pomieścić mógł od 48 do 50 pasażerów, natomiast masy własne wynosiły odpowiednio 10 750 kg (Standard) oraz 10 800 kg (Komfort). Dla obu wersji założono jednakową masę całkowitą – 16 000 kg. 
Wyposażenie Jelcza T120 Standard obejmowało przesuwne górne szyby okien bocznych, dwa elektryczne wentylatory wyciągowe, dwie klapy dachowe oraz fotele pasażerskie pozbawione opcji odchylania. Odmiana turystyczna – T120 Komfort - posiadała dodatkowo kanały nawiewne z wentylatorami elektrycznymi i indywidualnymi nawiewami na każde miejsce pasażerskie oraz uchylne fotele typu lotniczego. Zrezygnowano tu natomiast z przesuwnych szyb w oknach bocznych. Istniała opcja zabudowy toalety oraz klimatyzatora. Konstruktorzy JZS zakładali ponadto w produkcji seryjnej modelu T120 Komfort opcję montażu mocniejszego silnika typu SWT11/309 o maksymalnej mocy 280 KM, jednakże tego zamierzenia nie zrealizowano. 
Drzwi w Jelczu T120, podobnie jak w przypadku PR110D, rozmieszczono w układzie 2-0-1, przy czym pierwsze drzwi były automatyczne, odskokowe, drugie natomiast – otwierane na klamkę. Dodatkowo umieszczono otwierane na klamkę drzwi dla kierowcy na zwisie przednim z lewej strony. Pod podłogą pojazdu znalazły miejsce obszerne bagażniki o pojemności 6 m³. Klapy bagażników wykonane zostały z aluminium, co wywarło istotny wpływ na ochronę przeciwkorozyjną nadwozia. Seryjną produkcję autobusu T120 podjęto w Jelczu dopiero w 1992 roku. Pojazd ten zastąpił w ofercie JZS model D120.

</doc>
<doc id="1622939" url="https://pl.wikipedia.org/wiki?curid=1622939" title="Reprezentacja Niemiec U-21 w piłce nożnej mężczyzn">
Reprezentacja Niemiec U-21 w piłce nożnej mężczyzn

Reprezentacja Niemiec U-21 w piłce nożnej – młodzieżowa reprezentacja Niemiec sterowana przez Niemiecki Związek Piłki Nożnej. Jej największym sukcesem są dwa złote i cztery srebrne medale mistrzostw Europy juniorów.
W 1976 roku UEFA wprowadziła nowe zasady odnośnie do młodzieżowych reprezentacji piłkarskich – drużyny do lat 23 zostały zastąpione przez zespoły do lat 21. Początkowo na arenie międzynarodowej występowały zespoły Niemiec Zachodnich oraz Niemiec Wschodnich, dopiero po ich zjednoczeniu w 1990 roku Niemcy utworzyli jedną reprezentację. Młodzieżowej drużyny Niemiec wielokrotnie brały udział w mistrzostwach Europy. W 1974, 1978, 1980 i 1982 wywalczyły na nich drugie miejsca, a w 2009 i 2017 mistrzostwo.

</doc>
<doc id="1622940" url="https://pl.wikipedia.org/wiki?curid=1622940" title="Duczymin (gmina)">
Duczymin (gmina)

Duczymin (pocz. "Bugzy Płoskie") – dawna gmina wiejska istniejąca do 1954 roku w woj. warszawskim. Siedzibą władz gminy był Duczymin.
Gmina powstała podczas I wojny światowej w związku z przemianowaniem gminy Bugzy Płoskie na Duczymin.
W okresie międzywojennym gmina Duczymin należała do powiatu przasnyskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 10 gromad: Bugzy Płoskie, Duczymin, Dzierzęga, Grabowo-Skorupki, Jedlinka, Nowa Wieś, Stara Wieś, Wasiły-Zygny, Zdziwuj Nowy i Zdziwuj Stary.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Chorzele (oraz fragmentarycznie w skład gminy Krzynowłoga Mała).

</doc>
<doc id="1622942" url="https://pl.wikipedia.org/wiki?curid=1622942" title="Port lotniczy Dodoma">
Port lotniczy Dodoma

Port lotniczy Dodoma – port lotniczy zlokalizowany w Dodomie, stolicy Tanzanii.

</doc>
<doc id="1622943" url="https://pl.wikipedia.org/wiki?curid=1622943" title="Kapajówka">
Kapajówka

Kapajówka, Kopajówka ( "Kapajeuka, Kapajuuka", "Kapajewka", "Kopajiwka") – rzeka w północno-zachodniej Ukrainie (obwód wołyński) i południowo-zachodniej Białorusi (obwód brzeski), prawy dopływ Bugu w zlewisku Morza Bałtyckiego. Długość - 39 km (19,5 km na Ukrainie, 19,5 km na Białorusi), powierzchnia zlewni - 264 km², średni przepływ u ujścia - 0,9 m³/s, średni spadek - 0,5‰. W górnym biegu skanalizowana, w średnim i dolnym biegu szerokość 1-3 m. Źródła w okolicy Jezior Szackich na Ukrainie, płynie na północny wschód, uchodzi do Bugu koło wsi Leplewka (niedaleko Sławatycz po stronie polskiej). 
Źródło: 

</doc>
<doc id="1622945" url="https://pl.wikipedia.org/wiki?curid=1622945" title="Didier van der Hove">
Didier van der Hove

Didier van der Hove (ur. 13 grudnia 1966 w Brukseli) – belgijsko-kolumbijski aktor.
Życiorys.
Wczesne lata.
Urodził się w Brukseli, a dorastał w Kongo. Podróżował wraz z rodzicami po Stanach Zjednoczonych, potem Ameryce Środkowej, zanim przybył do Kolumbii z rodzicami w wieku 10 lat. W Kolumbii ukończył studia informatyczne, kurs aktorski oraz kurs dla cyrkowych klaunów. Był prezenterem programu "Ciudad X" (2004).
Kariera.
Stał się znany z telenowel prezentowanych w Hiszpanii i całej Ameryce Łacińskiej. Jego popularność wzrosła na całym świecie wraz z powodzeniem telenowel takich jak "Kobieta w lustrze" ("La Mujer en el espejo", 2004-2005) i "Zorro" (" El Zorro: la Espada y la Rosa", 2007).
W telenoweli "Hacjenda La Tormenta" ("La Tormenta", 2005) jako Enrique Montalvo, był najlepszym przyjacielem i powiernikiem Marii Teresy, pomimo tego, że inteligentny, cierpi na brak miłości, która pochodzi z jego dzieciństwa. Jest psychopatą, zdrajcą, który niszczy życie bez skrupułów, aby osiągnąć swoje ciemne cele.
Życie prywatne.
W 2008 w hotelu w południowym Chile został zatrzymany przez policję, po tym jak został oskarżony o seks z dwiema niepełnoletnimi osobami (chłopakami - 16 i 17 lat), z którymi utrzymywał przyjazne stosunki przez cztery lata przez Internet, molestowanie dzieci i posiadanie pornografii dziecięcej.

</doc>
<doc id="1622947" url="https://pl.wikipedia.org/wiki?curid=1622947" title="Bundesliga niemiecka w piłce nożnej (1991/1992)">
Bundesliga niemiecka w piłce nożnej (1991/1992)

Kadra VfB Stuttgart.
Eike Immel, Eberhard Trautner; Guido Buchwald, Slobodan Dubajić, Michael Frontzeck, Nils Schmäler, Thomas Schneider, Günther Schäfer, Alexander Strehmel; Andreas Buck, Maurizio Gaudino, Marc Kienle, Ludwig Kögl, Matthias Sammer, Jovica Simanić; Manfred Kastl, Olaf Schmäler, Eyjólfur Sverrisson, Fritz Walter.

</doc>
<doc id="1622948" url="https://pl.wikipedia.org/wiki?curid=1622948" title="Edward Muszyński">
Edward Muszyński

Edward Jan Muszyński (ur. 30 września 1911 w Zagorzycach, zm. 15 marca 1968 w Kielcach) – polski duchowny rzymskokatolicki, doktor prawa kanonicznego, biskup pomocniczy kielecki w latach 1961–1968.
Życiorys.
Urodził się 30 września 1911 w Zagorzycach. Kształcił się w Państwowym Gimnazjum im. Tadeusza Kościuszki w Miechowie, gdzie w 1930 złożył egzamin dojrzałości. Następnie studiował w seminarium duchownym w Kielcach, gdzie był członkiem kleryckiej orkiestry. 15 czerwca 1935 został w Kielcach wyświęcony na prezbitera przez miejscowego biskupa diecezjalnego Augustyna Łosińskiego. W czasie okupacji rozpoczął tajne studia na Wydziale Prawa Kanonicznego Katolickiego Uniwersytetu Lubelskiego. Kontynuował je w latach 1948–1950 i ukończył z magisterium. Tamże w 1953 uzyskał doktorat z prawa kanonicznego na podstawie dysertacji "Nieprawidłowości uczestników procesu sądowego z tytułu braku doskonałej łagodności chrześcijańskiej".
Pracował jako wikariusz w parafiach diecezji kieleckiej: Chmielnik, Secemin, Sędziszów, Dobrowoda, Leszczyny i św. Wojciecha w Kielcach. W 1945 został notariuszem w kurii diecezjalnej. Oprócz tego był promotorem sprawiedliwości przy sądzie biskupim, kapelanem zakładu dla sierot, spowiednikiem kleryków i katechetą na kursach licealnych dla dorosłych. W latach 1947–1948 i 1950–1952 zajmował w kurii diecezjalnej stanowisko kanclerza. W 1951 po aresztowaniu biskupa Czesława Kaczmarka był przesłuchiwany przez funkcjonariuszy Urzędu Bezpieczeństwa, pisał też listy interwencyjne do przedstawicieli władz państwowych. Z pracy w kurii biskupiej ustąpił pod naciskiem księży patriotów, mających znaczącą pozycję na terenie diecezji. Pomagał w duszpasterstwie w parafii Chrystusa Króla w Kielcach i jako rezydent w parafiach Strawczyn i Łopuszno. W latach 1955–1957 był proboszczem parafii Kije. W 1957 po ponownym objęciu rządów w diecezji przez biskupa Czesława Kaczmarka został przywrócony na urząd kanclerza kurii. Na tym stanowisku wspierał ordynariusza, w czasie gdy komunistyczne władze podejmowały działania mające na celu jego dyskredytację. W 1958 został ustanowiony kanonikiem kapituły katedralnej w Kielcach.
26 października 1960 został mianowany biskupem pomocniczym diecezji kieleckiej ze stolicą tytularną Mastaura in Asia. Sakrę biskupią otrzymał 27 sierpnia 1961 przy kościele w Miechowie. Konsekrował go biskup diecezjalny kielecki Czesław Kaczmarek w asyście Piotra Kałwy, biskupa diecezjalnego lubelskiego, i Jana Jaroszewicza, biskupa pomocniczego kieleckiego. Od lutego 1962 sprawował w diecezji urząd wikariusza generalnego, a po śmierci biskupa Czesława Kaczmarka w 1963 zarządzał diecezją w charakterze wikariusza kapitulnego. W 1966 został ustanowiony prepozytem kapituły katedralnej. Uczestniczył w II sesji soboru watykańskiego II.
Zmarł 15 marca 1968 w szpitalu wojewódzkim w Kielcach w wyniku obustronnego zapalenia płuc po usunięciu chorej nerki. 18 marca 1968 został pochowany na cmentarzu nowym w Kielcach.

</doc>
<doc id="1622950" url="https://pl.wikipedia.org/wiki?curid=1622950" title="Krzynowłoga Wielka (gmina)">
Krzynowłoga Wielka (gmina)

Krzynowłoga Wielka – dawna gmina wiejska istniejąca do 1954 roku w woj. warszawskim. Siedzibą władz gminy była Krzynowłoga Wielka.
W okresie międzywojennym gmina Krzynowłoga Wielka należała do powiatu przasnyskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 14 gromad: Bagienice Wielkie, Brzeski-Kołaki, Dąbrowa, Dąbrówka Ostrowska, Gadomiec-Miłocięta, Krzynowłoga Wielka, Kwiatkowo, Przysowy, Rembielin, Rycice, Świniary, Ulatowo-Adamy, Ulatowo-Słabogóra i Ulatowo-Zalesie.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gmin Chorzele i Krzynowłoga Mała (oraz fragmentarycznie gminy Jednorożec).

</doc>
<doc id="1622952" url="https://pl.wikipedia.org/wiki?curid=1622952" title="Port lotniczy Sokodé">
Port lotniczy Sokodé

Port lotniczy Sokodé – port lotniczy zlokalizowany w mieście Sokodé. Jest trzecim co do wielkości portem lotniczym w Togo.

</doc>
<doc id="1622958" url="https://pl.wikipedia.org/wiki?curid=1622958" title="Joseph Fraenkel">
Joseph Fraenkel

Joseph Fraenkel (ur. 4 lipca 1867, zm. 24 kwietnia 1920 w Nowym Jorku) – austriacko-amerykański lekarz, endokrynolog i neurolog.
Życiorys.
Urodził się w Rosji. Studiował medycynę na Uniwersytecie Wiedeńskim, studia ukończył w 1889 roku. Nie godząc się na odrzucenie judaizmu nie mógł podjąć praktyki w Austrii, więc emigrował do Stanów Zjednoczonych. Od 1892 lub 1893 praktykował w Nowym Jorku. Był asystentem Charlesa Dany w Postgraduate Hospital and Medical School. Wykładał neurologię w Cornell University Medical College. Konsultował pacjentów ze szpitali Montefiore i (do października 1913) Bellevue. Był członkiem Academy of Medicine i New York Neurological Society (przewodniczący w 1905, 1906).
W 1909, razem z Josephem Collinsem, był założycielem Neurological Institute of New York.
Był przyjacielem Gustava Mahlera. Po jego śmierci oświadczył się Almie Mahler, ale jego oświadczyny zostały odrzucone. W 1916 roku ożenił się z Ganną Walską, śpiewaczką operową. W testamencie zapisał majątek jej i swojemu bratu.
Joseph Fraenkel zmarł 24 kwietnia 1920 w Post Graduate Hospital w Nowym Jorku. Wspomnienie o nim napisał Charles Dana.

</doc>
<doc id="1622959" url="https://pl.wikipedia.org/wiki?curid=1622959" title="Port lotniczy Kasese">
Port lotniczy Kasese

Port lotniczy Kasese – port lotniczy zlokalizowany w ugandyjskim mieście Kasese. Obsługuje połączenia krajowe.

</doc>
<doc id="1622960" url="https://pl.wikipedia.org/wiki?curid=1622960" title="Autostrada M85 (Węgry)">
Autostrada M85 (Węgry)

Droga ekspresowa M85 (węg. "M85-as autóút") – Częściowo zbudowana autostrada na Węgrzech, w ciągu trasy europejskiej E65. Autostrada ta ma połączyć Győr, Csornę oraz Sopron.

</doc>
<doc id="1622963" url="https://pl.wikipedia.org/wiki?curid=1622963" title="Port lotniczy Porto Alegre">
Port lotniczy Porto Alegre

Port lotniczy Porto Alegre (ang. Porto Alegre Airport, IATA: PGP, ICAO: FPPA) – port lotniczy zlokalizowany na Wyspie Świętego Tomasza (Wyspy Świętego Tomasza i Książęca).

</doc>
<doc id="1622965" url="https://pl.wikipedia.org/wiki?curid=1622965" title="Thomas Johann Seebeck">
Thomas Johann Seebeck

Thomas Johann Seebeck (ur. 9 kwietnia 1770 w Reval, późniejszy Tallinn; zm. 10 grudnia 1831 w Berlinie) – niemiecki fizyk, odkrył w 1821 roku zjawisko termoelektryczne.
Życiorys.
Seebeck urodził się w Reval (obecnie Tallinn, Estonia) w bogatej rodzinie kupieckiej bałtyckich Niemców. W 1802 zdobył dyplom w zakresie nauk medycznych w Uniwersytecie w Getyndze, ale wolał studiować fizykę.
W 1808 roku Seebeck jako pierwszy wyprodukował i opisał amalgamat potasu. W 1810, opisał efekt działania widma światła na wilgotny tlenek srebra(I), stając się w ten sposób pionierem fotografii kolorowej. Również w 1810, zaobserwował on magnetyzm niklu i kobaltu. W 1818 Seebeck odkrył aktywność optyczną roztworów cukru. Z Johannem Wolfgangiem von Goethe pracował nad teorią koloru.
W roku 1821 Seebeck odkrył efekt termoelektryczny polegający na tym, że w obwodzie składającym się z dwóch różnych metali pojawia się różnica potencjałów między złączami, jeżeli oba złącza pozostają w różnych temperaturach. Obecnie efekt ten nazywa się często zjawiskiem Seebecka albo efektem Peltiera–Seebecka. Efekt Seebecka stanowi podstawę działania termopary.
Przez 13 lat Seebeck był członkiem Berlińskiej Akademii Nauk.

</doc>
<doc id="1622970" url="https://pl.wikipedia.org/wiki?curid=1622970" title="Manuel Balbi">
Manuel Balbi

Manuel Balbi, właśc. Manuel Balbi Rojas (ur. 13 marca 1978 w Guadalajarze) – meksykański aktor występujący w telenowelach. W Polsce znany z telenowel: "Wieczny płomień miłości", "Hacjenda La Tormenta" i "Wdowa w bieli".

</doc>
<doc id="1622971" url="https://pl.wikipedia.org/wiki?curid=1622971" title="Obszar niemunicypalny">
Obszar niemunicypalny

Obszar niemunicypalny (ang. "unincorporated area") – w niektórych krajach anglosaskich zamieszkane lub niezamieszkane terytorium nieposiadające własnej administracji, a więc praw miejskich, które pozwalałyby na egzekucję podatków lokalnych. Takie obszary znajdują się w jurysdykcji większych jednostek terytorialnych, jak powiat, hrabstwo, prowincja, stan, a nawet na szczeblu państwowym.
Australia.
W Australii obszarami niemunicypalnymi są zazwyczaj tereny położone poza granicami miejskimi, o znacznej powierzchni i niewielkim zaludnieniu. Najwięcej takich obszarów znajduje się na Terytorium Północnym. Większość terytorium stanu Australia Południowa jest obszarem niemunicypalnym, zarządzanym przez "Outback Areas Community Development Trust". Daleki zachód i północ stanu Nowa Południowa Walia określa się mianem Unincorporated Far West Region, ze względu na niewielką liczbę ludności. Takimi obszarami zajmują się – w miarę potrzeb – wyznaczeni urzędnicy we władzach stanów lub terytoriów. Spośród pozostałych stanów jedynie Wiktoria posiada dwa niewielkie obszary niemunicypalne w hrabstwie Alpine i jeden w hrabstwie Mansfield (są to ośrodki narciarskie); zalicza się do nich także niektóre wyspy przybrzeżne.
Kanada.
W Kanadzie, w zależności od prowincji, pojęcie "unincorporated settlement" odnosi się do miejscowości (najczęściej osad), które nie posiadają rad miejskich. Stanowią one zwykle, ale nie zawsze, część większego organizmu miejskiego. Mogą to być małe osiedla, a także spore obszary zurbanizowane. Na przykład Sherwood Park, przedmieście Edmonton, mogłoby być siódmym co do wielkości miastem Alberty, gdyby wystąpiło o przyznanie praw miejskich, ale jego mieszkańcy wolą należeć do Specialized Municipality of Strathcona County. Podobnie, bogate w bitumy i szybko rosnące osiedle Fort McMurray nie jest niezależną jednostką, a wchodzi w skład rozległej Wood Buffalo Regional Municipality.
Stany Zjednoczone.
W Stanach Zjednoczonych pojęcie obszaru niemunicypalnego odnosi się generalnie do części hrabstwa znajdującego się poza terenami zmunicypalizowanymi. W większości stanów przyjęto zasadę, że władze hrabstwa posiadają w odniesieniu do tych obszarów uprawnienia takie, jakie mają na obszarach municypalnych rady miejskie. W niektórych jednak wypadkach władze stanowe składają te obowiązki na barki mniejszych jednostek hrabstw, jakimi są townships.

</doc>
<doc id="1622972" url="https://pl.wikipedia.org/wiki?curid=1622972" title="Port lotniczy Yap">
Port lotniczy Yap

Port lotniczy Yap (IATA: YAP, ICAO: PTYA) – międzynarodowy port lotniczy zlokalizowany na wyspie Yap, w Mikronezji.

</doc>
<doc id="1622974" url="https://pl.wikipedia.org/wiki?curid=1622974" title="Charles Johnson">
Charles Johnson

Charles Johnson – amerykański polityk. Pełnił obowiązki Sekretarza Zdrowia Stanów Zjednoczonych do czasu wyboru nowego sekretarza. Nowym sekretarzem, a zarazem następcą została Kathleen Sebelius - wcześniej (od 2003 do 2009) gubernator Kansas.

</doc>
<doc id="1622977" url="https://pl.wikipedia.org/wiki?curid=1622977" title="Preludium i fuga Es-dur nr 7, II tom &quot;Das Wohltemperierte Clavier&quot;">
Preludium i fuga Es-dur nr 7, II tom &quot;Das Wohltemperierte Clavier&quot;

Preludium i fuga Es-dur nr 7 (BWV 876) – utwór z drugiego tomu "Das Wohltemperierte Klavier" Johanna Sebastiana Bacha. Preludium i fuga Es-dur utworzone zostały w Lipsku około 10 lat przed jego śmiercią.
Preludium.
Składa się prawie wyłącznie z ósemek. Ma charakter polifoniczny. W strukturze przypomina inwencję trzygłosową. Rytm rzutu melodycznego jest trójkowy.
Fuga.
Temat z początku jest powolny – pierwsza nuta to nuta cała, po niej następuje półnuta. Motyw czołowy to charakterystyczny interwał kwinty czystej między dwiema pierwszymi nutami a także następująca po nich pauza. Rozwinięcie tematu zaczyna się od trzeciej nieakcentowanej nuty utworu, która jest przedtaktem do figury progresywnej modulującej z przejściowej tonacji As-dur do dux – Es-dur. Drugi temat wchodzi o kwintę wyżej. W kontrapunkcie figura progresywna z tematu pojawia się tylko raz – na dodatek częściowo. Następnie melodia ożywia się bardzo powoli i stopniowo – słychać dwie półnuty, jedną całą i trzy ćwierćnuty, z których jedna przedłużona jest kropką. Po nich nagle następują dwie szesnastki, które przyjmują jakoby kształt ozdobnika, przednutek do figury progresywnej kontrapunktu, która towarzyszy tej z tematu. Podczas wejścia trzeciego i czwartego głosu a także w przetworzeniu i codzie często występują równoległe seksty tudzież tercje. W środku przetworzenia usłyszeć można nową – tym razem ósemkową – figurę melodyczną. Jest ona wykorzystana w progresji, przed której końcem wchodzi temat w tonacji comes – B-dur. To wejście tematu jest początkiem zwieńczenia utworu – cody, podczas której temat występuje trzy razy, tworząc niewielkie stretto.
Fuga Es-dur z drugiego tomu "Das Wohltemperierte Clavier" jest często przyrównywana do fugi D-dur z tegoż tomu. Są one rzeczywiście bardzo podobne pod wieloma względami:

</doc>
<doc id="1622983" url="https://pl.wikipedia.org/wiki?curid=1622983" title="Port lotniczy Tuzla">
Port lotniczy Tuzla

Port lotniczy Tuzla – międzynarodowy port lotniczy położony w Tuzli. Jest jednym z największych portów lotniczych w Bośni i Hercegowinie.

</doc>
<doc id="1622985" url="https://pl.wikipedia.org/wiki?curid=1622985" title="Piaseczyński Zlot Piosenki Różnej">
Piaseczyński Zlot Piosenki Różnej



</doc>
<doc id="1622989" url="https://pl.wikipedia.org/wiki?curid=1622989" title="Irina Chudoroszkina">
Irina Chudoroszkina

Irina Chudoroszkina (ur. 13 października 1968) – rosyjska lekkoatletka, kulomiotka.
Sukcesy.
Chudoroszkina była zawieszona na 2 lata z powodu stosowaniu niedozwolonych środków dopingujących (8.4.2004 - 7.4.2006).

</doc>
<doc id="1622991" url="https://pl.wikipedia.org/wiki?curid=1622991" title="Port lotniczy Mohylew">
Port lotniczy Mohylew

Port lotniczy Mohylew – port lotniczy położony w pobliżu Mohylewa, w obwodzie mohylewskim. Jest jednym z największych portów lotniczych na Białorusi.
Położenie.
Port lotniczy Mohylew położony jest na gruntach Łubniszczy i przy Nikiciniczach.
Historia.
Do 1954 w Mohylewie znajdowało się lotnisko wojskowe. Pasy startowe były wówczas nieutwardzone. W kolejnych latach lotnisko było wykorzystywane przez samoloty cywilne (m.in. wykorzystywane do oprysków chemicznych w rolnictwie). Ruch pasażersko-towarowy rozpoczął się w 1961.
Rozrost miasta wymusił przeniesienie lotniska. W 1971 wybrano pola obok wsi Łubniszcza, które już w podczas II wojny światowej były epizodycznie wykorzystywane do lądowań samolotów wojskowych. W latach 70. XX w. zbudowano infrastrukturę nowego lotniska. Pierwszy samolot wylądował na nim w czerwcu 1972. Mohylew miał wówczas rozbudowaną siatkę połączeń do wielu miast Związku Sowieckiego. Najpopularniejszymi kierunkami były Moskwa, Symferopol, Soczi i Kujbyszew. Lotów międzynarodowych z Mohylewa wówczas nie wykonywano. Jednocześnie z lotniska startowały samoloty rolnicze.
Wraz z upadkiem Związku Sowieckiego nastąpił znaczny spadek liczby lotów pasażerskich z Mohylewa oraz zakończył się popyt na lotnicze prace w rolnictwie. Od lat 90. XX w. port lotniczy obsługuje sporadyczne loty czarterowe. 26 czerwca 1998 lotnisko otrzymało status międzynarodowego portu lotniczego.

</doc>
<doc id="1622992" url="https://pl.wikipedia.org/wiki?curid=1622992" title="Irina Khudoroshkina">
Irina Khudoroshkina



</doc>
<doc id="1622996" url="https://pl.wikipedia.org/wiki?curid=1622996" title="Basia (rzeka)">
Basia (rzeka)

Basia (biał. i ros. "Ба́ся") – rzeka w obwodzie mohylewskim na Białorusi, prawy dopływ Proni w dorzeczu Dniepru. Długość - 104 km, powierzchnia zlewni - 955 km², średni przepływ u ujścia - 6,3 m³/s, spadek - 70,7 m, średnie nachylenie - 0,68‰. Źródła w zachodniej części Wyżyny Smoleńskiej, na południowym skraju wsi Ancipienki rejonu dubrowieńskiego. Płynie na południe przez Równinę Orszańsko-Mohylewską, przez rejony horecki, drybiński, szkłowski i czauski, po czym uchodzi do Proni koło miasta Czausy.
Dolina rzeki skrzynkowa o szerokości 300-500 m. Obszar zalewowy o szerokości 150-300 m po obu stronach rzeki, poprzecinany starorzeczami i dolinami dopływów. Koryto umiarkowanie kręte i słabo rozgałęzione, w górnym biegu, na odcinku 18 km skanalizowane, na wydzielonych odcinkach oczyszczane. Jego szerokość w środkowym i dolnym biegu wynosi 10-15 m. Brzegi strome. W zlewisku rzeki znajduje się 295 km otwartej sieci melioracyjnej.
8 października 1660 roku, w trakcie wojny polsko-rosyjskiej 1654-1667, miała miejsce bitwa nad Basią pomiędzy wojskami Rzeczypospolitej i Rosji.
Hydronimia.
Istnieje kilka wersji pochodzenia nazwy rzeki:
Dopływy.
W dorzeczu Basi znajduje się 39 niewielkich dopływów o ogólnej długości 96 km.
Prawe: Auczosa, Limna, Ruza
Lewe: Gołubina, Kasinka, Pawna, Czarnica

</doc>
<doc id="1622999" url="https://pl.wikipedia.org/wiki?curid=1622999" title="James Ramsay Hunt">
James Ramsay Hunt

James Ramsay Hunt (ur. 1872 w Filadelfii, zm. 22 lipca 1937 w Katonah, New York) – amerykański lekarz, neurolog.
Ukończył University of Pennsylvania School of Medicine w 1893 roku. Następnie wyjechał do Europy, gdzie w Paryżu, Wiedniu i Berlinie specjalizował się w neurologii. Po powrocie do Nowego Jorku praktykował jako neurolog w Cornell University Medical School, gdzie w latach 1900–1910 jego współpracownikiem był Charles Loomis Dana. Zajmował się schorzeniami prążkowia i zaburzeniami pozapiramidowymi. Pracował jako lekarz konsultant (consulting physician) w wielu nowojorskich szpitalach, w 1924 roku został profesorem neurologii Columbia University College of Physicians and Surgeons.
Podczas I wojny światowej służył w stopniu podporucznika i później podpułkownika w Army Medical Corps, m.in. na froncie francuskim.
Jego żoną była pochodząca z Chicago Alice St. John Nolan, mieli dwoje dzieci: Jamesa Ramsay Hunta Jr. i Alice St. John Hunt.

</doc>
<doc id="1623002" url="https://pl.wikipedia.org/wiki?curid=1623002" title="Port lotniczy Győr-Pér">
Port lotniczy Győr-Pér

Port lotniczy Győr-Pér (IATA: QGY, ICAO: LHPR) – międzynarodowy port lotniczy położony w Pér koło Győru. Jest jednym z pięciu międzynarodowych portów lotniczych na Węgrzech

</doc>
<doc id="1623003" url="https://pl.wikipedia.org/wiki?curid=1623003" title="Pediculus humanus">
Pediculus humanus



</doc>
<doc id="1623004" url="https://pl.wikipedia.org/wiki?curid=1623004" title="Mount Stromlo Observatory">
Mount Stromlo Observatory



</doc>
<doc id="1623005" url="https://pl.wikipedia.org/wiki?curid=1623005" title="Historia muzealnictwa we Wrocławiu">
Historia muzealnictwa we Wrocławiu

We Wrocławiu znajduje się obecnie ok. 25 muzeów różnotematycznych. Historia muzealnictwa we Wrocławiu rozpoczyna się w XIX wieku, jednakże pierwsze ślady kolekcjonerstwa sięgają XVI wieku i są związane z osobą biskupa wrocławskiego Jana Turzo (zm. 1520 roku) z Krakowa oraz patrycjusza Thomasa Rehdigera (zm. w 1576 roku). Ten ostatni był ofiarodawcą 8 tysięcy książek, które trafiły do kościoła św. Elżbiety. Kolekcja ta była w późniejszym czasie podstawą biblioteki znajdującej się przy świątyni. Inne zbiory Rehdigera trafiły w ręce miasta Wrocławia. Były to kolekcje obrazów, rzeźb, monet medali i rękopisów średniowiecznych. 
W wiekach XVII i XVIII kolejne prywatne zbiory trafiały do zbiorów miejskich m.in. rektora gimnazjum Johanna Kaspra Arletiusa (zm. 1784 roku) oraz Johanna Sigismunda Haunolda (1711 roku). W katedrze Marii Magdaleny powstawały zbiory biblioteczne, głównie za sprawą daru Johannesa Hessa (zm. 1547 roku), który przekazał zbiór obrazów i medali. W 1649 roku kolekcja ta została powiększona o zbiory monet i medali ofiarowane przez kupca Gottfrida Richtera. W 1715 i w 1778 roku kolekcja została wzbogacona przez innych kupców wrocławskich: Johanna Kretschmera i Johanna Gottfrida Mentzela a przede wszystkim przewodniczącego wrocławskiej Rady Miejskiej Albrechta Sebischa. Jego zbiory 341 obrazów, 56 tomów grafiki, wyrobów rzemiosła artystycznego i książek dołączyły w 1768 roku do kolekcji kościelnych. Wśród jego obrazów znajdowały się dzieła m.in. Rubensa, Rembrandta czy Tintoretto.
Wiele różnych zbiorów istniało w kilku innych miejscach, w skarbcu katedralnym, w bibliotece kapitulnej, w kościele o.o. Bernardynów i innych. W 1727 roku został otwarty gabinet numizmatyczny w Ratuszu a znaczna część zbiorów pochodziła z daru pastora Gottfrida Hancke'go. W XVIII i XIX wieku znanymi prywatnymi kolekcjonerami byli Jan Bogumił Korn (zm. 1864), profesor August Kehlert (zm. 1864), Adrian Josef von Hoverden-Plencken (zm. 1875), jubiler Thun oraz buchalter Praetorius.
Po sekularyzacji zakonów w 1810 roku w Bibliotece Uniwersyteckiej zgromadzono przedmioty sakralne (głównie za sprawą Johanna Gustava Bueschinga) pochodzące z kościołów i klasztorów śląskich. Eksponaty te były później przekazywane do innych muzeów. Wiek XIX we Wrocławiu dla muzeów był czasem gromadzenia i powiększania zasobów. Powstawały pierwsze typowe muzea: Muzeum Zoologiczne Uniwersytetu Wrocławskiego (1814 roku), Muzeum Techniczne (ok. 1827) czy też Muzeum Anatomiczne Uniwersytetu Wrocławskiego (1827).

</doc>
<doc id="1623007" url="https://pl.wikipedia.org/wiki?curid=1623007" title="L-4 (zespół muzyczny)">
L-4 (zespół muzyczny)

L-4 – polski zespół rockowy popularny w latach 80. Zasłynął przebojem „Super para”. Utwór ten w 1984 zajął pierwsze miejsce na liście przebojów Programu Trzeciego.

</doc>
<doc id="1623008" url="https://pl.wikipedia.org/wiki?curid=1623008" title="Bolesław Dehnel">
Bolesław Dehnel

Bolesław Dehnel (ur. 17 grudnia 1830 w Kęszycach, pow. ostrowski, zm. 9 kwietnia 1863 pod Lokajciami na Litwie) – polski działacz niepodległościowy, powstaniec styczniowy.
Urodził się w Kęszycach, w ówczesnym zaborze pruskim, w rodzinie protestanckiej, niemieckiego pochodzenia, ale mocno spolszczonej. W latach 1823-1850 Kęszyce były własnością Konstantego Kossowskiego h. Rawicz. Po otrzymaniu matury (1849) w gimnazjum w Ostrowie Wlkp. zamieszkał w Warszawie (1856), gdzie został urzędnikiem tamtejszego konsystorza. 
W Warszawie zaangażował się w niepodległościową konspirację, zagrożony aresztowaniem przez carskie władze wyjechał, mimo to w grudniu 1860 został osadzony w X Pawilonie Cytadeli Warszawskiej. Po zwolnieniu (30 marca 1861) zaangażował się w wydawanie nielegalnego pisma „Strażnica”, wg niektórych źródeł był nawet jego założycielem. Ponownie zmuszony do wyjazdu z Warszawy, zamieszkał koło Augustowa, gdzie po wybuchu powstania styczniowego wstąpił do oddziału płk. Andruszkiewicza; zginął 9 kwietnia 1863 w potyczce pod Lokajciami, wg innych źródeł było to pod Sapieżyszkami.

</doc>
<doc id="1623009" url="https://pl.wikipedia.org/wiki?curid=1623009" title="Port lotniczy Tartu">
Port lotniczy Tartu

Port lotniczy Tartu – lotnisko znajdujące się ok. 8 kilometrów od centrum Tartu. Czwarty co do wielkości port lotniczy Estonii.

</doc>
<doc id="1623014" url="https://pl.wikipedia.org/wiki?curid=1623014" title="Teddy Scholten">
Teddy Scholten

Teddy Scholten-van Zwieteren (ur. 11 maja 1926 w Rijswijk, zm. 8 kwietnia 2010 tamże) – holenderska piosenkarka, reprezentantka Holandii podczas 4. Konkursu Piosenki Eurowizji 1959 roku, który wygrała z utworem „Een beetje”.

</doc>
<doc id="1623018" url="https://pl.wikipedia.org/wiki?curid=1623018" title="Port lotniczy Madang">
Port lotniczy Madang

Port lotniczy Madang (IATA: MAG, ICAO: AYMD) – port lotniczy zlokalizowany w mieście Madang, w Papui-Nowej Gwinei.

</doc>
<doc id="1623020" url="https://pl.wikipedia.org/wiki?curid=1623020" title="Isabelle Aubret">
Isabelle Aubret

Isabelle Aubret, właśc. Thérèse Coquerelle (ur. 27 lipca 1938 w Lille) – francuska wokalistka, zwyciężczyni 6. Konkursu Piosenki Eurowizji w 1962 roku z utworem „Un premier amour”.

</doc>
<doc id="1623023" url="https://pl.wikipedia.org/wiki?curid=1623023" title="Drużynowe Mistrzostwa Polski na Żużlu 1994">
Drużynowe Mistrzostwa Polski na Żużlu 1994

Drużynowe Mistrzostwa Polski na Żużlu 1994 – 47. edycja drużynowych mistrzostw Polski, organizowanych przez Polski Związek Motorowy (PZM). W sezonie 1994, do rozgrywek pierwszej oraz drugiej ligi przystąpiło po dziesięć zespołów.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1994. Obrońcą tytułu z poprzedniego sezonu jest Sparta Polsat Wrocław, która triumfowała także w tym sezonie.

</doc>
<doc id="1623025" url="https://pl.wikipedia.org/wiki?curid=1623025" title="Mistrzostwa Świata w Piłce Nożnej 1966 (eliminacje strefy UEFA)">
Mistrzostwa Świata w Piłce Nożnej 1966 (eliminacje strefy UEFA)

W eliminacjach Mistrzostw Świata w Piłce Nożnej 1966 w strefie UEFA wzięło udział 31 reprezentacji narodowych.
Zasady kwalifikacji.
Drużyny, które wzięły udział w eliminacjach zostały podzielone na 3 grupy po 3 drużyny, 5 grup po 4 drużyny, oraz na 1 dwumecz. Grano systemem każdy z każdym po 2 razy. Zwycięzcy grup i dwumeczu awansowali do finałów.
Przebieg eliminacji.
Grupa 1.
"O awansie zadecydował mecz dodatkowy"
Grupa 9.
"O awansie zadecydował mecz dodatkowy."

</doc>
<doc id="1623026" url="https://pl.wikipedia.org/wiki?curid=1623026" title="Gary Locke">
Gary Locke

Gary Locke (; ur. 21 stycznia 1950 w Seattle) – amerykański polityk pochodzenia chińskiego.
W 1972 ukończył studia na Uniwersytecie Yale, a w 1975 obronił doktorat z prawa na Uniwersytecie Bostońskim. W 1982 wybrano go do Izby Reprezentantów Stanu Waszyngton.
W latach 1997–2005 był 21. gubernatorem stanu Waszyngton. 25 lutego 2009 został nominowany przez prezydenta Baracka Obamę na stanowisko sekretarza handlu Stanów Zjednoczonych, które objął 26 marca 2009.
W 2011 został nominowany i zatwierdzony przez Senat na stanowisko ambasadora Stanów Zjednoczonych w Chińskiej Republice Ludowej. 1 sierpnia 2011 oficjalnie zrezygnował z funkcji sekretarza handlu i został powołany na ambasadora.

</doc>
<doc id="1623027" url="https://pl.wikipedia.org/wiki?curid=1623027" title="Swietłana Łapina">
Swietłana Łapina

Swietłana Łapina (ros. Светлана Лапина), (ur. 12 kwietnia 1978) – rosyjska lekkoatletka, skoczkini wzwyż.

</doc>
<doc id="1623028" url="https://pl.wikipedia.org/wiki?curid=1623028" title="Svetlana Lapina">
Svetlana Lapina



</doc>
<doc id="1623031" url="https://pl.wikipedia.org/wiki?curid=1623031" title="Massiel">
Massiel

Massiel, właśc. María Félix de los Ángeles Santamaría Espinoza (ur. 2 sierpnia 1947 w Madrycie) – hiszpańska piosenkarka, laureatka 13. Konkursu Piosenki Eurowizji (1968) z piosenką „La, la, la”, z którą reprezentowała Hiszpanię.

</doc>
<doc id="1623035" url="https://pl.wikipedia.org/wiki?curid=1623035" title="Gerónimo Barbadillo">
Gerónimo Barbadillo

Gerónimo Barbadillo González (ur. 29 września 1954 w Limie) – piłkarz peruwiański grający na pozycji pomocnika.
Kariera klubowa.
Barbadillo urodził się w stolicy Peru, Limie. Karierę piłkarską rozpoczął w klubie Sport Boys Callao i w 1972 roku zadebiutował w jego barwach w Primera División od razu stając się podstawowym zawodnikiem drużyny. W Sport Boys grał do 1973 roku, a w 1974 odszedł do Defensoru Lima. W tym samym sezonie zajął z Defensorem 3. miejsce w lidze, co było największym sukcesem Gerónimo za czasów gry w Peru. W 1977 roku odszedł z klubu.
Kolejnym zespołem Barbadilla był meksykański Tigres UANL z miasta Monterrey. Tam Peruwiańczyk stał się gwiazdą i jednym z najlepszych strzelców drużyny, gdy w każdym z pięciu rozegranych sezonów regularnie zdobywał ponad 10 goli w meksykańskiej Primera División, a łącznie strzelił ich 61. W 1978 roku został z Tigres mistrzem Meksyku, a w 1982 roku powtórzył to osiągnięcie. Z kolei w sezonie 1979/1980 UANL wywalczył wicemistrzostwo Meksyku. Jego numer, 7, został w drużynie "Tygrysów" zastrzeżony.
Latem 1982 roku Barbadillo wyjechał do Europy i został zawodnikiem klubu US Avellino. Już w drugiej kolejce ligowej zdobył gola w Serie A, a Avellino wygrało 2:1 u siebie z Ascoli Calcio. W całym sezonie strzelił 6 bramek, a w kolejnych dwóch - 4. W sezonie 1985/1986 Gerónimo zmienił barwy klubowe i odszedł do innego włoskiego klubu, Udinese Calcio. Tam spędził rok i zakończył karierę piłkarską w wieku 32 lat.
Kariera reprezentacyjna.
W reprezentacji Peru Barbadillo zadebiutował 3 maja 1972 w przegranym 0:3 towarzyskim spotkaniu z Holandią. W 1982 roku został powołany przez selekcjonera Tima do kadry na Mistrzostwa Świata w Hiszpanii. Tam wystąpił we wszystkich trzech grupowych meczach swojej drużyny: zremisowanych 0:0 z Kamerunem i 1:1 z Włochami oraz przegranym 1:5 z Polską. W kadrze narodowej grał do 1985 roku, a łącznie rozegrał w niej 20 meczów, w których zdobył 3 gole.

</doc>
<doc id="1623036" url="https://pl.wikipedia.org/wiki?curid=1623036" title="Fritz ter Meer">
Fritz ter Meer

Fritz ter Meer (spotykana pisownia nazwiska: Termeer, TerMeer) (ur. 4 lipca 1884 w Uerdingen, zm. 27 października 1967 w Leverkusen) – niemiecki naukowiec, przedsiębiorca i zbrodniarz wojenny.
Podczas II wojny światowej pracował dla koncernu farmaceutycznego (IG Farben) w Niemczech, testując nowe preparaty na więźniach w obozach Auschwitz-Birkenau.
W 1939 roku w październiku wraz z prof. Ottonem Ambrosem jako członkowie rady technicznej I.G. oraz z dr. Heinrichem Hörleinem, dyrektorem zakładu Bayer w Elberfeld, zostali wezwani do Wojskowego Urzędu Uzbrojenia w celu omówienia produkcji gazów trujących, m.in. próby z iperytem. Wehrmacht reprezentowali pułkownik Schmidt wydział obrony przeciwgazowej, Zahn radca ministerialny w Urzędzie Uzbrojenia, szef wydziału produkcji materiałów wybuchowych oraz Hans Jürgen von der Linde.
Został skazany w Norymberdze na 7 lat, wyszedł po 2 latach, dzięki Rockefellerom i zaraz potem został prezesem firmy Bayer.

</doc>
<doc id="1623037" url="https://pl.wikipedia.org/wiki?curid=1623037" title="Geronimo Barbadillo">
Geronimo Barbadillo



</doc>
<doc id="1623039" url="https://pl.wikipedia.org/wiki?curid=1623039" title="Salomé (wokalistka)">
Salomé (wokalistka)

Salomé, właśc. María Rosa Marco Poquet (ur. 21 czerwca 1939 w Barcelonie) – hiszpańska piosenkarka. W 1969 roku brała udział w Konkursie Piosenki Eurowizji. Reprezentując tam Hiszpanię, wygrała z piosenką „Vivo Cantando”.

</doc>
<doc id="1623045" url="https://pl.wikipedia.org/wiki?curid=1623045" title="Wichra">
Wichra

Wichra (ros. Вихра; biał. Вiхра) – rzeka w zachodniej Rosji (obwód smoleński) i we wschodniej Białorusi (obwód mohylewski), prawy dopływ Soży w zlewisku Morza Czarnego. 
Długość - 158 km (118 km w Rosji, 40 km na Białorusi), powierzchnia zlewni - 2230 km² (1870 km² w Rosji, 360 km² na Białorusi), średni przepływ u ujścia - 14,5 m³/s, średnie nachylenie - 0,4‰, szerokość koryta - do 20 m. Źródła na południe od Smoleńska w środkowej części Wyżyny Smoleńskiej. Płynie na południe przez Wysoczyznę Mścisławską, przecina granicę rosyjsko-białoruską, przepływa przez miasto Mścisław, zasila małą Wichrańską Elektrownię Wodną (0,25 MWh) i uchodzi do Soży.

</doc>
<doc id="1623047" url="https://pl.wikipedia.org/wiki?curid=1623047" title="Droga krajowa B236 (Niemcy)">
Droga krajowa B236 (Niemcy)

Droga krajowa 236 () – niemiecka droga krajowa przebiegająca z północy na południowy wschód od skrzyżowania z drogą B235 na obwodnicy miejscowości Olfen w Nadrenii Północnej-Westfalii do skrzyżowania z drogą B252 w Münchhausen w Hesji.

</doc>
<doc id="1623053" url="https://pl.wikipedia.org/wiki?curid=1623053" title="Séverine">
Séverine

Séverine, właśc. Josiane Grizeau (ur. 10 października 1948 w Paryżu) – francuska wokalistka.
W 1971 roku wzięła udział w Konkursie Piosenki Eurowizji, na którym reprezentowała Monako. Z piosenką „Un banc, un arbre, une rue” (którą napisali Jean-Pierre Bourtayre i Yves Dessca) wygrała konkurs. Utwór został nagrany także w wersji angielskiej („Chance In Time”), niemieckiej („Mach die Augen zu und wünsch dir einen Traum”) i włoskiej („Il posto”). W maju 1971 roku francuska wersja trafiła na 9. miejsce UK Singles Chart.
Séverine dwukrotnie próbowała ponownie wystąpić na eurowizyjnej scenie. Brała udział w niemieckich preselekcjach w 1975 i 1982 roku, ale nie udało jej się ich wygrać.

</doc>
<doc id="1623056" url="https://pl.wikipedia.org/wiki?curid=1623056" title="Wielanowo (stacja kolejowa)">
Wielanowo (stacja kolejowa)

Wielanowo - stacja kolejowa w województwie zachodniopomorskim, w powiecie szczecineckim, w gminie Grzmiąca. Stacja położona w lesie, 1 km na północny wschód od Wielanowa, 3 km na południowy zachód od Nosibądów, 4 km na północ-północny wschód od Krosina. Przez stację przebiega jednotorowa zelektryfikowana linia kolejowa Szczecinek - Białogard - Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 20–49 pasażerów na dobę.

</doc>
<doc id="1623058" url="https://pl.wikipedia.org/wiki?curid=1623058" title="Flotylla Dońska">
Flotylla Dońska

Flotylla Dońska (ros. Донская флотилия) – flotylla rzeczna białych Kozaków dońskich podczas wojny domowej w Rosji.
Na początku 1918 r. Zarząd Wojskowo-Morski Republiki Dońskiej opracował plan utworzenia bojowej flotylli rzecznej na Donie. Było to związane z tym, że wzdłuż rzeki były rozłożone prawie wszystkie ważniejsze stanice Kozaków dońskich i stąd pełniła ona rolę głównej arterii komunikacyjnej. W marcu 1918 r. z inicjatywy inżyniera-mechanika por. Anatolija G. Gierasimowa, kpt. 1 rangi Podgornego i kontradm. Iwana A. Kononowa, dowodzącego siłami rzecznymi Armii Dońskiej, została sformowana Flotylla Dońska. Na jej czele stanął por. A. G. Gierasimow, od października 1918 r. gen. lejt. K. W. Ogłobliński, a następnie kontradm. Siemion S. Fabricki. Funkcję szefa sztabu sprawował por. Borys J. Ilwow, a następnie kpt. 2 rangi W. W. Giernet. Rzeczne statki parowe (parochody) uzbrojono w działa (m.in. działa morskie z Sewastopola) i karabiny maszynowe. W skład flotylli weszły początkowo następujące jednostki pływające: jacht oceaniczny „Пернач” (stacjonował na nim sztab flotylli), rzeczne parochody „Донец”, „Кубанец”, „Цымла”, „Вольный казак” i „Новочеркасск” oraz 4 lub 5 kutrów motorowych ochraniających tereny połowowe („Генерал Бакланов”, „Казачка”, „Ворон”, „Атаман Каледин”). W późniejszym okresie do składu flotylli doszły morskie kanonierki „Христофор”, ”Сосиэте”, „Эльпидифор”, „Nr 1", „Nr 2" i „Nr 3". Ze stanu flotylli spisano parochody „Цымла” i „Вольный казак” oraz kutry „Генерал Бакланов” i „Ворон”. Prawdopodobnie utworzono też dywizjon hydroplanów. Statki flotylli wspierały działania wojenne Armii Dońskiej. Rzeczne parowce zasłużyły się szczególnie podczas walk o stanice Cymlianskaja i Niżnie-Kurmojarskaja. Natomiast morskie kanonierki transportowały z portów krymskich i rumuńskich działa, samoloty i inne uzbrojenie wraz z wyposażeniem wojskowym. Pod koniec lutego 1919 r. flotylla została zreorganizowana. Podzielono ją na pięć dywizjonów: trzy rzeczne i 2 morskie:
W maju tego roku przeszła kolejną reorganizację, w wyniku której liczba dywizjonów wzrosła do ośmiu. 9 maja została nazwana „Morskimi i Rzecznymi Siłami Donu”, które składały się z Oddziału Morskiego, Oddziału Rzecznego i Flotylli Transportowej. Całość sił podlegała naczelnikowi Zarządu Morskiego Sił Zbrojnych Południa Rosji. Wkrótce Dońska Flotylla Transportowa zyskała samodzielność. Szlak bojowy Flotylli Dońskiej zakończył się wiosną 1919 r., kiedy doszła ona do ujścia Donu do Zatoki Taganroskiej. Tym samym z wojsk bolszewickich została oczyszczona cała linia rzeki. Część załóg i część statków zostały przetransportowane na rzekę Wołgę i Dniepr, gdzie posłużyły jako baza do sformowania nowych flotylli rzecznych. Natomiast oddział morski wraz z częścią statków rzecznych utworzył Oddział Statków Specjalnego Przeznaczenia, działający przy wybrzeżu Morza Azowskiego.

</doc>
<doc id="1623059" url="https://pl.wikipedia.org/wiki?curid=1623059" title="Horace Babcock">
Horace Babcock

Horace Welcome Babcock (ur. 13 września 1912 w Pasadenie, zm. 29 sierpnia 2003 w Santa Barbara) – amerykański astronom.
Życiorys.
Był synem astronoma Harolda Babcocka. Studiował na California Institute of Technology, a następnie na University of California, Berkeley, gdzie uzyskał doktorat. Jego praca doktorska dotyczyła rotacji Galaktyki Andromedy (M31).
Pracował w McDonald Observatory, a w czasie II wojny światowej prowadził badania na potrzeby wojskowe w Massachusetts Institute of Technology oraz w California Institute of Technology.
Po wojnie pracował w Mount Wilson Observatory, gdzie badał zjawiska magnetyzmu pozaziemskiego, często współpracując ze swoim ojcem. Zajmował się optyką adaptatywną, opracował kilka instrumentów do pomiarów magnetyzmu słonecznego.
Wyróżnienia i nagrody.
Planetoidę (3167) Babcock nazwano nazwiskiem obu astronomów z rodziny Babcocków.

</doc>
<doc id="1623060" url="https://pl.wikipedia.org/wiki?curid=1623060" title="Horace W. Babcock">
Horace W. Babcock



</doc>
<doc id="1623061" url="https://pl.wikipedia.org/wiki?curid=1623061" title="Horace Welcome Babcock">
Horace Welcome Babcock



</doc>
<doc id="1623062" url="https://pl.wikipedia.org/wiki?curid=1623062" title="Into the Electric Castle">
Into the Electric Castle

Into the Electric Castle jest dwupłytowym albumem utrzymanym w konwencji metalu progresywnego wydanym w 1998 przez holenderskiego multiinstrumentalistę Arjena Lucassena. Jest to trzeci album wydany pod szyldem Ayreon.

</doc>
<doc id="1623063" url="https://pl.wikipedia.org/wiki?curid=1623063" title="Char-nuur">
Char-nuur



</doc>
<doc id="1623064" url="https://pl.wikipedia.org/wiki?curid=1623064" title="Kościół katolicki obrządku bizantyjsko-rosyjskiego">
Kościół katolicki obrządku bizantyjsko-rosyjskiego

Kościół katolicki obrządku bizantyjsko-rosyjskiego, Rosyjski Kościół katolicki, Rosyjska Cerkiew Greckokatolicka () – jeden z Kościołów unickich "sui iuris", istniejący od 1905. Obecnie Kościół ten, z racji niewielkiej liczby wiernych, posiada jedynie ordynariusza, którym jest biskup Joseph Werth. W parafiach bizantyjsko-rosyjskich służą księża birytualiści lub księża należący do innych Kościołów katolickich obrządku bizantyjskiego.
Historia.
Początki.
Powstanie Kościoła katolickiego obrządku bizantyjsko-rosyjskiego jest związane z postacią poety i filozofa Władimira Sołowjowa, zwolennika unii prawosławia z Kościołem rzymskokatolickim i zwierzchności papieskiej nad całym chrześcijaństwem. Sołowiow propagował ideę jedności Kościołów twierdząc zarazem, że podział między prawosławiem i katolicyzmem jest sztuczny i wynika przede wszystkim z narosłych przez stulecia przyczyn politycznych. Jego poglądy wywołały żywy odzew głównie w środowiskach inteligenckich.
Formalne zawarcie unii z Kościołem katolickim, które nastąpiło w 1905, było możliwe dzięki działalności księcia Piotra Wołkońskiego i jego żony Elżbiety oraz Natalii Uszakowej, którzy zorganizowali pierwszą kaplicę w Sankt Petersburgu, w której pracę podjęli księża Iwan Deubner, Aleksandr Zierczaninow oraz Jewstachij Susalew (staroobrzędowiec). Rodzina Władimira i Anny Abrikosow założyła z kolei pierwszą kaplicę w Moskwie. 22 maja 1908 ks. Zierczaninow został formalnym kierownikiem duchowym wszystkich rosyjskich katolików obrządku bizantyjskiego. Sekretariat Stanu specjalnym pismem nakazywał mu strzec przestrzegania w Kościele katolickim obrządku bizantyjsko-rosyjskiego czystości rytu bizantyjskiego (w wariancie rosyjskim, tzw. synodalnym), bez mieszania go z elementami obrządku łacińskiego. Podobne zalecenia przekazał Natalii Uszakowej papież Pius X w czasie prywatnej audiencji. Papież użył wówczas formuły łacińskiej "nec plus, nec minus, nec aliter" (nie więcej, nie mniej, nie inaczej), która do dnia dzisiejszego jest zasadą katolików obrządku bizantyjsko-rosyjskiego w odniesieniu do obrzędowości.
Rozwój Kościoła do 1923.
Kościół odprawił pierwsze publiczne nabożeństwo w Wielkanoc 1909, wysyłając po nim telegram z pozdrowieniami do rodziny carskiej. Dwór rosyjski pozytywnie ustosunkował się do faktu powstania Kościoła, chociaż formalnie prawo rosyjskie nie zezwalało na działanie na terenie Imperium Rosyjskiego związków wyznaniowych zachowujących obrządek wschodni i będących w związku z Rzymem (Kościół unicki w Imperium Rosyjskim został zlikwidowany w 1875). Ilość wiernych rosła, w 1912 powstała nowa, większa kaplica, zaś w 1911 premier Piotr Stołypin ostatecznie uznał legalność Kościoła. Mimo tego jego wyznawcy stawali się okazjonalnie obiektem prześladowań ze strony Ochrany, zwłaszcza działający wśród nich staroobrzędowcy. Ze względu na ich silną obecność Kościół od początku posługiwał się dwoma rytami – liturgią ustaloną po reformach patriarchy Nikona w XVI w. oraz obowiązującą wcześniej. Rosyjscy katolicy obrządku bizantyjskiego założyli również w maju 1917 pierwszą żeńską wspólnotę zakonną, na czele której stanęła pod imieniem matki Katarzyny Anna Abrikosowa. Jej mąż został wcześniej wyświęcony na kapłana, by móc wesprzeć rosnącą moskiewską grupę wiernych.
W drugiej dekadzie XX wieku Kościołem katolickim obrządku bizantyjsko-rosyjskiego zainteresował się metropolita Kościoła katolickiego obrządku bizantyjsko-ukraińskiego Andrzej Szeptycki, który planował pomóc w przygotowywaniu kadr duchownych dla katolików rosyjskich. Pomógł w kształceniu Leonida Fiodorowa, młodego zwolennika filozofii Sołowiowa, który w 1913 na stałe wrócił do Petersburga, gdzie miał organizować misyjne działania Kościoła. Został jednak zatrzymany przez carską policję za kontakty z Szeptyckim i zesłany do Tobolska, gdzie przebywał do marca 1917. W tym czasie zorganizowały się nowe grupy wiernych Kościoła w Saratowie, Niżnej Bogdanowce oraz na terenie Gruzji.
Po rewolucji lutowej i uchwaleniu przez Rząd Tymczasowy pełnej swobody wyznaniowej rosyjscy katolicy obrządku bizantyjskiego podjęli dalsze działania na rzecz zakończenia procesu tworzenia struktur administracyjnych Kościoła. W dniach 29-31 maja 1917 z udziałem metropolity Andrzeja Szeptyckiego odbył się pierwszy synod, który uchwalił 68-punktowy kanon zasad działania Kościoła i mianował Leonida Fiodorowa jego egzarchą.
Prześladowania ze strony władz ZSRR.
Swobodny rozwój Kościoła katolickiego obrządku bizantyjsko-rosyjskiego trwał do stycznia 1923, kiedy egzarcha Fiodorow został aresztowany, osądzony jako kontrrewolucjonista i został skazany na 10 lat więzienia. Podobny los spotkał wielu innych księży, którzy w obozie starali się w miarę możliwości organizować życie religijne (czasowo otrzymali nawet prawo korzystania z kaplicy św. Hermana w dawnych zabudowaniach klasztornych na Wyspach Sołowieckich). Egzarcha Leonid Fiodorow, wypuszczony z więzienia po zakończeniu wyroku, zmarł trzy lata później w Wiatce. Mimo tego władze radzieckie w Moskwie zgodziły się na działanie objętej ścisłym nadzorem jednej parafii, która istniała do 1931. Arcybiskup Bartłomiej (Riemow) organizował również podziemny monaster św. Piotra, istniejący do 1935, kiedy został wykryty, jego przełożony skazany na karę śmierci, zaś mnisi na więzienie. W listopadzie 1923 aresztowane zostały również siostry ze wspólnoty matki Katarzyny razem z nią samą. Nieliczne pozostałe na wolności zakonnice kontynuowały działalność w podziemiu. W 1937 w masowych egzekucjach stracono większość więzionych do tej pory w obozach duchownych rosyjskiego Kościoła katolickiego, podobnie zresztą jak duchownych innych wyznań.
W tym samym czasie trwała emigracja wiernych i duchownych Kościoła, którzy zdołali opuścić ZSRR. W 1928 powstał za ich sprawą drugi egzarchat w Harbinie w Chinach, a także silne ośrodki w Stambule, Paryżu, Brukseli, Berlinie, Monachium, Wiedniu, Rzymie, Buenos Aires, São Paulo, Londynie, Nowym Jorku, San Francisco, Los Angeles, Melbourne i Montrealu. Osoby związane z Kościołem były aktywne w rosyjskich kołach emigracyjnych także niezwiązanych z nim bezpośrednio. W 1927 powstało Russicum – emigracyjne seminarium duchowne dla przyszłych duchownych Kościoła katolickiego obrządku bizantyjsko-rosyjskiego. Nowym egzarchą Kościoła został natomiast brat Andrzeja Szeptyckiego, Klemens (Kliment), zmarły w 1951 w więzieniu stalinowskim. W 1936 ordynariuszem Kościoła został biskup Aleksandr Jewrejnow, a po jego śmierci w 1958 – biskup Andriej Katkow. Piastował on to stanowisko do 1996.
Odbudowa struktur kościelnych po 1991.
Po 1991 rozpoczęła się ostrożna odbudowa struktur kościelnych rosyjskich katolików obrządku bizantyjskiego. W 2005 w Rosji było sześciu kapłanów przygotowanych do odprawiania liturgii w tym rycie (nie licząc księży związanych z Kościołem katolickim obrządku bizantyjsko-ukraińskiego), w języku cerkiewnosłowiańskim, w tym jeden staroobrzędowiec. Głową Kościoła od tego samego roku pozostaje z powołania papieża Jana Pawła II biskup Joseph Werth, istniejące dwa egzarchaty nie mają powołanych zwierzchników. Wyznawcy Kościoła mają swoje placówki duszpasterskie w Moskwie, Sankt-Petersburgu, Omsku, Niżniewartowsku, San Francisco, Melbourne, Buenos Aires, São Paulo, Paryżu, Dublinie, Lyonie, Berlinie, Monachium, Rzymie, Mediolanie i Singapurze. Do 1997 istniała placówka w Montrealu oraz centrum kulturalne w Paryżu.
Struktury.
Kościół katolicki obrządku bizantyjsko-rosyjskiego dzieli się na dwa egzarchaty apostolskie:
Zobacz też.
Kościół katolicki obrządku bizantyjsko-słowiańskiego
Kościół katolicki obrządku bizantyjsko-białoruskiego

</doc>
<doc id="1623065" url="https://pl.wikipedia.org/wiki?curid=1623065" title="Gali Atari">
Gali Atari

Gali Atari גלי עטרי, właśc. Awigail Atari (ur. 29 grudnia 1953 w Rechowot w Izraelu) – izraelska piosenkarka i aktorka.
Życiorys.
W 1978 nawiązała współpracę z zespołem Milk and Honey, w skład którego wchodzili Re’uwen Gwitrz, Szmulik Bilu i Jehuda Tamir. Wspólnie reprezentowali Izrael w odbywającym się w Jerozolimie 24. Konkursie Piosenki Eurowizji. Zdobyli 125 punktów i pokonawszy reprezentantki Hiszpanii – Betty Missiego (116 p.) i Francji – Anne-Marie David (106 p.) zwyciężyli z piosenką „Hallelujah”. Było to drugie zwycięstwo reprezentantów Izraela startujących w Konkursie Piosenki Eurowizji od 1973 roku – rok wcześniej triumfowali Jizhar Kohen z zespołem Alphabeta.
Piosenka „Hallelujah” skomponowana przez Kobiego Oszrata ze słowami Szimrit Orr w kwietniu 1979 dotarła do pozycji 5. w UK Singles Chart. Utwór stał się międzynarodowym przebojem i doczekał się wielu wersji w różnych językach. Po konkursie Atari kontynuowała współpracę z Milk and Honey, skupiając się głównie na krajowym rynku muzycznym. Wydawała również albumy solowe.
Wystąpiła w trzech filmach reżysera Awiego Naszera – m.in. w komedii muzycznej "Ha-Lahaka"/"The Band", a także sitcomie "Miszpachat Azany" z 1999 roku. Pojawiała się także w kilku filmach dokumentalnych i wielu programach telewizyjnych.

</doc>
<doc id="1623074" url="https://pl.wikipedia.org/wiki?curid=1623074" title="Corinne Hermès">
Corinne Hermès

Corinne Hermès (ur. 16 listopada 1961 w Lagny-sur-Marne) – francuska wokalistka, zwyciężczyni 28. Konkursu Piosenki Eurowizji z utworem „Si la vie est cadeau”, którym reprezentowała Luksemburg.

</doc>
<doc id="1623075" url="https://pl.wikipedia.org/wiki?curid=1623075" title="Hajna (rzeka)">
Hajna (rzeka)

Hajna (biał. i ros. "Гайна") – rzeka w środkowej Białorusi (obwód miński), prawy dopływ Berezyny w zlewisku Morza Czarnego. Długość – 100 km, powierzchnia zlewni – 1670 km², średni przepływ u ujścia – 11,7 m³/s, spadek – 100,7 m, średnie nachylenie – 1,01‰, szerokość koryta u ujścia – do 20 m.
Źródła koło wsi Hajna na północ od Mińska na Wysoczyźnie Mińskiej. Spływa na zachód na Równinę Środkowoberezyńską, przyjmuje dorównujące jej długością dopływy Cnę (lewy) i Msiaż (prawy), skręca na północ i uchodzi do Berezyny koło wsi Ziębina. Żeglowna 30 km od ujścia przy wysokim stanie wody.

</doc>
<doc id="1623076" url="https://pl.wikipedia.org/wiki?curid=1623076" title="The Take Off">
The Take Off

The Take Off – drugi studyjny album szwedzkiego zespołu Solid Base. Swoją światową premierę miał na przełomie lipca i sierpnia 1998 roku.

</doc>
<doc id="1623078" url="https://pl.wikipedia.org/wiki?curid=1623078" title="Obserwatorium Mount Wilson">
Obserwatorium Mount Wilson



</doc>
<doc id="1623079" url="https://pl.wikipedia.org/wiki?curid=1623079" title="Hajna">
Hajna

 

</doc>
<doc id="1623086" url="https://pl.wikipedia.org/wiki?curid=1623086" title="Władimir Małachow">
Władimir Małachow



</doc>
<doc id="1623088" url="https://pl.wikipedia.org/wiki?curid=1623088" title="Harold Babcock">
Harold Babcock

Harold Delos Babcock (ur. 24 stycznia 1882 w Edgerton, USA, zm. 8 kwietnia 1968 w Pasadenie) – amerykański astronom.
Życiorys.
Studiował na Uniwersytecie Kalifornijskim w Berkeley. Po ukończeniu studiów w 1906 zatrudnił się w Mount Wilson Observatory, gdzie pracował do 1948. 
Współpracował z George’em Hale’em w jego badaniach Słońca, a także konstruował instrumenty pomiarowe. Jego pomiary pozwoliły zaobserwować linie przejść wzbronionych w widmie atomowym tlenu i odkryć izotopy tego pierwiastka. W późniejszym czasie brał udział w badaniach prowadzonych przez jego syna Horace’a Babcocka nad polem magnetycznym powierzchni Słońca. W 1951 skonstruowali magnetometr słoneczny. Za pomocą tego instrumentu wykazali istnienie pola magnetycznego Słońca i odkryli gwiazdy zmienne magnetycznie.
W 1953 został uhonorowany Medalem Bruce.
W 1959 ogłosił, że Słońce periodycznie odwraca swoją polaryzację magnetyczną.
Jego imieniem nazwano krater na Księżycu (Babcock). Natomiast planetoida (3167) Babcock otrzymała miano odnoszące się do obu astronomów z rodziny Babcocków.

</doc>
<doc id="1623089" url="https://pl.wikipedia.org/wiki?curid=1623089" title="Oksana Chusovitina">
Oksana Chusovitina

Oksana Chusovitina (ros. Оксана Александровна Чусовитина, "Oksana Aleksandrowna Czusowitina"; ur. 19 czerwca 1975 w Bucharze) – niemiecka gimnastyczka, do 2006 reprezentująca Uzbekistan.
Życiorys.
Na mistrzostwach świata zdobyła 3 złote, 3 srebrne i 4 brązowe medale. Na Mistrzostwach Azji zdobyła 2 medale.
Złota medalistka letnich igrzysk olimpijskich w Barcelonie, srebrna medalistka letnich igrzysk olimpijskich w Pekinie.
W 2002 roku jej syn zachorował na ostrą białaczkę limfoblastyczną. Dzięki pomocy Petera Brüggemanna oraz innych osób niezaangażowanych, udało się uratować syna gimnastyczki. W 2003 roku została dopuszczona do reprezentowania Niemiec, jednak ze względu na przepisy nie mogła otrzymać obywatelstwa. W latach 2003-2006 musiała reprezentować Uzbekistan. W 2006 roku zdobyła brązowy medal na mistrzostwach świata dla reprezentacji Niemiec.
W 2021 roku brała udział w rozgrywanych w Tokio letnich igrzyskach olimpijskich, tamtejszy występ zakończył jej karierę sportową.

</doc>
<doc id="1623090" url="https://pl.wikipedia.org/wiki?curid=1623090" title="Rosyjski Kościół katolicki">
Rosyjski Kościół katolicki



</doc>
<doc id="1623091" url="https://pl.wikipedia.org/wiki?curid=1623091" title="Pałac w Mikulovie">
Pałac w Mikulovie

Pałac w Mikulovie (niem. "Schloss Nikolsburg") – barokowy zamek w centrum Mikulova w południowej części Czech, na południu Moraw. Znajduje się na Wzgórzu Zamkowym ("Zamecký vrch") i jest dominującą budowlą miasta. Obecnie w pałacu znajduje się ekspozycja stała Muzeum Regionalnego w Mikulovie. Organizowane są w nim również liczne wydarzenia kulturalne, m.in. coroczne Winobranie (święto zbiorów winogron).
Pierwotnie był romańską warownią wybudowaną w XI wieku. W 1290 r. stał się własnością Liechtensteinów, którzy dokonali jego przebudowy w stylu gotyckim. W 1560 r. zakupił go Ladislav Kereczenyi, po czym rozpoczęła się przebudowa zamku na barokowy pałac. Piętnaście lat później nowymi właścicielami stali się Dietrichsteinowie. Przebudowę rozpoczętą przez Kereczenyiego dokończył Franz von Dietrichstein, którego własnością pałac stał się na początku XVII w.
W 1622 r. zbuntowany przeciw Habsburgom książę Siedmiogrodu Gábor Bethlen zawarł tu pokój z cesarzem Ferdynandem II. W 1719 r. pałac spłonął, a po odbudowie znów stał się rezydencją Dietrichsteinów. W 1805 r. w mikulowskim pałacu przebywał Napoleon Bonaparte, który wybrał rezydencję na miejsce rozmów pokojowych po bitwie pod Austerlitz między Francją i Austrią (sam traktat pokojowy podpisano w Preszburgu). 61 lat później w pałacu podpisany został rozejm między Prusami i Austrią po bitwie pod Sadową.
W 1945 r., w wyniku działań wojennych, budowlę ponownie strawił pożar. Odbudowy dokonano według projektu Otakara Oplatka i odtąd pałac służy jako siedziba muzeum.
Od 2006 r. książęta Dietrichstein starają się o zwrot posiadłości. W 2009 r. miał zapaść wyrok sądowy w tej sprawie.

</doc>
<doc id="1623092" url="https://pl.wikipedia.org/wiki?curid=1623092" title="Harold D. Babcock">
Harold D. Babcock



</doc>
<doc id="1623096" url="https://pl.wikipedia.org/wiki?curid=1623096" title="Maciej Werk">
Maciej Werk

Maciej Werk (ur. 18 kwietnia 1973) – zamieszkały w Łodzi lider, założyciel i wokalista zespołu Hedone, kompozytor, autor tekstów i producent muzyczny.
Działalność muzyczna.
Maciej Werk jest odkrywcą talentu Pati Yang. Zasłynął jako współproducent i współkompozytor pierwszej solowej płyty Magdy Femme "Empiryzm". Pracował przy powstawaniu albumu Renaty Przemyk "Unikat" wydanego w 2006 r. Producent debiutanckiego albumu Roberta Breena "Ogień Nocy". Jest prekursorem remiksów w Polsce, wyprodukował m.in.: remiksy dla: Ich Troje, Patrycji Kosiarkiewicz, Hey, Myslovitz, Agressiva 69, Millenium, O.N.A., Renaty Przemyk, Rezerwat oraz innych wykonawców. Autor felietonów i wywiadów prasowych a także założyciel wytwórni Love Industry. Pomysłodawca i dyrektor Międzynarodowego Festiwalu Producentów Muzycznych Soundedit.
Od października 2012 do listopada 2021 w każdy wtorek prowadzłi na antenie Radia Łódź autorską audycję słowno-muzyczną. Przez kilka lat audycja ta zatytułowana była "Tutti Frutti Werk Show" i początkowo należała do cyklu "Łódzka Scena Muzyczna", w którym łódzcy muzycy prowadzili własne audycje. Obecnie nazwę "Tutti Frutti Werk Show" nosi czwartkowa audycja Werka prowadzona na antenie Studenckiego Radia Żak Politechniki Łódzkiej.

</doc>
<doc id="1623099" url="https://pl.wikipedia.org/wiki?curid=1623099" title="Rezerwat przyrody Góra Św. Anny">
Rezerwat przyrody Góra Św. Anny

Rezerwat przyrody Góra Św. Anny − rezerwat przyrody nieożywionej na terenie powiatu strzeleckiego, w gminie Leśnica. Rezerwat znajduje się w miejscowości Góra Św. Anny, ok. 40 m poniżej szczytu Chełmskiej Góry na jej południowo-zachodnim zboczu (pomiędzy klasztorem a zajazdem). Rezerwat położony jest w Parku Krajobrazowym Góra Św. Anny oraz w obszarze Natura 2000 „Góra Świętej Anny”.
Obszar chroniony utworzony został w 1972 roku w celu zachowania ze względów naukowych i dydaktycznych rzadkich profili oraz zjawisk geologicznych związanych z działającym tu przed 27 milionami lat wulkanem.
Na mocy obowiązującego planu ochrony ustanowionego w 2016 roku, rezerwat na całej swojej powierzchni (2,69 ha) podlega ochronie czynnej. Podjęto ją ze względu na zagrożenie zarastania terenów rezerwatu, zwłaszcza przez zarośla ligustru pospolitego. W tym celu m.in. od 2018 r. prowadzony jest na terenie rezerwatu wypas stada owiec.
Rzeźba terenu i szata roślinna.
Rezerwat obejmuje fragment nieczynnego kamieniołomu nefelinitu i wapienia, gdzie zachowały się pozostałości zjawisk wulkanicznych. Erupcja wulkanu miała miejsce w okresie alpejskich ruchów górotwórczych i wypiętrzania się zrębu Chełma. Jej pozostałościami w obrębie rezerwatu są tufy wulkaniczne (w tym w centrum rezerwatu stożek popiołów chroniony jako pomnik przyrody), bomby (o zabarwieniu brunatnoczerwonym i wrzecionowatym kształcie) i żyły nefelinitowe oraz słupy nefelinitowe (o średnicy 5–15 cm, rzadziej 20–30 cm) wnikające w wapienie triasowe i w piaskowce kredowe. W strefie styku środkowotriasowych i górnokredowych skał osadowych z utworami wulkanicznymi obserwować można zjawiska metamorfizmu kontaktowego.
Poza osobliwościami geologicznymi na terenie rezerwatu znajdują się również liczne stanowiska rzadkich gatunków roślin. Spis flory liczy 175 roślin naczyniowych, tworzących m.in. murawy kserotermiczne i zbiorowiska naskalne z zanokcicą murową i skalną.
Udostępnienie turystyczne.
W sąsiedztwie granic rezerwatu biegnie ścieżka przyrodniczo-dydaktyczna „Wokół góry Św. Anny”, a teren samego rezerwatu udostępniony został w ramach ścieżki „Po rezerwacie geologicznym”.

</doc>
<doc id="1623100" url="https://pl.wikipedia.org/wiki?curid=1623100" title="Nico Herzig">
Nico Herzig

Nico Herzig (ur. 10 grudnia 1983 w Pößneck) – niemiecki piłkarz występujący na pozycji obrońcy. Zawodnik Alemannii Akwizgran.
Kariera.
Herzig jako junior grał w zespołach SV Sparneck, Bayern Hof oraz FC Carl Zeiss Jena. W 2001 roku trafił do angielskiego Wimbledonu. Po 3 latach powrócił do Niemiec, gdzie związał się kontraktem z Wackerem Burghausen grającym w 2. Bundeslidze. Zadebiutował tam 7 sierpnia 2004 roku w zremisowanym 1:1 pojedynku z Karlsruher SC. 26 października 2004 roku w wygranym 2:0 ligowym spotkaniu z SpVgg Unterhaching strzelił pierwszego gola w 2. Bundeslidze. Przez 2 lata w barwach Wackera rozegrał 57 spotkań i zdobył 5 bramek.
W 2006 roku Herzig przeszedł do Alemannii Akwizgran z Bundesligi. W tych rozgrywkach pierwszy mecz zaliczył 12 sierpnia 2006 roku przeciwko Bayerowi 04 Leverkusen (0:3). 10 grudnia 2006 roku w wygranym 2:1 spotkaniu z VfL Wolfsburg zdobył pierwszą bramkę w Bundeslidze. W 2007 roku spadł z zespołem do 2. Bundesligi. W Alemannii występował jeszcze przez rok.
W 2008 roku został zawodnikiem pierwszoligowej Arminii Bielefeld. Zadebiutował tam 20 września 2008 roku w wygranym 2:0 ligowym pojedynku z 1. FC Köln. W 2009 roku spadł z klubem do 2. Bundesligi. W sierpniu tego samego roku wrócił do Alemanii.

</doc>
<doc id="1623101" url="https://pl.wikipedia.org/wiki?curid=1623101" title="Hit Generator">
Hit Generator

Hit Generator – telewizyjne widowisko muzyczne emitowane w TVP2.
Program jest swego rodzaju listą muzyczną emitowaną na żywo, która ma na celu wyłonienie "Super Hitu". Program zakończył się po jednej edycji.
Zasady programu.
W każdym z 14 odcinków rywalizuje pięć zespołów i ich utwory. W każdym odcinku występuje czterech znanych artystów, obecnych na polskiej scenie muzycznej oraz jeden debiutant.
Widzowie poprzez SMS-y głosują na ulubione utwory. Dwa zespoły, które otrzymają największą liczbę głosów przechodzą do kolejnego odcinka. Utwór, który znajdzie się w najlepszej dwójce przez cztery odcinki z rzędu otrzymuje tytuł i statuetkę "Super Hitu".
Odcinki.
W nawiasie podano kolejny odcinek, w którym bierze udział zespół. Pogrubiono piosenki, które znalazły się już w poprzednim odcinku.
Znak oznacza zespół debiutancki.
Oglądalność.
Według danych AGB Nielsen Media Research.
Podane liczby dotyczą wyłącznie oglądalności telewizyjnej emisji na żywo – nie uwzględniają oglądalności powtórek itd.

</doc>
<doc id="1623102" url="https://pl.wikipedia.org/wiki?curid=1623102" title="Chjargas-nuur">
Chjargas-nuur



</doc>
<doc id="1623105" url="https://pl.wikipedia.org/wiki?curid=1623105" title="Juan Lezcano">
Juan Lezcano

Juan Vicente Lezcano (ur. 5 kwietnia 1937, zm. 6 lutego 2012) – piłkarz paragwajski, obrońca (stoper).
Życiorys.
Urodzony w Asunción (w dzielnicy "Santísima Trinidad") Lezcano karierę piłkarską rozpoczął w 1954 roku w klubie Club Olimpia. Wchodził w skład legendarnej drużyny Olimpii, która pod wodzą trenera Aurelio Gonzáleza od 1956 do 1960 pięć razy z rzędu zdobyła mistrzostwo Paragwaju.
Jako piłkarz klubu Olimpia był w kadrze reprezentacji podczas finałów mistrzostw świata w 1958 roku, gdzie Paragwaj odpadł w fazie grupowej. Lezcano nie zagrał w żadnym meczu. We wszystkich meczach w Szwecji wystąpił jego młodszy brat – Cláudio Lezcano, podczas gdy Juan zagrał we wszystkich meczach eliminacyjnych – obu z Urugwajem i obu z Kolumbią.
Rok później wziął udział w turnieju Copa América 1959, gdzie Paragwaj zajął trzecie miejsce. Lezcano zagrał we wszystkich sześciu meczach – z Chile, Boliwią, Urugwajem, Argentyną, Brazylią i Peru.
Następnie Lezcano razem z Olimpią dotarł do finału pierwszej edycji Pucharu Wyzwolicieli – Copa Libertadores 1960. W finale Olimpia przegrała z urugwajskim klubem CA Peñarol.
Już wkrótce, bo w 1961 roku, Lezcano podpisał kontrakt z Peñarolem i stał się kluczowym zawodnikiem tego klubu. Grając obok takich sław jak Alberto Spencer, Pedro Rocha czy Ladislao Mazurkiewicz, sięgnął po wiele sukcesów na arenie krajowej i międzynarodowej. Rok później z nowym klubem drugi raz w swej karierze dotarł do finału najważniejszego klubowego turnieju Ameryki Południowej – Copa Libertadores 1962. Również i tym razem drużyna Lezcano przegrała w finale, ulegając słynnemu Santosowi. W trzecim, dodatkowym meczu, Lezcano miał możliwość gry przeciwko królowi futbolu Pelé, który dwukrotnie pokonał bramkarza Peñarolu Luisa Maidanę.
Rok później Lezcano razem z Peñarolem dotarł do półfinału Copa Libertadores 1963, gdzie w walce o finał uległ argentyńskiej drużynie Boca Juniors. W turnieju Copa Libertadores 1965 Lezcano pomógł Peñarolowi dotrzeć do finału, gdzie Peñarol po trzech meczach uległ argentyńskiemu klubowi CA Independiente – Lezcano jednak w finale nie zagrał.
Wciąż jako gracz Peñarolu Lezcano dotarł do finału Copa Libertadores 1966 – był to już jego trzeci finał w Pucharze Wyzwolicieli. Choć przeciwnikiem był potężny argentyński klub River Plate, Peñarol wygrał po trzech zaciętych meczach i zdobył trofeum. Następnie w starciu z ze zdobywcą Pucharu Europy Realem Madryt Peñarol wygrał dwukrotnie po 2:0 i zdobył klubowy Puchar Świata. Lezcano zagrał w drugim meczu, który odbył się w Madrycie na Estadio Santiago Bernabéu.
Razem z Peñarolem Lezcano 6 razy zdobył mistrzostwo Urugwaju – w 1961, 1962, 1964, 1965, 1967 i 1968. W Peñarolu Lezcano grał do 1968 roku, po czym w 1969 roku przeszedł do argentyńskiego klubu CA Colón, a następnie wrócił do Paragwaju, gdzie do 1970 roku grał w Olimpii. W 1971 roku zakończył karierę w klubie River Plate Asunción.

</doc>
<doc id="1623107" url="https://pl.wikipedia.org/wiki?curid=1623107" title="Gazela północnosomalijska">
Gazela północnosomalijska

Gazela północnosomalijska ("Gazella dorcas pelzelnii") – ssak z rodziny wołowatych, podgatunek gazeli pustynnej ("Gazella dorcas"), początkowo klasyfikowany jako odrębny gatunek ("Gazella pelzelnii)".
Charakterystyka ogólna.
Wysokość w kłębie dochodzi do 65 cm. Sierść ubarwiona na brązowawy kolor, od spodu jaśniejsza. Dorastające do 35 cm długości rogi występują u przedstawicieli obu płci.
Występowanie i biotop.
Gazela północnosomalijska zamieszkuje wyżynne, skaliste tereny w północnej Somalii. Żyje stadnie, odżywiając się roślinnością.

</doc>
<doc id="1623109" url="https://pl.wikipedia.org/wiki?curid=1623109" title="Juan Vicente Lezcano">
Juan Vicente Lezcano



</doc>
<doc id="1623115" url="https://pl.wikipedia.org/wiki?curid=1623115" title="Przegląd numizmatyczny">
Przegląd numizmatyczny



</doc>
<doc id="1623116" url="https://pl.wikipedia.org/wiki?curid=1623116" title="Globus (seria wydawnicza)">
Globus (seria wydawnicza)

Globus – cykl 24 reportaży z różnych krajów i regionów świata, wydawanych w 12 tomach w latach 1983-1991 przez Młodzieżową Agencję Wydawniczą, a po jej likwidacji przez Wydawnictwo Rynku Wewnętrznego „Libra” (ostatnie dwa tomy). Każdy tom serii składał się z dwóch reportaży, zajmowały one po połowie objętości książki i oba miały tytuły na obu stronach okładki rozmieszczone względem siebie „do góry nogami”. Autorami serii byli znani reporterzy i podróżnicy, każdy tom serii był bogato ilustrowany kolorowymi zdjęciami i mapami. Seria była przeznaczona dla młodzieży i miała przybliżać problemy współczesnego świata. Dwa reportaże tworzące każdy tom nie zawsze były ze sobą związane tematycznie, często omawiały dwa zupełnie odmienne miejsca na świecie w celu podkreślenia jego zróżnicowania.
Tytuły serii:

</doc>
<doc id="1623117" url="https://pl.wikipedia.org/wiki?curid=1623117" title="Sverre Sørsdal">
Sverre Sørsdal

Sverre Sørsdal (ur. 5 sierpnia 1900 w Hamar, zm. 21 marca 1996 w Gjøviku) – norweski bokser kategorii półciężkiej, dwukrotny medalista olimpijski.
W młodości uprawiał lekkoatletykę i wioślarstwo. Boks zaczął uprawiać w 1919 roku.
Pięściarz uczestniczący w trzech turniejach olimpijskich. Debiutując w igrzyskach olimpijskich w Antwerpii w 1920 roku, został wicemistrzem olimpijskim w kategorii półciężkiej. W następnych
igrzyskach olimpijskich w Paryżu 1924 roku, wywalczył brązowy medal w tej samej wadze. Swój trzeci start w igrzyskach olimpijskich w Amsterdamie 1928 roku, uwieńczył zdobyciem 4 miejsca w kategorii ciężkiej.
Był żonaty z Else Aschim, z którą miał dwoje dzieci: córkę Randi i syna Eirika.
Z zawodu był lekarzem. Na emeryturę odszedł w 1970 roku.

</doc>
<doc id="1623119" url="https://pl.wikipedia.org/wiki?curid=1623119" title="Miami Ink - studio tatuażu">
Miami Ink - studio tatuażu

Miami Ink - studio tatuażu – reality show wyprodukowany w Stanach Zjednoczonych przez telewizję TLC. W Polsce emitowany jest na kanale Discovery Travel and Living i Discovery Channel.
Właścicielami studia są: Ami James i Chris Nuñez. Pracownikami są także Chris Garver, Darren Brass, Yoji Harada, Tim Hendricks (sezon 4), Kat Von D (sezon 1–2), Baby Dre (sezon 4).
W każdym odcinku ukazana jest historia kilku klientów, którzy opowiadają swoją historie tatuażu lub ludzi, którzy proszą o pomoc.

</doc>
<doc id="1623120" url="https://pl.wikipedia.org/wiki?curid=1623120" title="Joseph Kleinhanns">
Joseph Kleinhanns

Joseph Kleinhanns (ur. 24 września 1774 w Nauders, zm. 9 lipca 1853 tamże) – austriacki niewidomy rzeźbiarz.
Życiorys.
Syn piekarza. W wieku 5 lat stracił wzrok, prawdopodobnie wskutek ospy. Początkowo rzeźbił figurki zwierząt i zabawki. Mając lat 12, dzięki pomocy stolarza Johanna Brugga, wykonał rzeźbę Chrystusa w naturalnej wielkości. Po trzech latach odwiedził rzeźbiarza w Fendels, który powierzał mu modele do kopiowania. Mając 22 lata przebywał u rzeźbiarza Franza Nissla w Fügen (Zillertal), u którego uczył się kopiować figury świętych i popiersia.
Po powrocie do Nauders utrzymywał się dzięki swojemu talentowi rzeźbiarskiemu. Odkryto również jego uzdolnienia muzyczne, zwłaszcza do gry na organach. Po śmierci rodziców obudziła się w nim chęć podróżowania. Przewędrował Tyrol, Austrię, Bawarię i Szwajcarię, wykonując po drodze rozmaite rzeźby, w tym krucyfiks z mechanizmem poruszającym głowę Chrystusa. Ostatecznie wrócił do swej rodzinnej miejscowości, gdzie zmarł w wieku 79 lat.
Wiele z jego dzieł znalazło się w kościołach i klasztorach. Samych figur Chrystusa wykonał podobno ponad 400; ponadto statuy św. Karola Boromeusza dla biskupa Bressanone (we włoskim Tyrolu) i króla Dawida w mieście Chur (w Szwajcarii), figury Marii i Józefa w Tartsch (włoskie Tarces). Do najbardziej znanych jego dzieł zaliczano popiersia cesarza Franciszka Józefa oraz Andreasa Hofera.
Jego przypadek został opisany przez Schopenhauera w pracy "Czworaki korzeń zasady racji dostatecznej".

</doc>
<doc id="1623122" url="https://pl.wikipedia.org/wiki?curid=1623122" title="Autar Singh Paintal">
Autar Singh Paintal

Autar Singh Paintal (ur. 24 września 1925 w Mogok, zm. 21 grudnia 2004 w Delhi) – indyjski fizjolog. Zajmował się głównie neurobiologią i fizjologią oddychania.
Studiował w Lucknow Medical College i na Uniwersytecie Edynburskim. Potem powrócił do Indii, gdzie pracował w All India Institute of Medical Sciences (AIIMS) w Nowym Delhi. Został dyrektorem Vallabhai Patel Chest Institute w Delhi i dyrektorem generalnym Indian Council of Medical Research (ICMR).

</doc>
<doc id="1623123" url="https://pl.wikipedia.org/wiki?curid=1623123" title="Dźhankri">
Dźhankri

Dźhankri () – nepalska nazwa lokalnych szamanów, spełniających wielorakie funkcje, zwłaszcza w wiejskich społecznościach państwa. Dźhankri w zależności od potrzeb mogą pełnić rolę uzdrowicieli, usuwając raczej duchowe przyczyny niedomagań niż fizycznie lecząc chorych, chronią przed czarami, bywają weterynarzami, a nawet kapłanami, celebrując rytuały religijne, takie jak śluby itp., a więc praktyki zasadniczo zarezerwowane dla braminów. Dźhankri stanowią trzeci element w przeważająco hinduistyczno-buddyjskim synkretyzmie nepalskim.
Dźhankri jako znachorzy.
Dźhankri stosują typowo szamańskie metody: muzyka, kadzidła itd. Chorobę interpretują jako wpływ złych duchów, które należy przegonić lub przekupić. Badania porównawcze nad skutecznością hipnozy stosowanej zgodnie z procedurami zachodnimi, ajurwedycznymi i dźhankri wykazały przewagę tych ostatnich.
Rekrutacja.
Aby zostać dźhankri, trzeba zostać wybranym przez "ban dźhankri" (dosłownie „leśnego szamana”), rodzaj istoty nadprzyrodzonej. Jest wiele opowieści o „porwaniu” przez "ban dźhankri" do jaskini w lesie, gdzie młody adept przechodzi szamańskie szkolenie i inicjację. Istnieje również możliwość nauki technik wchodzenia w trans itd. u ludzkich szamanów, ale warunkiem jest taka właśnie inicjacja dokonana przez "ban dźhankri".
Inne opcje zostania dźhankri to spontaniczne prorocze sny lub tradycje rodzinne (powołanie przez przodka-szamana).

</doc>
<doc id="1623126" url="https://pl.wikipedia.org/wiki?curid=1623126" title="Gazelopka nubijska">
Gazelopka nubijska

Gazelopka nubijska, dawniej: gazela erytrejska ("Eudorcas rufifrons tilonura") – podgatunek gazelopki rudoczelnej, czasami klasyfikowana jako odrębny gatunek. Występuje w Sudanie, Etiopii i Erytrei. Zagrożona wyginięciem.
Żyje stadnie na terenach wyżynnych odżywiając się roślinnością. Ubarwienie sierści jest brązowopiaskowe, na bokach ciała przebiega ciemna smuga, spód ciała jaśniejszy. Rogi wyrastają u obojga płci dorastając do 30 cm długości. W kłębie dorasta do 60 cm, długość ciała wynosi ok. 70 cm.
Haltenorth (1963) uznał gazelopkę nubijską za odrębny gatunek, jednak badania Gentry (1972) nie potwierdziły tego. Groves najpierw (1969) zaliczył ją jako podgatunek gazeli edmi, ale w 1975 wycofał się z tego stanowiska.

</doc>
<doc id="1623128" url="https://pl.wikipedia.org/wiki?curid=1623128" title="Gazella tilonura">
Gazella tilonura



</doc>
<doc id="1623130" url="https://pl.wikipedia.org/wiki?curid=1623130" title="Jan Bednarz">
Jan Bednarz

Jan Bednarz (ur. 31 maja 1961 w Czerwienne) – polski zakonnik zakonu paulinów
Życiorys.
Magister teologii, absolwent Wyższego Seminarium Duchownego Zakonu Paulinów w Krakowie. 
Po ukończeniu szkoły podstawowej i niższego seminarium wstąpił do zakonu Paulinów w sierpniu 1980. Odbył nowicjat w klasztorze w Leśniowie-Żarkach. Święcenia kapłańskie otrzymał w 1987 roku na Jasnej Górze.
W zakonie pełnił m.in. następujące funkcje: był wychowawcą kleryków w Krakowie (1993–1996), pierwszym i kilkudniowym proboszczem parafii paulinów w Toruniu oraz przeorem klasztoru we Włodawie w latach (2002–2008). Od roku 2008 do 2020 pełnił funkcję administratora generalnego zakonu (był odpowiedzialny za sprawy finansowe całego zakonu) i rezydował na Jasnej Górze. Od 21 czerwca 2020 roku jest proboszczem parafii św. Jana Chrzciciela i przełożonym klasztoru w Łęczeszycach.

</doc>
<doc id="1623131" url="https://pl.wikipedia.org/wiki?curid=1623131" title="Samtgemeinde Tostedt">
Samtgemeinde Tostedt

Samtgemeinde Tostedt – gmina zbiorowa położona w niemieckim kraju związkowym Dolna Saksonia, w powiecie Harburg. Siedziba administracji gminy zbiorowej znajduje się w miejscowości Tostedt.
Położenie geograficzne.
Samtgemeinde Tostedt jest położona w północno-zachodniej części Pustaci Lüneburskiej ok. 40 km na południowy zachód od Hamburga. Jest jednocześnie południowo-zachodnią granicą powiatu Harburg z powiatem Rotenburg (Wümme) i częścią południowej granicy z powiatem Heidekreis. Od północy graniczy z gminą zbiorową Samtgemeinde Hollenstedt, od północnego wschodu z Buchholz in der Nordheide, i od zachodu z gminą zbiorową Samtgemeinde Hanstedt. W gminie występują wrzosowiska Pustaci Lüneburskiej, płynie przez nią z południa na północ rzeczka Este w jej górnym biegu. Przez południowo-zachodni teren gminy płynie rzeka Wümme ze wschodu na zachód. Teren gminy jest pagórkowaty, porośnięty lasami, wrzosowiskami i terenami bagiennymi.
Podział administracyjny.
Gminy należące do gminy zbiorowej Tostedt:

</doc>
<doc id="1623133" url="https://pl.wikipedia.org/wiki?curid=1623133" title="Wiersz joniczny">
Wiersz joniczny



</doc>
<doc id="1623141" url="https://pl.wikipedia.org/wiki?curid=1623141" title="Grafeneck">
Grafeneck

Grafeneck - zamek położony niedaleko wsi o tej samej nazwie, obecnie włączonej w skład miasta Gomadingen. Podczas II wojny światowej Grafeneck był jednym z ośrodków, w których przeprowadzona została Akcja T4. Obecnie w okolicach zamku znajduje się memoriał poświęcony ofiarom akcji.
Historia.
W 1929 roku na terenie zamku organizacja Fundacji Samarytan (Samariterstiftung) ustanowiła azyl dla upośledzonych fizycznie i umysłowo. Wraz z rozpoczęciem wojny w 1939 roku zamek został skonfiskowany na rzecz państwa. W styczniu 1940 rozpoczęto eksterminację podopiecznych ośrodka, a także innych niepełnosprawnych z rejonu Bawarii oraz Badenii-Wirtembergii. Zamek w Grafeneck był pierwszym miejscem w III Rzeszy, gdzie na masową skalę zabijano ludzi w dużych komorach gazowych.
Ocenia się, że do końca grudnia 1940 w masowych egzekucjach niepełnosprawnych zginęło około 10 500 osób. Od 1990 roku Grafeneck jest miejscem pamięci ofiar Akcji T4.

</doc>
<doc id="1623143" url="https://pl.wikipedia.org/wiki?curid=1623143" title="U-573">
U-573

U-573 – niemiecki okręt podwodny (U-Boot) typu VIIC z okresu II wojny światowej, w 1942 przejęty przez marynarkę hiszpańską (Armada Española), w skład której wchodził do 1970.
Historia.
Zamówienie na budowę okrętu zostało złożone w stoczni Blohm &amp; Voss w Hamburgu. Rozpoczęcie budowy okrętu miało miejsce 8 czerwca 1940 roku. Wodowanie nastąpiło 17 kwietnia 1941, wejście do służby 5 czerwca 1941 roku.
Podczas służby w Kriegsmarine pod dowództwem Kptlt. Heinricha Heinsohna okręt odbył 5 patroli bojowych, podczas których zatopił jeden statek przeciwnika (21 grudnia 1941 roku u wybrzeży Maroka – norweski frachtowiec "Hellen" o pojemności 5.289 BRT).
29 kwietnia 1942 roku, na północny zachód od Algieru, U-573 został zaatakowany bombami głębinowymi przez samolot Lockheed Hudson z 233 Dywizjonu RAF i poważne uszkodzony. Kapitan decydował o udaniu się do neutralnej Hiszpanii. 2 maja okręt wpłynął do portu w Kartagenie. Władze hiszpańskie pozwoliły na 3-miesięczny pobyt celem dokonania remontu, łamiąc tym samym prawo międzynarodowe, dopuszczające tylko 24 godzinny postój jednostki strony wojującej w neutralnym porcie, co wzbudziło silne protesty ze strony brytyjskiej ambasady w Madrycie. Ponieważ okazało się, że naprawa jest nieopłacalna czy wręcz niemożliwa, Kriegsmarine zdecydowała się sprzedać okręt Hiszpanom za kwotę 1,5 miliona reichsmarek. 2 sierpnia 1942 roku U-573 został wcielony do hiszpańskiej marynarki pod oznaczenie G-7. Kapitan Heinsohn powrócił do Niemiec w marcu 1943 roku, by zginąć dwa miesiące później jako dowódca U-438.
Remont G-7 został ostatecznie zakończony w 1947 roku, w czerwcu 1961 zmieniono oznaczenie na S-01, 2 maja 1970 roku skreślono go z listy floty. Mimo wysiłków zmierzających do przekształcenia go w okręt muzeum, został złomowany.

</doc>
<doc id="1623147" url="https://pl.wikipedia.org/wiki?curid=1623147" title="Gibboniec czubaty">
Gibboniec czubaty

Gibboniec czubaty, gibboniec junnański, gibboniec czarny, gibon czarny ("Nomascus concolor") – gatunek ssaka naczelnego z rodziny gibbonowatych (Hylobatidae). 
Zasięg występowania.
Gibboniec czubaty występuje w orientalnej Azji zamieszkując w zależności od podgatunku:
Taksonomia.
Gatunek po raz pierwszy naukowo opisał w 1826 roku amerykański zoolog i paleontolog Richard Harlan nadając mu nazwę "Simia concolor". Holotyp pochodził z Tonkinu, w Wietnamie. 
Niektóre ujęcia systematyczne rozpoznają do czterech podgatunków, lecz taksony "furvogaster" z południowo-zachodniego Junnanu na zachód od rzeki Mekong i "jingdonensis" znaleziony w zachodnio-środkowym Junnan są uważane za synonimy podgatunku nominatywnego w oparciu o niedawne dowody genetyczne. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 43–45 cm; masa ciała 7–8 kg. Sierść czarna lub ciemnobrązowa, twarz czarna, białe bokobrody, ręce i stopy czarne. Z tyłu niewielkie modzele pośladkowe. W swym uzębieniu posiada charakterystyczne długie kły. 
Ekologia.
Żyje w wilgotnych lasach w małych grupach rodzinnych nie oddalając się zbytnio od swego terytorium prowadząc dzienny, nadrzewny tryb życia. Okres żywota sięga 25 lat. Odżywia się roślinami, liśćmi, owocami, drobnymi ptakami i ich jajami.

</doc>
<doc id="1623148" url="https://pl.wikipedia.org/wiki?curid=1623148" title="To nie tak jak myślisz, kotku!">
To nie tak jak myślisz, kotku!



</doc>
<doc id="1623149" url="https://pl.wikipedia.org/wiki?curid=1623149" title="Joint Force Training Center">
Joint Force Training Center



</doc>
<doc id="1623150" url="https://pl.wikipedia.org/wiki?curid=1623150" title="Letnia Uniwersjada 2003">
Letnia Uniwersjada 2003

22. Letnia Uniwersjada - międzynarodowe zawody sportowców - studentów, które odbyły się w południowokoreańskim mieście Daegu. Impreza została zorganizowana między 21, a 31 sierpnia 2003 roku. W uniwersjadzie wzięło udział 4179 zawodników ze 174 krajów. Zawodnicy rywalizowali w 13 dyscyplinach. Główną areną zawodów był Daegu World Cup Stadium. Otwarcia imprezy dokonał ówczesny prezydent Korei Południowej Roh Moo-hyun.
Polskie medale.
Reprezentanci Polski zdobyli w sumie 10 medali. Wynik ten dał polskiej drużynie 10. miejsce w klasyfikacji medalowej.

</doc>
<doc id="1623155" url="https://pl.wikipedia.org/wiki?curid=1623155" title="Kaya Scodelario">
Kaya Scodelario

Kaya Rose Scodelario-Davis (ur. jako Kaya Rose Humphrey 13 marca 1992 w Haywards Heath) – brytyjska aktorka i modelka. Występowała m.in. w serialu "Kumple" i filmie "".
Życie prywatne.
Scodelario biegle mówi po portugalsku, jej ojciec jest Anglikiem, a matka Brazylijką. Jej rodzice rozwiedli się i Scodelario była wychowywana przez matkę, po czym przyjęła jej nazwisko. We wczesnym dzieciństwie była prześladowana, przez co miała niskie poczucie wartości, więc ucieczką przed rzeczywistością stał się teatr. Sławę zyskała dzięki roli Effy Stonem w serialu "Kumple".
Od 2015 roku żona Benjamina Walkera.

</doc>
<doc id="1623156" url="https://pl.wikipedia.org/wiki?curid=1623156" title="Halina Benedyk">
Halina Benedyk

Halina Benedyk (ur. 11 marca 1965 w Szprotawie) – polska wokalistka popowa.
Życiorys.
Halina Benedyk od IV klasy szkoły podstawowej rozpoczęła równolegle naukę w szkole muzycznej, którą ukończyła w klasie skrzypiec i fletu poprzecznego.
Debiutowała na Festiwalu Piosenki Radzieckiej w Zielonej Górze w 1983 roku, gdzie zdobyła Brązowy Samowar&lt;ref name="http://muzykapl.com/Wykonawca/Halina%20Benedyk"&gt;Profil muzyka: Halina Benedyk.&lt;/ref&gt;. Na Festiwalu w Sopocie w 1984 roku wraz z włoskim piosenkarzem Markiem Antonellim zaśpiewała przebój „"Frontiera"”, który zajął 3. miejsce w konkursie. Po tym sukcesie wokalistka rozpoczęła tournée po Polsce z orkiestrą Jerzego Miliana. W 1985 roku Benedyk nawiązała współpracę z „Estradą Poznańską” i jednocześnie podjęła naukę w Studium Piosenkarskim w Poznaniu&lt;ref name="http://www.facebook.com/halina.benedyk?v=info"&gt;Informacje z oficjalnego profilu wokalistki na Facebooku.&lt;/ref&gt;. Tworzyła nagrania radiowe i telewizyjne z orkiestrą „Alex Band” pod dyrekcją Aleksandra Maliszewskiego oraz orkiestrą Zbigniewa Górnego. W 1987 roku wystąpiła na Festiwalu w Opolu z piosenką „"Mamy po 20 lat"”, dzięki której otrzymała „Nagrodę Publiczności” oraz "Miss Obiektywu" od dziennikarzy. Utwór stał się niezmiernie popularny, otrzymał tytuł „Piosenki Roku” w 1 Programie Polskiego Radia. W 1988 roku reprezentowała po raz kolejny Polskę na Festiwalu w Sopocie. Dostała wtedy nagrodę Międzynarodowej Organizacji Festiwali „FIDOF” za utwór „"Mój koncert"” i „"Mamy po 20 lat"”&lt;ref name="http://halinabenedyk.pl/"&gt;Biografia na oficjalnej stronie artystki.&lt;/ref&gt;.
Lata 1990–1993 spędziła w Szwajcarii, towarzysząc mężowi Aleksandrowi Maliszewskiemu i jego orkiestrze w występach.
W połowie lat 90. rozpoczęła działalność artystyczną dla dzieci. Często prowadzi warsztaty wokalne i pracuje jako juror na konkursach muzycznych.
Halina Benedyk i Marco Antonelli po dwudziestu sześciu latach&lt;ref name="http://marcoantonelli.pl/historia-haliny-benedyk-i-maco-antonelli"&gt;.&lt;/ref&gt; spotkali się ponownie aby nagrać nową płytę, którą zatytułowali "Frontiera".
Piosenkarka otrzymała nagrodę w Plebiscycie Gwiazd Dobroczynności organizowanym przez Stowarzyszenie Akademii Rozwoju Filantropii wspólnie z Magazynem SHOW, w kategorii Wolontariusz w edycji z 2013/2014 roku.
Halina Benedyk i Marco Antonelli 2 października 2015 roku wydali nowy singiel "Solo Noi", który miał swoją premierę na Onet Muzyka. Singiel "Solo Noi" został skomponowany i zaaranżowany przez Aleksandra Maliszewskiego, gościnnie w utworze wystąpili Mieczysław Jurecki (gitary) oraz Dariusz Kaliszuk (perkusja). Utwór promowany był we włoskiej prasie, m.in. Corriere della Sera, La Repubblica i gazetach neapolitańskich.
W latach 2017-2018 duet wziął udział w trasie koncertowej pt. "Ciao Italia - The best of San Remo" w Polsce.
W kwietniu 2020 roku Halina Benedyk i Marco Antonelli wydali swoją drugą płytę, zatytułowaną "Solo Noi". Znajdują się na niej przeróbki takich włoskich utworów, jak "Mamma Maria", "Sara perche ti amo" i "Voulez-vous danser" z repertuaru Ricchi e Poveri, "Ci Sara" i "Felicita" duetu Albano i Romina Power oraz nowa wersja utworu "Nie płacz kiedy odjadę" wylansowanego przez Marino Mariniego. Utwór premierowy to tytułowy singiel autorski "Solo Noi". 

</doc>
<doc id="1623157" url="https://pl.wikipedia.org/wiki?curid=1623157" title="ALWT">
ALWT



</doc>
<doc id="1623158" url="https://pl.wikipedia.org/wiki?curid=1623158" title="Poprzeczka nad T">
Poprzeczka nad T



</doc>
<doc id="1623160" url="https://pl.wikipedia.org/wiki?curid=1623160" title="Tomasz Bajer">
Tomasz Bajer



</doc>
<doc id="1623162" url="https://pl.wikipedia.org/wiki?curid=1623162" title="Emedastyna">
Emedastyna

Emedastyna () – organiczny związek chemiczny, antagonista receptora H1 II generacji, stosowany w sezonowym alergicznym zapaleniu spojówek.
Mechanizm działania.
Emedastyna jest bardzo silnym, wybiórczym blokerem receptora histaminowego H1, przeznaczonym wyłącznie do podawania miejscowego. Badania wykazały, że lek ten charakteryzuje się ponad 10 000 razy większym powinowactwem do receptorów H1 niż w stosunku do pozostałych dwóch: H2 i H3.
Emedastyna, podana do oka, hamuje przepuszczalność naczyń spojówki zależną od histaminy, eliminując lub zmniejszając w ten sposób objawy alergiczne. Lek nie wykazuje żadnego działania wobec receptorów adrenergicznych, dopaminergicznych i serotoninowych.
Wskazania.
Leczenie objawów sezonowego alergicznego zapalenia spojówki.
Farmakokinetyka.
Emedastyna wchłania się z oka w niewielkich ilościach, osiągając stężenie we krwi przeważnie poniżej wartości wykrywalnych. Okres półtrwania wynosi około 10 h. Lek metabolizowany jest w wątrobie do 5 metabolitów: 5- i 6-hydroksyemedastyny, ich 5′-oksopochodnych oraz do "N"-tlenku emedastyny. 44% dawki jest wydalane w ciągu doby z moczem, tylko w 3,6% w formie niezmienionej.
Ostrzeżenia specjalne.
Zawarty w preparacie chlorek benzalkoniowy może wywołać keratopatię punktowatą i/lub toksyczną wrzodziejącą keratopatię. Ponadto wspomniana substancja może przebarwiać miękkie soczewki kontaktowe.
Interakcje.
Wydaje się, że emedastyna nie wchodzi w interakcje z innymi lekami, zarówno tymi podawanymi ogólnie, jak i dospojówkowo. Brak jednak badań dotyczących tego zagadnienia.
Działania uboczne.
Emedastyna może powodować powstawanie nacieków na rogówce. Należy w takim wypadku natychmiast przerwać podawanie leku i wdrożyć odpowiednie leczenie.Emedastyna wywołuje niewiele objawów niepożądanych, które związane są głównie z miejscem podawania. Może wystąpić:
Pojawić się również mogą bóle głowy oraz reakcje uczuleniowe.

</doc>
<doc id="1623163" url="https://pl.wikipedia.org/wiki?curid=1623163" title="Le Courrier de l’Ouest">
Le Courrier de l’Ouest

Le Courrier de l’Ouest – francuski dziennik wydawany w departamentach Maine i Loara oraz Deux-Sèvres.
Dziennik wraz z innymi gazetami, "Le Maine libre" oraz "Presse-Océan", tworzą korporację medialną Groupe Ouest-France, która zrzesza lokalne dzienniki wydawane w zachodniej części kraju.
Siedziba dziennika znajduje się w mieście Angers, a dzienny nakład gazety wynosi ponad 100 000 egzemplarzy.
Historia nakładu.
Nakład dziennika "Le Courrier de l’Ouest" na przestrzeni ostatnich lat:

</doc>
<doc id="1623164" url="https://pl.wikipedia.org/wiki?curid=1623164" title="Letnia Uniwersjada 2001">
Letnia Uniwersjada 2001

21. Letnia Uniwersjada – międzynarodowe zawody sportowców-studentów, które odbyły się w stolicy Chin – Pekinie. Impreza została zorganizowana między 22 sierpnia, a 1 września 2001 roku. W uniwersjadzie wzięło udział 6757 zawodników ze 165 krajów. Zawodnicy rywalizowali w 12 dyscyplinach. Główną areną zawodów był Stadion Robotników. Otwarcia imprezy dokonał ówczesny przewodniczący ChRL Jiang Zemin.
Polskie medale.
Reprezentanci Polski zdobyli w sumie 8 medali. Wynik ten dał polskiej drużynie 10. miejsce w klasyfikacji medalowej.

</doc>
<doc id="1623165" url="https://pl.wikipedia.org/wiki?curid=1623165" title="Tomasz Bajer (aktor)">
Tomasz Bajer (aktor)

Tomasz Bajer (ur. 31 marca 1979 w Poznaniu) – polski aktor niezawodowy.
Życiorys.
Absolwent I Prywatnego Anglojęzycznego Liceum Ogólnokształcącego w Poznaniu. Student filozofii Uniwersytetu im. Adama Mickiewicza w Poznaniu. Jego rolę komediową w filmie Olafa Lubaszenki "Chłopaki nie płaczą" powszechnie określa się mianem „kultowej”.
Był prezenterem benchmark.pl TV. Prowadził bloga „Laska na fali”. W latach 2011–2015 mieszkał w Australii.

</doc>
<doc id="1623169" url="https://pl.wikipedia.org/wiki?curid=1623169" title="Bolesław Demel">
Bolesław Demel

Bolesław Demel (ur. 15 czerwca 1850, zm. 11 sierpnia 1913 w Tarchominie, obecnie osiedle Warszawy), numizmatyk polski, doktor chemii.
Pochodził z Wielkopolski. Od około 1877 r. zmienił pisownię nazwiska z "von Dehmel" na Demel. Ukończył gimnazjum w Ostrowie Wielkopolskim, następnie studiował chemię na uniwersytetach we Wrocławiu i w Lipsku; z tego ostatniego przywiózł dyplom doktora chemii. Pracował w zawodzie jako kierownik fabryki chemicznej firmy Ludwik Spiess w podwarszawskim Tarchominie oraz fabryki chemicznej Towarzystwa Akcyjnego Strem.
Poza pracą zawodową zajmował się numizmatyką. Zgromadził jedną z czołowych kolekcji na ziemiach polskich przełomu stuleci, wyróżniającą się i liczbą egzemplarzy, i uporządkowaniem. Zbierał głównie medale i żetony polskie. Nie zrealizował zamiaru dokładnego opracowania swoich zbiorów i wydania na ten temat szerszej publikacji, ogłosił jedynie pracę z dziejów numizmatycznych XVI wieku "Liczmany mennicze zwane podskarbiówkami" (1911). Zbiór Demela trafił po jego śmierci do Muzeum Narodowego w Warszawie.
Zmarł 11 sierpnia 1913 w Tarchominie. Pochowany został na Cmentarzu Powązkowskim.
W 1886 r. poślubił Marię Ostrowską, z którą miał siedmioro dzieci: Czesława Romana, Kazimierza Konstantego, Zbigniewa Włodzimierza, Stanisława, Przemysława, Wiesławę, Wacława Tadeusza. 

</doc>
<doc id="1623181" url="https://pl.wikipedia.org/wiki?curid=1623181" title="Granice międzypaństwowe według długości">
Granice międzypaństwowe według długości

Granice międzypaństwowe według długości
Poniższe tabele przedstawiają listę granic międzypaństwowych według malejącej długości.
Legenda:

</doc>
<doc id="1623186" url="https://pl.wikipedia.org/wiki?curid=1623186" title="Węglówka (dopływ Nysy Kłodzkiej)">
Węglówka (dopływ Nysy Kłodzkiej)

Węglówka – potok górski w Sudetach Środkowych, w Górach Bardzkich, w woj. dolnośląskim.
Górski potok należący do zlewiska morza Bałtyckiego, prawy dopływ Nysy Kłodzkiej. Długość potoku to około 4,6 km. Źródlisko składa się z kilku wycieków, z których największe położone jest na wysokości około 530 m n.p.m., na północ od Przełęczy Łaszczowej w Grzbiecie Wschodnim Gór Bardzkich. Potok w górnym biegu spływa w kierunku północnym wśród lasu mieszanego z przewagą buka, doliną między Zaroślakiem po wschodniej stronie a zboczem Łaszczowej po zachodniej stronie, której zbocza miejscami przechodzą w skalne zręby dalej potok skręca na zachód między Kozłem po północnej stronie. W dolnym biegu płynie na północ stromą, zalesioną doliną, wcinającą się między Bronę po wschodniej stronie a Kozi Grzbiet po zachodniej stronie, w kierunku ujścia do Nysy Kłodzkiej w Bardzie położonego na wysokości około 260 m n.p.m. Potok zasilają wody kilku bezimiennych potoków spływających ze zboczy okolicznych wzniesień. Potok zbiera wody z zachodnich i wschodnich zboczy doliny, położonej w środkowo-zachodniej części Gór Bardzkich. Potok w większości swojego biegu jest nieuregulowany, o wartkim prądzie wody w okresie wzmożonych opadów i roztopów. Wzdłuż biegu potoku prowadzi leśna droga o nazwie „Długa Droga”. Między drogą a potokiem w zalesionym terenie w odległości około 1,5 km od stacji kolejowej w Bardzie leży głaz narzutowy Kamień Brygidy.

</doc>
<doc id="1623187" url="https://pl.wikipedia.org/wiki?curid=1623187" title="TSC Stores Tankard 2009">
TSC Stores Tankard 2009

TSC Stores Tankard 2009 – prowincjonalne mistrzostwa Ontario mężczyzn w curlingu, eliminacje Tim Hortons Brier 2009. 
Turniej finałowy odbył się w dniach 2-8 lutego 2009 w Woodstock, na lodowisku Woodstock District Community Complex.
Eliminacje na szczeblu strefowym rozpoczęły się 5 grudnia 2008 z każdej z 16 stref wyłoniono dwie drużyny, które grały w jednym z 4 turniejów regionalnych. Z rywalizacji regionalnej do finałów zakwalifikowało się 8 drużyn. Ostatnie dwie dostały się z Challenge Round.
Tytuł mistrza prowincji obronił po raz kolejny Glenn Howard, mistrz świata 2007. Jego drużyna pokonała w finale Petera Cornera 8:1.
Roudn Robin.
Sesja 1..
2 lutego 2009, 14:00
Sesja 2..
8 lutego 2009, 19:45
Sesja 3..
3 lutego 2009, 14:00
Sesja 4..
3 lutego 2009, 19:00
Sesja 5..
4 lutego 2009, 14:00
Sesja 6..
4 lutego 2009, 19:00
Sesja 7..
5 lutego 2009, 14:00
Sesja 8..
5 lutego 2009, 19:00
Sesja 9..
6 lutego 2009, 14:00
Play-off.
1-2.
7 lutego 2009, 14:00
3-4.
6 lutego 2009, 19:00
Półfinał.
7 lutego 2009, 19:00
Finał.
8 lutego 2009, 14:00

</doc>
<doc id="1623189" url="https://pl.wikipedia.org/wiki?curid=1623189" title="Halowy mityng lekkoatletyczny Pedro’s Cup 2008">
Halowy mityng lekkoatletyczny Pedro’s Cup 2008

4. Halowy mityng lekkoatletyczny Pedro’s Cup – czwarta edycja halowego mityngu Pedro’s Cup została rozegrana 20 lutego 2008 w hali „Łuczniczka” w Bydgoszczy. Odbyły się 2 konkurencje: skok o tyczce kobiet oraz skok wzwyż mężczyzn.

</doc>
<doc id="1623198" url="https://pl.wikipedia.org/wiki?curid=1623198" title="Kuroshitsuji">
Kuroshitsuji

 – shōnen-manga, znana również pod tytułem "Black Butler", której autorką jest Yana Toboso. Kolejne rozdziały pojawiają się od 16 września 2006 roku w czasopiśmie "Gekkan GFantasy".
Na podstawie mangi w 2008 roku wydano 24-odcinkowe anime pod tym samym tytułem, w reżyserii Shinohary Toshiyi. W 2010 roku wydano także drugą serię serialu. Z serialem związanych jest także 7 odcinków specjalnych.
W Polsce manga ta jest wydawana przez wydawnictwo Waneko od 2011 roku.
Fabuła.
W wiktoriańskim Londynie w 1888 roku w swej posiadłości mieszka Ciel Phantomhive, właściciel popularnej firmy zabawkarskiej i cukierniczej. Jest cynicznym i niezwykle dojrzałym jak na swój wiek 13-latkiem. Po stracie rodziców z rąk nieznanych sprawców zawiera pakt, na mocy którego jego dusza zostaje sprzedana w zamian za służbę demona, który pomoże mu zrealizować swój cel, którym to jest znalezienie tych, którzy zniszczyli rodzinę Phantomhive. Ciel nadaje demonowi imię Sebastian Michaelis i od tej pory ten nieustannie mu towarzyszy. Ciel dziedziczy także tytuł „psa królowej”, który jest przez królową Anglii zobowiązany do rozwiązywania spraw kryminalnych wagi państwowej.
Bohaterowie.
Postacie pojawiające się w Akcie Cyrkowym.
Główni cyrkowcy z cyrku „Arka Noego"
Postacie występujące tylko w anime.
Pluto (Demoniczny Pies)
Manga.
Rozdziały mangi autorstwa Yany Toboso publikowane są w magazynie "Gekkan GFantasy" wydawnictwa Square Enix. Pierwszy rozdział tej mangi ukazał się w październikowym numerze w 2006 roku.
W Polsce manga wydawana jest przez wydawnictwo Waneko.
CD Drama.
10 sierpnia 2007 roku Frontier Works wydało pierwszą CD dramę. Zawierała wiele postaci pojawiających się w pierwszym i drugim tomie
. Druga płyta ukazała się 26 listopada 2008 roku nakładem wydawnictwa Aniplex.
Anime.
Adaptacja anime w reżyserii Toshiyi Shinohary została wyprodukowana przez studio A-1 Pictures. Serial był emitowany na kanałach MBS oraz TBS od 2 października 2008 roku do 26 marca 2009 roku. 1 stycznia 2009 roku Aniplex wydało limitowaną edycję DVD zawierającą pierwszy odcinek anime. Kolejne trzy odcinki zostały wydane na innym DVD 25 lutego 2009 roku.
14 czerwca 2009 roku ogłoszono, że anime powróci z drugiej serią. Japoński seiyū Jun’ichi Suwabe potwierdził tę wiadomość na swoim oficjalnym blogu później tego samego dnia. Druga seria, "Kuroshitsuji II", emitowany był od 1 lipca do 16 września 2010 roku. Nowymi postaciami są Claude Faustus i jego pan Alois Trancy. Obie nowe postacie zostały zaprojektowane przez Toboso.
16 stycznia 2014 roku została zapowiedziana kolejna adaptacja mangi. W odróżnieniu od poprzednich serii nowa będzie remakiem oryginalnej fabuły przedstawionej w mandze. Nowy 10 odcinkowy miniserial telewizyjny anime, zatytułowany "Kuroshitsuji: Book of Circus", jest adaptacją mangi od wątku fabularnego "Noah's Ark Circus". Serial jest reżyserowany przez Noriyuki Abe, produkowany przez studio A-1 Pictures, a za scenariusz odpowiada Hiroyuki Yoshino"". Główna obsada z poprzednich sezonów powróciła razem z kilkoma nowymi aktorami głosowymi. Pierwszy odcinek serii miał swoją premierę 10 lipca 2014 roku. Dodatkowo dwa nowe pełnometrażowe OVA, zatytułowane "Kuroshitsuji: Book of Murder", będące adaptacją wątku fabularnego "Phantomhive Manor Murders", miały swoją premierę w kinach jesienią 2014 roku.
Film anime.
10 października 2015 roku zapowiedziano powstanie filmu animowanego. Tytuł filmu to . Premiera filmu w kinach odbyła się 21 stycznia 2017 roku.
Muzyka.
Muzyka została skomponowana przez Taku Iwasaki. Oba openingi z pierwszej serii są zaczerpnięte z jednej piosenki, jednakże różnią się wizualnie, a muzyka w nich pochodzi z dwóch różnych części utworu.
Musicale.
, pierwsza musicalowa adaptacja mangi, była wystawiana w Sunshine Theater od 28 maja do 7 czerwca 2009 roku. Yūya Matsushita wcielił się w rolę Sebastiana Michaelisa, Shōgo Sakamoto zagrał Ciela Phantomhive'a a Uehara Takuya – Grella Sutcliffa.
Film.
W styczniu 2013 roku ogłoszona została produkcja aktorskiego filmu fabularnego na podstawie mangi z Ayame Gōriki w roli Shiori Genpō i Hiro Mizushimą w roli Sebastiana Michaelisa. Zdjęcia do filmu rozpoczęły się w kwietniu 2013 roku, a film ukazał się na początku 2014 roku.

</doc>
<doc id="1623199" url="https://pl.wikipedia.org/wiki?curid=1623199" title="Autostrada M9 (Węgry)">
Autostrada M9 (Węgry)

 
Autostrada M9 (węg. "M9 autópálya") – planowana autostrada na Węgrzech, w ciągu trasy europejskiej E65. Z 335 kilometrów obecnie w użyciu jest jedynie 21-kilometrowy odcinek z mostem na Dunaju w pobliżu Szekszárdu.

</doc>
<doc id="1623201" url="https://pl.wikipedia.org/wiki?curid=1623201" title="Aleksiej Dmitrik">
Aleksiej Dmitrik

Aleksiej Władimirowicz Dmitrik (ros. Алексей Владимирович Дмитрик, ur. 12 kwietnia 1984 w obwodzie leningradzkim) – rosyjski lekkoatleta specjalizujący się w skoku wzwyż.
Kariera sportowa.
Na początku swojej kariery zdobył w 2001 roku tytuł mistrza świata juniorów młodszych. W 2002 zajął 14. miejsce w odbywających się na Jamajce mistrzostwach świata juniorów. 7 czerwca 2003 w Tule podczas memoriału Braci Znamieńskich ustanowił wynikiem 2,28 rekord Rosji juniorów – rezultat ten wyrównał trzy dni później w Bratysławie. Srebrny medalista mistrzostw Europy juniorów (Tampere 2003). Na mistrzostwach Europy młodzieżowców w 2005 był szósty. Odpadł w eliminacjach halowego czempionatu Starego Kontynentu w Birmingham (2007). W 2009 zdobył srebrny medal w halowych mistrzostwach Europy (ex aequo z Cypryjczykiem Kyriakosem Ioannou), a w 2010 wystąpił w finale mistrzostw Europy. Rosjanin jest wicemistrzem świata z Daegu (2011). W 2013 zdobył srebro na halowym czempionacie Europy w Göteborgu. Medalista mistrzostw Rosji oraz reprezentant kraju w pucharze Europy i drużynowych mistrzostwach Europy. 
Rekordy życiowe: stadion – 2,36 (23 lipca 2011, Czeboksary); hala – 2,40 (8 lutego 2014, Arnstadt) 6. wynik w historii światowej lekkoatletyki.

</doc>
<doc id="1623202" url="https://pl.wikipedia.org/wiki?curid=1623202" title="Aleksey Dmitrik">
Aleksey Dmitrik



</doc>
<doc id="1623204" url="https://pl.wikipedia.org/wiki?curid=1623204" title="Rover 75">
Rover 75

Rover 75 – samochód osobowy klasy wyższej produkowany pod brytyjską marką Rover w latach 1998 – 2005. 
Historia i opis modelu.
Samochód zaprezentowano podczas British International Motor Show w Birmingham w październiku 1998 roku, gdzie uznano go za jeden z najładniejszych pojazdów klasy średniej-wyższej. Był kolejnym autem (po modelu 200) zaprezentowanym przez firmę Rover od czasu rozstania w 1994 roku z Hondą i od przejęcia marki przez koncern BMW. Auto zastąpiło serię 600 oraz 800. 
Na początku 2001 roku wprowadzono wersję kombi zwaną Tourer, aby umożliwić klientom praktyczność połączoną z wygodą oferowaną przez Rovera 75. Była to konstrukcja własna firmy Rover (bez udziału BMW), choć technicznie bazował na Hondzie Accord VI generacji. W 2002 roku do oferty wprowadzono dłuższą wersją samochodu pod nazwą Limousine (Vanden Plas), którą powiększono o 200 mm długości. Wersja ta stała się najbardziej popularnym autem rządu brytyjskiego. Auto w 2004 roku przeszło face lifting. Zmieniono przód na bardziej nowoczesny m.in. reflektory, zderzaki, maska, osłona chłodnicy oraz powiększono lusterka. Do palety silników dołączyła również jednostka 4.6 w układzie V8 skonstruowana przez Forda. Jest to jednostka stosowana m.in. w Fordzie Mustangu.
Dane techniczne.
Legenda:
aut. - automatyczna skrzynia biegów
Wersje wyposażeniowe (silniki):

</doc>
<doc id="1623209" url="https://pl.wikipedia.org/wiki?curid=1623209" title="Zespół przetoczenia krwi między płodami">
Zespół przetoczenia krwi między płodami

Zespół przetoczenia krwi między płodami () – powikłanie ciąży wielopłodowych jednokosmówkowych, wynikające z różnego stopnia zaburzeń hemodynamicznych polegających na przecieku pełnej krwi od jednego płodu (dawcy) do drugiego (biorcy).
Epidemiologia.
TTTS występuje w 5–25% ciąż bliźniaczych. Szacuje się, że w Polsce rocznie dotyczy 100–150 ciąż.
Patogeneza.
Zespół rozwija się wskutek przecieku krwi od jednego z płodów do drugiego. Warunkiem jest jednokosmówkowość ciąży wielopłodowej, obecność nieprawidłowych, funkcjonalnie czynnych anastomoz tętniczo-żylnych w kosmkach końcowych łożyska i brak wydolnych, kompensacyjnych połączeń zapewniających przeciek w drugą stronę. 
Rozpoznanie.
Rozpoznanie możliwe jest na podstawie badania ultrasonograficznego. Do rozpoznania niezbędne jest stwierdzenie cech jednokosmówkowości ciąży i objawów zaburzeń hemodynamicznych.
Objawy ciąży jednokosmówkowej:
Objawy zaburzeń hemodynamicznych:
Diagnostyka różnicowa.
TTTS należy różnicować z:
Postępowanie.
Obecnie stosowane metody leczenia:
Rokowanie.
W nieleczonym TTTS śmiertelność wynosi 60–100%.
Historia.
Zespół opisał niemiecki położnik Friedrich Schatz w 1875 i w pracach późniejszych. Uważa się, że obraz "De Wikkelkinderen" nieznanego artysty pochodzący z roku 1617 przedstawia bliźnięta z TTTS.

</doc>
<doc id="1623213" url="https://pl.wikipedia.org/wiki?curid=1623213" title="Zamek Nikolsburg">
Zamek Nikolsburg



</doc>
<doc id="1623214" url="https://pl.wikipedia.org/wiki?curid=1623214" title="Aksarta Tarkaan">
Aksarta Tarkaan



</doc>
<doc id="1623219" url="https://pl.wikipedia.org/wiki?curid=1623219" title="Rowan Atkinson Live">
Rowan Atkinson Live

Rowan Atkinson Live – brytyjski średniometrażowy film telewizyjny z 1992 roku, stanowiący zapis występów Rowana Atkinsona (z towarzyszeniem ) w teatrze uniwersyteckim w Bostonie w 1991 roku. Zaprezentował on tam 12 monologów, skeczy i pantomim, stanowiących najciekawsze fragmenty jego programów scenicznych z lat 80., z którymi jeździł po Wielkiej Brytanii. Ich autorami byli oprócz Atkinsona scenarzyści Richard Curtis i Ben Elton. Opiekę reżyserską nad spektaklem sprawował . 
Program utrzymany jest w konwencji stand-upowej. W Polsce został wydany na dwóch płytach DVD lub VCD do wyboru i dołączony do tygodnika telewizyjnego TV Okey!. Polskie wydanie zostało podzielone na dwa odcinki. 
Układ programu.
1. A Warm Welcome ("Ciepłe powitanie")
Monolog Atkinsona, w którym wciela się w rolę diabła, który tonem przewodnika wycieczek wita w piekle kolejną grupę grzeszników. Przy okazji zdradza, jakie są kategorie grzechów i wyznawcy której religii mieli rację...
2. Fatal Beatings ("Śmiertelne pobicia")
Skecz, w którym dyrektor szkoły (Atkinson) odbywa rozmowę z ojcem (Deayton) jednego z uczniów sprawiających kłopoty wychowawcze. Zaskoczony tatuś dowiaduje się, że dyrektor postanowił ukarać jego syna chłostą, której ten nie przeżył.
3. And Now From Nazareth, The Amazing... ("A teraz z Nazaretu, niesamowity...")
Monolog parodiujący specyficzny styl, w którym napisana została Biblia. Atkinson w stroju duchownego czyta fragment Ewangelii mówiący o słynnym cudzie w Kanie Galilejskiej, wzbogacony o wiele nieznanych dotąd szczegółów. Według tej wersji, zebrani goście nie wzięli Jezusa za Syna Bożego, lecz za znakomitego młodego iluzjonistę i komika. 
4. Invisible Man ("Niewidzialny człowiek") 
Podczas tej części programu Deayton czyta spoza sceny opowieść wyjątkowo złośliwego niewidzialnego człowieka, który ma w zwyczaju dokuczać pasażerom metra. Równocześnie na scenie Atkinson wykonuje ilustrującą tę historię pantomimę, w której wciela się w postać jednej z ofiar złośliwca.
5. The Good Loser ("Dobry przegrany")
Skecz rozgrywający się podczas rozdania ważnych nagród teatralnych. Atkinson gra aktora, który pomimo nominacji przegrał wyścig o statuetkę ze swoim scenicznym partnerem, nieobecnym na ceremonii. Odbiera w jego imieniu nagrodę, przy okazji nie szczędząc zwycięzcy i jurorom złośliwych uwag.
6. Elementary Dating ("Podstawy randkowania")
Nauczyciel akademicki (Deayton) wygłasza wykład poświęcony najważniejszym zagadnieniom z dziedziny randek: jak należy zachować się w domu dziewczyny, jak w restauracji, jak na dyskotece itd. Atkinson wykonuje ilustrującą wykład pantomimę. 
7. Guys After The Game ("Chłopaki po meczu")
Monolog z Atkinsonem w roli właściciela indyjskiej restauracji, do której zawitała grupa mocno podpitych kibiców wracających z meczu. Choć zachowują się w sposób daleki od zasad kultury osobistej, Hindus stara się zachować wobec nich pełną galanterię.
8. It Started With A Sneeze ("Zaczęło się od kichnięcia")
Rozgrywająca się w kościele scenka, w której pragnącemu modlić się w skupieniu mężczyźnie (Deayton) nieustannie przeszkadza jego niesforny sąsiad z ławki (Atkinson)
9. With Friends Like These... ("Z takimi przyjaciółmi...")
Cykl trzech krótkich monologów Atkinsona, których bohaterowie uczestniczą w tym samym weselu. Jako pierwszy głos zabiera udzielający ślubu kapłan, potem drużba pana młodego, a wreszcie ojciec panny młodej.
10. Pink Tights &amp; Plenty of Props ("Różowe pończochy i mnóstwo rekwizytów")
Nauczyciel z pewnej szkoły (Deayton) zaprosił na swoje zajęcia Jeremy'ego Ironsa, który w ostatniej chwili musiał jednak odwołać wizytę. Zamiast niego na lekcji pojawia się miejscowy aktor (Atkinson), który przygotował dość oryginalną prelekcję na temat teatru i ilustruje ją własną pantomimą.
11. Tom, Dick and Harry ("Tom, Dick i Harry")
Atkinson wciela się w rolę księdza wygłaszającego mowę pożegnalną na pogrzebie swoich trzech parafian, których połączyła niepełnosprawność i szczera przyjaźń.
12. No One Called Jones ("Nikt o nazwisku Jones")
Monolog z Atkinsonem w roli nauczyciela sprawdzającego listę obecności na zajęciach. Istota żartu polega na tym, iż wszyscy uczniowie mają dziwaczne nazwiska, w większości przywołujące bardzo sprośne skojarzenia.

</doc>
<doc id="1623220" url="https://pl.wikipedia.org/wiki?curid=1623220" title="Alberta Scrubb">
Alberta Scrubb



</doc>
<doc id="1623222" url="https://pl.wikipedia.org/wiki?curid=1623222" title="Alimasz">
Alimasz



</doc>
<doc id="1623223" url="https://pl.wikipedia.org/wiki?curid=1623223" title="Katastrofa lotu TANS Perú 204">
Katastrofa lotu TANS Perú 204

Katastrofa lotu TANS Perú 204 wydarzyła się 23 sierpnia 2005 roku o godzinie 15:09 w Pucallpie w Peru. W wyniku katastrofy samolotu Boeing 737-200 (nr rej. OB-1809-P) linii TANS Perú lecącego z Limy do Pucallpy zginęło 40 osób, a 58 zostało rannych (początkowo dane te były sprzeczne).
Do dziś nie są znane przyczyny katastrofy. Według zeznań pasażerów, którzy przeżyli katastrofę – na kilka chwil przed zderzeniem z ziemią samolot wpadł w silne turbulencje. Podejrzewa się również, że przyczyną mogły być złe warunki atmosferyczne – gdy samolot zbliżał się do Pucallpy wpadł w silną burzę, której towarzyszyło gradobicie.
Katastrofa lotu TANS Perú 204 była przedostatnią, do której doszło w sierpniu 2005 roku (tzw. „czarny sierpień”). Tylko podczas tego miesiąca zginęło łącznie 487 osób w pięciu katastrofach lotniczych.
Czarny sierpień.
Katastrofa ta to część serii znanej jako "czarny sierpień" – okresu w historii lotnictwa (od 2 sierpnia do 5 września 2005 roku), podczas którego wydarzyła się niespotykana dotąd liczba sześciu poważnych katastrof lotniczych. W tym: katastrofa lotu Air France 358, katastrofa lotu Tuninter 1153, katastrofa lotu Helios Airways 522, katastrofa lotu West Caribbean Airways 708, katastrofa lotu TANS Perú 204 i katastrofa lotu Mandala Airlines 091. Podczas "czarnego sierpnia" zginęło łącznie 487 ludzi.

</doc>
<doc id="1623225" url="https://pl.wikipedia.org/wiki?curid=1623225" title="Aravir (Narnia)">
Aravir (Narnia)



</doc>
<doc id="1623228" url="https://pl.wikipedia.org/wiki?curid=1623228" title="Sina">
Sina



</doc>
<doc id="1623235" url="https://pl.wikipedia.org/wiki?curid=1623235" title="Arszisz">
Arszisz



</doc>
<doc id="1623240" url="https://pl.wikipedia.org/wiki?curid=1623240" title="Błotosmętek">
Błotosmętek



</doc>
<doc id="1623242" url="https://pl.wikipedia.org/wiki?curid=1623242" title="Ischgl">
Ischgl

Ischgl – gmina w Austrii, w kraju związkowym Tyrol, w powiecie Landeck. Liczba ludności gminy wynosi 1563 osoby (1 stycznia 2015), co daje 16 mieszkańców na km². Baza turystyczna Ischgl obejmuje 10600 miejsc noclegowych.
Położenie.
Gmina położona jest w dolinie Paznaun, pośród alpejskich trzytysięczników. Długość tras zjazdowych szacuje się na około 250 kilometrów. Ze względu na wielomilionowe inwestycje w infrastrukturę turystyczną i rozwój regionu, Ischgl uchodzi dziś za jeden z najbardziej ekskluzywnych i najnowocześniejszych ośrodków narciarskich w Alpach.
Ischgl leży na wysokości 1377 m n.p.m. w dolinie Paznaun, pomiędzy dwoma łańcuchami górskimi: Silvrettą i Verwallgruppe. Przez miejscowość prowadzi droga B188 "Silvretta-Hochalpenstraße", która zimą (od listopada do maja), na swym najbardziej malowniczym odcinku górskim jest zamykana – dojazd jest możliwy jedynie od strony miasta Landeck.
Do Ischgl należy też miejscowość Mathon, z około 400 mieszkańcami. Głównym źródłem dochodów gminy jest turystyka.
Gminy sąsiadujące z Ischgl:
Historia.
Naukowcy przypisują powstanie pierwszej osady w Paznaun na IX wiek. Założona miała zostać na terenie dzisiejszego Ischgl przez Retoromanów z Engadyny. Pierwsze wzmianki o Ischgl w dokumentach datowane są jednak na rok 1104. Nazwa gminy pochodzi z języka retoromańskiego od słowa "Ischia", oznaczającego „wyspę”, gdyż rumowisko skalne w tym regionie przypomina właśnie wyspę.
W roku 1460 arcyksiążę Zygmunt Habsburg udzielił mieszkańcom Ischgl zezwolenia na bezcłową sprzedaż bydła. Także zboże mogło zostać przywożone bez opłaty celnej. Spowodowało to ogromny postęp gospodarczy miejscowości. Ischgl rozwinęło się do rangi miasta handlowego i otworzyło prężnie rozwijającą się działalność transportową. Z różnych powodów jednak w XVII wieku rozwój gospodarczy ustąpił i doszło do częściowego przesiedlenia mieszkańców.
Gdy w wieku XIX handel zaczął całkowicie zamierać i ludności groził głód doszło do kolejnego, jeszcze silniejszego wyludnienia. Wtedy też jednak zaczęły pojawiać się pierwsze oznaki zainteresowania turystów. Między 1882 a 1889 rokiem powstały liczne schroniska i miejscowości zaczęto przypisywać coraz większe znaczenie w turystyce.
W roku 1964 powstała pierwsza kolejka linowa na Silvretcie, ważny kamień milowy rozwoju turystycznego Ischgl. Od tego momentu nastąpił okres świetności miasta. Dziś Ischgl jest synonimem doskonałych zimowych wczasów dla miłośników narciarstwa, sportów rowerowych czy wędrówek.
Turystyka.
Ischgl jest szczególnie znany za sprawą swojego ośrodka narciarskiego Silvretta Arena, łączącym miejscowość ze szwajcarskim Samnaun. Ponad 200 kilometrów tras narciarskich i 44 wyciągi tworzy tam jeden z największych, a przy tym jeden z najbardziej obfitujących w śnieg ośrodków narciarskich w Alpach. Sezon zimowy rozpoczyna się każdego roku na początku listopada i trwa do końca kwietnia. Uroczystemu rozpoczęciu sezonu towarzyszą atrakcje takie jak koncerty muzyki pop. Charakter Ischlg kształtuje między innymi największa liczba czterogwiazdkowych hoteli w Austrii, ponadto gmina oferuje bogactwo restauracji, barów, sklepów, wydarzeń oraz atrakcyjne życie nocne.
Prócz głównych atrakcji zimowych w Tyrolu, takich jak jazda na nartach, snowboard czy życie nocne istnieje szeroki wybór innych form rekreacji: jazda na łyżwach dla profesjonalistów i amatorów. Park "Warsteiner Snow Show" oferuje też możliwość nagrana swojego własnego filmu ze wspomnieniami z zimowego urlopu.
Latem zaś region cieszy się szczególnym upodobaniem rowerzystów górskich, którzy kolejką górską udać się mogą na wysokość 2800 m n.p.m. Z siecią tras o łącznej długości ponad 1200 kilometrów region należy do jednego z najprężniejszych w Alpach. Co roku w sierpniu organizowany jest najwyżej dotowany maraton rowerów górskich Europy – "Ischgler Ironbike". Ponadto Ischgl oferuje setki kilometrów tras wycieczkowych idealnych do górskich wędrówek. Na miłośników motorów od maja do września czeka 60 tras w rejonie 300 kilometrów.
Współpraca.
Miejscowość partnerska:

</doc>
<doc id="1623243" url="https://pl.wikipedia.org/wiki?curid=1623243" title="Marklowice (Cieszyn)">
Marklowice (Cieszyn)

Marklowice (niem. Marklowitz) – część miasta Cieszyna, najmłodsza jego dzielnica, do 1977 samodzielna wieś. Położona przy granicy polsko-czeskiej. W Marklowicach znajduje się kopalnia gazu ziemnego, fabryka farb i lakierów "Polifarb" (obecnie PPG Polifarb Cieszyn SA), stacja kolejowa Cieszyn Marklowice oraz rezerwat przyrody Kopce.
Historia.
Miejscowość po raz pierwszy wzmiankowana została w 1523 roku.
Według austriackiego spisu ludności z 1900 w 20 budynkach w Marklowicach, będących wówczas przysiółkiem Pogwizdowa, mieszkało 164 osób. z tego 57 (34,8%) mieszkańców było katolikami a 107 (65,2%) ewangelikami, 158 (96,3%) było polsko-, 4 (2,4%) niemiecko- a 2 (1,2%) czeskojęzycznymi. Według spisu z 1910 roku Marklowice miały już 191 mieszkańców zamieszkałych w 20 budynkach na obszarze 216 hektarów, co dawało gęstość zaludnienia równą 88,4 os./km², z czego 184 było zameldowanych na stałe, 173 (94%) było polsko- a 11 (6%) niemieckojęzycznymi, 69 (36%) było katolikami, 115 (60%) ewangelikami a 7 (3,7%) wyznawcami judaizmu.
W 1997 jednostkę urbanistyczną Marklowice zamieszkiwało 590 z 38115 mieszkańców Cieszyna (1,5%).
Dwór książęcy w Marklowicach.
Dwór powstał na początku XVI wieku. Książę Adam Wacław cieszyński po śmierci swej żony Elżbiety kurlandzkiej w 1601 r. związał się z Małgorzatą Kostlachówną, która urodziła mu nieślubnego syna Wacława Gotfryda. Książę chcąc zapewnić dziecku i jego matce utrzymanie w przyszłości, podarował Małgorzacie dobra Marklowice z niewielkim dworem. W 1640 r. córka Adama Wacława księżna cieszyńska Elżbieta Lukrecja (przyrodnia siostra Wacława Gotfryda), wyjednała u cesarza tytuł szlachecki dla niego i nadanie tytułu von Hohenstein z uszczerbionym piastowskim herbem. Jednakże Wacław Gotfryd nie miał on prawa nabywania dóbr ziemskich, z obawy przed pretensjami do Księstwa cieszyńskiego, które zamierzali przejąć austriaccy Habsburgowie. Dlatego po śmierci Małgorzaty Koschlinger Marklowice stały się własnością Komory Cieszyńskiej.
W dworze zachowały się izby o kolebkowo-krzyżowych sklepieniach na parterze, reprezentacyjne sale kryte profilowanymi belkowymi stropami na piętrze, kamienne arkadki, portal i okienne obramienia oraz wysoki, dwuspadowy dach. Charakter letniej rezydencji podkreślała znajdująca się na pierwszym piętrze loggia, która po 1945 roku została zamurowana. Dwór był częścią większego założenia, ponieważ jeszcze na początku XX wieku były w jego pobliżu widoczne ślady murów obszerniejszej budowli. Obecnie dawny dwór księcia cieszyńskiego znajduje się w prywatnych rękach i pełni funkcje mieszkalne. 
Przyroda.
Obok ul. Frysztackiej 246 rośnie pomnik przyrody dąb szypułkowy o obwodzie pnia 416 cm.

</doc>
<doc id="1623253" url="https://pl.wikipedia.org/wiki?curid=1623253" title="Przewodniczący Narodowej Komisji Obrony">
Przewodniczący Narodowej Komisji Obrony



</doc>
<doc id="1623255" url="https://pl.wikipedia.org/wiki?curid=1623255" title="Nauders">
Nauders

Nauders (rm. "Danuder") – gmina w Austrii, w kraju związkowym Tyrol, w powiecie Landeck. Leży niedaleko przełęczy Reschen w Alpach Retyckich, przy drodze krajowej B185. Obszar gminy wynosi 90,29 km2. Większość osób zajmuje się rolnictwem i turystyką (przede wszystkim w sezonie zimowym). Niedaleko Nauders, leży włoska gmina Resia, sąsiednią gminą jest Pfunds, zaś na południowy zachód od Nauders znajduje się wieś Martina ze 114 mieszkańcami, dokładnie na granicy ze Szwajcarią.
Nauders położone jest nad dawną rzymską drogą Via Claudia Augusta, która prowadziła do Augsburga. W gminie znajdują się kościół farny św. Walentego "(Hl. Valentin)", zamek Naudersberg.
Wokół Nauders leżą następujące szczyty:

</doc>
<doc id="1623256" url="https://pl.wikipedia.org/wiki?curid=1623256" title="Bajon (Opowieści z Narnii)">
Bajon (Opowieści z Narnii)



</doc>
<doc id="1623258" url="https://pl.wikipedia.org/wiki?curid=1623258" title="Hwin">
Hwin



</doc>
<doc id="1623260" url="https://pl.wikipedia.org/wiki?curid=1623260" title="Erlian">
Erlian



</doc>
<doc id="1623263" url="https://pl.wikipedia.org/wiki?curid=1623263" title="SV Innsbruck Bergisel">
SV Innsbruck Bergisel

Sportverein Innsbruck Bergisel – austriacki klub narciarski z siedzibą w Innsbrucku (Tyrol). Zawodnicy korzystają ze skoczni Bergisel.
Prezesem klubu jest Norbert Poppinger, a wiceprezesem Josef Häusle.
Wśród wychowanków SV Innsbruck są między innymi: skoczkowie – Gregor Schlierenzauer, Andreas Kofler, Manuel Fettner oraz kombinator norweski – Wilhelm Denifl.

</doc>
<doc id="1623265" url="https://pl.wikipedia.org/wiki?curid=1623265" title="SV Innsbruck-Bergisel">
SV Innsbruck-Bergisel



</doc>
<doc id="1623267" url="https://pl.wikipedia.org/wiki?curid=1623267" title="Koriakin">
Koriakin



</doc>
<doc id="1623268" url="https://pl.wikipedia.org/wiki?curid=1623268" title="Sportverein Innsbruck Bergisel">
Sportverein Innsbruck Bergisel



</doc>
<doc id="1623271" url="https://pl.wikipedia.org/wiki?curid=1623271" title="Angelika Schafferer">
Angelika Schafferer

Angelika Schafferer (ur. 27 stycznia 1948 w Rinn) – austriacka saneczkarka. W latach 1979-1981 wygrała trzykrotnie Puchar Świata na torach lodowych. W 1978 zdobyła brązowy medal mistrzostw świata w Imst. W 1980 na zimowych igrzyskach olimpijskich w Lake Placid zajęła siódme miejsce.

</doc>
<doc id="1623278" url="https://pl.wikipedia.org/wiki?curid=1623278" title="Louis-Charles Fougeret de Monbron">
Louis-Charles Fougeret de Monbron

Louis-Charles Fougeret de Monbron (ur. 1706, zm. 1761) był francuskim pisarzem pochodzącym z Pikardii.
Był pierwowzorem pisarza żyjącego w artystycznej bohemie; wędrował po całej Europie Zachodniej. W tekście "Le Cosmopolite ou le Citoyen du monde" („Kosmopolita albo obywatel świata”) z roku 1750 „zaatakował” Diderota. Pisał też satyryczne teksty o paryżanach i londyńczykach i parodie. Przetłumaczył angielską powieść erotyczną "Pamiętniki Fanny Hill" na język francuski, oraz napisał własną powieść o prostytutce: "Margot la ravaudeuse" (1750).

</doc>
<doc id="1623279" url="https://pl.wikipedia.org/wiki?curid=1623279" title="Ojciec chrzestny II (gra komputerowa)">
Ojciec chrzestny II (gra komputerowa)

Ojciec chrzestny II (oryg. tytuł w jęz. ang. The Godfather II) – gra wideo zrealizowana na podstawie filmu w reżyserii Francisa Forda Coppoli "Ojciec chrzestny II", sequel gry "Ojciec chrzestny". Gra została wydana przez EA Games. Światowa premiera odbyła się 7 kwietnia 2009 roku.
Fabuła.
Akcja toczy się u schyłku lat 50. XX wieku. Wydarzenia rozgrywają się głównie w Nowym Jorku, na Florydzie oraz na Kubie. Postać w którą wciela się gracz to Dominic, początkowo niewiele znaczący gangster, który wraz z upływem czasu zdobywa coraz większą władzę i poszerzą swoją rodzinę. Dominic należał do rodziny Alda Trapaniego, głównego bohatera pierwszej części gry. Aldo jednak ginie, a rodzinę przejmuje właśnie Dominic. Zostaje zorganizowany zamach na Michaela Corleone, szefa mafii, w której gracz prowadzi własną rodzinę. Gracz za zadanie ma wykonywać misje zlecone mu przez członków rodziny Michaela Corleone, związane z wątkiem filmowym. Później, wraz z rozwojem wydarzeń, akcja przenosi się na Florydę i Kubę, gdzie dojdzie m.in. do zamachu na Fidela Castro. Pod koniec gry Dominic zostaje nowym ojcem chrzestnym mafii Corleone.
Poza głównym wątkiem gracz ma za zadanie przejmować budynki konkurencyjnych rodzin, podobnie jak w pierwszej części gry. Istnieje możliwość swobodnego poruszania się po mieście, dowolność wykonywania akcji czy swobodnego poruszania się między miastami. W grze zostały usprawnione działania AI; wrogie rodziny atakują gracza, wzywają posiłki czy sabotują jego interesy.
Rodzina.
W grze gracz prowadzi swoją rodzinę. Wraz z postępem w grze może przyjmować coraz więcej ludzi oraz awansować ich na odpowiednie stanowiska. Każdy z członków rodziny gracza ma określony dla siebie zestaw zdolności.
Zdolności członków rodziny.
Zdolności członków rodziny, których możemy przyjąć są zróżnicowane:
Awanse w rodzinie.
Członków rodziny możemy awansować na stopień „capo” lub „wiceszefa”. Do dyspozycji gracza oddano w sumie siedmiu członków rodziny, z czego dwóch można awansować na „capo” a jednego mianować „wiceszefem”. Wraz z awansem członek rodziny otrzymuje nową specjalność, a także dodatkowe punkty zdrowia.
Ulepszenia.
Każdego członka rodziny można ulepszać wykorzystując zarobione pieniądze. Można wytrenować go w posługiwaniu się bronią, przydzielić mu więcej zdrowia, wytrenować go w walce wręcz czy w szybszym wykonywaniu czynności swojej profesji. Tak samo można ulepszać swoją postać.
Ekipa.
W grze można dobierać członków do swojej ekipy. W naszej ekipie maksymalnie może znajdować się 3 członków rodziny.
Kontrola nad ludźmi.
Członkami prowadzonej przez gracza rodziny można kierować. Gracz ma możliwość wydawania im różnych rozkazów takich jak podpalenie czy wysadzenie. Można także wydawać rozkazy członkom rodziny, którzy nie są w ekipie gracza. Dokonuje się tego poprzez „Widok Dona”. Można rozkazać im przejąć bądź wysadzić interesy wroga lub bronić swoich interesów.
Interesy.
W grze znajduje się wiele interesów. Przejmuje się je na zasadzie znanej z pierwszej części gry, czyli poprzez wywieranie wpływu na właściciela interesu poprzez demolowanie sklepu, pobicie go, zastraszanie bronią itp. Należy jednak uważać aby nie przesadzić, bo właściciel może nie wytrzymać, wtedy będzie zaciekle walczył z graczem aż do śmierci.
Kręgi przestępcze.
Każdy interes wchodzi w skład kręgu przestępczego. Krąg przestępczy składa się z kilku takich samych interesów, na przykład przemyt broni, czy pralnie pieniędzy. Gdy przejmiemy interesy wchodzące w skład kręgu przestępczego dostajemy premię, na przykład za przejęcie kręgu przemytu broni członkowie naszej rodziny dostają większe magazynki.
Widok Dona.
Po naciśnięciu klawisza Tab otwiera się nam Widok Dona. Jest to widok z góry na miasto, w którym obecnie przebywamy. Widać w nim wszystkie interesy w mieście, okręgi przestępcze, posiadłości innych rodzin czy skorumpowanych urzędników.
Koneksje Dona.
Koneksje Dona to inaczej przysługi jakie są nam winni wpływowi urzędnicy miasta. Na przykład komendant policji jest nam winien odwołanie służb z pościgu za nami. Aby zyskać koneksje trzeba wykonać przysługę dla skorumpowanego urzędnika.
Członkowie wrogich rodzin.
Członkowie wrogich rodzin tak jak i twojej mogą atakować czy bronić interesów. Są jednak oni wytrzymalsi od zwykłych ochroniarzy budynku. Można ich zlikwidować tylko określonym sposobem, inaczej członek rodziny po pobycie w szpitalu znów będzie żył.
Przysługi.
Wykonując zadania zlecone przez przechodniów dostajemy informacje dotyczące pobytu i sposoby zabicia członka wrogiej rodziny, na przykład wrzucić go do rzeki lub udusić.
Hierarchia.
We wrogich rodzinach jest prawie tak samo jak w prowadzonej przez nas. Różnice polegają na tym, że w naszej rodzinie jest czterech żołnierzy, dwóch caporegime i jeden wiceszef. We wrogich rodzinach może być po trzech capo a nawet po czterech wiceszefów.
Mafie w grze.
W grze występuje 6 Rodzin Mafijnych.
Broń.
W grze występuje wiele rodzajów broni. Część znana jest z pierwszej części, a inne są zupełnie nowe.
Ulepszenia.
W grze oddano nam do dyspozycji szeroki system usprawnień broni. Różnica między pierwszą częścią a drugą polega na tym, że tutaj nie kupujemy ulepszeń lecz musimy je znaleźć. Są one porozrzucane po lokacjach we wszystkich mapach gry.
Miasta.
W grze mamy dostęp do trzech lokacji – Nowy Jork, Floryda i Kuba.
Nowy Jork.
Znajduje się w nim rodzina Corleone i Rosato. Klimat miasta jest ponury. W tym mieście zaczyna się grę po samouczku, który jest na Kubie.
Floryda.
Znajduje się tutaj rodzina Rosato (inna, lecz spokrewniona z tą z Nowego Jorku), rodzina Granados i rodzina Mangano, która pojawia się tu w późniejszej części gry. Mieszka w tym mieście Hayman Roth, znana postać z filmu. Daje on nam zlecenia. Można tu spotkać całą masę neonów i billboardów, również w mieście znajdują się 2 banki.
Kuba.
Na Kubie zaczyna się początek gry. Po wybuchu rewolucji, Dominic ucieka do Nowego Jorku. Znajduje się tu rodzina Almeida i Mangano. Na wyspie trwa jeszcze rewolucja przez co ulice zapełnione są służbami bezpieczeństwa, które są groźniejsze od tych z Nowego Jorku czy Florydy.

</doc>
<doc id="1623286" url="https://pl.wikipedia.org/wiki?curid=1623286" title="Kaspian I">
Kaspian I



</doc>
<doc id="1623288" url="https://pl.wikipedia.org/wiki?curid=1623288" title="Mallugutherum">
Mallugutherum



</doc>
<doc id="1623291" url="https://pl.wikipedia.org/wiki?curid=1623291" title="Walenty z Recji">
Walenty z Recji

Walenty z Recji (zm. w 470 lub 475 w Maia na granicy z Recją, obecnie Merano we Włoszech) – według tradycji pierwszy biskup Pasawy i krainy Retów, święty Kościoła katolickiego.
Życiorys.
O jego życiu niewiele wiadomo. Wspominany jest w "Vita S. Severini" przez Eugipiusza (+533) oraz przez Wenancjusza Fortunata (+600) w "Vita S. Martini", który jako biskup Poitiers poświęcił Walentemu kościół w dolinie górnej rzeki Inn i kolejne na przełęczy Brenner. O czci jaką darzono Walentego (przeniesienie relikwii) świadczy również Arbeo, biskup Freising (+784).
Żywot świętego.
Walenty żył w czasach wielkiej wędrówki ludów w V wieku. Pochodził z terenów dzisiejszej Holandii. Około 435 roku przybył do Pasawy. Został wyświęcony przez papieża Leona Wielkiego na biskupa Recji. Obszar jego działania misyjnego obejmował tereny alpejskie, zajmowane niegdyś przez Retów, Pasawę, przełęcz św. Gotarda, Ratyzbonę, Bressanone i Chur, gdzie być może spotkał Lucjusza. Podjął się szerzenia chrześcijaństwa wśród tamtejszych ludów, zwalczając wpływy pogańskie i ariańskie, jednak bez większych sukcesów. Ostatecznie przeniósł się do Pasawy, prowadząc życie wędrownego misjonarza i posłańca wiary. Mało prawdopodobne jest, aby był biskupem w tym mieście. Zmarł ok. 475 a jego ciało pochowane zostało w Zenoburgu pod Meranem.
Kult.
Jego relikwie zostały przeniesione w 739 roku do Trydentu (wł. "Trento"), a stąd do Pasawy w 761 roku, za zgodą ostatniego księcia Bawarii (z rodu Agilolfingów) Tassilo III (+796).
W 1120 lub 1200 roku rzekomo odkryto grób św. Walentego na dziedzińcu katedry w Pasawie. Wydarzenie to było inspiracją napisania żywota świętego przez "Anonymusa Passaviensisa", a relikwie przeniesione do nowego grobowca w katedrze.
Od czasu przeniesienia relikwii Walenty jest patronem diecezji passawskiej, obok św. Stefana ("Szczepana").
Patronuje osobom chorym na reumatyzm i epileptykom, stąd często mylony jest ze św. Walentym (od "Walentynek"). Jest również orędownikiem w czasie zarazy wyniszczającej zwierzęta.
Jego wspomnienie liturgiczne w Kościele katolickim obchodzone jest 7 stycznia. W Pasawie ma rangę uroczystości, a przeniesienie relikwii wspominane jest 4 sierpnia.
W ikonografii przedstawiany jest z leżącym chorym dzieckiem u stóp lub obok osoby kalekiej.

</doc>
<doc id="1623292" url="https://pl.wikipedia.org/wiki?curid=1623292" title="Chmurosyn">
Chmurosyn



</doc>
<doc id="1623295" url="https://pl.wikipedia.org/wiki?curid=1623295" title="U-93 (1940)">
U-93 (1940)

U-93 – niemiecki okręt podwodny typu "VII C" z okresu II wojny światowej. Okręt wszedł do służby w 1940 roku.
Historia.
W czasie II wojny światowej odbył 7 patroli bojowych, spędzając na morzu 214 dni. Zatopił 8 statków o łącznej pojemności 43.392 BRT. Zatopiony 15 stycznia 1942 roku na północnym Atlantyku na pozycji przez brytyjski niszczyciel . Zginęło 6 członków załogi U-93, 40 uratowano.

</doc>
<doc id="1623296" url="https://pl.wikipedia.org/wiki?curid=1623296" title="Kaspian IX">
Kaspian IX



</doc>
<doc id="1623299" url="https://pl.wikipedia.org/wiki?curid=1623299" title="Lindsey (Ohio)">
Lindsey (Ohio)

Lindsey – wieś w USA, w hrabstwie Sandusky, w stanie Ohio.
Według danych z 2000 roku wieś zamieszkiwana była przez 504 mieszkańców.

</doc>
<doc id="1623300" url="https://pl.wikipedia.org/wiki?curid=1623300" title="Lista postaci cyklu Opowieści z Narnii">
Lista postaci cyklu Opowieści z Narnii

Lista postaci cyklu Opowieści z Narnii - spis postaci pojawiających się w Opowieściach z Narnii.
Skróty oznaczające w której części występuje dana postać:

</doc>
<doc id="1623301" url="https://pl.wikipedia.org/wiki?curid=1623301" title="Linndale">
Linndale

Linndale – wieś w USA, w hrabstwie Cuyahoga, w stanie Ohio.
Według danych z 2000 roku wieś zamieszkiwana była przez 117 mieszkańców.

</doc>
<doc id="1623304" url="https://pl.wikipedia.org/wiki?curid=1623304" title="Eyendorf">
Eyendorf

Eyendorf – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Salzhausen.
Położenie geograficzne.
Eyendorf leży w centralnej części Pustaci Lüneburskiej. Od wschodu i północy ma sąsiedztwo gminy Salzhausen, od zachodu graniczy z gminą Gödenstorf, i od południa graniczy z powiatem Lüneburg.
Historia.
Eyendorf został założony w 1084.
Komunikacja.
Eyendorf znajduje się zaledwie 5 km. na wschód od autostrady A7 z węzłem komunikacyjnym Garlstorf.

</doc>
<doc id="1623305" url="https://pl.wikipedia.org/wiki?curid=1623305" title="Grzmiąca (stacja kolejowa)">
Grzmiąca (stacja kolejowa)

Grzmiąca – stacja kolejowa w województwie zachodniopomorskim, w powiecie szczecineckim, w gminie Grzmiąca. 1 km na zachód-południowy zachód od centrum Grzmiącej. Przez stację przebiega jednotorowa zelektryfikowana linia kolejowa Szczecinek – Białogard – Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 100–149 pasażerów na dobę.
Początkowa stacja dawnej linii kolejowej Grzmiąca – Połczyn-Zdrój – Złocieniec – Kalisz Pomorski – Choszczno – Barlinek – Kostrzyn nad Odrą, obecnie nieprzejezdnej, na wielu odcinkach rozebranej i zamkniętej.

</doc>
<doc id="1623306" url="https://pl.wikipedia.org/wiki?curid=1623306" title="Osvaldo Altobello">
Osvaldo Altobello

Osvaldo „Ozzie” Altobello – postać fikcyjna z serii "Ojciec chrzestny".
Jest on donem, który odziedziczył majątek rodziny Tattaglia. Urodził się w 1898 roku i był ojcem chrzestnym Connie Corleone. Za młodu współpracował z donem Vito, a później z jego synem i następcą, Michaelem. Zawiązuje spisek z Joem Zasą. Gdy ten wychodzi z zebrania donów, Altobello wychodzi za nim, by uniknąć śmierci. Chwilę potem Joey morduje większość donów z lecącego helikoptera za pomocą karabinu maszynowego. Gdy Michael domyśla się prawdy, rozkazuje swojemu bratankowi, Vincentowi Mancini, udać zdradę i szpiegować Altobello. Vincent wykonuje zadanie i dowiaduje się, że Altobello działał również w spółce z włoskim donem Luchesse. Altobello zostaje zaproszony na debiut Tony’ego Corleone w "Cavalleria Rusticana". Tam Connie, pod pozorem 80. urodzin Altobello'a, daje mu zatrute ciastka cannoli. Altobello podejrzewał zdradę i kazał spróbować swojej chrzestnej córce ciastek, a ta zlizała tylko odrobinę śmietany, lecz to wystarczało Osvaldowi, by się nabrał. Umiera w trakcie przedstawienia.
W filmie "Ojciec chrzestny III" jego postać odegrał Eli Wallach.

</doc>
<doc id="1623307" url="https://pl.wikipedia.org/wiki?curid=1623307" title="Lisbon (Ohio)">
Lisbon (Ohio)

Lisbon – wieś w USA, w hrabstwie Columbiana, w stanie Ohio.
Zaludnienie.
Według danych z 2000 roku wieś zamieszkiwana była przez 2 788 mieszkańców.

</doc>
<doc id="1623308" url="https://pl.wikipedia.org/wiki?curid=1623308" title="Lithopolis">
Lithopolis

Lithopolis – wieś w USA, w hrabstwach Fairfield i Franklin, w stanie Ohio.
Według danych z 2000 roku wieś zamieszkiwana była przez 600 mieszkańców.

</doc>
<doc id="1623309" url="https://pl.wikipedia.org/wiki?curid=1623309" title="Lockbourne">
Lockbourne

Lockbourne – wieś w USA, w hrabstwie Franklin, w stanie Ohio.
Według danych z 2000 roku wieś zamieszkiwana była przez 280 mieszkańców.

</doc>
<doc id="1623310" url="https://pl.wikipedia.org/wiki?curid=1623310" title="Hidden Hills">
Hidden Hills

Hidden Hills jest niezależnym miastem i jednocześnie zamkniętym osiedlem w Hrabstwie Los Angeles, położonym w zachodniej części niziny "San Fernando Valley". Osiedle zajmuje powierzchnię około 5 km², liczba mieszkańców wynosiła w 2000 roku 1875 osób.
Hidden Hills jako chroniony obszar dostępny zaledwie przez trzy bramy jest oazą dla sław. Do mieszkańców zaliczają się między innymi:

</doc>
<doc id="1623311" url="https://pl.wikipedia.org/wiki?curid=1623311" title="Lockington (Ohio)">
Lockington (Ohio)

Lockington – wieś w USA, w hrabstwie Shelby, w stanie Ohio.
Według danych z 2000 roku wieś zamieszkiwana była przez 208 mieszkańców.

</doc>
<doc id="1623312" url="https://pl.wikipedia.org/wiki?curid=1623312" title="Lockland">
Lockland

Lockland – wieś w USA, w hrabstwie Hamilton, w stanie Ohio.
Według danych z 2000 roku wieś zamieszkiwana była przez 3 707 mieszkańców.

</doc>
<doc id="1623313" url="https://pl.wikipedia.org/wiki?curid=1623313" title="Lodi (Ohio)">
Lodi (Ohio)

Lodi – wieś w Stanach Zjednoczonych, w hrabstwie Medina, w stanie Ohio.
Według danych z 2000 roku wieś zamieszkiwana była przez 3 061 mieszkańców.

</doc>
<doc id="1623315" url="https://pl.wikipedia.org/wiki?curid=1623315" title="Natalija Kuszcz">
Natalija Kuszcz

Natalija Kuszcz-Mazuryk, ukr. Наталія Кущ (ur. 5 marca 1983 w Doniecku) – ukraińska lekkoatletka, tyczkarka.
Sukcesy.
Kuszcz reprezentowała wielokrotnie Ukrainę w największych międzynarodowych imprezach, jednak bez większych sukcesów. Odpadła m.in. w eliminacjach skoku o tyczce na Igrzyskach olimpijskich w Pekinie (2008) oraz na igrzyskach w Londynie (2012).

</doc>
<doc id="1623316" url="https://pl.wikipedia.org/wiki?curid=1623316" title="Lore City">
Lore City

Lore City – wieś w USA, w hrabstwie Guernsey, w stanie Ohio.
Według danych z 2000 roku wieś zamieszkiwana była przez 305 mieszkańców.

</doc>
<doc id="1623317" url="https://pl.wikipedia.org/wiki?curid=1623317" title="Natalya Kushch">
Natalya Kushch



</doc>
<doc id="1623320" url="https://pl.wikipedia.org/wiki?curid=1623320" title="Loudonville">
Loudonville

Lindsey – wieś w USA, w hrabstwach Ashland i Holmes, w stanie Ohio.
Według danych z 2000 roku wieś zamieszkiwana była przez 2 906 mieszkańców.

</doc>
<doc id="1623321" url="https://pl.wikipedia.org/wiki?curid=1623321" title="Lowell (Ohio)">
Lowell (Ohio)

Lowell – wieś w USA, w hrabstwie Washington, w stanie Ohio.
Według danych z 2000 roku wieś zamieszkiwana była przez 628 mieszkańców.

</doc>
<doc id="1623322" url="https://pl.wikipedia.org/wiki?curid=1623322" title="Ksawery Frank">
Ksawery Frank

Ksawery Frank (ur. 16 kwietnia 1923 w Cyganach, zm. 12 stycznia 1994 w Warszawie) – polski motocyklista, kierowca rajdowy i wyścigowy. Zawodnik m.in. KS Ochnia, KS Spójnia Kutno. Podczas II wojny światowej był żołnierzem Armii Krajowej. Podczas powstania warszawskiego walczył w Zgrupowaniu pułku „Baszta” w kompanii „Krawiec”. Był 11-krotnym mistrzem Polski (6-krotnie w rajdach samochodowych i 5-krotnie w wyścigach samochodowych). Został pochowany na Cmentarzu Wojskowym na Powązkach (kwatera A-6-26).

</doc>
<doc id="1623323" url="https://pl.wikipedia.org/wiki?curid=1623323" title="Common ISDN Application Programming Interface">
Common ISDN Application Programming Interface

CAPI () – programowy interfejs pomiędzy systemem operacyjnym komputera a urządzeniem ISDN.
CAPI występuje w 2 odmianach:
Interfejs CAPI 1.1 został opracowany dla stosowanego w Niemczech protokołu sygnalizacyjnego 1TR6 
(niem. "Technische Richtlinie Nr. 6"). Standard CAPI 1.1 opublikowano po raz pierwszy w 1990 roku. 
Gdy 1TR6 zaczął być zastępowany przez standard DSS1, konieczne okazały się zmiany dostosowujące w CAPI. 
Przykładowo, w adresowaniu urządzeń końcowych numer EAZ () został zastąpiony przez MSN.
Doprowadziło to do powstania CAPI 2.0. 
CAPI działa na zasadzie wymiany komunikatów pomiędzy sterownikiem urządzenia a programem użytkowym. Format i protokół wymiany komunikatów jest niezależny od systemu operacyjnego. CAPI określa również sposoby realizacji wymiany komunikatów dla wybranych systemów operacyjnych.
CAPI jest dostarczane przez producenta urządzenia ISDN.

</doc>
<doc id="1623324" url="https://pl.wikipedia.org/wiki?curid=1623324" title="Lynchburg (Ohio)">
Lynchburg (Ohio)

Lynchburg – wieś w USA, w hrabstwach Clinton i Highland, w stanie Ohio.
Według danych z 2000 roku wieś zamieszkiwana była przez 1 350 mieszkańców.

</doc>
<doc id="1623326" url="https://pl.wikipedia.org/wiki?curid=1623326" title="Lower Salem">
Lower Salem

Lower Salem – wieś w USA, w hrabstwie Washington, w stanie Ohio.
Według danych z 2000 roku wieś zamieszkiwana była przez 109 mieszkańców.

</doc>
<doc id="1623327" url="https://pl.wikipedia.org/wiki?curid=1623327" title="Lucas (Ohio)">
Lucas (Ohio)

Lucas – wieś w USA, w hrabstwie Richland, w stanie Ohio.
Według danych z 2000 roku wieś zamieszkiwana była przez 620 mieszkańców.

</doc>
<doc id="1623328" url="https://pl.wikipedia.org/wiki?curid=1623328" title="Luckey">
Luckey

Luckey – wieś w USA, w hrabstwie Wood, w stanie Ohio.
Według danych z 2000 roku wieś zamieszkiwana była przez 998 mieszkańców.

</doc>
<doc id="1623329" url="https://pl.wikipedia.org/wiki?curid=1623329" title="Ludlow Falls">
Ludlow Falls

Ludlow Falls – wieś w USA, w hrabstwie Miami, w stanie Ohio.
Według danych z 2000 roku wieś zamieszkiwana była przez 210 mieszkańców.

</doc>
<doc id="1623330" url="https://pl.wikipedia.org/wiki?curid=1623330" title="Lyons (Ohio)">
Lyons (Ohio)

Lyons – wieś w USA, w hrabstwie Fulton, w stanie Ohio.
Według danych z 2000 roku wieś zamieszkiwana była przez 559 mieszkańców.

</doc>
<doc id="1623333" url="https://pl.wikipedia.org/wiki?curid=1623333" title="Kościół św. Katarzyny w Cięcinie">
Kościół św. Katarzyny w Cięcinie

Kościół Świętej Katarzyny Aleksandryjskiej w Cięcinie – kościół w Cięcinie, wybudowany w swej najstarszej części w roku 1542. Należy do parafii św. Katarzyny w Cięcinie. Kościół w Cięcinie zaliczany jest do zabytków kościelnego budownictwa drewnianego typu śląsko – małopolskiego. Jego patronką jest św. Katarzyna Aleksandryjska z Egiptu.
Kościół znajduje się na Szlaku Architektury Drewnianej województwa śląskiego w pętli beskidzkiej.
Historia.
Kościół w Cięcinie wymieniany jest już w roku 1358 w dokumencie poboru świętopietrza, ale nie wiadomo, czy dotyczy to kościółka na obecnym miejscu. Wzmianka o początkach kościoła w Cięcinie pojawia się w „Dziejopisie żywieckim” Andrzeja Komonieckiego.
Obecny kościół w swej najstarszej części wzniesiony został w 1542 roku przez Krzysztofa Komorowskiego, jako kaplica filialna kościoła w Radziechowach.
Kolejnym ważnym okresem w dziejach kościoła Św. Katarzyny są lata 1666-1667, kiedy to staraniem ks. Stanisława Kaszkowica – plebana radziechowskiego został znacznie rozbudowany przez powiększenie nawy i dostawienie wieży. Wydarzenie to zostało odnotowane pod datą 1666 roku w "Dziejopisie" Andrzeja Komonieckiego: "(...) "Tegoż roku kościół Św. Katarzyny we wsi Cięcinie przyczyniony jest i z dzwonnicą nową zbudowany staraniem Jego Mości księdza Stanisław Kaszkowicza, dziekana i proboszcza żywieckiego, a plebana radziechowskiego natenczas"."
Kościół św. Katarzyny w Cięcinie do roku 1789 funkcjonował jako filia kościoła parafialnego w Radziechowach. Pierwszym proboszczem parafii powstałej w Cięcinie został ksiądz Marceli Stupecki. Przez kilkadziesiąt lat nie dokonywano żadnych zmian w budynku kościelnym, dalsza rozbudowa nastąpiła w latach 1857–1893 według projektu Karola Pietschki z 1853 roku, kiedy to dobudowano nową zakrystię i skarbiec-oratorium.
W roku 1893, kiedy proboszczem był ks. Władysław Dobrzański, rozpoczął się kolejny etap rozbudowy kościoła w Cięcinie. Pracami kierował Robert Fussgänger, budowniczy z Żywca. Dokonano wtedy wydłużenia nawy i przesunięcia całej konstrukcji wieży na walcach ku zachodowi. W tym samym roku zbudowano także nowy babiniec i nową wieżyczkę na sygnaturkę.
W rok później, czyli w 1894 r. dobudowano mały przedsionek przylegający do babińca.
W 1895 roku dotychczasowa budowla powiększona została o kaplicę św. Franciszka z Asyżu (obecny przedsionek przy kaplicy dobudowany został dopiero w 1928 roku).
W następnym roku (1896) Antoni Stopka – artysta z Makowa Podhalańskiego, wykonał malarstwo ścienne i stropowe. Kilkanaście lat później, w 1909 roku dach kościoła pokryto eternitem w miejsce starego pokrycia gontowego. W roku 1925 został zaprojektowany obecny hełm wieży (projektantem był krakowski architekt Wacław Krzyżanowski), gdyż poprzednia wieża z 1893 roku okazała się nieproporcjonalna w stosunku do wymiarów znacznie powiększonego kościoła. Realizacja projektu nastąpiła dopiero w roku 1932, kiedy to podwyższono ją o prawie 7 m. Po tej dacie nie rozbudowywano już kościoła św. Katarzyny, prowadzono jedynie bieżące prace remontowe. Do ważniejszych zaliczyć należy odnowienie wnętrza kościoła w latach 1949–1951, kiedy to proboszczem był ksiądz Jan Bryndza. Wykonano wtedy malowanie ścian i sufitu oraz renowację ołtarzy i obrazów (złocenia i polichromia). W tym samym okresie wymieniono zgniłe, dolne belki ścian. Działania zabezpieczające budowlę kontynuowano na początku lat sześćdziesiątych wykonując podmurówkę z kamienia pod zapadające się ściany zewnętrzne oraz wzmacniając je dwoma filarami z cegły.
W latach 1990–1992 poczyniono szereg przedsięwzięć służących poprawie stanu technicznego kościoła. Pomimo wykonania tych prac kościół wymaga jeszcze wielu działań remontowo konserwatorskich służących utrzymaniu go w stanie używalności.
Jesienią 2010 r. wymienione zostało pokrycie dachu. Stare płyty eternitowe zastąpiono modrzewiowym gontem łupanym. Każdy gont wykonany został starą metodą, zgodnie z którą nie jest on cięty na mechanicznej pile, tylko ręcznie wycinany wzdłuż słojów drewna. W sumie na przykrycie świątyni w Cięcinie zużyto ok. 2,4 tys. m² gontu. Koszt remontu wyniósł ok. pół miliona zł. Na remont parafia wraz z gminą Węgierska Górka uzyskały z budżetu województwa śląskiego dofinansowanie w wysokości prawie 300 tys. zł.
Architektura i wnętrze.
Kościół jest orientowany, konstrukcji zrębowej, natomiast wieża ma konstrukcję słupową.
Rzut budynku składa się z krótkiego prezbiterium zamkniętego trójbocznie, wydłużonej nawy i wieży od zachodu. Od północy przy prezbiterium i węższej części nawy dobudowana jest piętrowa zakrystia i babiniec z małym przedsionkiem, od południa przy węższej części prezbiterium stoi kaplica św. Franciszka z Asyżu.
W prezbiterium znajduje się pozorne sklepienie kolebkowe z 1884 r. Wyposażenie wnętrza jest barokowe. Znajdują się w nim liczne ołtarze. Ołtarz główny poświęcony jest Św. Katarzynie Aleksandryjskiej. Nieznane jest jego pochodzenie, autorstwo wykonania, ani też fundacja. Przypuszcza się, że najstarsze elementy mogą mieć związek z przebudową kościoła w latach 1665-1666. Był wielokrotnie poddawany zabiegom renowacyjnym, chroniącym go przed niekorzystnym poziomem wilgoci w kościele. Ołtarz nie miał jednak większych przebudów, które zmieniłyby jego wygląd. W związku z tym jego dzisiejszy kształt może nosić cechy tego z XVII wieku.
W węższej części nawy znajduje się ołtarz Najświętszej Maryi Panny Częstochowskiej.
Ołtarz św. Anny jest umieszczony po prawej stronie, w szerszej części nawy kościoła. Ołtarz pod wezwaniem św. Anny ma również swą interesującą historię. Pochodzenie jego i ołtarza Najświętszego Serca Pana Jezusa wiąże się z rozbudową kościoła w latach 1655-1657. Również budową i stylem jest bliźniaczo podobny do ołtarza Serca Pana Jezusa co świadczy, że pochodzą one z jednego okresu. Nieznany jest twórca tego sakralnego dzieła ani jego fundator. Ołtarz św. Anny podobnie jak i inne z kościoła św. Katarzyny jest wykonany z drewna polichromowanego. Dolna część ołtarza, czyli mensa o kształcie wypukłym, ułożona jest na dwóch gradusach (stopnie) i otoczona żeliwnymi balaskami odlanymi w hucie w Węgierskiej Górce. Na mensie stoi dwupoziomowa nastawa, której węższa część dolna zwie się predellą. Ta część ołtarza często miała zastosowanie w budowie ołtarzy gotyckich. Stąd słuszne przypuszczenia, że ołtarze Serca Pana Jezusa i św. Anny mają pewne cechy z epok przedbarokowych. Ołtarz Najświętszego Serca Pana Jezusa, zwany wcześniej Przemienienia Pańskiego, pochodzi – jak piszą historycy – z czasu pierwszej rozbudowy kościoła w 1655 r. Mimo pochodzenia z okresu barokowego, co potwierdza jego budowa i zdobnictwo, ma również elementy klasycyzujące, które mogły być wprowadzane w czasie jednej z renowacji. Jego obecne istnienie zawdzięczamy wielokrotnym odnowieniem w czasie ponad trzywiekowego istnienia.
W bocznej kaplicy kościoła znajduje się ołtarz poświęcony założycielowi zgromadzenia franciszkanów świętemu Franciszkowi z Asyżu. Drewniany ołtarz, pokryty polichromią, nawiązuje do epoki klasycyzmu. W niszy nastawy ołtarzowej znajduje się płaskorzeźba przedstawiająca Biedaczynę z Asyżu, a w zwieńczeniu, w owalnym medalionie, płaskorzeźba z przedstawieniem Małgorzaty Marii Alacoque. Święci, żyjąc w różnych epokach, swym wielkim nabożeństwem do Ukrzyżowanego Chrystusa i Jego Najświętszego Serca, już za życia zasłużyli sobie na świętość. Obydwoje otrzymali też Stygmaty Męki Pańskiej.
Zachowała się także barokowa ambona, organy i krucyfiks. Kamienną chrzcielnicę z 1705 r. przykrywa ażurowa pokrywa drewniana, przedstawiająca cztery delfiny podtrzymujące kopułkę z gołębicą na szczycie. Najcenniejsze obrazy z wyposażenia kościoła to Zwiastowanie Anielskie z XV w. i Święta Rozmowa ("Santa Conversazione" – Matka Boska ze Świętymi) z początku XVI w. Obrazy te zostały przeniesione w roku 1913 do Muzeum Narodowego w Krakowie. Trzeci obraz to Święta Katarzyna z przełomu XV i XVI w. (od 1903 r. znajduje się w Muzeum Archidiecezjalnym w Krakowie).

</doc>
<doc id="1623336" url="https://pl.wikipedia.org/wiki?curid=1623336" title="Julia Gołubczykowa">
Julia Gołubczykowa



</doc>
<doc id="1623338" url="https://pl.wikipedia.org/wiki?curid=1623338" title="Dalęcino (stacja kolejowa)">
Dalęcino (stacja kolejowa)

Dalęcino – stacja kolejowa w województwie zachodniopomorskim, w powiecie szczecineckim i w gminie Szczecinek, 1 km na południe-południowy zachód od centrum wsi. Przez stację przebiega jednotorowa zelektryfikowana linia kolejowa Szczecinek – Białogard – Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 10–19 pasażerów na dobę.

</doc>
<doc id="1623341" url="https://pl.wikipedia.org/wiki?curid=1623341" title="Music from The Body">
Music from The Body

Music from The Body – muzyka skomponowana na potrzeby filmu dokumentalnego "The Body" (reż. Roy Battersby) przez Rona Geesina przy współudziale Rogera Watersa.
Geneza płyty.
Film powstał na fali popularności bestselerowej książki popularnonaukowej pt. "The Body" autorstwa wydanej w 1968 r. Książka w sposób niekonwencjonalny opisuje zagadnienia dotyczące wszystkich aspektów organizmu ludzkiego, podając ogromną liczbę ciekawostek. Tuż po ukazaniu się książki w 1969 r. Tony Garnett i Roy Battersby zapragnęli nakręcić wersję filmową. Za stronę muzyczną odpowiedzialny był Ron Geesin, mający już w dorobku muzykę do filmów dokumentalnych. Ponieważ producenci chcieli mieć w filmie coś więcej niż tylko kolaże i krótkie wstawki dźwiękowe, Geesin zaproponował współpracę Watersowi, który miał napisać kilka piosenek. Na początku 1970 r. materiał był gotowy. Jednak dla dystrybutorów film okazał się zbyt radykalny i wraz ze ścieżką dźwiękową, uległ radykalnym cięciom.

</doc>
<doc id="1623343" url="https://pl.wikipedia.org/wiki?curid=1623343" title="Boeing Insitu ScanEagle">
Boeing Insitu ScanEagle

ScanEagle – taktyczny, rozpoznawczy, bezzałogowy aparat latający (UAV – Unmanned Aerial Vehicle) opracowany przez amerykańską firmę Boeing i Insitu, Inc.
Historia.
"ScanEagle" powstał jako efekt kooperacji pomiędzy firmami Insitu i Boeing Defence, Space &amp; Security. Aparat jest rozwinięciem innego produktu firmy Insitu, bezzałogowego, cywilnego samolotu "SeaScan", który był używany do monitorowania pogody, a powstał pod koniec lat 90. XX wieku. Samolot miał być używany między innymi również do śledzenie ławic tuńczyków i przekazywania tych informacji rybakom. Obie firmy rozpoczęły współpracę w lutym 2002 roku a efektem owej współpracy był oblot "ScanEagle" w czerwcu tego samego roku. Zakres zmian wprowadzonych w konstrukcji w celu przystosowania jej do wypełniania nowych zadań, obejmował przede wszystkim zestaw nowych czujników oraz instalację kodowanego łącza wymiany danych. W 2008 roku Insitu została w całości wykupiona przez Boeinga i stała się jego spółką zależną.
Konstrukcja.
"ScanEagle" jest bezogonowym, zbudowanym z kompozytów samolotem rozpoznawczym. Umieszczony w tyle kadłuba silnik tłokowy napędza dwułopatowe śmigło pchające. W dziobie aparatu zamontowana jest stabilizowana głowica z wyposażeniem obserwacyjnym. "ScanEagle" startuje z pneumatycznej katapulty, która nadaje mu prędkość 25 m/s. Lądowanie następuje z wykorzystaniem urządzenia zwanego "Skyhook", jest to słup o wysokości 15 metrów, do którego przyczepiona jest lina, którą przechwytuje "ScanEagle" i w ten sposób znajduje się na ziemi. Na wyposażeniu aparatu znajduje się kamera telewizyjna wysokiej rozdzielczości oraz kamera termowizyjna. Możliwe jest również przenoszenie urządzeń do wykrywania biologicznych i chemicznych skażeń, anomalii magnetycznych i laserowego dalmierza, podświetlającego cel. Aparat może podczas całego lotu być kierowany ze stanowiska kontroli znajdującego się na ziemi lub wykonywać lot autonomicznie, według wcześniej zaplanowanej trasy z wykorzystaniem odbiornika GPS znajdującego się na pokładzie oraz systemu kontroli lotu Guidestar 111. W 2007 roku przeprowadzono próby z systemem wykrywania strzelców wyborowych przez urządzenie "ShotSpotter" przenoszone przez "ScanEagle" a w 2008 roku z zamontowanym na pokładzie radarem z syntetyczną aperturą - "Nano-SAR".
Służba.
W sierpniu 2004 roku prototyp ScanEagle rozpoczął loty operacyjne na rzecz US Marine Corps nad Irakiem. Rok później maszyna weszła oficjalnie na uzbrojenie sił zbrojnych Stanów Zjednoczonych gdy wraz z przejęciem jej przez US Navy, która zaczęła wykorzystywać ScanEagle do rozpoznania taktycznego, rozpoznawania niezidentyfikowanych jednostek i kontrolowania platform wiertniczych w Zatoce Perskiej. ScanEagle znalazł się na wyposażeniu amerykańskich sił specjalnych oraz formacji kanadyjskich i australijskich, które wykorzystywały go do lotów operacyjnych w Iraku i Afganistanie. Skuteczność i prostota systemu znalazła uznanie w oczach wielu zagranicznych odbiorców. System znalazł się na wyposażeniu co najmniej 22 krajów poza Stanami Zjednoczonymi. W samych Stanach, do grona użytkowników dołączyły United States Air Force. Jedne z egzemplarzy został przejęty przez Iran, który bez autoryzacji producenta skopiował rozwiązania zastosowane w ScanEagle tworząc własny aparat "Jasir".
Służba w Wojsku Polskim.
W listopadzie 2009 roku rozpoczęto negocjację z producentem aparatów, mające na celu pozyskanie w formie leasingu z opcją zakupu. Negocjację rozpoczęto w ramach tzw. pilnej potrzeby operacyjnej. Zakończone sukcesem rozmowy doprowadziły do zakupu w lutym 2010 roku jednego zestawu ScanEagle składającego się z dziesięciu aparatów. Na przełomie 2010/2011 roku trafiły one do Afganistanu. Polska jako pierwszy kraj w Europie stała się użytkownikiem jak i właścicielem systemu. Zakup został w całości sfinansowany przez stronę amerykańską poprzez program zagranicznej pomocy militarnej (Foreign Military Financing) a użytkownikami systemu została JW Nil. 17 września 2013 roku amerykański Departament Obrony oraz producent aparatu, firma Insitu, Inc., podpisali umowę, w ramach której do Polski zostaną dostarczone nowe głowice optoelektroniczne, części zamienne oraz stacje naprowadzające.

</doc>
<doc id="1623346" url="https://pl.wikipedia.org/wiki?curid=1623346" title="Enrique Santos Discépolo">
Enrique Santos Discépolo

Enrique Santos Discépolo (Discepolín) (ur. 27 marca 1901 w Buenos Aires, zm. 23 grudnia 1951) – argentyński twórca tanga, autor słynnego „Cambalache”, oraz innych tang wykonywanych przez znanych wykonawców, m.in. Carlosa Gardela.
Discépolo, zanim zainteresował się tangiem, próbował występować w teatrze. Początkowo jego teksty nie odnosiły sukcesów. Dopiero tango zaśpiewane przez Azucenę Maizani w 1928, „Esta noche me emborracho” („Tej nocy się upiję”), przyniosło mu sławę. W tym samym roku Tita Merello wykonała „Que vachaché” i odniosła podobny sukces. Także w 1928 roku Discépolo spotkał Tanię, swoją przyszłą żonę, która towarzyszyła mu do końca życia. W 1935 napisał „Cambalache”, tekst który dla wielu jest nieoficjalnym hymnem Argentyny.
Discépolo pisał stosunkowo mało, ale był twórcą wszechstronnym. Pisał teksty ironiczne („Que vachaché”, „Yira... yira...”, „Que sapa señor”, „Cambalache”), romantyczne („Sueño de juventud”), sarkastyczne („Justo el 31”, „Chorra”), ekspresjonistyczne („Soy un arlequín”, „Quién más, quién menos”), pełne namiętności („Confesión”, „Canción desesperada”), nostalgiczne („Uno”, „Cafetín de Buenos Aires”). Jego piosenki pisane są w lunfardo i bywają trudne do zrozumienia nawet dla Argentyńczyków.
Cambalache.
Napisane w 1935 roku tango „Cambalache” jest w Argentynie ironicznie nazywane nieoficjalnym hymnem. Fragment tekstu:

</doc>
<doc id="1623350" url="https://pl.wikipedia.org/wiki?curid=1623350" title="Grupa robocza">
Grupa robocza

Grupa robocza – logiczny zespół komputerów połączonych ze sobą siecią, które dzielą ze sobą wspólną, centralną bazę katalogową. Ta baza danych nazywana jest katalogiem i stanowi bazodanową część usługi Active Directory.
Każdy komputer w grupie roboczej posiada własną przechowywaną lokalnie bazę kont SAM (Security Account Manager) i dlatego użytkownik musi mieć stworzone konto na każdym komputerze, do którego chce się zalogować. Podczas pracy w grupie roboczej nie obowiązuje zasada pojedynczego konta i pojedynczego logowania. Grupa robocza jest preferowana wyłącznie w małych sieciach biurowych oraz domowych, ponieważ w miarę zwiększania ilości komputerów pracujących w sieci, znacznie komplikuje się zarządzanie nią.

</doc>
<doc id="1623361" url="https://pl.wikipedia.org/wiki?curid=1623361" title="Budda Medytacyjny">
Budda Medytacyjny



</doc>
<doc id="1623363" url="https://pl.wikipedia.org/wiki?curid=1623363" title="Katastrofa mostu nad Tay">
Katastrofa mostu nad Tay

Katastrofa mostu nad Tay miała miejsce 28 grudnia 1879 roku, kiedy wysoki most kolejowy, spinający brzegi Firth of Tay pomiędzy Dundee a Wormit w Szkocji, runął pod naciskiem silnego sztormu wraz ze znajdującym się na nim pociągiem. Most został zaprojektowany przez budowniczego linii kolejowych sir Thomasa Boucha jako most kratownicowy i zbudowany z żeliwa łączonego z elementami z kutego żelaza.
Katastrofa.
Podczas nadzwyczaj silnego sztormu wieczorem 28 grudnia 1879 środkowa sekcja mostu – określana mianem wysokiej kratownicy – runęła, pociągając za sobą pociąg, który znajdował się właśnie w ruchu na pojedynczym torowisku mostu. Zginęło przypuszczalnie 75 osób, w tym zięć sir Thomasa. 
Liczba ofiar została ustalona jedynie na podstawie drobiazgowej kontroli biletów sprzedanych na całej trasie, w miejscach nawet tak odległych jak stacja King’s Cross w Londynie. Odnalezione zostały ciała 46 spośród rozpoznanych z nazwiska 60 ofiar, dodatkowe dwa ciała wydobyto w lutym 1880 roku.
Przyczyny.
Badający przyczyny wypadku szybko odkryli wiele błędów popełnionych zarówno w fazie projektowej, jak i wykonawczej budowy mostu. Bouch w ogóle nie wziął pod uwagę działania wiatru. Środkowa sekcja mostu, gdzie torowisko znajdowało się nie nad, a pod górnymi dźwigarami (wewnątrz kratownicy), co miało zapewniać wystarczającą odległość od lustra wody, by mieściły się szczyty masztów przepływających pod mostem statków, miała zbyt wysoko umieszczone ciężkie elementy konstrukcyjne, co czyniło ją bardzo nieodporną na silne wiatry. Ani Bouch, ani wykonawca nie wizytowali regularnie polowej odlewni, gdzie przetapiano elementy poprzedniego, nieukończonego mostu. Cylindryczne żeliwne kolumny wspierające 13 najdłuższych przęseł mostu, każdego o długości 75 m, były słabej jakości. Wiele odlewano w pozycji horyzontalnej, co powodowało, że ścianki nie były równej grubości, a ponadto znaleziono dowody, że niedokładnie wykonane odlewy były skrywane przed (bardzo pobieżnymi) kontrolami jakości. W szczególności niektóre zaczepy do montowania belek wzmacniających z kutego żelaza zostały „wypalone” zamiast zostać odlane wraz z kolumnami. Żaden z tych wypalonych zaczepów nie przetrwał katastrofy, a i te odlane wraz z kolumnami okazały się bardzo słabe. Zostały przebadane na zlecenie komisji śledczej przez Davida Kirkaldy'ego, który dowiódł, że pękały przy nacisku zaledwie 20 ton, zamiast spodziewanych 60 ton. Podczas sztormu zaczepy zawiodły i zdestabilizowały całą środkową sekcję mostu.
Oficjalne dochodzenie.
Oficjalnej komisji śledczej przewodniczył Henry Cadogan Rothery, komisarz ds. wraków, a u jego boku zasiadali pułkownik Yolland (inspektor kolejnictwa) i inżynier William Henry Barlow. Komisja ustaliła, że most był "źle zaprojektowany, źle zbudowany i źle doglądany oraz że jego zawalenie się było następstwem wad konstrukcyjnych, które musiały prędzej czy później doprowadzić do katastrofy".
Dowiedziono ponad wszelką wątpliwość, że środkowa sekcja była uszkodzona na wiele miesięcy przed katastrofą. Inspektor Henry Noble słyszał klekotanie w miejscu połączeń elementów żelaznych z żeliwnymi już w kilka miesięcy po oddaniu mostu do eksploatacji w czerwcu 1878 roku, a dźwięk ten świadczył o tym, że złącza zostały poluzowane. Takie luzy na połączeniu żeliwnych pirsów z żelaznymi belkami wzmacniającymi sprawiały, że belki te stawały się bezużyteczne. Noble nie próbował zacieśniać połączeń, w zamian wbijał metalowe kliny by wyciszyć owe dźwięki.
Problemy powtarzały się aż do zawalenia się mostu, co dostrzegli m.in. malarze pracujący przy renowacji mostu w lecie 1879 roku. Pasażerowie pociągów uskarżali się na dziwne chybotanie się wagonów, ale skargi te były ignorowane przez właściciela mostu, North British Railway (NBR). Lord Provost miasta Dundee pofatygował się na miejsce i stwierdził, że pociągi pędzą przez most z szybkością 65 km/h zamiast przepisowych 40 km/h.
Wyniki dochodzenia nadszarpnęły reputację Boucha: "Za dostrzeżone błędy konstrukcyjne i fatalną obsługę winić należy, w naszej opinii, głównie sir Thomasa Boucha" – napisali członkowie komisji w podsumowaniu raportu. Rada Handlowa NBR zwróciła w tej sytuacji uwagę na projektowany przez Boucha kolejny most na tej samej linii. Nowy przetarg na budowę wygrała firma William Arrol &amp; Co., która wykorzystała projekt Benjamina Bakera i Johna Fowlera. Bouch zmarł w ciągu roku po katastrofie.
Autorzy niektórych publikacji na temat katastrofy podnoszą, że przyczyną tragedii było wypadnięcie z szyn ostatniego wagonu pociągu, który uderzył o kratownicę, co spowodowało katastrofę. Teoria nie jest nowa i powtarza wersję Boucha, jaką lansował na swoją obronę. Komisja śledcza obaliła tę wersję, nie znajdując odpowiedzi na pytanie: "skoro wykolejenie się pociągu spowodowało zawalenie się mostu, to jak słaby był ten most?" Nie znalazła również odpowiedzi na kolejne pytanie: "dlaczego zniszczeniu uległo ponad 800 metrów mostu, a nie tylko ten fragment gdzie doszło do wykolejenia?" 
Lokomotywa NBR 224, zbudowana w zakładach Colwairs Works, została wydobyta z dna rzeki i wyremontowana. Pozostawała w służbie do roku 1919, a nazywana była powszechnie "The Diver" (Nurek); przesądni maszyniści odmawiali prowadzenia jej po odbudowanym wkrótce moście.
Katastrofa w kulturze.
Wiktoriański poeta William Topaz McGonagall poświęcił wydarzeniu poemat zatytułowany "The Tay Bridge Disaster". Podobnie niemiecki poeta Theodor Fontane, wstrząśnięty wiadomością, napisał poemat "" (najoczywiściej nawiązując w pierwszym wierszu do "Makbeta" Williama Szekspira i niemieckiego tłumaczenia tragedii dokonanego przez Fryderyka Schillera – "When shall we three meet again?" i odpowiednio "Wann treffen wir drei wieder zusamm?"); poemat ukazał się drukiem w dziesięć dni po katastrofie. "Hatter's Castle", powieść z roku 1931 szkockiego pisarza A. J. Cronina, zawiera opis katastrofy, a jej filmowa wersja ubarwiła całą historię. Zawalenie się mostu pojawia się na stronach książki Barbary Vine (Ruth Rendell) z roku 2002 "The Blood Doctor". Szkocka pisarka Sorche Nic Leodhas napisała nowelę "The Tay Bridge Train" o człowieku, który został ostrzeżony przez ducha swego najlepszego przyjaciela i nie wsiadł do pociągu.

</doc>
<doc id="1623365" url="https://pl.wikipedia.org/wiki?curid=1623365" title="Radio Vanessa">
Radio Vanessa

Radio Vanessa – polska lokalna stacja radiowa, związana głównie z Raciborzem (gdzie znajduje się siedziba stacji) i okolicami. Powstała 5 czerwca 1994 r.
Jej program nadawany jest na częstotliwościach 100,3 MHz (Racibórz), 95,8 MHz (Krapkowice), 94,9 MHz (Olesno) oraz przez internet na stronie internetowej radia. Formatem radiowym stacji jest CHR, pełni ona również funkcje informacyjne poprzez regularne nadawanie w ciągu dnia krótkich serwisów informacyjnych. Liner radia stanowi hasło "Na każdy dzień!".
Historia.
Rozgłośnia powstała 5 czerwca 1994, pierwszym redaktorem naczelnym radia był jej współzałożyciel, Arkadiusz Ekiert. Od początku swego istnienia była lokalną stacją o zasięgu wyłącznie regionalnym. Dopiero po wprowadzeniu transmisji internetowej radio zyskało praktycznie ogólnoświatowy zasięg. Nie zmieniło to jednak regionalnego charakteru stacji. Pierwsza siedziba Radia Vanessa znajdowała się na ostatnim piętrze budynku Zakładów Przemysłu Cukierniczego Mieszko S.A. Kilka lat później nastąpiła przeprowadzka na ulicę Bukową w centrum Raciborza, a od 2004 r. nowa siedziba mieści się przy ulicy Batorego 5. Radio odegrało znaczącą rolę podczas powodzi tysiąclecia w 1997 r. Przez długi czas było jedynym źródłem wiadomości dla mieszkańców. Współpracując ze sztabem przeciwpowodziowym nieprzerwanie dostarczało mieszkańcom informacji o zalewanych terenach, zaginionych osobach oraz akcjach ewakuacyjnych, na bieżąco relacjonując wydarzenia. Na antenie informacji udzielali przedstawiciele sanepidu, zakładu energetycznego i gazowniczego, a także psycholodzy. Z oczywistych względów zawieszono realizowanie ramówki oraz emisję reklam. Po odejściu fali powodziowej, radio jeszcze długo informowało o usuwaniu skutków powodzi. Za swoją działalność w tamtym okresie zostało uhonorowane w 1997 r. nagrodą NIPTEL. Radio odegrało ponownie istotną rolę informacyjną w czasie powodzi wiosną 2010, odnotowując rekordową liczbę wizyt na swojej stronie internetowej.
Odbiór.
Sygnał radiowy o mocy ERP 3 kW i częstotliwości 100,3 MHz emitowany jest z anteny nadawczej znajdującej się w podraciborskim Strzybniku. Nadajnik umieszczony 45 m n.p.t. emituje sygnał dookólnie w polaryzacji pionowej. Stacja wysyła również sygnał RDS.
Moc nadajnika wystarcza na odbiór sygnału na terenie całego powiatu raciborskiego, dociera on również do miejscowości bardziej odległych, m.in. do Wodzisławia Śląskiego, Żor, Rybnika, Jastrzębia-Zdroju, Kędzierzyna-Koźla, Cieszyna, Ustronia, czy też Wisły. Z odbiorem Radia Vanessa nie mają także problemów mieszkańcy przygranicznych miejscowości w Czechach, położonych niedaleko Raciborza.
W Krapkowicach w woj. opolskim znajduje się druga stacja nadawcza Radia Vanessa. Nadajnik znajdujący się na kominie Zakładów Papierniczych Metsä Tissue emituje sygnał o częstotliwości 95,8 MHz z mocą ERP 1 kW.
W 2020 roku Radio Vanessa rozpoczęło także nadawanie programu w Oleśnie na częstotliwości 94,9 MHz z mocą ERP 0,1 kW.
Ponadto Radia Vanessa słuchać można poprzez internet za pomocą transmisji on-line zamieszczonej w linkach na stronie internetowej radia. Możliwe jest odtwarzanie poprzez Winampa, Windows Media Playera oraz QuickTime. Sygnał z serwera radiowego przekazywany jest w formacie aacPlus o prędkości bitowej 32 kbps stereo.
Słuchalność.
W badaniach za III kwartał 2008 r. Radio Vanessa znalazło się poza pierwszą dwudziestką piątką najpopularniejszych stacji radiowych aglomeracji górnośląskiej z wynikiem mniejszym niż 0,2%.
Strona internetowa.
Strona internetowa Radia Vanessa nie zawiera jedynie informacji o samym radiu, ale pełni również funkcję portalu informacyjnego o Raciborzu i okolicach, prezentującego wydarzenia z regionu, oferty pracy, sprawy dotyczące mieszkańców, prognozę pogody, itp.
Śląski kanał.
Oprócz głównego kanału, Radio Vanessa posiada również w swej ofercie "Śląski kanał" – całodobowy kanał radiowy adresowany głównie do Ślązaków. Emitowane są w nim audycje w gwarze śląskiej oraz śląskie przeboje muzyczne. Dostępny jest jedynie poprzez transmisję on-line, a parametry przekazu są takie same, jak dla kanału głównego.
Wybrane programy.
Radio Vanessa emituje na swojej antenie wiele audycji, programów informacyjnych, muzycznych, konkursów, itp. Oto wybrane z nich:

</doc>
<doc id="1623369" url="https://pl.wikipedia.org/wiki?curid=1623369" title="Odżibwa">
Odżibwa



</doc>
<doc id="1623370" url="https://pl.wikipedia.org/wiki?curid=1623370" title="Bell Eagle Eye">
Bell Eagle Eye

Bell Eagle Eye – amerykański bezzałogowy śmigłowiec rozpoznawczy (ang. Unmanned Aerial Vehicle – UAV) z obracanym układem wirników, wyprodukowany przez firmę Bell Helicopter Textron, który bierze udział w programie finansowanym przez US Navy na bezzałogowy aparat latający pionowego startu i lądowania VT-UAV (Vertical Takeoff - UAV).
Historia.
Program budowy "Eagle Eye" rozpoczął się w 1993 roku od zbudowania dwóch pomniejszonych prototypów oznaczonych jako TR911X. W środkowej części kadłuba zamontowano silnik Allison Model 250-C20, układ przeniesienia napędu, poprzez skrzydła obracał wirnikami umieszczonymi na końcach skrzydeł. Podczas prób zniszczeniu uległ jeden z prototypów, drugi ukończył fazę testów. W 2002 roku wybudowano pełnowymiarowy egzemplarz "Eagle Eye" oznaczony jako TR918 już z docelowym silnikiem Pratt &amp; Whitney PW200/55.
Konstrukcja.
Aparat jest konstrukcją kompozytową, z silnikiem umieszczonym centralnie w kadłubie, który poprzez układ przeniesienia mocy obraca dwoma, trzyłopatowymi śmigłami umieszczonymi w pylonach na końcach skrzydeł, pylony mogą się obracać względem osi poprzecznej samolotu o 90°. Podczas startu i lądowania pracują one jak wirniki śmigłowca a po obrocie w przód - jak śmigła samolotu. Do lądowania używane jest czterogoleniowe podwozie: główne, umieszczone w kadłubie, składające się z dwóch osi z przodu i z tyłu kadłuba, chowane podczas lotu i pomocnicze składające się również z dwóch, stałych osi na końcach pylonów z wirnikami. Podczas postoju samolotu na pokładzie okrętu, wysuwany jest hak, zamontowany w centralnej części kadłuba pomiędzy podwoziem głównym, służący do przymocowania aparatu do pokładu. Z racji tego, że aparat ma być używany przez jednostki pływające, aby zmniejszyć jego rozmiary, przód i tył kadłuba może być odchylany na boki zmniejszając rozmiary "Eagle Eye". Aparat posiada system obserwacji przedniej półsfery w podczerwieni Star SAFIRE III oraz wielozadaniowy radar (MMR - Multi Mode Radar) RDR-1700, w zależności od wykonywanych zadań aparatura rozpoznawcza może być wymieniana.
Służba.
"Eagle Eye" brał udział w testach mających sprawdzić jego przydatność do służby w US Navy, US Marine Corps oraz amerykańskiej straży wybrzeża. Bell nawiązał również współpracę z francuską firmą SAGEM oraz niemiecką Rheinmetall AG w celu wejścia na europejski rynek samolotów bezpilotowych. W 2006 roku jeden z dwóch wybudowanych prototypów uległ rozbiciu. Po katastrofie oraz w obliczu braku zainteresowania konstrukcją potencjalnych odbiorców, cały projekt został przez Bella zarzucony.

</doc>
<doc id="1623372" url="https://pl.wikipedia.org/wiki?curid=1623372" title="Chipewejowie">
Chipewejowie



</doc>
<doc id="1623373" url="https://pl.wikipedia.org/wiki?curid=1623373" title="Chipewe">
Chipewe



</doc>
<doc id="1623374" url="https://pl.wikipedia.org/wiki?curid=1623374" title="Chipewa">
Chipewa



</doc>
<doc id="1623380" url="https://pl.wikipedia.org/wiki?curid=1623380" title="Mały Katechizm">
Mały Katechizm



</doc>
<doc id="1623383" url="https://pl.wikipedia.org/wiki?curid=1623383" title="George Balanchine">
George Balanchine

George Balanchine, właśc. Giorgi Balancziwadze (gruz. გიორგი ბალანჩივაძე; ur. w Petersburgu, zm. 30 kwietnia 1983 w Nowym Jorku) – amerykański choreograf pochodzenia gruzińskiego. Syn kompozytora Melitona, brat kompozytora Andrii. Stworzył zespół New York City Ballet.
Życiorys.
W wieku 9 lat rozpoczął naukę w cesarskiej szkole baletowej w Petersburgu, którą ukończył z wyróżnieniem w roku 1921. Rozpoczął pracę w Państwowym Teatrze Opery i Baletu (przedtem i obecnie Teatrze Maryjskim). W roku 1923 założył niezależny zespół baletowy, co spowodowało konflikt z kierownictwem Opery. Wraz z tym zespołem wyjechał w roku 1924 na tourneé zagraniczne, z którego już nie powrócił. W Londynie spotkał Sergiusza Diagilewa, który przyjął go wraz z zespołem do swoich Baletów Rosyjskich. W Baletach Rosyjskich występował do zgonu Diagilewa w roku 1929, najpierw jako tancerz, potem jako choreograf i baletmistrz.
W roku 1933 spotkał w Londynie Amerykanina Lincolna Kirsteina, który zamierzał założyć w USA niezależny zespół baletowy. Balanchine przekonał go do założenia w roku 1934 szkoły baletowej School of American Ballet, z której powstał następnie American Ballet. Szkoła baletowa działa nadal i kształci tancerzy dla znanych amerykańskich zespołów baletowych.
American Ballet został włączony do nowojorskiej Metropolitan Opera. W latach 1933–1938 we współpracy Balanchine’a z Igorem Strawinskim powstały wybitne utwory baletowe.
Powrócił na krótko do współpracy z Ballets Russes de Monte Carlo, a w roku 1946 przeniósł się do Nowego Jorku, gdzie działał w New York City Ballet do śmierci w roku 1983.

</doc>
<doc id="1623384" url="https://pl.wikipedia.org/wiki?curid=1623384" title="Spalony (hokej na lodzie)">
Spalony (hokej na lodzie)



</doc>
<doc id="1623386" url="https://pl.wikipedia.org/wiki?curid=1623386" title="Ppmv">
Ppmv



</doc>
<doc id="1623388" url="https://pl.wikipedia.org/wiki?curid=1623388" title="Aérospatiale Caravelle">
Aérospatiale Caravelle



</doc>
<doc id="1623389" url="https://pl.wikipedia.org/wiki?curid=1623389" title="Guy Lafleur">
Guy Lafleur

Guy Damien Lafleur (ur. 20 września 1951 w Thurso, zm. 22 kwietnia 2022 w Montrealu) – kanadyjski hokeista.
Nagrody.
Dotyczy nagród w ligach LHJMQ i NHL 

</doc>
<doc id="1623392" url="https://pl.wikipedia.org/wiki?curid=1623392" title="Dmitrij Galiamin">
Dmitrij Galiamin



</doc>
<doc id="1623393" url="https://pl.wikipedia.org/wiki?curid=1623393" title="Wartan Hunanian">
Wartan Hunanian

Wartan Hunanian (ur. 1644 w Tokacie w Armenii Zachodniej, zm. 1715) – duchowny ormiańskokatolicki, od 1665 przebywał we Lwowie; w 1675 wyświęcony na biskupa-koadiutora lwowskiej archidiecezji ormiańskiej.
W 1677 wyjechał na misję do Wielkiej Armenii, gdzie został uwięziony - do Lwowa powrócił dopiero w 1686 (od 1681 po śmierci arcybiskupa Torosowicza formalnie był arcybiskupem).
Organizator klasztoru benedyktynek ormiańskich we Lwowie, rozszerzył unię z kościołem rzymskim wśród Ormian w Siedmiogrodzie i Mołdawii.
Linki zewnętrzne.
O arcybiskupie w portalu Wiki.Ormianie

</doc>
<doc id="1623395" url="https://pl.wikipedia.org/wiki?curid=1623395" title="Halowy mityng lekkoatletyczny Pedro’s Cup 2006">
Halowy mityng lekkoatletyczny Pedro’s Cup 2006

2. Halowy mityng lekkoatletyczny Pedro’s Cup – druga edycja Pedro’s Cup została rozegrana w bydgoskiej hali sportowo-widowiskowej Łuczniczka 25 stycznia 2006 r. Odbyły się dwie konkurencje: skok wzwyż mężczyzn oraz skok o tyczce kobiet. 

</doc>
<doc id="1623396" url="https://pl.wikipedia.org/wiki?curid=1623396" title="Ferdynand Dąbrowa-Ciechanowski">
Ferdynand Dąbrowa-Ciechanowski

Ferdynand Dąbrowa-Ciechanowski (ur. 18 października 1759, zm. 7 kwietnia 1828), duchowny greckokatolicki, od 1810 unicki biskup chełmski, bazylianin, przełożony klasztoru bazylianów w Chełmie, senator Księstwa Warszawskiego i Królestwa Polskiego.
Życiorys.
Ciechanowski urodził się w 1759 r. w rodzinie szlacheckiej w Ciechanowcu na Podlasiu. Po ukończeniu kolegium pijarskiego w Siemiatyczach wstąpił do zakonu bazylianów. Przez pewien czas był prefektem i profesorem filozofii w szkole bazyliańskiej przy klasztorze w Żyrowicach. Następnie został przełożonym (superiorem) klasztoru bazylianów w Chełmie. W 1809 r. został przełożonym (prowincjałem) wszystkich bazylianów w granicach Księstwa Warszawskiego. W czasie pobytu w Chełmie związał się z wpływową w ziemi chełmskiej rodziną Węgleńskich. Dzięki jej poparciu w 1810 r. został wysunięty jako kandydat do godności ordynariusza unickiej diecezji chełmskiej, co spotkało się z niechęcią ze strony duchowieństwa świeckiego. Konsekrowany na biskupa we Lwowie. Konsekratorem był unicki metropolita unicki Antoni Angełłowicz, asystowali łaciński arcybiskup lwowski Kajetan Ignacy Kicki oraz ormiański arcybiskup lwowski Jan Jakub Symonowicz. Jako biskup wszedł do senatu Księstwa Warszawskiego, a następnie Królestwa Polskiego.
Jako biskup starał się o konsolidację diecezji chełmskiej, która obejmowała wszystkich unitów na terenie Królestwa Polskiego. W 1810 r. doprowadził do wznowienia działalności chełmskiego seminarium duchownego, zadbał także o remont spalonej katedry. Troszczył się o podniesienie poziomu moralnego i intelektualnego duchowieństwa. Wprowadził do liturgii pewne zwyczaje typowe dla Kościoła łacińskiego (opracował "Porządek nabożeństwa cerkiewnego na diecezję chełmską obrządku greckokatolickiego przepisany"). Opowiadał się za upodabnianiem unickiej architektury cerkiewnej do architektury łacińskich kościołów. Jednocześnie był rzecznikiem odrębności unitów i starał się zapobiegać przechodzeniu ich na obrządek łaciński. W celu usprawnienia zarządu diecezji ustanowił, na wzór diecezji łacińskich, kapitułę, ustanowił także dwóch sufraganów (Bartłomieja Nazarewicza i Wincentego Siedleckiego). W celu ożywienia religijnego polecał zakładać przy każdej cerkwi bractwa religijne. 
Bp Ciechanowski zmarł w Chełmie 7 kwietnia 1828 roku. Według Jana Lewandowskiego, "badacze dziejów eparchii chełmskiej zgodnie podkreślają jego ogromne zasługi dla umocnienia tej diecezji. Z jego inicjatywy powołano instytucję kapituły diecezjalnej i sufraganii, dotowano konsystorz i seminarium diecezjalne. Tylko starania związane z utworzeniem w Chełmie szkoły diaków, podjęte w początkowych latach Królestwa Polskiego, nie przyniosły rezultatów za życia Ciechanowskiego" .
Linki zewnętrzne.
Bp Ciechanowski w bazie www.catholic-hierarchy.org

</doc>
<doc id="1623397" url="https://pl.wikipedia.org/wiki?curid=1623397" title="Larry Lee">
Larry Lee

Lawrence H. Lee, Jr. znany jako Larry Lee (ur. 7 marca 1943, zm. 30 października 2007) – amerykański gitarzysta znany ze swojej współpracy z Jimi Hendrixem oraz Alem Greenem. Wraz z zespołem Hendrixa Gypsy Sun and Rainbows wystąpił na festiwalu Woodstock 18 sierpnia 1969, gdzie grał na gitarze rytmicznej. Uczestnik wojny w Wietnamie.

</doc>
<doc id="1623400" url="https://pl.wikipedia.org/wiki?curid=1623400" title="Cerkiew Wniebowstąpienia Pańskiego w Obarzymie">
Cerkiew Wniebowstąpienia Pańskiego w Obarzymie

Cerkiew Wniebowstąpienia Pańskiego w Obarzymie – drewniana filialna cerkiew greckokatolicka z 1828, znajdująca się w Obarzymie.
Cerkiew funkcję świątyni greckokatolickiej pełniła do akcji przesiedleńczej w 1947 (Akcji „Wisła”). W 1970 przekazana przez ówczesne władze kościołowi obrządku łacińskiego. Obecnie pełni rolę kościoła filialnego parafii w Dydni.
Obiekt wpisany na listę zabytków w 1995 i włączony do podkarpackiego Szlaku Architektury Drewnianej.
Historia.
Cerkiew została zbudowana w 1828 z inicjatywy Tekli z Bogdańskich Pohoreckiej. Należała do parafii greckokatolickiej w Izdebkach. Odnowiona w 1929 i 1947. W 1970 opuszczona cerkiew została wyremontowana i od 1971 jest użytkowana jako kościół rzymskokatolicki. Pomimo przekształceń dokonanych podczas ostatniego remontu (m.in. zamiana baniastej wieżyczki na ostrosłupową iglicę), czytelną pozostaje oryginalna, centralna kompozycja przestrzenna, rzadko stosowana na gruncie budownictwa cerkiewnego na terenie Polski południowo-wschodniej. Wewnątrz oszalowano deskami ściany zasłaniając resztki iluzjonistycznej polichromii z XIX w. W 2017 przeprowadzono prace renowacyjne i rekonstrukcyjne celem przywrócenia dawnego wyglądu świątyni. Wymieniono iglicę na kwadratową wieżyczkę, dachy pokryto miedzianą blachą, dobudowano zakrystię, wymieniono stolarkę.
Budowla orientowana, konstrukcji zrębowej, na rzucie wydłużonego ośmioboku. W przeszłości z zaznaczonym podziałem trójdzielnym. Wewnątrz strop płaski z ogromną drewnianą koroną cierniową. W ołtarzu głównym scena Zwiastowania. Zachowały się epitafia inskrypcyjne.
Obok świątyni znajduje się metalowa dzwonnica z dwoma dzwonami.

</doc>
<doc id="1623404" url="https://pl.wikipedia.org/wiki?curid=1623404" title="Cerkiew św. Michała w Siedliskach">
Cerkiew św. Michała w Siedliskach

Cerkiew św. Michała w Siedliskach – drewniana parafialna cerkiew greckokatolicka, znajdująca się w Siedliskach.
Cerkiew została zbudowana w 1866, a odnowiona w 1914. W 1893 zmieniła wezwanie z Podwyższenia krzyża Świętego na Św. Michała.
Cerkiew należała do greckokatolickiego dekanatu birczańskiego, po I wojnie światowej przeniesiona do dekanatu dynowskiego. W 1934 parafia weszła w skład Apostolskiej Administracji Łemkowszczyzny. Do parafii należała filialna cerkiew w Wołodzu.
Po 1947 użytkowana jako świątynia rzymskokatolicka.

</doc>
<doc id="1623405" url="https://pl.wikipedia.org/wiki?curid=1623405" title="Cerkiew św. Michała Archanioła w Witryłowie">
Cerkiew św. Michała Archanioła w Witryłowie

Cerkiew św. Michała Archanioła w Witryłowie – drewniana filialna cerkiew greckokatolicka, znajdująca się w Witryłowie.
Historia.
Świątynia została wzniesiona w roku 1812. Na początku XX wieku przebudowano ją, jednocześnie zatracając styl (usunięto kopułę). Jest to budowla drewniana o konstrukcji zrębowej, dwudzielna, na kamiennym podmurowaniu. Prezbiterium jest kształtem zbliżone do kwadratu, chór muzyczny został wsparty na dwóch filarach. Nawa jest prostokątna z wydzielonym wewnątrz babińcem. Od zachodu znajduje się przedsionek czworoboczny o konstrukcji słupowo-ramowej. Zachował się krzyż procesyjny z początku XIX wieku, malowany dwustronnie, przedstawia Chrystusa Ukrzyżowanego i Chrystusa w Grobie. Dach ma konstrukcję czterospadową, zwieńczony wieżyczką, jest wspólny dla nawy i prezbiterium. W ośmiobocznej wieżyczce znajduje się sygnaturka z początku XX wieku
W latach 1914-1920 większość mieszkańców Witryłowa zmieniła obrządek na łaciński, wskutek czego w roku 1935 na 1060 mieszkańców tylko 250 było grekokatolikami.
Po 1947 cerkiew została opuszczona i uległa częściowemu zniszczeniu. W latach 1980-1981 przeprowadzono remont kapitalny i odtąd służy jako kościół rzymskokatolicki.
Cerkiew należała do parafii greckokatolickiej w Końskiem.

</doc>
<doc id="1623406" url="https://pl.wikipedia.org/wiki?curid=1623406" title="Lista krakowskich pomników">
Lista krakowskich pomników

Lista krakowskich pomników.
Wytłuszczone – oddzielny artykuł o pomniku

</doc>
<doc id="1623410" url="https://pl.wikipedia.org/wiki?curid=1623410" title="Choanoflagellata">
Choanoflagellata



</doc>
<doc id="1623411" url="https://pl.wikipedia.org/wiki?curid=1623411" title="Cobra 1">
Cobra 1

Cobra 1 – 8-bitowy mikrokomputer domowy i przemysłowy z procesorem ZiLOG Z-80A przeznaczony do samodzielnej budowy.
Schemat i opis komputera był publikowany w czasopiśmie Audio Video, począwszy od numeru 1/84. Z powodu długiego okresu publikacji (Audio Video było wtedy kwartalnikiem) konstrukcja zestarzała się jeszcze przed jej zakończeniem.
Ze względu na dokładny opis, komputer był wykonany w wielu odmianach i wykorzystywany np. jako sterownik stacji pomiarowej pola hydrodynamicznego okrętów.
Cobra 1 był wzorowany na ZX-81, ale nie był z nim zgodny.

</doc>
<doc id="1623412" url="https://pl.wikipedia.org/wiki?curid=1623412" title="Hieronim Olenderek">
Hieronim Olenderek



</doc>
<doc id="1623413" url="https://pl.wikipedia.org/wiki?curid=1623413" title="Rada Ustawodawcza Australii Zachodniej">
Rada Ustawodawcza Australii Zachodniej

Rada Ustawodawcza Australii Zachodniej ("Western Australian Legislative Council") – izba wyższa parlamentu stanowego Australii Zachodniej, składająca się z 36 członków wybieranych na czteroletnią kadencję w wielomandatowych okręgach wyborczych, przy zastosowaniu metody pojedynczego głosu przechodniego. Podobnie jak we wszystkich wyborach w Australii, obywatele powyżej 18. roku życia mają obowiązek brać udział w głosowaniu pod karą grzywny.
Rada powstała w 1832 roku jako ciało doradcze przy gubernatorze i w całości pochodzącego z jego nominacji. Od 1870 liczyła 18 członków, z czego 12 pochodziło z wyborów, w których mogli jednak głosować tylko mężczyźni spełniający cenzus ziemi lub majątkowy. W 1890, gdy Australia Zachodnia uzyskała autonomię w ramach Imperium brytyjskiego, ograniczono liczebność Rady do 15 osób i powrócono do mianowania wszystkich członków przez gubernatora (równocześnie powstało za to w pełni wybieralne Zgromadzenie Ustawodawcze). Już trzy lata później dokonano kolejnej reformy, ustalając liczbę członków na 21 osób i wprowadzając pełną wybieralność. W obecnej postaci Rada funkcjonuje od 1987 roku.

</doc>
<doc id="1623414" url="https://pl.wikipedia.org/wiki?curid=1623414" title="Cerkiew Podwyższenia Krzyża Św. w Warze">
Cerkiew Podwyższenia Krzyża Św. w Warze

Cerkiew Podwyższenia Krzyża Świętego w Warze – drewniana filialna cerkiew greckokatolicka, znajdująca się w Warze, w gminie Nozdrzec, w powiecie Brzozowskim, w województwie podkarpackim.
W Warze do dziś zachowała się drewniana cerkiew greckokatolicka pw. Podwyższenia Krzyża św.. Stoi ona na niewielkim wzniesieniu, w pobliżu cmentarza parafialnego. Budowla jest orientowana, o konstrukcji zrębowej, wybudowana na kamiennym podmurowaniu. W 1946 zmieniona została na rzymskokatolicki kościół filialny należący do parafii św. Stanisława Biskupa w Nozdrzcu i przez 40 lat służyła katolikom. Obecnie kościółek nie jest użytkowany. Jego rolę przejęła nowa świątynia pod tym samym wezwaniem poświęcona w 1985. 
W przeszłości cerkiew należała do parafii greckokatolickiej w Hłudnie.

</doc>
<doc id="1623416" url="https://pl.wikipedia.org/wiki?curid=1623416" title="George Edward Cryer">
George Edward Cryer

George Edward Cryer (ur. 13 maja 1875, zm. 24 maja 1961) – amerykański polityk, trzydziesty drugi burmistrz Los Angeles. Funkcję tę sprawował przez trzy kadencje w latach 1921-1929. W trakcie jego kadencji wybudowano Los Angeles City Hall a także Los Angeles Memeorial Collisuem, a liczba mieszkańców przekroczyła 1 milion. Był oskarżany i podejrzewany o korupcję i związki z przestępczością zorganizowaną w Los Angeles.
Życiorys.
Urodził się w rodzinie farmera w Waterloo (Nebraska) w stanie Nebraska. W 1885 jego rodzina przeprowadziła się do południowej Kalifornii. Po ukończeniu studiów prawniczych rozpoczął praktykę w Los Angeles dochodząc do stanowiska prokuratora hrabstwa Los Angeles (Los Angeles District County Attorney), które pełnił latach 1915-1919. W 1921 został wybrany burmistrzem Los Angeles pod hasłami walki z przestępczością. Do jego sukcesów na tym stanowisku można zaliczyć także wybór Los Angeles jako gospodarza X Igrzysk Olimpijskich w 1932 roku.
Od połowy lat 20. oskarżany był o korupcję i podejrzewany o związki z gangiem Charlie Crawforda.
Pod koniec lat 20. szczególnie ostro występował przeciwko niemu "radioewangelista" pastor Robert P. Schuler. W procesie, który miał miejsce w 1929 roku zarzucał mu przyjmowanie korzyści majątkowych. W wyniku procesu burmistrz został oczyszczony ze stawianych mu zarzutów.
Po opuszczeniu stanowiska burmistrza, George E. Cryer powrócił do praktyki prawniczej. Bez skutku startował w wyborach na burmistrza w 1933 roku. Zmarł w wieku 86 lat w wyniku komplikacji pooperacyjnych.
Inne.
Postać George’a E. Creyera została przedstawiona w filmie "Oszukana" (2008).

</doc>
<doc id="1623419" url="https://pl.wikipedia.org/wiki?curid=1623419" title="Castellers de Vilafranca">
Castellers de Vilafranca

Castellers de Vilafranca – stowarzyszenie kulturalne i sportowe, którego głównym celem jest budowanie "castelli" (wież złożonych z ludzi). Ma status organizacji pożytku publicznego.
Grupa została założona w 1948 roku, gdy w katalońskim mieście Vilafranca del Penedès rosło zainteresowanie tworzeniem takich wież. Jest to katalońska tradycja, której ma swój początek w XVIII-wiecznym "Ball de Valencians", tańcu z Walencji.
Obecnie organizacja skupia około 400 aktywnych członków ze wszystkich środowisk, niezależnie od rasy, religii, płci i statusu społecznego. Członkowie uznają za ważne idee demokracji, współpracę, pracę w grupie i przezwyciężanie własnych słabości. Celem stowarzyszenia jest też utrzymanie pozycji lidera wśród podobnych grup budujących ludzkie wieże. Siedzibą grupy jest "Cal Figarot", "Casa Via Raventós", dom usytuowany w centrum Vilafranca del Penedès. Siedziba organizacji jest przystosowana do budowania wież ludzkich (np. wysokie stropy do ćwiczeń zimą i podwórze do ćwiczeń wiosną, latem i jesienią).
Grupa jest jedną z najważniejszych organizacji w Vilafranca del Penedès i wielokrotnie reprezentowała katalońską kulturę za granicą. Ponad 500 osób oficjalnie wspiera stowarzyszenie, ponadto organizacji udziela pomocy kilka publicznych i prywatnych instytucji. Uzupełnieniem działalności grupy są inne wydarzenia kulturalne, np. niewielkie koncerty, konkurs poezji, masowe imprezy rowerowe, zawody w domino, imprezy kulinarne czy szkoła tworzenia wież dla dzieci.
Dokonania grupy służące zachowaniu i promocji katalońskiej kultury popularnej zostały nagrodzone przez miasto Vilafranca del Penedès, które przyznało grupie medal miejski. Działania stowarzyszenia dostrzegł też rząd kataloński, który wyróżnił grupę Krzyżem Świętego Jerzego.
Słownik terminów.
Budowanie wież ludzkich ma swoją nomenklaturę. Poniżej niektóre z najczęściej używanych wyrażeń i słów, których nie można dosłownie przetłumaczyć, ale można je wyjaśnić.
Nazwa wieży ludzkiej.
Nazwa każdej wieży opiera się na dwóch liczbach: pierwsza opisuje liczbę ludzi na każdym poziomie, druga – liczbę poziomów wieży.
Rodzaje wież ludzkich.
Rodzaje wież w zależności od liczby ludzi na poziom:
Liczba poziomów w najczęściej budowanych wieżach to:
Gdy wieże są bardzo wysokie i/lub na każdym poziomie jest niewielu ludzi, konstruuje się cokoły. Nazwy cokołów są często zawarte w nazwie wieży. Najczęściej używane rodzaje cokołów to:
Budowa wieży złożonej z ludzi.
Wieże mogą być ukończone zupełnie lub częściowo. Udane zbudowanie i rozebranie wieży jest opisywane następującymi terminami:
Przykłady
Jeśli w opisie nie ma dodatkowych informacji, oznacza to, że wieża ma podstawowy cokół, czyli pinyę (zawsze) oraz że została z powodzeniem rozebrana (descagerrat).
Istnieją również inne nazwy poszczególnych miejsc i pozycji w wieży, jednak nie są one używane w tym artykule. Powyższe informacje dają ogólny zarys najczęściej używanej terminologii.
Historia.
Stowarzyszenie kulturalne Castellers de Vilafranca założył we wrześniu 1948 roku Oriol Rossell, który został pierwszym "cap de colla" (liderem) grupy. Członkom udawało się z powodzeniem budować 7-poziomowe wieże. Stowarzyszenie nawiązało bliskie relacje z podobnymi grupami w innych miastach. Pierwszymi "caps de colla" byli wspomniany Oriol Rossell (1948–1952) oraz Ramon Sala (1953–1955). Początkowo członkowie grupy nosili różowe koszulki, zmieniając w późniejszym czasie kolor na czerwony.
W 1956 roku grupa była prawie nieaktywna z powodu wewnętrznych sporów i dyskusji. Rok później nastąpiła reorganizacja. Wybrano zielony kolor koszulek, który do dzisiaj jest znakiem rozpoznawczym członków grupy. Od 1957 do 1968 roku normą były 7-poziomowe wieże, "cinc de set" była najwyższą wieżą, jaką udało się zbudować. Od 1969 do 1974 roku grupa znacząco się rozwinęła, budując pierwsze wieże 8-poziomowe: "torre de set", "quatre de vuit", "tres de vuit", "pilar de sis" i "torre de vuit amb folre". W 1972 roku grupa wygrała "Concurs de castells de Tarragona", zawody twórców wież ludzkich organizowane co dwa lata w mieście Tarragona w południowej Katalonii. W tych latach funkcję "cap de colla" pełnili Josep Pedrol (1957–1959), Carles Domènech (1960–1961), Joan Bolet (1962–1963), Gabi Martínez (1964–1969), Lluís Giménez (1970–1973) oraz ponownie Gabi Martínez (1974).
W 1975 roku grupa przeszła kolejne wewnętrzne zmiany. Zrezygnowano z tego, by to "cap de colla" niemal całkowicie decydował o technicznych aspektach budowy wieży – wprowadzono grupowe projektowanie. Rok 1981 przyniósł kolejne wielkie zmiany – zadecydowano, że członkowie stowarzyszenia nie będą dłużej pobierać indywidualnych wynagrodzeń. To spowodowało podział w stowarzyszeniu. Od 1975 do 1982 roku tworzono często 8-poziomowe wieże, jednak sprawiało to wiele trudności. Na przełomie 1983 i 1984 roku organizacji udało się odzyskać dawną siłę i w roku 1985 zbudowano pierwszy "cinc de vult". To wydarzenie było kamieniem milowym w historii. Grupa zaczęła konstruować 9-poziomowe wieże. W 1987 roku grupa podejmuje próbę budowy pierwszej "tres-" i "quatre de nou amb folre (carregat)", a w 1989 udało się zbudować i utrzymać pierwszą "tres de nou amb folre (descagerrat)". Podobnym sukcesem okazało się zbudowanie pierwszego "de nou amb folre (descarregat)" w 1990 roku. "Cap de colla" między 1975 a 1994 był Carles Domènech.
Okresem największych sukcesów grupy były lata 1995–2004. Udało się wtedy z powodzeniem zbudować i rozmontować najwyższe i najtrudniejsze wieże: "torre de nou amb folre i manilles", "pilar de set amb folre", "pilar de vuit amb folre i manilles" (pierwszą w XX wieku), "quatre de vuit amb l’agulla" (pierwszą w XX wieku), "quatre de nou amb folre i l’agulla" (pierwszą w historii budowania wież), "cinc de nou amb folre" oraz "tres-" i "quatre de nou amb folre" zbudowane jednocześnie (po raz pierwszy i – jak dotąd – jedyny w historii). Ponadto udało się zbudować następujące "carregats" (wieże, które runęły podczas demontażu): "torre de vuit" (pierwszą w XX wieku), "quatre de nou" oraz "tres de deu amb folre i manilles" (pierwszą w historii budowania wież). Grupa wygrała ponadto zawody Tarragona Human Towers Competition w roku 1996, 1998, 2002, 2004 i 2006. W 2005 roku Castelles de Villafranca skonstruowało "torre de nou amb folre", która uważana jest za najtrudniejszą wieżę zbudowaną kiedykolwiek w historii.
Francesc Moreno „Melilla” był "cap de colla" między 1995 a 2003, następnie stanowisko objął Lluís Esclassans (2004–2007). David Miret został wybrany nowym "cap de colla" w grudniu 2007.
Skonstruowane wieże.
W historii swojej działalności grupa Castellers de Villafranca zbudowała większość rodzajów ludzkich wież, jakie kiedykolwiek skonstruowano. Poniższa tabela zawiera listę wież zbudowanych przez grupę i daty ich zbudowania ("carregat" i "descagerrat").
Organizacja.
Zarządzanie organizacją jest podzielone między dwa ciała: techniczne (zwane Komitetem Technicznym albo prościej "la Tècnica") oraz administracyjne (zwane Radą).
Komitet Techniczny jest odpowiedzialny za wszystkie aspekty konstrukcji ludzkich wież. Największa odpowiedzialność spoczywa na "cap de colla", ponieważ przewodzi on działaniom związanym bezpośrednio z budowaniem wież. Doradza mu zespół złożony z "sotscap de colla" (zastępca) oraz z dwóch doradców technicznych. Głównemu komitetowi polegają trzy inne zespoły: "canalla" (odpowiedzialna za dzieci, które stoją na szczytach wież), zespół "pinyes, folres i manilles" (zajmuje się cokołami) oraz zespół medyczny. Każda z drużyn jest ponadto odpowiedzialna odpowiednio za logistykę, informację techniczną i trening fizyczny.
Rada zajmuje się administracją. Jej zadaniem jest tworzenie wizji rozwoju grupy i wcielanie jej w życie. Jednym z najważniejszych obowiązków rady jest też reprezentowanie grupy w kontaktach ze społecznością lokalną, mediami i innymi organizacjami. Największa odpowiedzialność spoczywa na przewodniczącym. Sekretarz i pięciu wiceprzewodniczących podlega bezpośrednio przewodniczącemu, każdy z nich jest odpowiedzialny za określoną działalność: aktywność społeczną, budżet, kontakt z władzami publicznymi, utrzymywanie Cal Figarot (siedziby grupy) oraz marketing i kontakt z mediami. Stowarzyszenie ma również trzy rady doradcze: ds. relacji międzynarodowych, pomocy prawnej oraz radę starszych.
Cal Figarot, siedziba grupy.
Siedzibą grupy jest Cal Figarot. Neogotycki budynek wybudowany w końcu XIX wieku przez Augusta Font de Carreres został pozyskany przez grupę w 1983 roku. 15 lat później dobudowano magazyn; oba budynki wyremontowano, by lepiej spełniały potrzeby grupy. Magazyn ma wewnętrzną otwartą przestrzeń o powierzchni 600 m². Budynek cechuje się eleganckim stylem pełnym dekoracyjnych elementów z początku XX wieku. Grupa dysponuje różnymi pomieszczeniami (sala gimnastyczna, biuro, wielofunkcyjne otwarte przestrzenie, kawiarnia/restauracja). Najważniejszym miejscem jest podwórze – główne miejsce spotkań, w którym odbywają się wiosenne, letnie i jesienne sesje treningowe.
Castellers de Vilafranca na świecie.
Castellers de Vilafranca to jedna z najbardziej międzynarodowych grup budujących ludzkie wieże. Występowali m.in.:
Stowarzyszenie spopularyzowało tradycję budowy wież także na terenach Països Catalans (tereny, na których mówi się tradycyjnie różnymi wariantami języka katalońskiego):
Udział w Tarragońskim Konkursie Wież.
Grupa wygrała następujące Tarragońskie Konkursy Wież Ludzkich:

</doc>
<doc id="1623420" url="https://pl.wikipedia.org/wiki?curid=1623420" title="Philippe Buchet">
Philippe Buchet

Philippe Buchet (ur. 7 maja 1962 w Juniville) – francuski rysownik, twórca komiksów
Zadebiutował w 1994 komiksem "Nomad", współtworzonym z Jean-Davidem Morvanem i Sylvainem Savoią. Opuścił ten projekt po dwóch albumach. Jest współautorem fantastycznonaukowej serii "Armada". Za pracę przy "Armadzie" otrzymał w 1998 nagrodę na festiwalu komiksowym Solliès.

</doc>
<doc id="1623421" url="https://pl.wikipedia.org/wiki?curid=1623421" title="Fendels">
Fendels

Fendels – gmina w Austrii, w kraju związkowym Tyrol, w powiecie Landeck. Leży w Alpach Retyckich.
Historia.
Po raz pierwszy miejscowość wzmiankowana w 1297. Wskutek pożarów w 1939 i 1972 straciła swój pierwotny retoromański układ wąsko zabudowanych, murowanych domów. W 1959 wybudowano drogę łączącą Fendels z sąsiednimi wioskami. Budowa infrastruktury narciarskiej dała impuls dla rozwoju turystycznego miejscowości.
Sąsiednie gminy to: Kaunertal, Kauns, Prutz, Ried im Oberinntal.

</doc>
<doc id="1623422" url="https://pl.wikipedia.org/wiki?curid=1623422" title="Claudio Bravo">
Claudio Bravo

Claudio Andrés Bravo Muñoz (ur. 13 kwietnia 1983 w Viluco) – chilijski piłkarz, występujący na pozycji bramkarza w hiszpańskim klubie Real Betis oraz w reprezentacji Chile, której jest kapitanem. Posiada także obywatelstwo hiszpańskie.
Kariera klubowa.
Claudio swoją karierę zaczynał w klubie ze swojej ojczyzny – w CSD Colo Colo, gdzie przez pierwsze lata gry, był tylko rezerwowym, w późniejszym czasie stał się dopiero podstawowym graczem chilijskiego klubu. Regularna gra, sprawiła, że piłkarzem zainteresowało się kilka zagranicznych klubów. W 2006 Bravo wybrał ofertę hiszpańskiego Real Sociedad. W 2010 w domowym spotkaniu 20. kolejki Liga Adelante przeciwko drużynie Nástic de Tarragona zdobył z rzutu wolnego swoją pierwszą bramkę dla tego zespołu. Jego drużyna wygrała tamten mecz.Obecnie występuje regularnie. W sezonie 2013/2014 jego drużyna wzięła udział w Lidze Mistrzów, w której bramkarz nie bronił tylko w ostatnim meczu grupowym przeciwko Bayerowi 04 Leverkusen. Wcześniej został także wybrany bramkarzem kolejki Champions League. Jego drużynie nie udało się awansować dalej (zdobywała jeden punkt).
18 czerwca 2014 został piłkarzem FC Barcelona. Według doniesień mediów kataloński klub zapłacił za niego około 12 milionów euro. Oficjalnie został zaprezentowany jako piłkarz hiszpańskiego klubu 7 lipca. Otrzymał koszulkę z numerem 13. Sezon 2014/15 okazał się dla Bravo niezwykle udany. Zdobył z Barceloną tryplet (La Liga, Puchar Króla i Liga Mistrzów). Otrzymał on również nagrodę dla najlepszego bramkarza La Ligi, zachowując największą liczbę czystych kont.
25 sierpnia 2016 został zawodnikiem Manchesteru City, z którym podpisał 4-letni kontrakt.
Kariera reprezentacyjna.
Piłkarz jak dotąd rozegrał ponad 70 spotkań w reprezentacji Chile. Grał również w reprezentacjach U-17, U-20 i U-23. Brał udział w Copa América 2004 w Peru, oraz w Copa América 2007 w Wenezueli. Do tej pory jest pierwszym bramkarzem reprezentacji narodowej i jej kapitanem. Bravo brał udział w meczach do El.Mistrzostw Świata 2014 oraz na mundialu w Brazylii, gdzie jego drużyna przegrała w 1/8 finału po karnych z drużyną gospodarzy. Został wybrany najlepszym bramkarzem zwycięskiego Copa América 2015. W finałowym konkursie rzutów karnych obronił strzał Évera Banegi. Na również zwycięskim Copa América 2016, został ponownie wybrany najlepszym bramkarzem turnieju.

</doc>
<doc id="1623423" url="https://pl.wikipedia.org/wiki?curid=1623423" title="Carska rodzina Romanowych">
Carska rodzina Romanowych

Carska rodzina Romanowych (ros. "Романовы. Венценосная семья", "Romanowy: Wiencenosnaja siemja") – rosyjski dramat historyczny z 2000 roku w reżyserii Ludowego Artysty Rosji, Gleba Panfiłowa.
Fabuła filmu.
Film opowiada dzieje ostatniego półtora roku życia i śmierci Mikołaja II, ostatniego cara z dynastii Romanowów i jego rodziny, poprzez abdykację, od wybuchu rewolucji lutowej aż do zamordowania całej rodziny przez bolszewików w lipcu 1918 roku.
Ostatnie sceny filmu pokazują zdarzenia po 80. latach od rozstrzelania: nabożeństwo w cerkwi i kanonizację.

</doc>
<doc id="1623424" url="https://pl.wikipedia.org/wiki?curid=1623424" title="Owen McAleer">
Owen McAleer

Owen McAleer (ur. 3 lutego 1858, zm. 7 marca 1944) – amerykański polityk, burmistrz Los Angeles. Funkcję tę sprawował w latach 1904-1906. Urodzony w Kanadzie, do Kalifornii przyjechał w 1888 roku. Był przemysłowcem. Przed objęciem stanowiska burmistrza wybrany był do Rady Miasta (wówczas "Common Council"). Z polityki wycofał się w latach 20. Za czasów jego rządów uruchomiono przepompownię ścieków "The Central Outfall Sewer", zbudowano także "The Philharmonic Auditorium" i otworzono "Immaculate Heart College". Uruchomiono także specjalne lekcje dla upośledzonych dzieci w szkołach publicznych.

</doc>
<doc id="1623427" url="https://pl.wikipedia.org/wiki?curid=1623427" title="Zgrzewanie ultradźwiękowe">
Zgrzewanie ultradźwiękowe

Zgrzewanie ultradźwiękowe - przemysłowa metoda łączenia materiałów, w której fale akustyczne o wysokich częstotliwościach są wykorzystywane jako nośnik energii. 
Jest jedną z metod zgrzewania tarciowego. Drgania o bardzo wysokich częstotliwościach powodują nagrzewanie i w rezultacie topienie łączonych elementów. Po ochłodzeniu, w miejscu styku elementów powstaje trwałe połączenie.
Metoda ta znajduje coraz więcej zastosowań w przemyśle i zastępuje wiele innych pracochłonnych i czasochłonnych metod łączenia ze sobą elementów.
Zalety.
• Bardzo krótkie czasy zgrzewania
• Brak termicznych uszkodzeń wokół obszaru zgrzewania
• Niskie zużycie energii podczas zgrzewania, a tym samym wysoka wydajność
• Brak potrzeby stosowania rozpuszczalników i dodatków (bezproblemowy odzysk odpadów)
• Możliwość różnorodnego ustawienia parametrów zgrzewania pozwala uzyskać stałe i powtarzalne rezultaty
• Różne materiały termoplastyczne mogą być zgrzewane razem
• Narzędzia zgrzewalnicze nie nagrzewają się, dzięki czemu można je szybko wymienić
• Brak ryzyka zranienia przez gorące części maszyny
Metoda ta jest powszechnie stosowana do łączenia elementów polimerowych, szczególnie przydatna jest przy łączeniu par materiałów różniących się składem. W procesie zgrzewania ultradźwiękowego nie ma potrzeby stosowania elementów złącznych (kołki, sztyfty), lutów, ani połączeń adhezyjnych.

</doc>
<doc id="1623430" url="https://pl.wikipedia.org/wiki?curid=1623430" title="Parlament Australii Zachodniej">
Parlament Australii Zachodniej

Parlament Australii Zachodniej ("Parliament of Western Australia") jest głównym organem władzy ustawodawczej w stanie Australia Zachodnia. Choć pierwsze kolegialne ciało doradcze przy gubernatorze powstało już w 1832, parlament działa od 1890, kiedy to ta ówczesna kolonia brytyjska uzyskała autonomię.
Parlament ma charakter bikameralny i składa się ze Zgromadzenia Ustawodawczego oraz Rady Ustawodawczej. Zgromadzenie wybierane jest w jednomandatowych okręgach wyborczych przy zastosowaniu ordynacji preferencyjnej i liczy 59 członków. Z kolei Rada pochodzi z wyborów w okręgach wielomandatowych, zaś ordynacja wyborcza oparta jest na metodzie pojedynczego głosu przechodniego. Składa się z 36 członków. Obie izby wybierane są na cztery lata.
Zwyczajowo przywódca partii lub koalicji posiadającej większość w Zgromadzeniu staje się premierem stanu. W obecnej kadencji (2008-2012) żadna partia nie ma wyraźnej większości. Liberalna Partia Australii utworzyła rząd mniejszościowy pod wodzą Colina Barnetta, wspierany w parlamencie przez deputowanych Narodowej Partii Australii i niezrzeszonych.
Siedzibą obu izb jest Gmach Parlamentu ("Parliament House") w Perth.

</doc>
<doc id="1623431" url="https://pl.wikipedia.org/wiki?curid=1623431" title="Pomnik Chrystusa Króla Miłosiernego w Świebodzinie">
Pomnik Chrystusa Króla Miłosiernego w Świebodzinie



</doc>
<doc id="1623433" url="https://pl.wikipedia.org/wiki?curid=1623433" title="Figura Jezusa Chrystusa Króla Wszechświata">
Figura Jezusa Chrystusa Króla Wszechświata

Figura Jezusa Chrystusa Króla Wszechświata – żelbetowa rzeźba w Świebodzinie, wzniesiona w 2010 według projektu Mirosława Pateckiego; przedstawia Jezusa Chrystusa jako Króla Wszechświata.
Całkowita wysokość pomnika wynosi 36 m, z czego 33 m przypada na figurę Jezusa, a 3 m na wieńczącą pomnik pozłacaną koronę. Pomnik wzniesiony został na liczącym 16,5 m wysokości kopcu (łączna wysokość pomnika i kopca wynosi 52,5 m). Masa konstrukcji szacowana jest na ponad 440 ton. Koszt całej budowy szacuje się na ok. 6 milionów złotych, które zostały pokryte z dobrowolnych datków parafian, Polonii amerykańskiej, a także lokalnych przedsiębiorców.
Forma rzeźby nawiązuje do pomnika Chrystusa Odkupiciela w Rio de Janeiro, od którego jest o 2 metry wyższa. Wysokość samej statuy wraz z koroną jest aż o 6 m większa (pomnik w Rio de Janeiro liczy 38 m, z czego 8 m stanowi cokół). Obecnie statua pomnika w Świebodzinie jest drugą co do wysokości rzeźbą przedstawiającą Jezusa Chrystusa na świecie (najwyższa jest figura znajdująca się w Encantado w Brazylii). W czerwcu 2011 roku w Limie w Peru stanęła podobna, licząca 37 metrów figura Chrystusa Pacyfiku (z czego 22 m mierzy statua, a 15 m podstawa pomnika). Sama statua jest nadal najwyższa na świecie.
W roku 2010 pomnik został laureatem antynagrody architektonicznej Makabryła.
Historia.
Głównym inicjatorem i pomysłodawcą budowy pomnika był proboszcz parafii – sanktuarium Miłosierdzia Bożego w Świebodzinie – ks. prałat Sylwester Zawadzki, który w 2001 r. rozpoczął działania zmierzające do wybudowania w Świebodzinie pomnika o wielkości zbliżonej do pomnika Chrystusa Odkupiciela w Rio de Janeiro.
Zasadnicze prace budowlane nad pomnikiem rozpoczęto od usypania 16,5 metrowego kopca z ziemi, gruzu i kamieni.
21 listopada 2010 biskup Stefan Regmunt poświęcił figurę.
Patron.
29 września 2006 r. rada miejska Świebodzina podjęła uchwałę w sprawie ustanowienia Chrystusa Króla patronem miasta oraz gminy Świebodzin. Przewodniczący (z upoważnienia rady) wraz z burmistrzem przystąpili do rozmów z biskupem diecezji zielonogórsko-gorzowskiej. Pomysł nie został jednak zrealizowany, ze względu na sprzeciw Kongregacji ds. Kultu Bożego i Dyscypliny Sakramentów. Sprawę ponowił ks. Piotr Obelinda z parafii świebodzińskiej.
Charakterystyka.
Pomnik zbudowany jest przy ul. Sulechowskiej w Świebodzinie na 16-metrowym nasypie z kamieni i gruzu. Pomnik ma wysokość 36 metrów wraz z koroną i wykonany jest w technologii siatkobetonu. Korona na skroni figury ma 3,5 metra średnicy oraz 3 m wysokości i w całości jest pozłocona, głowa ma 4,5 m wysokości i waży 15 ton. Każda z dłoni ma po 6 m długości, a odległość między końcami palców rąk wynosi 24 metry.
Projekt.
Prace przy pomniku wykonali pracownicy wynajęci przez parafię Miłosierdzia Bożego, byli to m.in. spawacze, ślusarze i mechanicy.

</doc>
<doc id="1623434" url="https://pl.wikipedia.org/wiki?curid=1623434" title="Antonio F. Coronel">
Antonio F. Coronel

Antonio Francisco Coronel (ur. 21 października 1817 w Meksyku), zm. 17 kwietnia 1894) – amerykański piłkarz, jeden z jak dotąd czterech burmistrzów Los Angeles latynoskiego pochodzenia. Funkcję tę sprawował w latach 1853-1854. Do Los Angeles przeprowadził się z rodzicami w 1834 roku. Był oficerem armii Meksykańskiej, w 1843 roku był sędzią pokoju, "de facto" burmistrzem meksykańskiego Los Angeles. Pracował także jako nauczyciel. W latach 1854-1867 był członkiem Rady Miasta, w latach 1867-71 skarbnikiem stanowym Kalifornii. Jego ofiarowane zbiory stały się podstawą Muzeum Historii Naturalnej Hrabstwa Los Angeles ("Natural History Museum of Los Angeles County").

</doc>
<doc id="1623443" url="https://pl.wikipedia.org/wiki?curid=1623443" title="Józef Bogdan Dziekoński">
Józef Bogdan Dziekoński



</doc>
<doc id="1623444" url="https://pl.wikipedia.org/wiki?curid=1623444" title="Monterrey Open 2009">
Monterrey Open 2009

Tenisowy turniej WTA Monterrey Open 2009 odbył się w dniach 2 - 8 marca w meksykańskim mieście Monterrey na kortach twardych. Pula nagród wyniosła 220 tysięcy dolarów amerykańskich.

</doc>
<doc id="1623446" url="https://pl.wikipedia.org/wiki?curid=1623446" title="Graziano Pellè">
Graziano Pellè

Graziano Pellè (ur. 15 lipca 1985 w San Cesario di Lecce) – włoski piłkarz występujący na pozycji napastnika, jest też byłym reprezentantem kadry Włoch. W sezonie 2021/2022 nie ma klubu.
Kariera klubowa.
Karierę piłkarską Pellè rozpoczął w klubie US Lecce i początkowo występował w drużynie młodzieżowej Primavera, z którą dwukrotnie wygrał Trofeo Giacinto Facchetti w latach 2003 i 2004 oraz Coppa Italia Primavera w 2002 roku. Latem 2003 awansował do kadry pierwszego zespołu Lecce, a 11 stycznia 2004 zadebiutował w Serie A w przegranym 1:2 domowym spotkaniu z Bologną. Do końca sezonu wystąpił jeszcze tylko w meczu z Romą (0:3), a w sezonie 2004/2005 nie rozegrał żadnego spotkania w Lecce i w rundzie wiosennej trafił na wypożyczenie do drugoligowej Calcio Catania zaliczając swój debiut 30 stycznia w meczu z Vicenzą Calcio (2:2). W Catanii spędził pół roku.
Latem 2005 Pellè wrócił do Lecce i wystąpił w 10 meczach tej drużyny, ale już zimą 2006 wypożyczono go do FC Crotone (debiut: 14 stycznia 2006 w przegranym 0:3 meczu z Piacenzą Calcio). W całym sezonie zdobył 6 goli, a już po nim ponownie został wypożyczony z Lecce, tym razem do AC Cesena. W jej barwach po raz pierwszy wystąpił 11 września 2006 w meczu ze Spezią Calcio i z 10 golami na koncie był jednym z najskuteczniejszych graczy zespołu.
W lipcu 2007 roku Pellè został sprzedany z Lecce do holenderskiego AZ Alkmaar za 6 milionów euro. W drużynie prowadzonej przez trenera Louisa van Gaala zadebiutował 18 sierpnia 2007 w wygranym 4:0 meczu z VVV Venlo. Natomiast w grudniu tamtego roku w meczu z FC Twente (1:2) strzelił pierwszego gola w Eredivisie. W 2013 roku został zawodnikiem Feyenoordu, gdzie grał na pozycji napastnika.
Latem 2014 podpisał kontrakt z Southampton za ok. 8 mln funtów. Otrzymał tytuł najlepszego piłkarza września Premier League. 10 lipca 2016 roku za 13 milionów funtów przeszedł do Shandong Luneng Taishan. W lutym 2021 powrócił do klubu Parma Calcio 1913.
Kariera reprezentacyjna.
W latach 2004-2005 Pellè rozegrał 10 meczów i strzelił 7 goli dla reprezentacji Włoch U-20. Wystąpił z nią na Mistrzostwach Świata U-20 w Holandii, na których zdobył 4 bramki, a Włochy odpadły w ćwierćfinale. Natomiast w latach 2005-2007 Graziano występował w drużynie Włoch U-21 (11 meczów) i w 2007 roku na Mistrzostwach Europy w Holandii zaliczył 3 występy.
13 października 2014 roku zadebiutował w reprezentacji Włoch w meczu z Maltą i strzelił gola. Pelle znalazł się także wśród 23-osobowej kadry Azzurri powołanej przez Antonio Conte na Mistrzostwa Europy we Francji. W pierwszym meczu grupowym z Belgią strzelił gola w 2 minucie doliczonego czasu gry, ustalając wynik spotkania na 2:0 dla Włochów.

</doc>
<doc id="1623447" url="https://pl.wikipedia.org/wiki?curid=1623447" title="Halowy mityng lekkoatletyczny Pedro’s Cup 2007">
Halowy mityng lekkoatletyczny Pedro’s Cup 2007

3. Halowy mityng lekkoatletyczny Pedro’s Cup – trzecia edycja Pedro’s Cup została rozegrana 14 lutego 2007 r. w hali sportowo-widowiskowej Łuczniczka w Bydgoszczy. Odbyły się 2 konkurencje: skok wzwyż mężczyzn i skok o tyczce kobiet.
Rezultaty.
Skok o tyczce kobiet.
Monika Pyrek nie zaliczyła pierwszej wysokości.
Skok wzwyż mężczyzn.
Sylwester Bednarek nie zaliczył pierwszej wysokości.

</doc>
<doc id="1623448" url="https://pl.wikipedia.org/wiki?curid=1623448" title="Graziano Pelle">
Graziano Pelle



</doc>
<doc id="1623449" url="https://pl.wikipedia.org/wiki?curid=1623449" title="Mieczyk Chrobrego">
Mieczyk Chrobrego

Mieczyk Chrobrego (także Szczerbiec, Szczerbiec Chrobrego) – symbol, używany przez polskich nacjonalistów (narodowców), przedstawiający Szczerbiec, miecz koronacyjny królów polskich, owinięty wstęgą w polskich barwach narodowych. 
Historia symbolu.
Symbol ten został użyty po raz pierwszy w okresie międzywojennym, jako symbol Obozu Wielkiej Polski (OWP), ponadpartyjnej organizacji politycznej Obozu Narodowego założonej w 1926 roku przez Romana Dmowskiego. Później był wykorzystywany przez Stronnictwo Narodowe (SN), Obóz Narodowo-Radykalny (ONR) i od 1930 roku przez Związek Akademicki Młodzież Wszechpolska. Broszki poszczególnych tych organizacji różniły się umieszczonym na szarfie skrótem nazwy organizacji. Po delegalizacji w 1933 roku przez władze sanacyjne Obozu Wielkiej Polski, zaczęto karać w trybie karno-administracyjnym członków obozu narodowego za noszenie w klapach marynarek „mieczyków Chrobrego”. W 1938 Sąd Najwyższy stwierdził, że Mieczyk Chrobrego jest odznaką, o której mówi dekret o odznakach i mundurach i nie traci tego charakteru, jeśli nie nosi inicjałów „S.N.” i „O.W.P.”. W czasie okupacji używany przez Narodowe Siły Zbrojne (NSZ).
Współcześnie wykorzystywany przez część organizacji odwołujących się do przedwojennych tradycji nacjonalistycznych, w tym część posłów Ligi Polskich Rodzin (LPR), przez Młodzież Wszechpolską (MW), współczesny Obóz Narodowo-Radykalny (ONR) oraz Ruch Narodowy (RN). Symbol ten został zakazany przed UEFA Euro 2008 przez organizację Football Against Racism in Europe, wraz z symbolem Falangi i Toporła.

</doc>
<doc id="1623450" url="https://pl.wikipedia.org/wiki?curid=1623450" title="Wygnańcy">
Wygnańcy

Wygnańcy (oryg. fr. "Les Proscrits") – powieść Honoriusza Balzaka z 1831, należąca do "Studiów filozoficznych" cyklu "Komedia ludzka". Obok utworów "Ludwik Lambert", "Serafita" i "Jaszczur" należy równocześnie do grupy tzw. dzieł mistycznych Balzaka.
Treść.
Akcja utworu rozgrywa się na początku XIV wieku w domu sierżanta Tirechaira w pobliżu katedry Notre Dame w Paryżu. Gospodarz wynajmuje część domu dwóm tajemniczym mężczyznom, których się obawia i których planuje wyrzucić, podejrzewając ich o tajemne uprawianie czarów. W rzeczywistości uczestniczą oni w naukach z zakresu teologii mistycznej, prowadzonych przez doktora Sigiera, które poświęcone są zagadnieniu natury aniołów, obecności istot nadprzyrodzonych wśród ludzi na ziemi oraz kwestiom geniuszu artystycznego i szaleństwa. Nauki te doprowadzają młodszego z mężczyzn, Gotfryda, do chęci samobójstwa – młodzieniec pragnie sam stać się aniołem. Ratuje go jednak starszy z nich. W ten sam dzień obydwaj otrzymują oczekiwane z dawna dobre wiadomości – starszy, poeta Dante Alighieri, może wrócić do Florencji, skąd został wygnany, młodszy dowiaduje się o swoim szlacheckim pochodzeniu.
Cechy utworu.
Chociaż Balzak określał "Wygnańców" jako szkic historyczny, od początku umieszczał tę powieść w gronie utworów mistycznych, które miały stanowić wykładnię jego zainteresowań zjawiskami nadprzyrodzonymi i refleksji nad możliwym istnieniem bytów nadnaturalnych między ludźmi. Niezwykle starannie opracował w utworze jego tło – poprzez zlokalizowanie akcji w samym sercu gotyckiego Paryża stworzył atmosferę tajemnicy, zaś zestawienie postaci czysto realistycznych (sierżant i jego żona-praczka) oraz "wyjątkowych" (uduchowiony młodzieniec, pisarz, doktor teologii) miało być literackim dowodem na możliwość współistnienia światów codziennego i nadprzyrodzonego na niewielkiej nawet przestrzeni, we wzajemnej interakcji i nieświadomości. Podstawowym jednak narzędziem przekazywania refleksji Balzaka są, podobnie jak w "Ludwiku Lambercie", wypowiedzi bohatera – doktora Sigiera mówiącego o talencie, szaleństwie i naturze aniołów. Pisarz podkreślał przy tym, że wypowiedzi bohatera nie są konkretną wykładnią jego osobistych poglądów, a jedynie wyrazem jego zainteresowań mistycznych i dowodem na odwieczność ludzkich rozważań nad absolutem. W ten sposób koncepcje średniowiecznych teologów miały stanowić wstęp do własnych rozważań autora o ludzkiej energii i namiętności, przewijających się pod różnymi postaciami w całej "Komedii ludzkiej".
Obraz średniowiecza ukazany w utworze oraz jego tajemnicza atmosfera doskonale wpisywały się we francuską tradycję romantyczną, chociaż dzieło wykazuje także cechy realistyczne, zwłaszcza w sposobie opisywania bohaterów. Każda postać utworu została przedstawiona w szczegółach, zarówno pod względem wyglądu, jak i charakteru. Podobnie szczegółowy opis przedstawia miejsce akcji powieści.

</doc>
<doc id="1623451" url="https://pl.wikipedia.org/wiki?curid=1623451" title="Jan Staszel (biegacz narciarski)">
Jan Staszel (biegacz narciarski)

Jan Staszel (ur. 15 września 1950 w Dzianiszu) – polski biegacz narciarski, brązowy medalista mistrzostw świata.
Kariera.
Był zawodnikiem klubów Start Zakopane w latach 1969–1970 i 1973–1980 oraz WKS Legia Zakopane w latach 1971–1972. W 1969 roku w Leningradzie w kategorii juniorów zdobył 7. miejsce w biegu na 10 km. W 1971 roku w Szczyrbskim Plesie w zawodach o Puchar Tatr zajął 2. miejsce w biegu na 30 km.
Na igrzyskach olimpijskich w Sapporo w biegu na 15 km zajął 33. miejsce, a biegu na 30 km miejsce 29. Cztery lata później, podczas igrzysk w Innsbrucku w biegu na 15 km zajął 40. miejsce, w biegu na 30 km miejsce 24., a biegu na 50 km nie ukończył. W sztafecie 4 x 10 km razem z Janem Dragonem, Wiesławem Gębalą i Władysławem Podgórskim zajęli 13. miejsce.
W 1974 roku wystartował na mistrzostwach świata w Falun, gdzie osiągnął największy sukces w swojej karierze, zdobywając brązowy medal w biegu na 30 km. Wyprzedzili go jedynie zwycięzca Thomas Magnusson ze Szwecji oraz drugi na mecie Juha Mieto z Finlandii. Jest pierwszym polskim medalistą mistrzostw świata w biegach narciarskich. Ponadto 16–krotnie był mistrzem Polski.

</doc>
<doc id="1623453" url="https://pl.wikipedia.org/wiki?curid=1623453" title="Drużynowe Mistrzostwa Polski na Żużlu 1995">
Drużynowe Mistrzostwa Polski na Żużlu 1995

Drużynowe Mistrzostwa Polski na Żużlu 1995 – 48. edycja drużynowych mistrzostw Polski, organizowanych przez Polski Związek Motorowy (PZM). W sezonie 1995, do rozgrywek pierwszej oraz drugiej ligi przystąpiło po dziesięć zespołów.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1995. Obrońcą tytułu z poprzedniego sezonu jest Sparta Polsat Wrocław, która triumfowała także w tym sezonie.

</doc>
<doc id="1623454" url="https://pl.wikipedia.org/wiki?curid=1623454" title="Socjusz">
Socjusz

Socjusz (łac. "socius" – towarzysz, wspólnik, kolega, kompan, sprzymierzeniec) – funkcja asystenta wspierającego zwierzchnika zakonu (magistra, prowincjała, generała), któremu zwierzchnik powierza poszczególne grupy spraw (np. w zakonie dominikanów generała zakonu wspierają: socjusz ds. życia apostolskiego, socjusz ds. życia umysłowego, socjusz ds. Stanów Zjednoczonych, socjusz ds. Ameryki Łacińskiej i Karaibow, socjusz ds. Europy Środkowej i Wschodniej, socjusz ds. Afryki, socjusz ds. Azji i Pacyfiku, socjusz ds. Hiszpanii i Portugalii, socjusz ds. Prowincji Włoskich i Malty i socjusz ds. Europy Północno-Zachodniej i Kanady). Socjusz nie posiada formalnej władzy nad powierzonymi sobie sprawami (bądź regionami geograficznymi), ułatwia natomiast komunikację pomiędzy zwierzchnikiem zakonu a zakonnikami.
Socjusz do spraw nowicjatu, wspierający magistra zakonu, czy zgromadzenia jest uznawany za jego asystenta, zastępcę i prawą rękę. Do jego obowiązków przeważnie należy dbanie o sprawy liturgiczne i porządkowe.

</doc>
<doc id="1623456" url="https://pl.wikipedia.org/wiki?curid=1623456" title="Dynamiczne wyważanie rozgrywki">
Dynamiczne wyważanie rozgrywki

Dynamiczne wyważanie rozgrywki – proces automatycznej zamiany parametrów, scenariusza lub zachowań w grze komputerowej w celu uniknięcia spowodowania uczucia znudzenia lub frustracji u gracza. Z jednej strony gracz może się poczuć znudzony, jeżeli gra jest zbyt łatwa. Z drugiej może być sfrustrowany wywindowanym poziomem trudności. Celem dynamicznego wyważania rozgrywki jest utrzymanie zainteresowania użytkownika od początku do końca gry oraz zadbanie o prawidłowy poziom wyzwania dla użytkownika. Wraz z polepszeniem umiejętności graczy w czasie (z powodu nauki mechanizmów gry), poziom wyzwań również powinien wzrastać.
Podejścia.
W literaturze znajduje się wiele różnych podejść dotyczących problemu dynamicznego wyważania rozgrywki. We wszystkich przypadkach wymagane jest mierzenie poziomu trudności, któremu użytkownik stawia się w danym momencie. Taki pomiar może zostać wykonany za pomocą funkcji heurystycznej, nazywanej przez niektórych autorów "funkcją wyzwań" (ang. "challenge function"). Funkcja ta sprowadza dany stan rozgrywki do wartości opisującej, jak trudna wydaje się gra użytkownikowi w konkretnym momencie. Przykładami wykorzystywanej heurystyki mogą być:
lub każdy miernik wykorzystywany do obliczania wyniku gry.
Podejście Hunicke'a i Chapmana
 dotyczy kontrolowania środowiska gry w celu ułatwienia bądź utrudnienia wyzwań. Na przykład jeżeli gra jest zbyt trudna, gracz otrzymuje więcej broni, regeneruje zdrowie szybciej lub staje przed mniejszą liczbą przeciwników. Chociaż podejście to może być efektywne, jego implementacja może powodować nieprawdopodobne sytuacje. Bezpośrednie rozwiązanie to połączenie tejże manipulacji parametrami z mechanizmami rozgrywki w celu modyfikacji zachowania bohaterów niezależnych (NPC, postaci kontrolowanych przez komputer).
Tradycyjna implementacja takiego rozwiązania to wykorzystanie reguł zachowania bohaterów niezależnych, zdefiniowanych podczas produkcji gry. Przykładowa reguła w bijatyce może brzmieć "uderz przeciwnika, jeśli jest dostatecznie blisko, w innym wypadku dojdź do niego". Rozwinięcie tego podejścia może być dokonane za pomocą metody Sproncka "et al.": dynamicznego skryptowania, które przypisuje każdej regule prawdopodobieństwo jej wyboru. Wartości te mogą być dynamicznie określane podczas gry według umiejętności gracza, prowadząc do przystosowania rozgrywki dla danego użytkownika. Za pomocą prostego mechanizmu reguły te mogą być wybierane w taki sposób, by taktyka przeciwników nie była ani za trudna ani za łatwa dla danego gracza.
Andrade "et al."
 dzielą problem dynamicznego wyważania rozgrywki na dwie płaszczyzny: umiejętności (ucz najlepiej, jak potrafisz) i wydajność (działaj tylko tak dobrze, jak jest to wymagane). Ten podział jest dobrze znany w językoznawstwie jako zaproponowany przez Noama Chomsky'ego. Ich podejście dotyczy wykorzystania na obydwu płaszczyznach wzmocnionego uczenia (ang. "reinforcement learning"). Uczenie offline jest wykorzystywane do inicjacji procesu nauczania. Może to być wykonane poprzez nakazanie agentowi grania przeciwko samemu sobie (samonauczanie), innym agentom lub żywym graczom. Następnie wykorzystywana jest faza nauczania online w celu adaptacji istniejącej już inteligencji do określonego ludzkiego przeciwnika, w celu odkrycia najlepiej pasującej strategii gry przeciwko niemu. Ich pomysł dotyczący umiejętności polega na znalezieniu określonej reguły zachowań agenta w celu dostarczenia adekwatnego poziomu trudności, np. akcji trzymających agenta i gracza na podobnym poziomie trudności. Agent może wybierać akcje o określonej wydajności względem tego, na jakim poziomie trudności gracz odgrywa dane akcje. Dla określonej sytuacji, jeżeli poziom rozgrywki jest za trudny, agent nie wybierze optymalnego rozwiązania (nauczonego w procesie wzmocnionego nauczania), lecz będzie wybierać progresywnie mniej optymalne akcje póki jego umiejętności nie zrównają się z umiejętnościami gracza. Podobnie jeżeli poziom rozgrywki jest za łatwy: agent wybierze akcje, które są wydajniejsze póki nie osiągnie on umiejętności gracza.
Demasi and Cruz zbudowali inteligentnych agentów wykorzystując technikę algorytmów genetycznych w celu zostawienia agentów najlepiej przystosowanych do poziomu gracza. W celu przyspieszenia procesu nauczania wykorzystywana jest metoda koewolucji online. Koewolucja online wykorzystuje uprzednio zdefiniowane modele (agentów z dobrze dobranymi cechami genetycznymi) jako rodziców następnego pokolenia. Modele te tworzone są poprzez uczenie offline lub ręcznie, jeżeli kodowanie genetyczne agenta jest wystarczająco proste.
Inne prace na polu dynamicznego wyważania rozgrywki bazują na hipotezach, że interakcja gracz-oponent — bardziej niż elementy audiowizualne, kontekst lub gatunek gry — jest wartością w głównej mierze określającą jakość rozrywki danej gry.
Dalsze badania przeprowadzone przez Yannakakisa i Hallama pokazały, że sieci neuronowe mogą wyciągnąć bardziej prawdopodobną wartość satysfakcji gracza wprowadzając odpowiednią wartość "wyzwania i ciekawości" (ang. "challenge and curiosity" – zasadnicze czynniki jakościowe opisujące rozgrywkę według Malone'a) i informacje o preferencjach gracza. Podejście konstruowania modeli graczy, które może przewidzieć, jakie warianty gry są mniej lub bardziej interesujące, nazywa się "modelowaniem rozrywki" (ang. "entertainment modeling"). Dany model jest zazwyczaj konstruowany za pomocą uczenia maszynowego wykorzystując parametry rozgrywki otrzymane z interakcji pomiędzy graczem a grą oraz nagranych sygnałów psychologicznych gracza podczas gry. To podejście dające zastosować się w wielu rodzajach gier, w tym komputerowych.
Użycie w grach komputerowych.
Gra "Left 4 Dead" wykorzystuje nową technologię sztucznej inteligencji nazwaną "Reżyserem" (ang. "the Director"). Reżyser jest wykorzystywany do proceduralnego generowania wyzwań dla graczy za każdym razem, gdy grają. Monitoruje on osiągi graczy oraz to, jak dobrze współpracują ze sobą jako zespół w celu określenia poziomu trudności rozgrywki. Poza tym Reżyser kontroluje również niektóre elementy audiowizualne na przykład w celu nastrojenia graczy przed spotkaniem z bossem lub aby zwrócić ich uwagę na określone miejsce.
Valve nazywa pracę Reżysera "narracją proceduralną", ponieważ zamiast ciągłego zwiększania poziomu trudności sztuczna inteligencja analizuje, jak daleko zaszli gracze w grze do tej pory i próbuje dodać do rozgrywki pomniejsze wydarzenia, mające na celu dać złudzenie narracji.

</doc>
<doc id="1623457" url="https://pl.wikipedia.org/wiki?curid=1623457" title="Dynamic game balancing">
Dynamic game balancing



</doc>
<doc id="1623459" url="https://pl.wikipedia.org/wiki?curid=1623459" title="Artatama I">
Artatama I

Artatama I (przypuszczalnie z sanskr. "rta-dhâman" „on, który mieszka w świątyni prawa”) – władca huryckiego królestwa Mitanni pod koniec XV wieku p.n.e. (panował w okresie 1410–1400 p.n.e.).
Niewiele wiadomo jest na jego temat, gdyż nie zostawił po sobie żadnych pisanych śladów. Do niego odnoszą się informacje zawarte w listach z Amarna, gdzie jest wymieniony jako przodek, który ustanowił przymierze z Egiptem. Poprzez ślub swej córki z faraonem Totmesem IV zawarł on sojusz z Egiptem przeciwko Hetytom. Za jego córkę była uważana Mutemuja, żona Totmesa IV, a matka Amenhotepa III, jednak obecnie większość badaczy nie zgadza się z tym.

</doc>
<doc id="1623465" url="https://pl.wikipedia.org/wiki?curid=1623465" title="Puchar Liechtensteinu w piłce nożnej (2007/2008)">
Puchar Liechtensteinu w piłce nożnej (2007/2008)



</doc>
<doc id="1623469" url="https://pl.wikipedia.org/wiki?curid=1623469" title="Trójacyloglicerole">
Trójacyloglicerole



</doc>
<doc id="1623470" url="https://pl.wikipedia.org/wiki?curid=1623470" title="Otolemur crassicaudatus">
Otolemur crassicaudatus



</doc>
<doc id="1623472" url="https://pl.wikipedia.org/wiki?curid=1623472" title="Ramón Serrano Súñer">
Ramón Serrano Súñer

Ramón Serrano-Súner (ur. 12 września 1901 w Kartagenie, zm. 1 września 2003 w Madrycie) – hiszpański polityk, minister spraw zagranicznych Hiszpanii i założyciel stacji radiowej o nazwie "Radio Intercontinental". Był również szwagrem hiszpańskiego dyktatora, generała Francisco Franco.
Młodość.
Ramón Serrano-Súner urodził się w Kartagenie w rodzinie inżyniera, pracującego w porcie Castellón de la Plana w Walencji. Chociaż Ramon był wybitnym uczniem, jego ojciec nieprzychylnie odnosił się do jego marzeń o studiach prawniczych. Mimo tego, zapisał się na wydział prawa na uniwersytecie w Madrycie. Studiował tam razem z José Antonio Primo de Riverą (synem hiszpańskiego dyktatora Miguela Primo de Rivery i założycielem Falangi). Spędził również rok w Bolonii, gdzie zapoznał się z założeniami faszyzmu.
Kariera polityczna.
Chociaż Serrano-Suner początkowo odmówił zapisania się do Falangi, wkrótce zasiadł w składzie Kortezów Generalnych (parlamentu hiszpańskiego) (lata 1933-36) z ramienia ugrupowania konserwatywnego. Podczas hiszpańskiej wojny domowej w latach 1936-39 poparł gen. Franco. W lutym 1936 r. został aresztowany i zamknięty w więzieniu republikańskim za udział w spisku, mającym na celu obalenie republiki. Jednak w październiku 1936 r. zbiegł z więzienia, przebrany za kobietę. Następnie, dzięki wsparciu ze strony floty argentyńskiej, przedostał się do Francji, skąd mógł udać się do siedziby gen. Franco w Salamance (miasto w zachodniej Hiszpanii). Tam miał okazję uczestniczyć w walkach po stronie rebeliantów z ugrupowania narodowców. Súner wydostał się z rąk republikanów pomimo "ognia krzyżowego", w którym postawił go wybuch wojny domowej. Tymczasem obaj jego bracia zostali zgładzeni przez władze republikańskie. Súner, przetrwawszy ten najcięższy okres, dożył, jak na ironię, setnej rocznicy urodzin.
W rządzie nacjonalistów pracował na stanowisku ministra spraw wewnętrznych (lata 1937-40) oraz ministra prasy i propagandy (lata 1939-40). W roku 1940 założył państwową agencję informacyjną EFE. Później został nominowany na urząd ministra spraw zagranicznych. Funkcję tę powierzono mu w uznaniu jego zasług w budowaniu przyjacielskich stosunków z Benito Mussolinim. Posadę ministra spraw zagranicznych piastował od 18 października 1939 r. do 3 września 1942 r.
Chociaż Súner współpracował z gen. Franco, to sprzeciwiał się wzrostowi znaczenia kościoła katolickiego w polityce falangistów. Szwagrowie toczyli między sobą spory polityczne. Súner oskarżał gen. Franco o budowanie "kultu jednostki", tymczasem Franco postrzegał Súnera jako człowieka stającego się ""cierniem na łonie partii", który zbyt ostro krytykuje politykę rządu.
Zaangażowanie w II wojnę światową.
W roku 1940 Súner, Franco i Adolf Hitler spotkali się w mieście Hendaye w południowo-zachodniej Francji, by przedyskutować kwestię przystąpienia Hiszpanii do II wojny światowej po stronie państw Osi. Po odegraniu decydującej roli w ustanowianiu administracji gen. Franco w Hiszpanii, Suner otrzymał przydomek "Cunadísimo", co w wolnym tłumaczeniu oznacza "ważniejszego szwagra". Mimo iż Súner opowiadał się za włączeniem Hiszpanii do grona państw Osi, Franco postanowił, że Hiszpania nie zaangażuje się w II wojnę światową. Hitler był rozczarowany faktem, że Súner nie próbował wywrzeć wpływu na gen. Franco, by wesprzeć Niemcy i określił go mianem "grabarza nowej Hiszpanii". Aby załagodzić spór z niemieckim przywódcą, Súner zaproponował wysłanie ochotniczej hiszpańskiej Błękitnej Dywizji do walki u boku Niemców przeciwko Związkowi Radzieckiemu i komunizmowi.
W roku 1942, po przystąpieniu Stanów Zjednoczonych do wojny, a także po klęskach niemieckich na froncie wschodnim oraz incydencie w bazylice w Begonie, Súner został zmuszony do rezygnacji z urzędu ministra spraw zagranicznych oraz prezesa rady politycznej Falangi. Po II wojnie światowej, Súner napisał do Franco list nawołujący, by zarezerwować w rządzie miejsca dla intelektualistów pozostających na uchodźstwie. Gdy Franco przeczytał list, dopisał na marginesie ironiczne "Ho-ho"". Súner ostatecznie wycofał się z życia publicznego w 1947, jednak żył dłużej niż większość jego byłych współpracowników.

</doc>
<doc id="1623478" url="https://pl.wikipedia.org/wiki?curid=1623478" title="Aryballos">
Aryballos

Aryballos (, l.mn. "aryballoi") – greckie naczynie toaletowe w kształcie niewielkiej kulistej butelki z wąską szyjką, służące do przechowywania olejków i pachnideł.
Aryballosy wytwarzano z ceramiki lub metalu, w okresie rzymskim także ze szkła. Miały kulisty brzusiec i wąską, niską szyjkę. Nieduży otwór otoczony był szerokim płaskim wylewem; najczęściej zaopatrzone były w niewielkie imadło, przez które przeciągano rzemień. Aryballosów używali atleci. Kształt tych naczyń był rozpowszechniony w VII w. p.n.e. zwłaszcza w Koryncie, gdzie wytwarzano je w stylu orientalizującym.

</doc>
<doc id="1623480" url="https://pl.wikipedia.org/wiki?curid=1623480" title="Soccus">
Soccus

Soccus – rodzaj pantofla, niski, lekki trzewik, używany w starożytności tylko przez kobiety i mężczyzn zniewieściałych. Ludzie poważni używali zwykle wysokich koturnów.
Soccus był zarazem obuwiem używanym w komedii, gdy koturn należał do kostiumu autora tragicznego.

</doc>
<doc id="1623483" url="https://pl.wikipedia.org/wiki?curid=1623483" title="Ludwik II Wittelsbach (Pfalz-Zweibrücken)">
Ludwik II Wittelsbach (Pfalz-Zweibrücken)

Ludwik Wittelsbach (ur. 14 września 1502 w Zweibrücken, zm. 3 grudnia 1532 tamże) – palatyn i książę Palatynatu–Zweibrücken. 
Syn księcia Aleksandra i Małgorzaty Hohenlohe-Waldenburg-Neuenstein.
Jego ojciec zmarł gdy Ludwik miał 12 lat. Wychowywany był przez Jana Badera. Jego rządy przypadły na czas reformacji. Nie zdecydował się na uwolnienie swojego wuja księcia Kacpra Wittelsbacha z więzienia, prawowitego następcy Ludwika I Wittelsbacha. W trakcie Sejmu w Wormacji stał po stronie Marcina Lutra. 
16 października 1525 ożenił się z Elżbietą Heską, córką landgrafa Dolnej Hesji Wilhelma I (1466-1515) i Anny Brunszwickiej (1460–1520). Para miała dwójkę dzieci:
Ludwik zmarł na gruźlicę, został pochowany w Zweibrücken. Ze względu na niepełnoletniość księcia Wolfganga regencję w księstwie sprawował młodszy brat Ludwika, książę Ruprecht. 

</doc>
<doc id="1623484" url="https://pl.wikipedia.org/wiki?curid=1623484" title="Henryk Botel">
Henryk Botel

Henryk Botel, także Henricus Botel, Bothel (ur. ?, zm. 30 lipca 1260) – marszałek prowincji pruskiej w latach 1246-1260. 
Życiorys.
Henryk wywodził się z rodziny ministeriałów związanej z hrabiowską rodziną "von Schladen". Najprawdopodobniej rodzina Henryka Botela pochodziła z okolic miasta Goslar w Dolnej Saksonii.
Henryka Botel do Prus przybył przed rokiem 1246. W latach 1246-1260 piastował urząd marszałka prowincji pruskiej. W roku 1252 na krótko połączył funkcję marszałka z stanowiskiem zastępcy mistrza krajowego Dytryka von Grüningen. Brał czynny udział w podboju ziem plemion pruskich. Między innymi dowodził oddziałami krzyżackimi w przegranej bitwie pod Krukami. Latem 1260 roku stanął na czele posiłków pruskich we wspólnej wyprawie z inflancką gałęzią zakonu krzyżackiego przeciwko Żmudzinom i Kurom w Inflantach. 13 lipca 1260 roku w starciu z połączonymi siłami obu plemion nad jeziorem Durben, wojska krzyżackie doznały druzgocącej klęski. Podczas bitwy śmierć poniósł Henryk Botel, mistrz krajowy Inflant Burchard von Hornhausen oraz 150 braci zakonnych.

</doc>
<doc id="1623487" url="https://pl.wikipedia.org/wiki?curid=1623487" title="Zespół znikającego płodu">
Zespół znikającego płodu

Zespół znikającego płodu (ang. vanishing twin syndrome, VTS) – powikłanie ciąży wielopłodowej, polegające na zgonie jednego z płodów w I trymestrze ciąży, z następową resorpcją obumarłego płodu.
Epidemiologia.
Częstość VTS szacuje się nawet na 21-30% ciąż bliźniaczych. Do zgonu płodu dochodzi najczęściej między 5. a 9. Hbd, częściej w ciążach jednokosmówkowych niż dwukosmówkowych. Ryzyko VTS jest większe u ciężarnych po 30. roku życia.
Etiologia.
Do zgonu płodu dochodzi najczęściej (80%) wskutek letalnych wad rozwojowych. Rzadziej u podłoża VTS leżą nieprawidłowości w implantacji łożyska lub anomalie przyczepu pępowiny.
Rozpoznanie.
Rozpoznanie możliwe jest w badaniu ultrasonograficznym. Nieprawidłowości stwierdzane w USG to:
Rokowanie.
VTS nie wiąże się z zagrożeniem życia matki i rokowanie dla niej jest dobre. Rokowanie dla drugiego płodu zależy od kosmówkowości ciąży: w ciąży dwukosmówkowej jest dobre, w ciąży jednokosmówkowej złe (często w niedługim czasie dochodzi do zgonu współbliźniaka).
Postępowanie.
Niepowikłany VTS nie wymaga specjalnego postępowania położniczego.

</doc>
<doc id="1623490" url="https://pl.wikipedia.org/wiki?curid=1623490" title="Monteria">
Monteria



</doc>
<doc id="1623493" url="https://pl.wikipedia.org/wiki?curid=1623493" title="Usce Tower">
Usce Tower



</doc>
<doc id="1623494" url="https://pl.wikipedia.org/wiki?curid=1623494" title="Nyktozaur">
Nyktozaur



</doc>
<doc id="1623495" url="https://pl.wikipedia.org/wiki?curid=1623495" title="Nyctosaurus">
Nyctosaurus

Nyctosaurus – rodzaj niewielkiego pterozaura z grupy pterodaktyli (Pterodactyloidea) charakteryzującego się ogromnym kostnym grzebieniem na czaszce, służącym prawdopodobnie do ozdoby.
"Nyctosaurus" był pterozaurem średniej wielkości – rozpiętość skrzydeł przedstawicieli gatunku typowego, "Nyctosaurus gracilis", dochodziła do około trzech metrów. W odnajdywanych początkowo szczątkach "Nyctosaurus" nie zachowały się skamieniałości kostnego grzebienia – struktury takie opisał dopiero S. Christopher Bennett w 2003 roku na podstawie pozostałości dwóch osobników (KJ1 i KJ2) "Nyctosaurus" sp. U obu pterozaurów grzebień mierzył około 90 cm długości – trzykrotnie więcej niż długość czaszki. Przypuszczalnie odgałęzienie grzebienia były połączone błoną, co zwiększałoby właściwości aerodynamiczne "Nyctosaurus" oraz stabilność podczas lotu, brak jednak na to dowodów w materiale kopalnym. Prawdopodobnie grzebień wykształcał się, gdy zwierzę dorastało i mógł służyć do komunikacji wewnątrzgatunkowej.
Pozycja filogenetyczna rodzaju "Nyctosaurus" jest niepewna – mógł być blisko spokrewniony z pteranodonem, na co wskazują dwie apomorfie: bezzębność oraz wydłużenie kości śródręcza wchodzącej w skład skrzydła (ponadpółtorakrotnie dłuższej od kości łokciowej), lub być bardziej bazalnym pterodaktylem. Jego najbliższym krewnym mógł być "Muzquizopteryx", wraz z którym bywa zaliczany do odrębnej rodziny Nyctosauridae, a nie Pterandontidae.
Skamieniałości pterozaurów z rodzaju "Nyctosaurus" odnaleziono na środkowym zachodzie Stanów Zjednoczonych, w górnokredowych osadach formacji Niobrara w stanie Kansas. W późnej kredzie na tych terenach znajdowało się epikontynentalne Morze Środkowego Zachodu, z fauną obejmującą rekiny i ryby kostnoszkieletowe, morskie gady, takie jak plezjozaury i mozazaury, a także ptaki – niewielkie formy latające oraz nielotne ptaki nurkujące. Pospolicie występowały tam także spokrewnione z "Nyctosaurus" pteranodony. Skamieniałe zawartości żołądków przedstawicieli obu tych rodzajów dowodzą, że żywiły się one rybami kostnoszkieletowymi. Llewellyn Ivor Price w 1953 roku opisał niekompletną kość udową jako należącą do gatunku "N. lamegoi", jednak obecnie przynależność tego gatunku do rodzaju "Nyctosaurus" jest kwestionowana.
Etymologia nazwy rodzajowej: "nux", νυκτος "nuktos" „noc”; σαυρος "sauros" „jaszczurka”.

</doc>
<doc id="1623497" url="https://pl.wikipedia.org/wiki?curid=1623497" title="Alex Faickney Osborn">
Alex Faickney Osborn

Alex Faickney Osborn (ur. 24 maja 1888 w Nowym Jorku, Stany Zjednoczone, zm. 4 maja 1966 w Buffalo, USA) – menedżer i twórca metody heurystycznej, zwanej burzą mózgów.
Urodził się w dzielnicy Bronx, Nowego Jorku. Studiował w Hamilton College, w Clinton, w stanie Nowy Jork. Już w czasie studiów współtworzył szkolną gazetę. W późniejszych latach pracował dla "Buffalo Times" oraz "Buffalo Express".
Był menedżerem w "E. Remington and Sons" w Ilion, w stanie Nowy Jork.
W dużym stopniu przyczynił się do fuzji "BDO" z "George Batten Company" w 1928 roku i powstania znanej na całym świecie, nowojorskiej agencji reklamowej – BBDO.
Jest autorem wielu książek, traktujących o metodach kreatywnego myślenia. W 1948 zaprezentował bardzo rozpowszechnioną później metodę heurystyczną, nazwaną burzą mózgów. Technika ta była najpierw przez wiele lat stosowana w BBDO.
W 1954, założył fundację "Creative Education Foundation", utrzymywaną z honorariów autorskich. Razem z S. Parnesem rozwinął metodę generowania rozwiązań problemów – "Creative Problem Solving Process" (znaną jako CPS).

</doc>
<doc id="1623507" url="https://pl.wikipedia.org/wiki?curid=1623507" title="Marzec 2009">
Marzec 2009



</doc>
<doc id="1623509" url="https://pl.wikipedia.org/wiki?curid=1623509" title="Hrabina (opera)">
Hrabina (opera)

Hrabina – opera w trzech aktach skomponowana przez Stanisława Moniuszkę do libretta Włodzimierza Wolskiego.
Treść.
Hrabina, młoda i piękna wdowa szuka sobie męża... Opera jest pogodną satyrą na tę część wyższych warstw społeczeństwa polskiego z początku XIX wieku, która bezkrytycznie poddawała się idącej z Paryża modzie i obyczajom. Moniuszko i Wolski przeciwstawili jej odłam inny, reprezentowany przez postacie Chorążego i Broni, przestrzegający staropolskich obyczajów i tradycji. Punktem kulminacyjnym opery jest fakt nadepnięcia, goniącej za nowinkami mody hrabinie, na suknię (prawdziwe „marzenie z tiulu i z gazy”) przez jej amanta Kazimierza (akt II). Ostatecznie Kazimierz zwraca swe serce ku młodziutkiej Broni, zaś Hrabina – w kierunku niecałkowicie bezinteresownego Dzidzi (akt III).
Wybrane arie, chóry i suity.
Za satyrą w libretcie znakomicie podąża muzyka: jest pełna dowcipu, finezji i melodyjności. Choć w warstwie muzycznej pobrzmiewają polskie rytmy narodowe, "Hrabina" jest jedyną operą Moniuszki, w której słychać echa „szkoły włoskiej” z jej obliczonymi na efekt popisowymi ariami. Po raz pierwszy wprowadził też Moniuszko cytowane dosłownie melodie polskich pieśni, np. popularną piosenką myśliwską "Pojedziemy na łów, towarzyszu mój".
Historia utworu.
Napisana w r. 1859 "Hrabina" weszła na scenę opery warszawskiej 7 lutego 1860 roku. O ogromnym powodzeniu tej opery zadecydował przede wszystkim silnie podkreślony w niej element patriotyczny, na który bardzo wyczulone było społeczeństwo polskie w latach bezpośrednio poprzedzających wybuch powstania styczniowego.

</doc>
<doc id="1623514" url="https://pl.wikipedia.org/wiki?curid=1623514" title="Lodewijk de Vadder">
Lodewijk de Vadder

Lodewijk de Vadder znany też jako Lodewyk de Vadder (ochrzczony 8 kwietnia 1605 w Brukseli, zm. 10 sierpnia 1655 tamże) – flamandzki malarz, grafik i rysownik, projektant gobelinów.
W 1628 został mistrzem cechowym w gildii św. Łukasza w Brukseli, miał dwóch braci Philippe i Huberta, którzy również byli malarzami. Lodewijk de Vadder znany jest głównie z leśnych pejzaży, był zdolnym rysownikiem i grawerem, projektował również tapiserie. Współpracował z wybitnymi tkaczami takimi jak Jean Courdijn i Baudouin van Beveren. Od 1644 pracował na rzecz magistratu brukselskiego.
Lodewijk de Vadder był zwolennikiem powrotu do pejzażu manierystycznego i klasycznego.

</doc>
<doc id="1623516" url="https://pl.wikipedia.org/wiki?curid=1623516" title="Wesz świńska">
Wesz świńska

Wesz świńska ("Haematopinus suis") – gatunek wszy należący do rodziny Haematopinidae, pasożytujący na świni ("Sus scrofa f. domestica"). Powoduje chorobę wszawicę. 
Samiec długości 4,2 mm, samica 5,0 mm, największa wesz zwierząt domowych w Europie i jedna z największych znanych. Według innych samice wszy świńskie osiągają rozmiary w zakresie od około 4,5 mm do prawie 6,0 mm, samce zaś 3,5 mm do 4,75 mm. Są silnie spłaszczona grzbietowo-brzusznie. Głowa dwukrotnie lub trzykrotnie dłuższa jak szersza. Nogi bardzo duże i silne. Samica składa 3 do 6 jaj dziennie przez około 25 dni. Średnio składa około 90 jaj zwanych gnidami, barwy żółtawobiałej z wieczkiem na górnym biegunie. Wielkości 1,0 - 1,5 mm długości. Są one mocowane specjalnym "cementem" u nasady włosa. Po około 12-14 dniach z jaj klują się młode wszy. Rozwój osobniczy trwa po wykluciu się z jaja około 14 dni. Długość życia wszy świńskiej wynosi około 35 dni.
Pasożytuje na skórze owłosionej głównie w okolicy nasady uszu, na karku, na bokach ciała. W przypadku silnego opadnięcia może występować na całym ciele. Kosmopolityczny.

</doc>
<doc id="1623517" url="https://pl.wikipedia.org/wiki?curid=1623517" title="Dwory (Oświęcim)">
Dwory (Oświęcim)

Dwory – część miasta Oświęcimia, na prawym brzegu Wisły, w północno-wschodniej części miasta.
Znajdują się tu duże zakłady chemiczne. Od zachodu i południa otoczone jest osiedlami mieszkaniowymi. Na osiedlu znajduje się stacja kolejowa Dwory oraz stopień wodny wchodzący w skład Drogi Wodnej Górnej Wisły.
Historia.
Miejscowość po raz pierwszy wzmiankowana w 1404 jako "Dowry". W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Dwory".
Do 1932 roku stanowiła gminę jednostkową w powiecie oświęcimskim, a po jego zniesieniu w powiecie bialskim (1932–34), w województwie krakowskim. W 1931 roku liczyły 1925 mieszkańców. 15 września 1934 wraz ze zniesioną gminą jednostkową Kruki utworzyły "gromadę Dwory", jedną z 13 gromad nowo powstałej (1 sierpnia 1934) zbiorowej gminy Oświęcim.
Dwory były podzielona na obręby ewidencyjne Dwory I i Dwory II. W związku z reformą administracyjną kraju jesienią 1954, Dwory I włączono do Oświęcimia, natomiast Dwory II do gromady Włosienica.
Obecnie system TERYT wyodrębnia dwie części miasta Oświęcimia – Dwory (SIMC 0925034) i Dwory Pierwsze (SIMC 0925040). Nazwa "Dwory" odnosi się do ścisłego obszaru dawnej wsi Dwory wzdłuż ulicy Wiejskiej, natomiast nazwa "Dwory Pierwsze" odnosi się do obszaru przemysłowego wzdłuż ulicy Technicznej. Dwory Drugie (SIMC 0063727) pozostają nadal samodzielną wsią w gminie wiejskiej Oświęcim.

</doc>
<doc id="1623519" url="https://pl.wikipedia.org/wiki?curid=1623519" title="Twierdza Ham">
Twierdza Ham

Twierdza Ham - średniowieczny zamek w Ham, w Pikardii, kilkakrotnie przebudowywany w celu dostosowania go do rozwijających się wymogów sztuki wojennej. Zrujnowany przez wycofujące się wojska niemieckie w 1917. Od 1965 posiada status zabytku.
Historia.
Nie wiadomo, kiedy został wzniesiony pierwszy obiekt warowny na miejscu dzisiejszej twierdzy, był on wzmiankowany w dokumentach w 1052. Ostateczny kształt wielobocznej warowni z potężnymi cylindrycznymi wieżami w narożnikach obiekt zyskał w czasie przebudowy w XIII w. W 1380 zamek kupił Enguerrand de Coucy, który przekazał go w spadku swojej córce. Ta z kolei sprzedała majątek Ludwikowi Orleańskiemu, który uczynił go częścią sieci zamków warownych obok podobnych obiektów w La Ferté-Milon, Pierrefonds i Fère-en-Tardenois. Po zabójstwie Ludwika Orleańskiego prace nad przebudową i modernizacją zamku kontynuował Ludwik Luksemburski, który wzniósł potężny donżon o wysokości 33 metrów i grubości murów 11 m.
W 1557 twierdzę bezskutecznie oblegały wojska Filipa II, w wieku XVII został on przebudowany pod kierunkiem Vaubana. Jednak już w następnym stuleciu budowlę uznano za nieprzydatną z wojskowego punktu widzenia i zamieniono na więzienie stanu, którego więźniami byli m.in. czterej ministrowie z rządu Juliusza de Polignac uznani po rewolucji lipcowej za współautorów koncepcji przywrócenia we Francji absolutyzmu na polecenie obalonego Karola X oraz Ludwik Napoleon Bonaparte, osadzony w twierdzy Ham w 1840 za nieudaną próbę zamachu stanu. Więzień ten, skazany na dożywocie, uciekł z zamku po sześciu latach.
W czasie wojny francusko-pruskiej zamek został zajęty przez wojska pruskie, po czym odbity przez francuską II Armię Północną, stając się jednym z nielicznych miejsc zwycięstw francuskich w tej wojnie. W czasie I wojny światowej twierdza została wysadzona w powietrze przez wycofujące się wojska niemieckie. Do 1977, mimo otrzymania w 1965 statusu zabytku, pozostawała w niezakonserwowanej ruinie i służyła jako nielegalne wysypisko śmieci.
Do naszych czasów zachowała się jedna wieża twierdzy, broniąca pierwotnie bramy głównej, oraz zarys murów obwodowych. Od 1991 zamkiem opiekuje się Towarzystwo Przyjaciół Twierdzy Ham.

</doc>
<doc id="1623521" url="https://pl.wikipedia.org/wiki?curid=1623521" title="Marzec 2009 w sporcie">
Marzec 2009 w sporcie

29 marca.
Curling.
Żeńska reprezentacja Chin (zespół Wang Bingyu) zdobyła złoty medal Mistrzostw Świata w Curlingu Kobiet w koreańskim Gangneung, pokonując w finale reprezentację Szwecji (Anette Norberg). W meczu o III miejsce Dania (Angelina Jensen) pokonała Kanadę (Jennifer Jones).
28 marca.
Łyżwiarstwo figurowe.
Ostatni dzień mistrzostw świata w Los Angeles. W finale solistek zwyciężyła Kim Yu-na przed Joannie Rochette i Miki Andō.
27 marca.
Łyżwiarstwo figurowe.
Na Mistrzostwach Świata w Los Angeles w kategorii par tanecznych złoty medal zdobyła para Oksana Domnina / Maksim Szabalin. Srebrny medal zdobyli Tanith Belbin i Benjamin Agosto, a brązowy Tessa Virtue i Scott Moir.
26 marca.
Łyżwiarstwo figurowe.
Na mistrzostwach świata w Los Angeles w kategorii par sportowych złoty medal zdobyła para Alona Sawczenko / Robin Szolkowy. Srebrny medal zdobyli Zhang Dan i Zhang Hao, a brązowy Yūko Kawaguchi i Aleksandr Smirnow.
W kategorii solistów zwyciężył Evan Lysacek przed Patrickiem Chanem i Brianem Joubertem.

</doc>
<doc id="1623522" url="https://pl.wikipedia.org/wiki?curid=1623522" title="Zasada nieoznaczoności Heisenberga">
Zasada nieoznaczoności Heisenberga



</doc>
<doc id="1623523" url="https://pl.wikipedia.org/wiki?curid=1623523" title="Przeradz (przystanek kolejowy)">
Przeradz (przystanek kolejowy)

Przeradz - przystanek osobowy w województwie zachodniopomorskim, w powiecie szczecineckim, 1 km na południowy wschód od centrum wsi. Przez przystanek przebiega jednotorowa zelektryfikowana linia kolejowa Szczecinek - Białogard - Kołobrzeg. Na przystanku zatrzymują się wyłącznie pociągi osobowe.
W roku 2017 przystanek obsługiwał 20–49 pasażerów na dobę.

</doc>
<doc id="1623527" url="https://pl.wikipedia.org/wiki?curid=1623527" title="Berengar z Tours">
Berengar z Tours

Berengar z Tours, franc. "Bérenger de Tours" (ur. ok. 999 w Tours, zm. 6 stycznia 1088 w opactwie Saint-Cosme de Tours koło Tours) – średniowieczny teolog i filozof.
Życie.
Jego data urodzenia jest niepewna. Początkowo uczył się w Tours, a następnie w szkole w Chartres pod przewodnictwem Fulberta, który cieszył się sławą wielkiego filozofa i pedagoga. W szkole spotkał kilku swoich późniejszych oponentów doktrynalnych. Wspominają go Guitmund (późniejszy biskup Aversy) i Adelmann (późniejszy biskup Brescii).
Od 1029 roku był nauczycielem gramatyki i retoryki w szkole katedralnej Św. Marcina w Tours. Był kanonikiem katedry w Tours. W 1040 roku został rektorem szkoły. Następnie był archidiakonem w Angers. Został też sekretarzem hrabiego Andegawenii Godfryda, który otoczył go swoją opieką.
Nauczanie Berengara odbiegało od ortodoksji i wkrótce przyciągnęło krytyczną uwagę dostojników kościelnych. W 1049 roku Teodwin z Liège napisał list do króla francuskiego Henryka I, w którym zarzucał Berengarowi głoszenie „starożytnych herezji”. Berengar miał niszczyć małżeństwa, zniechęcać do chrztu dzieci, podważać władzę biskupów. Ponadto Teodwin zarzucał Berengarowi kwestię, z którą ten miał być najczęściej wiązany: podważanie wiary w sakramenty, a w szczególności w rzeczywistą obecność ciała i krwi Chrystusa w eucharystii. Stało to się początkiem sporu o transsubstancjację, który w istotny sposób wpłynął na kształt doktryny katolickiej.
Berengar zaczął listownie bronić swojego stanowiska (zachowały się 23 jego listy do różnych osób). Osadzał je w nauczaniu duchownych ery karolińskiej, takich jak Ratramnus z Korbei i Jan Szkot Eriugena. W swojej sprawie Berengar korespondował m.in. z Lanfrankiem z Bec, Adelmanem z Liège, Hugonem z Langres, broniąc swoich racji i szukając sojuszników przeciwko oskarżeniom. Około 1049 roku w odpowiedzi na zarzuty Lanfranka napisał swoje główne i jedyne zachowane dzieło "De sacra coena adversus Lanfrancum".
Na synodzie w 1050 roku papież Leon IX objął Berengara ekskomuniką i nakazał mu stawienie się na synodzie w Vercelli (1050). Berengar zwrócił się do króla Henryka I o pozwolenie na podróż, jednak został przez niego uwięziony. Synod w Vervelli potępił jego prace "in absentia". Po uwolnieniu Berengar schronił się u hrabiego Andegawenii Godfryda II, a król zwołał w Paryżu synod (1051), który potępił Berengara i jego ucznia Euzebiusza. W 1054 roku do Francji przybył legat papieski Hildebrand (późniejszy papież Grzegorz VII), który doprowadził do podpisania przez Berengara kompromisowej formuły dotyczącej natury eucharystii.
W 1059 roku Berengar został wezwany przez papieża Mikołaja II na synod rzymski. Nie pozwolono mu przemawiać we własnej sprawie i zmuszono go, by zaprzeczył swoim naukom i przysiągł na wyznanie wiary ułożone przez kardynała Humberta i potwierdzające katolicką naukę o eucharystii. Dzieła Berengara potępiono i spalono. Sam Berengar nie zmienił jednak poglądów i głosił, że przysięga złożona pod przymusem nie jest wiążąca. W swoich (zachowanych we fragmentach) pismach potępiał papieża i kardynała Humberta oraz synod. W odpowiedzi na traktat Lanfrank z Bec napisał swoje dzieło "De corpore et sanguine Domini" ("O ciele i krwi Pana"), w którym formułował rozwiniętą doktrynę transsubstancjacji (bez użycia jednak samego pojęcia, które wprowadził późniejszy krytyk Berengara Hildebert z Lavardin).
Berengara potępiały kolejne synody w Poitiers (1076) oraz Rzymie (1078 i 1079). W 1080 roku wytoczono mu kolejny proces w Bordeaux. Po tym procesie Berengar wycofał się z aktywnego życia, osiadając w opactwie Saint-Cosme de Tours. Prawdopodobnie do końca życia zachował swoje przekonania.
Poglądy.
Teologia.
Berengar był najbardziej znaną postacią strony sprzeciwiającej się oficjalnemu nauczaniu Kościoła w sprawie natury eucharystii. Nauczanie Berengara skłoniło jego oponentów do wypracowania przez Kościół rozwiniętej doktryny transsubstancjacji, zgodnie z którą Jezus Chrystus jest rzeczywiście obecny w sakramencie eucharystii. Przeciwników tej doktryny zaczęto nazywać berengarianami.
Berengar w traktacie "De sacra coena" głosił symboliczno-spirytualistyczną koncepcję Eucharystii. Poszedł w tym za rozumowaniem Eriugeny i Ratramnusa z Korbei. Berengar argumentował, że twierdzenie, iż w trakcie konsekracji chleb i wino zmieniają się w ciało i krew Chrystusa, oznacza, że zmienia się ich forma przy jednoczesnej niezmienności obserwowalnych cech, takich jak smak, kształt czy kolor (przypadłości). Zdaniem Berengara jest to niemożliwe, gdyż każda zmiana formy pociąga za sobą zmianę przypadłości. Dokonujące się w trakcie konsekracji przemienienie oznacza więc nie zmianę formy, ale dołączenie do niej formy nowej – ciała i krwi Chrystusa. Ratramnus z Korbei, na którego powoływał się Berengar, wprowadził rozróżnienie na "rzeczywistość symbolu" (łac. "in figura") i rozpoznawaną przez wiarę "rzeczywistość właściwą, duchową" ("in veritate"), przekazywaną przez tę pierwszą. Stwierdził, że Chrystus jest przyjmowany jako rzeczywiście obecny w sakramencie, ale przyjmowany w sensie duchowym, a nie jako rzeczywistość fizykalna. Berengar uważał, iż w trakcie konsekracji zachodzi przemiana nie rzeczy, a znaczenia ("conversio intelligibilis") – chleb i wino zmieniają się w ciało i krew Jezusa Chrystusa duchowo, tj. stają się ich figurami, a nie ciałem i krwią w sensie realnym. Stąd przyjmowanie Chrystusa w komunii oznacza przyjmowanie go myślą, a nie jego rzeczywiste przyjmowanie.
Filozofia.
Stanowisko Berengara dotyczące eucharystii wpisywało się w trwający spór o uniwersalia. Można je określić jako antyrealistyczne i (pod wpływem Eriugeny) racjonalistyczne.
Ciało i krew Chrystusa nie zastępują formy chleba i wina, lecz są czymś, co jest obok nich. W sporach z Berengarem ustalone zostanie znaczenie takich pojęć jak "substantia" i "accidens", które są ważne dla całej późniejszej filozofii średniowiecznej.
Obok Anzelma z Besate Berengar jest uważany za czołowego dialektyka epoki, zwolennika prymatu rozumowej refleksji nad kwestiami wiary nad dogmatem i autorytetem. U Berengara kwestie te nie są przedmiotem samodzielnych rozważań, lecz są uwagami pobocznymi, formułowanymi w sporze o eucharystię. Broniąc się przed zarzutami o herezję, Berengar wskazywał, że jest to zarzut, który można postawić każdemu, kto stara się myśleć samodzielnie lub odbiega od ogólnego poglądu. Jego nauki nie wynikają z chęci mącenia, lecz są wyrazem jego sumienia i głębokich przekonań, które powinny mieć pierwszeństwo przed autorytetem. Hugon z Langres wskazywał Berengarowi, że nie należy myśleć samodzielnie ("singulariter sentire"), lecz podążać utartymi drogami. Również Lanfrank zarzucał Berengarowi, że „uciekał się do dialektyki, porzucając święte autorytety”.
Kontynuatorzy.
Berengarianami nazywano osoby podzielające stanowisko Berengara o istocie eucharystii. Ze skali piśmiennictwa przeciwko niemu wnosi się, że jego nauczanie było szeroko znane, znajdowało posłuch i było źródłem intelektualnego poruszenia. Również w późniejszych stuleciach pisano teksty przeciwko herezji berengariańskiej (np. Grzegorz Barbarigo). Pozytywnie do myśli Berengara odwoływały się niektóre nurty reformacji (np. recepcjonizm).

</doc>
<doc id="1623528" url="https://pl.wikipedia.org/wiki?curid=1623528" title="Autostrada M19 (Węgry)">
Autostrada M19 (Węgry)

Autostrada M19 (węg. "M19 autópálya") – jednojezdniowa autostrada na Węgrzech, łącząca północną część miasta Győr z autostradą M1.

</doc>
<doc id="1623530" url="https://pl.wikipedia.org/wiki?curid=1623530" title="Wielka ucieczka (film)">
Wielka ucieczka (film)

Wielka ucieczka (tytuł oryginalny "The Great Escape") – amerykański film wojenny z roku 1963 w reżyserii Johna Sturgesa.
Kanwą dla filmu była powieść "The Great Escape" Paula Brickhilla oraz historia tzw. Wielkiej ucieczki z niemieckiego obozu jenieckiego dla lotników Stalag Luft III niedaleko miejscowości Żagań na terenie dzisiejszej Polski.
Fabuła.
Akcja filmu dzieje się w 1943 r. w obozie jenieckim Stalag Luft Nor, utworzonym przez nazistów. Trafiają tam alianccy piloci m.in.: Roger Barlett (Richard Attenborough), kapitan Hilts (Steve McQueen), porucznik Hendley (James Garner) i porucznik Danny Velinski (Charles Bronson). Łączą siły, aby wspólnie opracować plan ucieczki dla co najmniej 250 jeńców.

</doc>
<doc id="1623532" url="https://pl.wikipedia.org/wiki?curid=1623532" title="Víkingur Gøta">
Víkingur Gøta

Víkingur Gøta – farerski klub piłkarski z siedzibą w Leirvík i stadionem w Norðragøta. Obie te miejscowości znajdują się na wyspie Eysturoy i są od siebie oddalone o pięć kilometrów. Jego nazwa może być przetłumaczona na język polski, jako "Wiking Gøta".
Historia.
Klub Víkingur Gøta powstał z połączenia się dwóch innych farerskich zespołów – pierwszoligowego wówczas GÍ Gøta i drugoligowego LÍF Leirvík w listopadzie 2007 roku. Działalność nowego klubu została rozpoczęta później, 4 lutego 2008 roku. Znaczna większość zawodników została wybrana ze składu GÍ Gøta.
Klub zadebiutował w pierwszej lidze w roku 2008, a jego pierwszym meczem było spotkanie na własnym stadionie 31 marca 2008 przeciwko B68 Toftir, wygrane przez nowo utworzony zespół 4-1. Ostatecznie klub zakończył pierwszy sezon na piątym miejscu w tabeli po dziewięciu porażkach, sześciu remisach i dwunastu zwycięstwach. Podczas kolejnych sezonów drużyna utrzymała się w pierwszej lidze, znajdując się zwykle w górnej połowie tabeli. W sezonie 2016 zdobyła tytuł Mistrza Wysp Owczych.
Pierwszy raz w Pucharze Wysp Owczych zespół wystąpił w 2008 roku, kiedy odpadł w drugiej kolejce rundy wstępnej po przegranym w rzutach karnych meczu przeciwko 07 Vestur. W kolejnym sezonie klub dotarł do finału, w którym pokonał EB/Streymur 3:2 i wywalczył pierwsze z pięciu trofeów.
Zespół występuje także regularnie w międzynarodowych rozgrywkach klubowych, organizowanych przez UEFA. Dotychczas najlepszym jego rezultatem było dotarcie do trzeciej rundy fazy kwalifikacyjnej Ligi Europy 2014/15, po wygraniu dwóch meczów przeciwko: FC Daugava (2:1, 1:1) i Tromsø IL (0:0, 2:1). Ostatni dwumecz przeciwko HNK Rijeka zakończył się rezultatem 1:9 (1:5, 0:4).
Poszczególne sezony.
Objaśnienia:
Dotychczasowi trenerzy.
Następujący trenerzy prowadzili dotąd klub Víkingur Gøta:

</doc>
<doc id="1623538" url="https://pl.wikipedia.org/wiki?curid=1623538" title="Vikingur Gota">
Vikingur Gota



</doc>
<doc id="1623541" url="https://pl.wikipedia.org/wiki?curid=1623541" title="Juan Urango">
Juan Urango

Juan Urango (ur. 4 października 1980 w Monteríi) – kolumbijski bokser, były zawodowy mistrz świata organizacji IBF w kategorii junior półśredniej (do 140 funtów).
Zawodową karierę rozpoczął w kwietniu 2002. W sierpniu 2004, w swojej czternastej walce, zremisował z późniejszym pretendentem do tytułu mistrza świata WBO, Grekiem Mike Arnaoutisem. Jeszcze w tym samym roku pokonał już w drugiej rundzie Ubaldo Hernandeza.
W 2005 odniósł dwa kolejne zwycięstwa: w kwietniu znokautował w piątej rundzie Francisco Camposa, a cztery miesiące później pokonał przez techniczny nokaut w siódmej rundzie Andre Eastona.
30 czerwca 2006 pokonał Naoufela Ben Rabaha i zdobył wakujący tytuł mistrza świata federacji IBF. Wynik walki uznano za kontrowersyjny. Urango stracił pas mistrzowski już w następnej walce, po przegranej jednogłośnie na punkty z Ricky Hattonem. Po tej porażce Urango do końca roku stoczył jeszcze dwa zwycięskie pojedynki z mniej znanymi bokserami, a 23 kwietnia 2008 w pojedynku eliminacyjnym federacji IBF znokautował w czwartej rundzie Carlosa Wilfredo Vilchesa. Rywal Kolumbijczyka już w pierwszej rundzie był liczony, a po nokaucie w czwartej rundzie przez kilka minut nie był w stanie podnieść się z ringu.
30 stycznia 2009 roku po raz drugi zdobył wakujący tytuł mistrza świata organizacji IBF, pokonując na punkty Hermanna Ngoudjo. W trzeciej rundzie Ngoudjo dwukrotnie leżał na deskach i doznał złamania szczęki.
30 maja 2009 zmierzył się z Andre Berto w walce o tytuł mistrza świata WBC w kategorii półśredniej, jednak przegrał na punkty. Po tej porażce powrócił do kategorii junior półśredniej i 28 sierpnia 2009 obronił tytuł mistrza IBF, pokonując przez techniczny nokaut w jedenastej rundzie Randalla Baileya, mimo że w szóstej rundzie leżał na deskach. Bailey był liczony dwukrotnie w rundzie dziewiątej i kolejny raz w rundzie dziesiątej.
6 marca 2010 doszło do walki unifikacyjnej z mistrzem świata WBC, Devonem Alexandrem. Amerykanin wygrał przez techniczny nokaut w ósmej rundzie – Urango dwukrotnie w tej rundzie leżał na deskach, a po drugim liczeniu sędzia zdecydował się przerwać pojedynek.

</doc>
<doc id="1623542" url="https://pl.wikipedia.org/wiki?curid=1623542" title="Autostrada M25 (Węgry)">
Autostrada M25 (Węgry)

Droga ekspresowa M25 (węg. "M25-as autóút") – droga ekspresowa na Węgrzech łącząca miasto Eger z autostradą M3.

</doc>
<doc id="1623546" url="https://pl.wikipedia.org/wiki?curid=1623546" title="Klasa na obcasach">
Klasa na obcasach

Klasa na Obcasach – polski serial młodzieżowy z 2000 roku.
Pomysł na serial zrodził się na początku 1996 roku, planowano zrealizować polską wersję amerykańskiego serialu Beverly Hills, 90210. Pomysły były nadsyłane przez osoby w wieku 14-19 lat do czasopisma Filipinka. Osoby, których prace były najciekawsze, zostały zaproszone do prac nad scenariuszem. Serial opowiadał o uczniach elitarnego liceum, którzy mieli nieprzeciętne zdolności i plany na przyszłość. Jednakże mają też problemy, takie jak: wchodzenie w konflikty z nauczycielami, pierwsze życiowe wybory, wchodzenie w dorosłość. Głównymi bohaterami byli: Oliwka, Aga, Kobra, Borys, Kalina, Pecet, Filipek, Zuza i Kapsel. 

</doc>
<doc id="1623549" url="https://pl.wikipedia.org/wiki?curid=1623549" title="Michel Rasquin">
Michel Rasquin

Michel Rasquin (ur. 19 września 1899 w Pétange, zm. 27 kwietnia 1958 w Brukseli w Belgii) – luksemburski polityk i dziennikarz, Komisarz ds. Transportu w pierwszej komisji Waltera Hallsteina (1958).

</doc>
<doc id="1623551" url="https://pl.wikipedia.org/wiki?curid=1623551" title="Lekkoatletyka na Letnich Igrzyskach Olimpijskich 1900 – bieg na 60 metrów mężczyzn">
Lekkoatletyka na Letnich Igrzyskach Olimpijskich 1900 – bieg na 60 metrów mężczyzn

Bieg na 60 metrów był najkrótszym dystansem biegów lekkoatletycznych podczas Letnich Igrzysk Olimpijskich w 1900 roku w Paryżu. Była to konkurencja rozgrywana po raz pierwszy na igrzyskach olimpijskich. Odbyła się 15 lipca 1900 roku w Lasku Bulońskim (zarówno eliminacje, jak i finał). Startowało 10 lekkoatletów z 6 państw. Przeprowadzono dwa biegi eliminacyjne, z których po dwóch pierwszych zawodników awansowało do finału.
Zwycięzcą zawodów został Amerykanin Alvin Kraenzlein.

</doc>
<doc id="1623553" url="https://pl.wikipedia.org/wiki?curid=1623553" title="Iwin (stacja kolejowa)">
Iwin (stacja kolejowa)

Iwin – stacja kolejowa w Iwinie, w województwie zachodniopomorskim, w powiecie szczecineckim, w gminie Grzmiąca. Według klasyfikacji PKP ma kategorię dworca lokalnego. Przez stację przebiega jednotorowa zelektryfikowana linia kolejowa Szczecinek - Białogard - Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 50–99 pasażerów na dobę.

</doc>
<doc id="1623558" url="https://pl.wikipedia.org/wiki?curid=1623558" title="Lambert Schaus">
Lambert Schaus

Lambert Schaus (ur. 18 stycznia 1908 w Luksemburgu, zm. 10 sierpnia 1976 w Luksemburgu) – luksemburski polityk, adwokat i dyplomata, Komisarz ds. Transportu w pierwszej i drugiej komisji Waltera Hallsteina (1958-1967).

</doc>
<doc id="1623565" url="https://pl.wikipedia.org/wiki?curid=1623565" title="Dłutowo (powiat piski)">
Dłutowo (powiat piski)

Dłutowo (niem. "Fischborn", do 1938 r. "Dlottowen") – dawna wieś (do 1945 roku), później łąka, a od 2015 r. osada w Polsce, położona na południe od miejscowości Jeże, w województwie warmińsko-mazurskim, w powiecie piskim, w gminie Pisz. W latach 1975–1998 miejscowość należała administracyjnie do województwa suwalskiego.
Nazwa.
Położone na granicy Prus z Mazowszem Dlottowen po polsku było znane jako Dłutowo.
16 lipca 1938 r. w miejsce nazwy Dlottowen wprowadzono nazwę Fischborn. 12 listopada 1946 r. ustalono polską nazwę miejscowości – Dłutowo.
Historia.
Dawna wieś służebna, założona przy południowej granicy Prus z Mazowszem w ramach kolonizacji Wielkiej Puszczy. Dobra służebne zostały nadane w 1435 r. przez komtura bałgijskiego Erazma Fishborna za wiedzą wielkiego mistrza Pawła von Rusdorfa, na prawie chełmińskim, z okresem 10 lat wolnizny od służby zbrojnej i płużnego. Nadane 10 łanów nad rzeką Wincentą otrzymał Mikołaj Karczmarz z obowiązkiem jednej służby lekkozbrojnej.
W 1908 r. rozpoczęto budowę linii kolejowej Pisz – Dłutowo. W Dłutowie mieściła się ostatnia przed granicą stacja kolejowa. Jeszcze przed II wojną światową znajdowały się w miejscowości zabudowania gospodarskie, budynki stacyjne oraz cmentarz. Dawniej w Dłutowie znajdował się pomnik dowódcy wojsk rosyjskich – generała Dybicza, zmarłego na cholerę i pochowanego w 1831 roku. Później jego ciało ekshumowano i przewieziono do Rosji.
W 1933 r. w miejscowości mieszkały 123 osoby, a w 1939 r. – 99 osób. We wrześniu 1939 r. w okolicy Dłutowa i Jeży miał miejsce wypad wojsk polskich. W latach 1941–1942 na terenie miejscowości znajdował się obóz radzieckich jeńców wojennych. W ciężkich warunkach (brak baraków, jeńcy kopali sobie ziemianki), ginęli masowo z głodu i chorób. Ciała przewożono na drugą stronę dawnej granicy i chowano w pozostawionych przez Sowietów rowach przeciwczołgowych w Wincencie. W 1963 r. w miejscu obozu postawiono pomnik upamiętniający kilka tysięcy (według różnych źródeł od 2 tys. do 12 tys.) zmarłych jeńców.
Obecnie na terenie osady znajduje się jeden dom. Poza pomnikiem widoczne są ślady posterunku granicznego, cmentarzy i nasypu kolejowego. Teren dawnego obozu, porośnięty lasem, nie daje się obecnie rozpoznać.

</doc>
<doc id="1623569" url="https://pl.wikipedia.org/wiki?curid=1623569" title="Interpreter (wzorzec projektowy)">
Interpreter (wzorzec projektowy)

Interpreter – czynnościowy wzorzec projektowy, którego celem jest zdefiniowanie opisu gramatyki pewnego języka interpretowalnego, a także stworzenie dla niej interpretera, dzięki któremu będzie możliwe rozwiązanie opisanego problemu.
Zastosowanie.
Omawiany wzorzec projektowy można wykorzystać w sytuacjach, gdy zdania, zapisane w pewnym interpretowalnym języku, mogą być reprezentowane jako drzewa składniowe oraz istnieje prosta gramatyka opisująca ten język. Jednakże brak doświadczenia programisty może utrudniać rozpoznanie, czy dany przypadek wymaga zastosowania tego wzorca. Według Jamesa Williama Coopera są trzy przypadki, kiedy wzorzec ten jest pomocny:
Do przykładowych zastosowań tego wzorca należy interpretacja rzymskiego systemu liczbowego, interpretacja wyrażeń zapisanych w odwrotnej notacji polskiej oraz sprawdzanie poprawności pewnych reguł. Stosowany jest także w kompilatorach (np. kompilatorze języka Smalltalk).
Podobne wzorce.
Wzorzec Strategia podobnie jak "Interpreter" wykorzystuje klasę kontekstową. Również tam stosuje się abstrakcyjną metodę, aby przełączać za pomocą kontekstu jej konkretne implementacje. "Interpreter" stosuje tą zasadę z tą różnicą, że kontekst nie jest aktywny i nie steruje implementacjami, ale jest biernym odbiorcą przechowującym dane (najczęściej w stosie).

</doc>
<doc id="1623572" url="https://pl.wikipedia.org/wiki?curid=1623572" title="Giuseppe Caron">
Giuseppe Caron

Giuseppe Caron (ur. 24 lutego 1904 w Treviso, zm. 3 marca 1998 tamże) - włoski polityk, wiceprzewodniczący Komisji Europejskiej (1962-1963), Komisarz ds. Rynku Wewnętrznego w pierwszej i drugiej komisji Waltera Hallsteina.

</doc>
<doc id="1623577" url="https://pl.wikipedia.org/wiki?curid=1623577" title="Mieczysław Goldsztajn">
Mieczysław Goldsztajn

Mieczysław Goldsztajn (ur. 8 lutego 1930, zm. 19 grudnia 2001 w Krakowie) – polski neurolog żydowskiego pochodzenia.
Życiorys.
Wieloletni pracownik naukowy w stopniu doktora habilitowanego Instytutu Neurologii Collegium Medicum Uniwersytetu Jagiellońskiego. Specjalizował się w neurofizjologii. Pochowany na nowym cmentarzu żydowskim przy ulicy Miodowej w Krakowie.

</doc>
<doc id="1623580" url="https://pl.wikipedia.org/wiki?curid=1623580" title="Tymon z Fliuntu">
Tymon z Fliuntu

Tymon z Fliuntu, gr. Τίμων ὁ Φλιάσιος (ok. 328 p.n.e.–238 p.n.e.) – grecki filozof, przedstawiciel szkoły sceptyków, uczeń Pyrrona.
W młodości był tancerzem, później uczył się w Megarze u Stilpona i w Elidzie u Pyrrona. Przez pewien czas prowadził szkołę filozoficzną w Chalcedonie, by po zgromadzeniu majątku przenieść się do Aten, gdzie mieszkał do śmierci. Był autorem poezji, dramatów satyrowych i tragedii. Jego najbardziej znanym dziełem był pisany heksametrem poemat "Silloi" (Σίλλοι) w trzech księgach, w którym wyszydzał spory szkół filozoficznych, oprócz Pirrona, którego wprowadził jako autorytatywnego sędziego w sporze eleaty Ksenofanesa, materialisty Demokryta i sofisty Protagorasa. Napisał też utwór "Pyton", w formie dialogu między sobą samym a Pyrronem w trakcie podróży do Delf. Z pism Tymona zachowały się tylko fragmenty.
Jako filozof złagodził skrajny sceptycyzm Pyrrona, przeciwstawiając całkowitej obojętności wobec świata umiarkowaną wrażliwość.
Po śmierci Tymona i przerwaniu działalności przez jego uczniów, rozwój szkoły sceptycyzmu urywa się, przynajmniej jeśli chodzi o historyczne świadectwa, na całe dwa stulecia.

</doc>
<doc id="1623581" url="https://pl.wikipedia.org/wiki?curid=1623581" title="Robert Hrgota">
Robert Hrgota

Robert Hrgota (ur. 2 sierpnia 1988 w Celje) – słoweński skoczek narciarski, reprezentant klubu SK Triglav Kranj. Medalista mistrzostw świata juniorów (2006 i 2007)
7 stycznia 2006 w Planicy po raz pierwszy wziął udział w Pucharze Kontynentalnym. Zajął tam siódme i czwarte na średniej skoczni. W sezonie 2006/2007 zajął trzecią lokatę. W roku 2006 wziął udział w mistrzostwach świata juniorów w Kranju. Uplasował się na ósmym miejscu. 4 lutego 2007 w Titisee-Neustadt zadebiutował w Pucharze Świata. Uplasował się na 45. pozycji.
Swój rekord życiowy wynoszący 210 m ustanowił 19 marca 2009 w Planicy.
Kariera trenerska.
W 2014 został trenerem w Kranju, gdzie prowadził dzieci. Potem był asystentem w kadrze B Słowenii. Od 2019 roku był asystentem w reprezentacji Słowenii w skokach narciarskich. Od 12 grudnia 2020 roku jest trenerem reprezentacji Słowenii. Jego największymi osiągnięciami z reprezentacją Słowenii są: brąz Anze Laniska na skoczni normalnej podczas MŚ w Oberstdorfie 2021, złoto w mikście na IO w Pekinie 2022 oraz srebro w konkursie drużynowym, także na IO w Pekinie 2022. Ponadto Timi Zajc zdobył srebrny medal MŚwL 2022 w Vikersund. Na tym samym czempionacie Słowenia zdobyła także złoto w drużynówce. W turnieju Planica 7 2022 zwyciężył Timi Zajc, a trzecie miejsce zajął Peter Prevc. W pucharze świata w lotach 2022 wygrał Ziga Jelar, natomiast drugą pozycję zajął Zajc. Reprezentacja Słowenii w sezonie 2021/22 zajęła drugie miejsce w Pucharze Narodów.

</doc>
<doc id="1623582" url="https://pl.wikipedia.org/wiki?curid=1623582" title="Gungdo">
Gungdo

Gungdo – tradycyjny łuk (kor. "hwal", 활) koreański, będący kompozytowym łukiem refleksyjnym z warstwą rogową (róg bawołu wodnego) od strony brzuśca, bambusowym rdzeniem i ścięgnami na grzbiecie. Strzela się z niego za pomocą zekiera (pierścienia łuczniczego – zakładanego na kciuk). 
Gungsul, zapisywany również jako goongsul, oznacza „sztukę łucznictwa” w odniesieniu do Korei.
Historia.
Broń, jaką jest łuk, była jedną z najważniejszych przez znaczny okres w historii Korei. Używany w wojnach z Chinami oraz nomadami począwszy od 1 wieku p.n.e. 
Legendy mówią, że pierwszy władca i fundator Goguryeo, Go Jumong, był mistrzem łucznictwa. Podobno potrafił ustrzelić 5 much jedną strzałą. 
Podczas japońskiej inwazji na Koreę (1582-1598) łucznictwo było ważnym działem wojskowości. 
Hobby.
W dzisiejszych czasach łuk nie ma już żadnego znaczenia militarnego, a łucznictwo praktykowane jest jako hobby. Pasjonaci trenują jego tradycyjną odmianę polegającą na strzelaniu do tradycyjnego celu z odległości 120 lub 145 metrów.

</doc>
<doc id="1623587" url="https://pl.wikipedia.org/wiki?curid=1623587" title="Mitja Mežnar">
Mitja Mežnar

Mitja Mežnar (ur. 30 czerwca 1988 w Kranju) – słoweński skoczek narciarski występujący w klubie NSK Tržič FMG.
W Ljubnie w zawodach FIS Cup w 2006 roku zajął drugie i trzynaste miejsce.
W 2005 i 2007 zdobył złote medale w konkursach drużynowych na mistrzostwach świata juniorów. Jego największym sukcesem indywidualnym na tych mistrzostwach było czwarte miejsce. W roku 2007 wziął udział w zawodach Grand Prix w Hinterzarten, gdzie zajął czterdziestą piątą lokatę. W Pucharze Świata zadebiutował w sezonie 2007/2008 podczas konkursu w Engelbergu, zajmując 43. miejsce.
Jego rekord życiowy to 198 metrów z Planicy z 2017.
Po karierze sportowej został zatrudniony w Centrum Wspierania Biznesu miasta Kranj.

</doc>
<doc id="1623589" url="https://pl.wikipedia.org/wiki?curid=1623589" title="Interpreter">
Interpreter



</doc>
<doc id="1623591" url="https://pl.wikipedia.org/wiki?curid=1623591" title="Lionello Levi Sandri">
Lionello Levi Sandri

Lionello Levi Sandri (ur. 5 października 1910 roku w Mediolanie, zm. 14 kwietnia 1991 roku w Rzymie) - włoski polityk, Komisarz ds. Społecznych w pierwszej i drugiej komisji Waltera Hallsteina oraz komisji Jeana Reya (1961-1970).

</doc>
<doc id="1623593" url="https://pl.wikipedia.org/wiki?curid=1623593" title="Pożar na stacji metra Kings Cross w Londynie, 18 listopada 1987">
Pożar na stacji metra Kings Cross w Londynie, 18 listopada 1987



</doc>
<doc id="1623598" url="https://pl.wikipedia.org/wiki?curid=1623598" title="Kia Rocsta">
Kia Rocsta



</doc>
<doc id="1623601" url="https://pl.wikipedia.org/wiki?curid=1623601" title="Szaperon (nakrycie głowy)">
Szaperon (nakrycie głowy)



</doc>
<doc id="1623602" url="https://pl.wikipedia.org/wiki?curid=1623602" title="Parafia św. Augustyna w Czapurach">
Parafia św. Augustyna w Czapurach

Parafia pw. św. Augustyna w Czapurach – rzymskokatolicka parafia z siedzibą w Czapurach, w dekanacie Poznań-Starołęka.
Zasięg parafii.
Do parafii należą wierni z miejscowości: Czapury oraz Głuszyna Leśna, Kubalin i Wiórek. 
Patronem parafii jest Augustyn z Hippony.
Obecnie trwa budowa kościoła parafialnego, funkcje sakralne pełni tymczasowa kaplica.

</doc>
<doc id="1623603" url="https://pl.wikipedia.org/wiki?curid=1623603" title="Alessandro Abbio">
Alessandro Abbio

Alessandro Abbio (ur. 13 marca 1971 w Racconigi) – włoski koszykarz, olimpijczyk. Zakończył karierę w 2008 roku. Grał na pozycji rzucającego obrońcy lub niskiego skrzydłowego.
Kariera zawodnicza.
Zadebiutował w Serie A 28 grudnia 1988 roku w barwach Auxilium Torino. W barwach turyńskiego zespołu grał nieprzerwanie przez sześć lat, co zaowocowało transferem do Virtusu Bolonia, gdzie przez osiem lat gry wywalczył dwa razy mistrzostwo Euroligi, trzykrotnie mistrzostwo Włoch, cztery puchary kraju i jeden superpuchar.
Pod koniec sezonu 2001/2002 Abbio decyduje się wyjechać do Hiszpanii, podpisując tym samym kontrakt z Pamesą Walencja. W czasie dwuletniego pobytu w Walencji Abbio miał okazję zdobyć Puchar ULEB. Następnie przechodzi do hiszpańskiej Grenady, gdzie spędza jeden sezon i wraca do ligi włoskiej.
Tam podpisuje roczny kontrakt z Basketem Livorno, po czym odchodzi do zespołu Serii B – Everlast Firenze. Nie gra tam zbyt wiele – przechodzi operacje kolan. Po dwóch latach problemów zdrowotnych Abbio zdecydował się 8 maja 2008 roku anulować umowę z florencką drużyną i oficjalnie ogłosić swoją emeryturę.
Linki zewnętrzne.
Profil Alessandro Abbio

</doc>
<doc id="1623606" url="https://pl.wikipedia.org/wiki?curid=1623606" title="Karlino Wąskotorowe">
Karlino Wąskotorowe

Karlino Wąskotorowe – rozebrana w 1964 stacja kolejowa Kołobrzeskiej Kolei Wąskotorowej w Karlinie, w województwie zachodniopomorskim, w powiecie białogardzkim, w gminie Karlino. Nieistniejąca stacja była zespolona z obecną normalnotorową stacją kolejową Karlino i była położona na jej terenie.
Dawna stacja końcowa rozebranej w 1964 linii kolei wąskotorowej z Gościna do Karlina. Linia o długości 19,26 km miała rozstaw szyn 1000 mm. Przez stację w Gościnie łączyła się w gęstą, wielokilometrową sieć kolei wąskotorowych na Pomorzu Zachodnim.
Obecnie na długości 2,3 km dawnego torowiska do mostu nad Parsętą prowadzi turystyczny Szlak Solny – (Karlino-Kołobrzeg, 38 km).

</doc>
<doc id="1623610" url="https://pl.wikipedia.org/wiki?curid=1623610" title="Łaszczowa">
Łaszczowa

Łaszczowa (niem. "Todten Koppe", "Toten Koppe", 622 m n.p.m.) – wzniesienie w południowo-zachodniej Polsce, w Sudetach Środkowych, w Górach Bardzkich.
Góra w przeszłości nosiła nazwy: "Todten Koppe", "Toten Koppe", później "Martwa Kopa" i w końcu "Łaszczowa".
Położenie i charakterystyka.
Wzniesienie położone jest w południowo-środkowej części Grzbietu Wschodniego Gór Bardzkich, na północ od przełęczy Łaszczowa, około 3 km na południe od Barda.&lt;br&gt;
Góra o kopulastym kształcie i stromym północno-wschodnim i północno-zachodnim zboczu, z niewyraźnie zaznaczonym wierzchołkiem, stanowi bliźniaczą kulminację Mysiej Góry, położonej po zachodniej stronie i oddzielonej płytkim siodłem. Od wschodu i północy góra wydzielona jest doliną Węglówki. Partia szczytowa w kształcie rogala wygiętego rogami w stronę północy i wschodu, nieznacznie góruje nad przełęczą Łaszczowa, do której opada łagodnym krótkim zboczem. Zbocze północne opada w stronę doliny Węglówki. Góra tworzy zwornik, z którego rozchodzi się kilka grzbietów w formie rozrogu. Na północ odchodzi niedługie ramię do wideł Węglówki i jej dopływu. Na zachód rozciąga się ramię z Mysią Górą sięgające przez następne ramiona do Tunelowej Góry i dalej do zakola Nysy Kłodzkiej i Barda oraz do Przełomu Nysy w rejonie Dębowiny Dolnej, Podtynia i Ławicy i wreszcie przez Kłapacz do Owczej Góry nad Kłodzkiem. Na południowy wschód w stronę Kłodzkiej Góry odchodzi najdłuższy - główny grzbiet Gór Bardzkich.
Budowa geologiczna.
Góra zbudowana jest z dolnokarbońskich szarogłazów, zlepieńców i łupków ilastych struktury bardzkiej. Na południowych zboczach starsze utwory zostały częściowo zmetamorfizowane kontaktowo w wyniku oddziaływania intruzji kłodzko-złotostockiej. W strefie tej tkwią apofizy granitoidów.
Roślinność.
Zbocza i szczyt porasta w całości las regla dolnego, przeważnie świerkowy, ze znaczną domieszką buka i innych liściastych drzew. Lasy te przerzedzone są zrębami.
Szlaki turystyczne.
Południowym zboczem około 30 m poniżej szczytu prowadzi szlak turystyczny:

</doc>
<doc id="1623612" url="https://pl.wikipedia.org/wiki?curid=1623612" title="Love Hurts (singel Incubusa)">
Love Hurts (singel Incubusa)

Love Hurts – trzeci singiel z szóstego albumu zespołu Incubus o nazwie "Light Grenades".

</doc>
<doc id="1623616" url="https://pl.wikipedia.org/wiki?curid=1623616" title="Love Hurts (ujednoznacznienie)">
Love Hurts (ujednoznacznienie)



</doc>
<doc id="1623618" url="https://pl.wikipedia.org/wiki?curid=1623618" title="Wonitsa">
Wonitsa

Wonitsa (gr. "Βονιτσα") – miejscowość w Grecji, nad Zatoką Ambrakijską Morza Jońskiego, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedziba gminy Aktio-Wonitsa. W 2011 roku liczyła 4703 mieszkańców.
W latach 1800-1807 miasto wchodziło – jako jedna z trzech eksklaw na kontynencie – w skład Republiki Siedmiu Wysp.

</doc>
<doc id="1623619" url="https://pl.wikipedia.org/wiki?curid=1623619" title="Kowalik skalny">
Kowalik skalny

Kowalik skalny ("Sitta neumayer") – gatunek małego ptaka z rodziny kowalików (Sittidae). Występuje w południowej i południowo-wschodniej Europie oraz zachodniej Azji. Jest ruchliwy. Żyje na nasłonecznionych zboczach skalnych do kilometra n.p.m.
Systematyka.
Blisko spokrewniony z kowalikiem dużym ("S. tephronota"). Międzynarodowy Komitet Ornitologiczny (IOC) uznaje obecnie jedynie trzy podgatunki "S. neumayer":
Autorzy "Handbook of the Birds of the World" oprócz wyżej wymienionych wyróżniali jeszcze trzy podgatunki: "S. n. syriaca" , "S. n. rupicola" oraz "S. n. zarudnyi" , uznane przez IOC za synonimy podgatunku nominatywnego.
Morfologia.
Podobny do kowalika zwyczajnego, ale jaśniejszy.
Długość ciała 13–13,5 cm; masa ciała 24–37,6 g.
Status.
IUCN uznaje kowalika skalnego za gatunek najmniejszej troski (LC, "Least Concern") nieprzerwanie od 1988 roku. Liczebność populacji szacuje się na 2,5–13 milionów dorosłych osobników. Trend liczebności populacji oceniany jest jako stabilny.

</doc>
<doc id="1623620" url="https://pl.wikipedia.org/wiki?curid=1623620" title="Dekanat krobski">
Dekanat krobski

Dekanat krobski – jeden z 43 dekanatów archidiecezji poznańskiej, składa się z dziewięciu parafii: 
Dekanat sąsiaduje z dekanatami:

</doc>
<doc id="1623624" url="https://pl.wikipedia.org/wiki?curid=1623624" title="Wendell Alexis">
Wendell Alexis

Wendell Paul Alexis (ur. 31 lipca 1964 w Nowym Jorku) – amerykański koszykarz, występujący na pozycji silnego skrzydłowego, brązowy medalista mistrzostw świata, sześciokrotny mistrz Niemiec, po zakończeniu kariery zawodniczej trener koszykarski.

</doc>
<doc id="1623626" url="https://pl.wikipedia.org/wiki?curid=1623626" title="Pierre Budin">
Pierre Budin

Pierre Budin (ur. 1846, zm. 1907) – francuski profesor położnictwa, który jednak przede wszystkim uznawany jest za jednego z ojców neonatologii.
Studia medyczne odbył w Paryżu. W trakcie rezydentury zainteresował się położnictwem. Uczył się zasad antyseptyki u Josepha Listera w Edynburgu. W 1878 został profesorem medycyny i brał udział w odbywających się wówczas dysputach, które doprowadziły do wyodrębnienia z chirurgii i uznania położnictwa jako osobnej dyscypliny medycznej.
W 1882 został profesorem położnictwa w paryskim szpitalu "La Charite", gdzie rozpoczął nauczanie nowoczesnego położnictwa. Równocześnie zauważył, że w ówczesnych czasach położnicy tracili zainteresowanie losami dziecka wkrótce po jego urodzeniu, natomiast pediatrzy interesowali się losami dziecka dopiero od 2 roku życia. W 1895 zorganizował pierwszy oddział opieki nad noworodkiem. Jego działania doprowadziły, że średnia umieralność w jego oddziale spadła do 4,6%, podczas gdy średnia umieralność noworodków w tych czasach wynosiła 17,8%. Zasłynął jako twórca pierwszego inkubatora oraz propagator naturalnego karmienia, zwłaszcza u wcześniaków.
Założyciel Ligi Przeciwko Umieralności Dzieci.
Jest autorem około 180 publikacji z zakresu medycyny, z których 1/3 dotyczyła neonatologii. Jest też autorem dwóch książek z zakresu neonatologii: wydanej w 1900 "La nourrisson" i "Handbook of children nutrition" (1907). Za swoje zasługi otrzymał Legię Honorową.

</doc>
<doc id="1623629" url="https://pl.wikipedia.org/wiki?curid=1623629" title="Asia Motors">
Asia Motors

Asia Motors Industries − dawny południowokoreański producent samochodów terenowych, ciężarowych, wojskowych oraz autobusów z siedzibą w Gwangju działający w latach 1965–1999. Marka należała do południowokoreańskiego przedsiębiorstwa Kia Motors. 
Historia.
Asia Motors zostało założone zostało w 1965 roku przez przedsiębiorcę Lee Mun-hwana na fali inicjatyw południowokoreańskiego rządu, który dzięki tzw. planom pięcioletnim stwarzał preferencyjne warunki do rozwoju rodzimego przemysłu. Początkowo przedsiębiorstwo koncentrowało się na wytwarzaniu pojazdów wojskowych i ciężarowych, z kolei w 1970 roku zawiązana została umowa z włoskim FIATem, który udzielił licencji na rozpoczęcie produkcji modelu Fiat 124 pod nazwą Fiat-Kia 124.
W 1985 roku Asia Motors rozpoczęło produkcję własnej konstrukcji pojazdów, prezentując niewielki model terenowy Asia Rocsta inspirowany konstrukcjami Jeepa. Niespełna dekadę wcześniej, w 1976 roku Kia nabyła 28,3% udziałów w spółce, a w 1999 roku większościowym udziałowcem spółek Asia i Kia został koncern Hyundai. Decyzja ta wiązała się z likwidacją marki Asia Motors i włączeniu struktur przedsiębiorstwa w struktury Kia Motors. Oferowane wówczas pod tą marką modele samochodów były od tamtej pory sprzedawane pod marką Kia.

</doc>
<doc id="1623632" url="https://pl.wikipedia.org/wiki?curid=1623632" title="Wendy Richard">
Wendy Richard

Wendy Richard, właśc. Wendy Emerton (ur. 20 lipca 1943 w Middlesbrough, zm. 26 lutego 2009 w Londynie) – brytyjska aktorka, najbardziej znana ze swej pracy w telewizji, zwłaszcza występów w serialach "Are You Being Served?" i "EastEnders".
Kariera.
Miała 11 lat, kiedy jej ojciec popełnił samobójstwo. W wieku 15 lat zrezygnowała ze zdobywania tradycyjnego wykształcenia i zapisała się do prywatnej szkoły aktorskiej, zarabiając na czesne jako pracownica domu mody. Jeszcze jako uczennica grała małe rólki w telewizji, ale jej prawdziwym debiutem był udział w serialu "Stranger on the Shore", a następnie"The Newcomers". W latach 60. występowała też gościnnie w kilku sitcomach, zagrała także w dwóch filmach kinowych z popularnej serii "Carry On". W 1962 piosenka "Come Outside", którą nagrała w duecie z Mikiem Sarne'em, przez dwa tygodnie zajmowała pierwsze miejsce na brytyjskiej liście przebojów.
Szeroką popularność zdobyła w latach 70. za sprawą emitowanego łącznie przez 13 lat (1972-85) serialu "Are You Being Served?", w niezwykle karykaturalny sposób opowiadającego o perypetiach pracowników pewnego ekskluzywnego domu towarowego w Londynie. Richard wcielała się w postać niezwykle ponętnej panny Shirley Brahms, młodszej ekspedientki w dziale odzieży damskiej. Choć przyjmując tę rolę aktorka miała już 30 lat, dzięki niej stała się dla widzów w kilku krajach symbolem seksu. Siedem lat po zamknięciu serialu, w 1992 Richard oraz czworo jej kolegów z planu powróciło do swych dawnych postaci, aby opowiedzieć o ich dalszych losach w serialu "Grace and Favour", emitowanym w dwóch seriach do roku 1993.
W 1985 przyjęła zaproszenie do obsady powstającego wówczas serialu "EastEnders", który szybko stał się sztandarową operą mydlaną telewizji BBC. Grała tam jedną z głównych bohaterek – Pauline Fowler. Występowała w "EastEnders" przez blisko 22 lata, dopiero w lipcu 2006 ogłaszając decyzję o zamknięciu tego rozdziału swojej kariery (ostatni odcinek z jej udziałem został wyemitowany w Boże Narodzenie'2006). W 2007 specjalnie na jej prośbę David Croft napisał pilotażowy odcinek serialu "Here Comes the Queen", w którym miała grać główną rolę. Nie udało się jednak znaleźć stacji telewizyjnej zainteresowanej tym projektem, wobec czego nigdy nie wszedł do stałej emisji, produkcja ograniczyła się do pilota.
Życie prywatne.
Richard była znana ze swoich konserwatywnych poglądów politycznych, zwłaszcza poparcia dla Margaret Thatcher. Kiedy w jednym z odcinków "EastEnders" jej postać miała wygłosić antyrządową tyradę, odmówiła zagrania tej sceny. Była czterokrotnie zamężna. Trzy pierwsze małżeństwa kończyły się rozwodami.
W 1996 zdiagnozowano u niej raka piersi. Po leczeniu operacyjnym jej stan zdrowia się poprawił, ale w 2002 nowotwór zaatakował ponownie. W 2005 lekarze uznali ją za całkowicie wyleczoną, lecz po trzech latach nastąpił kolejny nawrót. Tym razem lekarze stwierdzili liczne przerzuty, co bardzo ograniczyło jej szanse wyzdrowienia. Mając świadomość swego losu, na pięć miesięcy przed śmiercią Richard poślubiła swego wieloletniego partnera. Przez ostatnie trzy miesiące towarzyszyła jej kamera BBC, dzięki czemu powstał film dokumentalny, wyemitowany już po jej śmierci. Zmarła w londyńskiej klinice 26 lutego 2009 roku, mając 65 lat. Jeszcze tego samego dnia BBC przerwało swój normalny program, aby nadać wspomnienia o niej. W lipcu 2009 David Croft odsłonił upamiętniającą ją tablicę. Została wmurowana w ścianę budynku, w którym jej rodzice prowadzili pub, gdy była małą dziewczynką.
W roku 2000 została odznaczona Orderem Imperium Brytyjskiego

</doc>
<doc id="1623634" url="https://pl.wikipedia.org/wiki?curid=1623634" title="Bitwa w Cieśninie Otranto">
Bitwa w Cieśninie Otranto

Bitwa w Cieśninie Otranto – bitwa morska I wojny światowej pomiędzy Państwami Centralnymi a państwami Ententy stoczona 15 maja 1917 roku w Cieśninie Otranto.
Plan.
Wedle opracowanego planu, głównym celem wojsk centralnych, było poczynienie jak największych szkód w barierze. Założono przy tym uderzenie przy świetle dziennym, aby zwiększyć efektywność ataku na jednostki utrzymujące blokadę.
Przebieg.
Dowództwo marynarki naciskało na podjęcie próby przełamania blokady w Cieśninie Otranto i dwie takie próby miały miejsce. Pierwsza z nich doprowadziła do największej bitwy Austro-Węgierskiej Marynarki Wojennej w jej dziejach. 14 maja 1917 w morze wyszły trzy szybkie krążowniki „Saida”, „Helgoland” i flagowy „Novara” i osobno kierowały się ku cieśninie. W pewnym oddaleniu posuwały się kontrtorpedowce „Csepel” i „Balaton”, a w pobliżu znajdowały się okręty podwodne U-4 i U-27. Niemiecki U-Boot UC-25 postawił pole minowe pod Brindisi i obserwował wyjście z portu. Wsparcia udzielało także lotnictwo austro-węgierskie z Cattaro.
Pierwszy natknął się na kutry pilnujące sieci blokadowej „Saida” i o 4.20 rano 15 maja otworzył ogień, szybko zatapiając dwa i ciężko uszkadzając jeden trawler. „Helgoland” w drodze do wyznaczonego rejonu minął całe zgrupowanie kutrów, ale nie podejmował walki dążąc nierozpoznany na południe, gdzie jednak nie zastał żadnych okrętów nieprzyjaciela. Zawrócił więc i o 4.33 otworzył ogień szybko posyłając na dno cztery trawlery, a tuż po 5 rano kolejne cztery. Podobnie „Novara” – gdy nie znalazł niczego w wyznaczonym rejonie zawrócił, natknął się na flotyllę 12 kutrów i dokonał masakry. W sumie krążowniki zatopiły 14 trawlerów i wzięły do niewoli 72 brytyjskich marynarzy. W tym czasie kontrtorpedowce natknęły się na konwój trzech transportowców osłaniany przez włoski kontrtorpedowiec „Borea”. Po krótkiej wymianie ognia „Borea” stanął w płomieniach, dwa transportowce zatopiono, a trzeci ciężko uszkodzono. „Csepel” i „Balaton” skierowały się teraz na miejsce wyznaczonego spotkania z krążownikami, a w ślad za nimi szedł zespół brytyjskich krążowników „Bristol” i „Dartmouth” i pięciu włoskich kontrtorpedowców. Włoskie okręty – jako najszybsze – zostawiły w tyle krążowniki i dochodziły austro-węgierski zespół. Podczas wymiany ognia „Csepel” poważnie uszkodził czołowy kontrtorpedowiec przeciwnika, który wycofał się z walki, a jednostki austro-węgierskie znalazły schronienie pod czarnogórską wioską Giavatičići.
Tymczasem doszło to starcia krążowników. Brytyjczycy (dołączył krążownik „Marsala”) chcieli rozstrzygnąć walkę na dystans, Austro-Węgrzy dążyli do zbliżenia tak, by ich 100-milimetrowe działa mogły dosięgnąć przeciwnika. W czasie przedłużającej się walki zarówno „Saida”, jak i „Helgoland” zostały trafione. Najtrudniejsza jednak była sytuacja „Novary”, gdzie jeden pocisk eksplodował na pomoście ciężko raniąc dowódcę zespołu kmdr. Horthyego (dowództwo przejął Polak, kpt. Witkowski), a drugi zniszczył kondensator pary. Krążownik stanął. Około godz. 11 „Saida” wzięła „Novarę” na hol, a „Helgoland” ubezpieczał zespół atakowany niemal bez przerwy. O 12.25 nadszedł z pomocą krążownik pancerny „Sankt Georg”. Brytyjczycy zobaczyli duży okręt kwadrans wcześniej i – woląc nie ryzykować starcia z działami kalibru 240 mm – zawrócili do Brindisi, gdzie – niemal przed awanportem – „Dartmouth” został storpedowany przez wciąż czającego się tam UC-25 i bardzo poważnie uszkodzony, a francuski kontrtorpedowiec wszedł na minę (również dzieło niemieckiego U-Boota) i zatonął.
Skutki.
Bilans bitwy był następujący: po stronie Ententy stracono 2 kontrtorpedowce, 2 statki transportowe i 14 trawlerów, 1 krążownik został uszkodzony, poległo 83 ludzi, a 72 trafiło do niewoli. Po stronie austro-węgierskiej odnotowano uszkodzenia na „Helgolandzie” i „Novarze”, poległo 15 marynarzy. Pomimo uszkodzeń, jakich doznały okręty austro-węgierskie zasadniczy cel operacji został osiągnięty. Bariera przeciw okrętom podwodnym została poważnie uszkodzona, przedostawanie się okrętów (zwłaszcza podwodnych) na Morze Śródziemne i ich powrót do baz został znacznie ułatwiony. Stan taki miał się utrzymać przez kilka kolejnych miesięcy.

</doc>
<doc id="1623635" url="https://pl.wikipedia.org/wiki?curid=1623635" title="Daniel z Egiptu">
Daniel z Egiptu

Święty Daniel z Egiptu, cs. Muczenik Daniił Jegiptjanin), (zm. 16 lutego 309) – Egipcjanin, święty Kościoła katolickiego i prawosławnego, męczennik.
Z potrzeby serca wraz z Eliaszem, Izajaszem, Jeremiaszem i Samuelem towarzyszył chrześcijanom skazanym za wyznawanie wiary na przymusowe roboty w kamieniołomach Cylicji. Gdy wracali stamtąd, zatrzymano ich i u bram Cezarei poddano przesłuchaniom. Wobec prefekta Firmiliana jako swoje imiona podali imiona starotestamentowych proroków, a jako miejsce zamieszkania Jeruzalem niebieskie. W ten sposób chcieli podkreślić, że są nowym Izraelem, narodem wybranym. Gdy poddano ich torturom, aby wydobyć kolejne informacje, odmówili zeznań. Po bezskutecznych namowach, aby wyparli się wiary w Chrystusa zostali ścięci.
Wspomnienie liturgiczne św. Daniela i pozostałych męczenników w Kościele katolickim obchodzone jest 16 lutego, natomiast cerkiew prawosławna wspomina ich 16 lutego/1 marca (29 lutego), tj. 1 marca (lub 29 lutego w roku przestępnym) według kal. gregoriańskiego.

</doc>
<doc id="1623636" url="https://pl.wikipedia.org/wiki?curid=1623636" title="Michał Kotlorz">
Michał Kotlorz

Michał Kotlorz (ur. 12 maja 1987 w Katowicach) – polski hokeista, reprezentant Polski.
Kariera.
Absolwent NLO SMS PZHL Sosnowiec z 2006. Od 2007 zawodnik GKS Tychy. W sierpniu 2017 przedłużył kontrakt o rok. Po sezonie 2021/2022 zakończył karierę. W czerwcu 2022 został zaangażowany do drużyny Zagłębia Sosnowiec.

</doc>
<doc id="1623640" url="https://pl.wikipedia.org/wiki?curid=1623640" title="Wróbel śródziemnomorski">
Wróbel śródziemnomorski

Wróbel śródziemnomorski, wróbel południowy ("Passer hispaniolensis") − gatunek małego ptaka z rodziny wróbli (Passeridae). Gniazduje na Półwyspie Iberyjskim, Sardynii, w południowo-wschodniej Europie, północnej Afryce oraz od Bliskiego Wschodu po Azję Środkową.
Systematyka.
Takson blisko spokrewniony z wróblem zwyczajnym ("P. domesticus") i apenińskim ("P. italiae"), wszystkie trzy łączono dawniej w jeden gatunek. Wyróżniono dwa podgatunki "P. hispaniolensis":
Morfologia.
Długość ciała około 15 cm, rozpiętość skrzydeł 23–26 cm; masa ciała 24–32 g.
Jest nieznacznie większy od wróbla domowego. Samice są nie do odróżnienia od samic wróbla domowego.
Status.
IUCN uznaje wróbla śródziemnomorskiego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy na rok 2015, zawiera się w przedziale 61–131,5 milionów dorosłych osobników. Trend liczebności populacji uznawany jest za spadkowy.

</doc>
<doc id="1623642" url="https://pl.wikipedia.org/wiki?curid=1623642" title="Dereń świdwa">
Dereń świdwa

Dereń świdwa ("Cornus sanguinea" L.) – gatunek rośliny wieloletniej z rodziny dereniowatych. Występuje w Europie i zachodniej Azji. W Polsce jest gatunkiem dość pospolitym, rzadziej występuje tylko na północy. Bywa uprawiany jako roślina ozdobna, niekiedy dziczeje.
Biologia i ekologia.
Krzew, nanofanerofit. Kwitnie w Polsce w maju i czerwcu. Rośnie w lasach liściastych i mieszanych, zaroślach i na skrajach polan i lasów. W klasyfikacji zbiorowisk roślinnych gatunek charakterystyczny dla klasy (Cl.) "Rhamno-Prunetea" oraz zespołu (Ass.) "Rhamno-Cornetum sanguinei". Liczba chromosomów 2n = 22.
Uprawa.
Jest całkowicie wytrzymały na mrozy i mało wymagający w stosunku do gleby. Znosi zanieczyszczenie powietrza i dobrze rośnie w miastach i w okręgach przemysłowych. Najlepiej rośnie w pełnym oświetleniu. W szkółkach rozmnaża się zazwyczaj z nasion lub przez odkłady.
Zmienność.
Forma szczepiona tworzy kulistą formę bez potrzeby cięcia.

</doc>
<doc id="1623645" url="https://pl.wikipedia.org/wiki?curid=1623645" title="Cornus sanguinea">
Cornus sanguinea



</doc>
<doc id="1623646" url="https://pl.wikipedia.org/wiki?curid=1623646" title="RMS Andania">
RMS Andania



</doc>
<doc id="1623648" url="https://pl.wikipedia.org/wiki?curid=1623648" title="Philips Wouwerman">
Philips Wouwerman

Phillips Wolfermann (także Wouwerman lub Wouwermans) (ochrzczony 24 maja 1619 w Haarlemie, zm. 19 maja 1668 tamże) – holenderski malarz barokowy.
Życiorys.
Jego pierwszym nauczycielem był ojciec, malarz historyczny Paul Joosten Wouwerman, później kształcił się w pracowni Fransa Halsa. W 1638 wyjechał ze swoją narzeczoną do Hamburga w celu zawarcia małżeństwa bez zgody jej ojca. Ok. 1642 został członkiem gildii św. Łukasza w Harlemie, gdzie mieszkał i pracował przez całe życie. Niektóre prace Wolfermanna mogą świadczyć o tym że, podróżował po południowej Francji i Włoszech, nie ma jednak na to bezpośrednich dowodów. Pod koniec życia artysta osiągnął sukces zarówno artystyczny jak i materialny, był właścicielem wielu domów i pozostawił bliskim znaczne kwoty w spadku.
Phillips Wolfermann był jednym z najbardziej utalentowanych, holenderskich twórców scen konnych XVII w., jego prace cieszyły się popularnością i były naśladowane do początków XIX w. Ulubionym tematem artysty były konie, malował również sceny myśliwskie, postacie jeźdźców, sceny batalistyczne z okresu wojny trzydziestoletniej, jarmarki, biwaki i obozy wojskowe. Na jego twórczość największy wpływ miał Pieter van Laer.
Wolfermann był bardzo płodnym twórcą, namalował ponad tysiąc obrazów z czego zachowało się ok. 700. Znacznym utrudnieniem w identyfikacji dzieł malarza była duża liczba naśladowców. Oprócz braci Pietera (1623-1682) i Jana (1629-1666) artysta wykształcił wielu uczniów m.in. Nicolaesa Ficke, Jacoba Warnarsa i Emanuela Muranta.

</doc>
<doc id="1623656" url="https://pl.wikipedia.org/wiki?curid=1623656" title="Świadkowie Jehowy w Portoryko">
Świadkowie Jehowy w Portoryko

Świadkowie Jehowy w Portoryko – społeczność wyznaniowa w Portoryko, należąca do ogólnoświatowej wspólnoty Świadków Jehowy, licząca w 2022 roku 23 170 głosicieli, należących do 230 zborów. Na dorocznej uroczystości Wieczerzy Pańskiej w 2022 roku zebrało się 45 579 osób (ok. 1,8% mieszkańców). Działalność miejscowych głosicieli koordynuje amerykańskie Biuro Oddziału.
Historia.
Początki.
Świadkowie Jehowy rozpoczęli działalność kaznodziejską w Portoryko na początku lat 30. XX wieku. Pierwszym głosicielem był 70-letni John Dahlberg, który słabo znał język hiszpański. W 1932 roku rozpowszechniono około 10 tysięcy egzemplarzy broszury "Królestwo Boże – nadzieja świata". W roku 1935 do Portoryko przybyły dwie pionierki – Lillian Carr i Marie Hawkins, które przez ponad 10 lat głosiły i rozpowszechniały literaturę biblijną na całej wyspie, choć nie posługiwały się biegle językiem hiszpańskim. W 1938 roku działalność tę kontynuowano za pomocą nagrań gramofonowych.
W 1938 roku literatura biblijna trafiła do rąk Ambrosio Rosy Garcii, który pomimo sprzeciwu miejscowych duchownych oraz policji wkrótce rozpoczął głoszenie od domu do domu. W trakcie głoszenia spotkał Santiago Rodrigueza, Sr., który przyłączył się do tej działalności. W wyniku ich wysiłków powstała pierwsza mała grupa sympatyków Świadków Jehowy, która rozpoczęła organizowanie wspólnych spotkań. 18 stycznia 1940 roku w miejscowej rzece odbył się pierwszy chrzest w Portoryko. Ponieważ w Portoryko nie było innych Świadków Jehowy, Ambrosio Rosa Garcia ochrzcił Santiago Rodrigueza i na odwrót. 8 czerwca 1940 roku powstał pierwszy miejscowy zbór.
W marcu 1944 roku dotarła pierwsza szóstka misjonarzy, absolwentów pierwszej klasy Szkoły Gilead, Leo i Eunice Van Daalen, rodzeni bracia Leo – Emil, Arthur, Homer oraz ich kuzyn Donald. Pierwszy kongres w Portoryko odbył się w 1945 roku w San Juan; uczestniczyło w nim 250 osób. 1 kwietnia 1946 roku zostało otwarte Biuro Oddziału. W roku 1947 zanotowano liczbę 71 głosicieli w 4 zborach – zorganizowano 61 specjalnych spotkań religijnych w 12 miastach. W 1948 roku liczba głosicieli wzrosła do 160, a w następnym roku do 253 w 7 zborach; zorganizowano 136 specjalnych spotkań. W 1959 roku przekroczono liczbę 500 głosicieli. W grudniu 1960 roku przyjechał do Portoryko Milton Henschel.
Rozwój działalności.
W 1963 roku otwarto Biuro Oddziału. W styczniu 1967 roku w San Juan odbył się kongres międzynarodowy pod hasłem „Synowie Boży – synami wolności” z udziałem 8604 obecnych, na którym 225 osób zostało ochrzczonych. W kraju działało 3488 głosicieli. Dwa lata później (1969) liczba głosicieli przekroczyła 5500.
We wrześniu 1973 roku po raz drugi na wyspie zorganizowano kongres międzynarodowy, pod hasłem „Boskie zwycięstwo” z udziałem ponad 31 000 obecnych (w tym 5000 delegatów zagranicznych) i ochrzczono 1007 osób. W 1978 roku przekroczono liczbę 17 tysięcy głosicieli w 227 zborach. W roku 1978 na dwóch kongresach pod hasłem „Zwycięska wiara” obecnych było 32 267 osób.
W roku 1993 grono wolontariuszy portorykańskiego oddziału Towarzystwa Strażnica powiększyło się z 23 do przeszło 100 osób. Było to konieczne, by oddział mógł przejąć nadzór nad tłumaczeniem publikacji Świadków Jehowy na język hiszpański. 17 kwietnia 1993 roku oddano do użytku nowe Biuro Oddziału, a liczba głosicieli przekroczyła 25 000. W 1994 roku odbyły się pierwsze zgromadzenia w języku migowym. 18 kwietnia 1995 roku "Sąd Apelacyjny" w Portoryko pierwszy raz orzekł na korzyść Świadków Jehowy w sprawie prawa do odmowy przyjęcia transfuzji krwi. Spotkało się to z wielkim oddźwiękiem. Zorganizowano konferencję prasową, w której uczestniczyli przedstawiciele czołowych gazet, rozgłośni radiowych i stacji telewizyjnych. 1 kwietnia 1996 roku "Obwodowy Sąd Apelacyjny" w San Juan potwierdził, że naruszono konstytucyjne prawo do swobody wyznania i prywatności Świadków Jehowy, zagwarantowane przez "Kartę Praw Wspólnoty Portoryko". We wrześniu 1998 roku na stołecznym "Stadionie im. Hirama Bithorna" 15 065 osób skorzystało z kongresu międzynarodowego pod hasłem „Boża droga życia”. W tym samym miesiącu pośpieszono z pomocą współwyznawcom, poszkodowanym przez huragan Georges.
W 2005 roku zaskarżono do Federalnego Sądu Okręgowego dla Dystryktu Portoryko (po nieudanych próbach polubownego porozumienia) – prawo, umożliwiające tworzenie zamkniętych dzielnic, bez możliwości bezpośredniego świadczenia kaznodziejskiego „jako niezgodne z konstytucją i naruszające wolność słowa i wyznania”. Portoryko "eksportuje Świadków" — oznajmił Ronald Parkin, koordynator Komitetu Oddziału. Na wyspie działa około 25 000 głosicieli i liczba ta utrzymuje się już od kilku lat. Co roku emigruje do Stanów Zjednoczonych około 1000 głosicieli. Wielu z nich przeprowadza się ze względów ekonomicznych. W sierpniu 2006 roku kilkuset portorykańskich delegatów uczestniczyło w kongresie międzynarodowym pod hasłem „Wyzwolenie jest blisko!” w Chorzowie. W styczniu 2010 roku miejscowy Sąd Najwyższy poparł prawo dorosłego pacjenta do odmowy pewnych metod leczenia z użyciem krwi. Trybunał uznał prawo pacjenta do wcześniejszego sporządzenia pisemnych dyrektyw i nakazał pracownikom medycznym ich respektowanie, nawet gdy pacjent jest nieprzytomny.
W roku 2013 nadzór nad działalnością w tym kraju przejęło amerykańskie Biuro Oddziału. W 2015 roku 328 zborów Świadków Jehowy zgromadzających się w 177 Salach Królestwa przeprowadzało zebrania zborowe w 6 językach (amerykańskim języku migowym, angielskim, arabskim, mandaryńskim i hiszpańskim).
W dniach od 26 do 28 sierpnia 2016 roku w San Juan odbył się kongres specjalny pod hasłem „Lojalnie trwajmy przy Jehowie!” z udziałem delegatów z Brazylii, z Kuby, z Gujany, Portoryko i ze Stanów Zjednoczonych.
We wrześniu 2017 roku zorganizowano pomoc humanitarną dla poszkodowanych przez huragan Irma i huragan Maria, w styczniu 2020 roku przez trzęsienie ziemi, a we wrześniu 2022 roku przez huragan Fiona. W kolejnych miesiącach przeprowadzono program odbudowy zniszczonych obiektów.

</doc>
<doc id="1623657" url="https://pl.wikipedia.org/wiki?curid=1623657" title="Łuk kompozytowy">
Łuk kompozytowy

Łuk kompozytowy – jeden z typów łuków występujący w łucznictwie tradycyjnym. Najczęściej refleksyjny.
Budowa.
Łuk zbudowany jest z trzech zasadniczych warstw. Można wyróżnić kolejno:
Występowanie.
Łuk kompozytowy często nazywany jest również łukiem wschodnim ze względu na występowanie. Był używany na wschodzie Europy oraz w Azji. Rozwinęły się jego różne odmiany, np. gungdo w Korei.

</doc>
<doc id="1623661" url="https://pl.wikipedia.org/wiki?curid=1623661" title="Phillips Wolfermann">
Phillips Wolfermann



</doc>
<doc id="1623663" url="https://pl.wikipedia.org/wiki?curid=1623663" title="Vladan Alanović">
Vladan Alanović

Vladan Alanovic (ur. 3 lipca 1967 w Zadarze) – chorwacki koszykarz, olimpijczyk. Zakończył karierę w 2002 roku. Grał na pozycji rozgrywającego.
Sukcesy.
Reprezentacyjne.
Alanović występował w reprezentacji Chorwacji, zdobywając:

</doc>
<doc id="1623664" url="https://pl.wikipedia.org/wiki?curid=1623664" title="Kazimierz Sopuch">
Kazimierz Sopuch

Kazimierz Sopuch (ur. 1 kwietnia 1933 w Jaworach koło Ostrołęki) – polski poeta.
Życiorys.
Ukończył studia na Wydziale Filozoficznym KUL. W 1977 roku uzyskał stopień doktora za rozprawę "Przemiany społeczne na ziemi kościerskiej w okresie Polski Ludowej a uczestnictwo w kulturze". W 1985 roku został doktorem habilitowanym za rozprawę "Postawy wobec życia i wybór wartości a struktura społeczna". Jako poeta debiutował w 1956 roku na łamach dziennika "Słowo na Warmii i Mazurach". W 1968 roku otrzymał Nagrodę Czerwonej Róży za fragmenty poematu "Rwanie lnu", I Nagrodę i Medal Zygmunta Glogera (2000), Brązowy Medal „Zasłużony Kulturze Gloria Artis” (2018) oraz wiele innych wyróżnień i odznaczeń. Od 1960 roku mieszkał w Gdańsku, a od 1965 r. w Gdyni. Emerytowany profesor, pracownik naukowo-dydaktyczny Uniwersytetu Gdańskiego.

</doc>
<doc id="1623665" url="https://pl.wikipedia.org/wiki?curid=1623665" title="Mrówka ogniowa">
Mrówka ogniowa



</doc>
<doc id="1623669" url="https://pl.wikipedia.org/wiki?curid=1623669" title="Marc Stein">
Marc Stein

Marc Stein (ur. 7 lipca 1985 w Poczdamie) – niemiecki piłkarz występujący na pozycji obrońcy w Stuttgarter Kickers.
Kariera.
Swoją karierę piłkarską Stein rozpoczynał w roku 2004 w Hansie Rostock. Początkowo Niemiec grał w zespole rezerw, do pierwszej drużyny został włączony w lipcu 2005 roku. Zadebiutował w niej 22 lutego 2006 roku w ligowym spotkaniu z Dynamem Drezno. Pierwszą bramkę zdobył natomiast 9 kwietnia w wygranym 3:0 meczu z 1. FC Saarbrücken. Swój pierwszy sezon w pierwszym zespole Hansy Stein zakończył z 11 ligowymi występami oraz jedną strzeloną bramką, jego zespół uplasował się na dziesiątym miejscu w tabeli rozgrywek 2. Bundesligi. W 2007 roku awansował z Hansą do pierwszej ligi. W najwyższej klasie rozgrywkowej w Niemczech Stein zadebiutował 11 sierpnia 2007 roku w meczu z Bayernem Monachium. Pierwszego gola zdobył natomiast w październikowym spotkaniu z FC Schalke 04. W sezonie 2007/2008 Stein był jednym z podstawowych zawodników swojej drużyny, jednak zajął z nią 17. miejsce w tabeli i spadł do drugiej ligi. Wówczas w letnim okienku transferowym przeszedł do Herthy Berlin. W nowej drużynie pierwszy występ zaliczył 17 sierpnia 2008 roku w pojedynku z Eintrachtem Frankfurt. W 2010 roku spadł z Herthą do drugiej ligi.
W 2010 roku przeszedł do FSV Frankfurt.

</doc>
<doc id="1623671" url="https://pl.wikipedia.org/wiki?curid=1623671" title="Bryndzové halušky">
Bryndzové halušky

Bryndzové halušky (Bryndzowe haluszki)– jedno z najpopularniejszych dań kuchni słowackiej. Są to drobne kluseczki z ciasta ziemniaczano-mącznego (haluszki) przecierane przez sito. Podawane z bryndzą (serem z mleka owczego). Wierzch dania polewa się roztopioną słoniną i skwarkami. Co roku w górskiej osadzie Turecká u podnóża Wielkiej Fatry odbywają się światowe mistrzostwa w gotowaniu i konsumpcji tej potrawy.

</doc>
<doc id="1623672" url="https://pl.wikipedia.org/wiki?curid=1623672" title="Michael Ealy">
Michael Ealy

Michael Ealy, właśc. Michael Brown (ur. 3 sierpnia 1973 w Silver Spring) – amerykański aktor filmowy.
Życiorys.
Urodził się w Silver Spring w stanie Maryland, gdzie w 1991 ukończył Springbrook High School. W 1996 otrzymał tytuł bakalaureata na wydziale języka angielskiego na Uniwersytecie Marylandu w College Park.
Pod koniec lat 90. występował w teatrach na Broadwayu. Grał też w kilku sztukach off-broadwayowskich, takich jak "Joe Fearless" w Atlantic Theatre Company i "Whoa-Jack" w Tribeca Playhouse, a także w Tupu Kweli Theatre Company w spektaklach: "Mentalk" i "Reality", nominowany w 2001 do nagrody AUDELCO.
W 2002 był na liście jednym z najseksowniejszych żyjących mężczyzn według magazynu „People”.
Kiedy przeniósł się do Los Angeles, zaczął pojawiać się w programach telewizyjnych, reklamach i teledyskach: Mariah Carey – „Get Your Number” (2005), Beyonce – „Halo” (2009) i Johna Legend/Ludacrisa – „Tonight” (2012).
W 2006 był nominowany do Złotego Globu za najlepszą rolę pierwszoplanową jako Darwyn al-Sayeed w serialu "Uśpiona komórka" ("Sleeper Cell: American Terror", 2005–06).

</doc>
<doc id="1623673" url="https://pl.wikipedia.org/wiki?curid=1623673" title="Kompozycja statyczna">
Kompozycja statyczna

Kompozycja statyczna - polega na ustawianiu elementów tak, aby sprawiały wrażenie nieruchomych.

</doc>
<doc id="1623676" url="https://pl.wikipedia.org/wiki?curid=1623676" title="Bryndzowe haluszki">
Bryndzowe haluszki



</doc>
<doc id="1623677" url="https://pl.wikipedia.org/wiki?curid=1623677" title="Krzyż Wojskowy (Belgia)">
Krzyż Wojskowy (Belgia)

Krzyż Wojskowy (fr.: Croix Militaire, nl.: Militair Kruis) – odznaczenie Królestwa Belgii za długoletnią służbę wojskową.
Historia i oznaka.
Dwustopniowe odznaczenie zostało ustanowione 11 lutego 1885 roku przez króla Leopolda II i jest nadawane oficerom Sił Zbrojnych Belgii za 25 lat wiernej i nienagannej służby wojskowej, za którą z reguły otrzymują jego 1. klasę, podczas gdy 2. klasa jest nadawana oficerom rezerwy pod warunkiem stałego uczestnictwa w corocznych ćwiczeniach. Rocznie nadaje się ok. 300 krzyży. W wyjątkowych przypadkach krzyż mogą otrzymać również cudzoziemcy za usługi oddane wojsku belgijskiemu.
Oznaką odznaczenia jest emaliowany na czarno (z czasem emalia przybiera barwę ciemnogranatową) krzyż maltański ze złotymi brzegami i kulkami na zakończeniach ramion oraz złotymi mieczami między ramionami. W medalionie środkowym awersu znajduje się złoty lew z herbu państwowego Belgii, a w medalionie rewersu inicjał panującego monarchy (obecnie: "A", od króla Alberta II). Zawieszką jest złota korona królewska. Odznaczenie jest noszone na piersi na zielonej wstążce z obustronnymi czerwonymi paskami. Krzyże 1. i 2. klasy nie różnią się wyglądem, jedynie rozetką na wstążce 1. klasy.

</doc>
<doc id="1623678" url="https://pl.wikipedia.org/wiki?curid=1623678" title="Bryndzove halusky">
Bryndzove halusky



</doc>
<doc id="1623680" url="https://pl.wikipedia.org/wiki?curid=1623680" title="Kompozycja dynamiczna">
Kompozycja dynamiczna

Kompozycja dynamiczna w sztukach plastycznych jest to kompozycja, w której występuje przewaga elementów ukośnych, ponieważ w plastyce elementy te postrzegane są jako dynamiczne.
Kompozycja dynamiczna w fotografii charakteryzuje się tym, iż obiekt fotografowany jest ustawiony pod kątem.

</doc>
<doc id="1623683" url="https://pl.wikipedia.org/wiki?curid=1623683" title="1 Pułk Pomiarów Artyleryjskich">
1 Pułk Pomiarów Artyleryjskich



</doc>
<doc id="1623684" url="https://pl.wikipedia.org/wiki?curid=1623684" title="Wybory przedterminowe">
Wybory przedterminowe



</doc>
<doc id="1623686" url="https://pl.wikipedia.org/wiki?curid=1623686" title="Gill Swerts">
Gill Swerts

Gill Toby Todor Swerts (ur. 23 września 1982 w Brasschaat) – piłkarz belgijski grający na pozycji prawego obrońcy lub defensywnego pomocnika.
Kariera klubowa.
Karierę piłkarską Swerts rozpoczął w szkółce piłkarskiej KSK Beveren. Tam został wychwycony przez scoutów Feyenoordu i przeniósł się do tego klubu. W 2001 roku został wypożyczony do Excelsioru Rotterdam, satelickiego klubu Feyenoordu. 18 sierpnia tamtego roku zadebiutował w Eerstedivisie w wygranym 3:1 wyjazdowym spotkaniu ze Stormvogels Telstar. W Excelsiorze był podstawowym zawodnikiem i awansował z nim do pierwszej ligi holenderskiej, w której w barwach Excelsioru grał przez rok.
Latem 2003 roku Swerts wrócił do Feyenoordu i został członkiem pierwszej drużyny, prowadzonej wówczas przez trenera Berta van Marwijka. W barwach Feyenoordu po raz pierwszy wystąpił 28 września w zwycięskim 3:0 meczu z FC Zwolle. Rozegrał 17 spotkań w sezonie i zajął z Feyenoordem 3. miejsce w Eredivisie.
W 2004 roku Belg odszedł do ADO Den Haag, a 15 sierpnia rozegrał dla klubu z Hagi swój pierwszy mecz, przegrany 0:1 z FC Den Bosch. W ADO Den Haag spędził jeden sezon.
W 2005 roku Swerts ponownie zmienił barwy klubowe i odszedł do SBV Vitesse. 21 sierpnia zadebiutował w jego barwach w Eredivisie w przegranym 1:2 meczu z PSV Eindhoven. W Vitesse grał w podstawowym składzie, jednak niemal cały sezon 2006/2007 opuścił z powodu przewlekłej kontuzji.
W 2008 roku Gill odszedł na zasadzie wolnego transferu do AZ Alkmaar, prowadzonego przez Louisa van Gaala. W nowej drużynie po raz pierwszy wystąpił 31 sierpnia w meczu z NAC Breda (1:2). W latach 2011–2012 był zawodnikiem Feyenoordu, a w sezonie 2012/2013 grał w SønderjyskE Fodbold. Latem 2013 przeszedł do NAC Breda. W sezonie 2015/2016 grał w Notts County, a w sezonie 2016/2017 w RFC Seraing. W latach 2017-2019 grał w KFC Lille.
Kariera reprezentacyjna.
W reprezentacji Belgii Swerts zadebiutował 1 marca 2006 roku w wygranym 2:0 towarzyskim spotkaniu z Luksemburgiem.

</doc>
<doc id="1623687" url="https://pl.wikipedia.org/wiki?curid=1623687" title="Alvin (batyskaf)">
Alvin (batyskaf)

Alvin - pojazd podwodny przeznaczony do prac badawczych i ratunkowych zbudowany w 1964 roku, konstrukcji oceanografa Allyna Vine'a z Woods Hole Oceanographic Institution. Obsługę batyskafu Alvin stanowi jeden pilot i dwóch naukowców.
Batyskaf "Alvin" jest zdolny do osiągania głębokości ok. 1 mili (1829 m), rozwijania prędkości 5,8 węzła i przebywania pod wodą 24 godziny. 
Od nazwy batyskafu pochodzi nazwa rodziny Alvinellidae i rodzaju "Alvinella" (zob np. "Alvinella pompejana)", odkrytych w końcu lat 70. XX w. na głębokości 2500 m, w głębinowych „ogrodach róż” lub „oazach” dna oceanicznego – np. w ekosystemach kominów hydrotermalnych ryftu płyty pacyficznej w pobliżu Wysp Galapagos, w osiowej części Grzbietu Wschodniopacyficznego. W ekspedycjach badawczych uczestniczyli m.in. Jack Corliss, Tjeerd H. van Andel i Jack Donnelly.
W 1966 roku Marynarka wojenna Stanów Zjednoczonych posłużyła się między innymi "Alvinem" do akcji wydobycia bomby wodorowej z głębokości 853 m u wybrzeży Hiszpanii, niedaleko osady Palomares.

</doc>
<doc id="1623688" url="https://pl.wikipedia.org/wiki?curid=1623688" title="Alojzy Sroga">
Alojzy Sroga

Alojzy Sroga (ur. 27 lipca 1927 w Lublinie, zm. 12 kwietnia 1980 w Warszawie) – major Wojska Polskiego, prozaik-publicysta, magister chemii.
Życiorys.
Ukończył studia na Wydziale Matematyczno-Przyrodniczym (chemię) na UMCS oraz kursy Ośrodka Dziennikarskiego w Warszawie. W okresie okupacji służył początkowo w Armii Krajowej, zaś w latach 1944-1946 w Ludowym Wojsku Polskim, jako zastępca dowódcy 2 kompanii fizylierów do spraw polityczno-wychowawczych 7 pułku piechoty. Brał udział w bitwie o Kołobrzeg. Jako pisarz debiutował na łamach czasopisma wojskowego „Na zachód” w 1944 roku. W latach 1948–1949 był stypendystą w Czechosłowacji. Od 1951 roku mieszkał w Warszawie. Pracował początkowo w prasie, potem w Polskim Radiu. Od 1960 był zastępcą redaktora naczelnego III Programu. Pochowany na cmentarzu Powązki Wojskowe w Warszawie (kwatera B35-5-9).
Zarządzeniem Nr Pf 25/Org. szefa Sztabu Generalnego WP z 12 kwietnia 1985 Liceum Wojskowe w Lublinie otrzymało imię mjr. Alojzego Srogi.

</doc>
<doc id="1623690" url="https://pl.wikipedia.org/wiki?curid=1623690" title="DSV Alvin">
DSV Alvin



</doc>
<doc id="1623693" url="https://pl.wikipedia.org/wiki?curid=1623693" title="Podatność dielektryczna">
Podatność dielektryczna



</doc>
<doc id="1623694" url="https://pl.wikipedia.org/wiki?curid=1623694" title="Współczynnik podatności dielektrycznej">
Współczynnik podatności dielektrycznej



</doc>
<doc id="1623695" url="https://pl.wikipedia.org/wiki?curid=1623695" title="Współczynnik podatności elektrycznej">
Współczynnik podatności elektrycznej



</doc>
<doc id="1623696" url="https://pl.wikipedia.org/wiki?curid=1623696" title="Kobyli Stawek">
Kobyli Stawek

Kobyli Stawek (słow. "Kobylie pliesko", niem. "Kolbenheyersee", węg. "Kolbenheyer-tó") – stawek znajdujący się na wysokości ok. 1737 m n.p.m. w Dolince Kobylej (odnoga Doliny Koprowej), w słowackich Tatrach Wysokich. Pomiary pracowników TANAP-u z lat 1961–1967 wykazują, że ma on 0,3 ha powierzchni, wymiary 85 × 62 m i głębokość ok. 1 m. Wcześniejsze pomiary Józefa Szaflarskiego podają, że jego powierzchnia to 0,155 ha, wymiary 56 × 37 m i głębokość ok. 0,7 m.
Kobyli Stawek jest jedynym zbiornikiem wodnym w Dolince Kobylej. Około 200 m na zachód od niego przechodzi zielono znakowany szlak turystyczny biegnący Doliną Koprową na przełęcz Zawory. Nieopodal stawku przepływa niewielki potok zwany Kobylą Wodą, który jest jedynym ciekiem wodnym odwadniającym Dolinkę Kobylą.
Nazwa Kobylego Stawku związana jest prawdopodobnie z wypasem kobył, który dawniej mógł mieć miejsce w jego okolicach. Nazwa stawku jest starsza od nazwy doliny, jej nazwa pochodzi właśnie od niego. Jak podaje Jerzy Młodziejowski, ok. 1930 w okolicy stawku wypasano "„siwe woły liptowskie podzwaniające wielkimi spiżowcami”". Niemieckie i węgierskie nazewnictwo zostało nadane na cześć Karla Kolbenheyera, który był autorem jednego z pierwszych niemieckich przewodników po Tatrach.

</doc>
<doc id="1623698" url="https://pl.wikipedia.org/wiki?curid=1623698" title="Opłakiwanie Chrystusa (obraz Pietra Perugina)">
Opłakiwanie Chrystusa (obraz Pietra Perugina)

Opłakiwanie Chrystusa ("Pietà") – obraz malarza włoskiego, przedstawiciela szkoły umbryjskiej Pietro Perugino
Obraz został wykonany dla florenckiego klasztoru klarysek. Podczas wojen napoleońskich w 1799 roku obraz został wywieziony do Francji. W 1815 roku dzieło znalazło się w zbiorach Palazzo Pitti. 
Obraz przedstawia scenę opłakiwania Chrystusa przed złożeniem go do grobu. Takie wydarzenie nie jest opisane w Nowym Testamencie. Perugino przedstawił zmarłego Jezusa podtrzymywanego przez Józefa z Arymatei i Marię Magdalenę. Za rękę Jezusa trzyma Matka Boska. Nad kobietami stoi z uniesionymi rękami Maria Kleofasowa. Obok Marii po prawej stronie klęczy Maria Salome. U stóp również w pozycji klęczącej jest widoczna tajemnicza postać w turbanie owijająca ciało suknem. Na drugim planie po lewej stronie artysta umieścił św. Jana Ewangelistę a obok niego wdowę po Zebedeuszu ze złożonymi rękami. Z prawej stronie stoi Nikodem wskazujący na rany Chrystusa i rozmawiający ze starszym nieznanym mężczyzną. Postać młodego mężczyzny również nie jest rozpoznana. 
Cała scena przedstawiona została w nowatorski sposób. Perugino połączył pierwszy plan na którym umieścił postacie z przestrzenną kompozycją krajobrazu. Nowym elementem wprowadzonym przez malarza, jest odtworzenie uczuć i reakcji postaci. Dzieło ma bardzo łagodną wymowę co zaowocowało zaproszeniem malarza jako jedynego artysty spoza Toskanii do prac przy dekoracji Kaplicy Sykstyńskiej. Uczeń Perugino - Rafael kilka lat później w 1507 roku namalował podobny obraz Złożenie do grobu wzorując się na tym dziele a głównie przenosząc obraz emocji wymalowany na twarzach zebranych. 

</doc>
<doc id="1623715" url="https://pl.wikipedia.org/wiki?curid=1623715" title="The Best of Scorpions Vol. 1">
The Best of Scorpions Vol. 1

The Best of Scorpions Vol. 1 – kompilacja utworów zespołu Scorpions wydana w 1978 roku. Zawiera utwory z płyt od Fly to the Rainbow do Taken by Force.

</doc>
<doc id="1623719" url="https://pl.wikipedia.org/wiki?curid=1623719" title="Gubernatorzy Tasmanii">
Gubernatorzy Tasmanii

Gubernator Tasmanii – formalnie najwyższe stanowisko we władzy wykonawczej australijskiego stanu Tasmania, choć w praktyce ustępujące swym znaczeniem urzędowi premiera. Gubernator jest osobistym przedstawicielem królowej Australii na terenie stanu. Posiada też szerokie kompetencje, w tym m.in. prawo skracania kadencji parlamentu (co w praktyce czyni jedynie na wniosek premiera) oraz powoływania szefa rządu stanowego, którym zwyczajowo zostaje jednak przywódca partii lub koalicji posiadającej większość w izbie niższej stanowego parlamentu. Rzeczywista rola gubernatora sprowadza się do zadań ceremonialnych. 
Urząd ten powstał w roku 1856. Wcześniej urzędnicy stojący na czele władz kolonialnych w Ziemi Van Diemena - jak wówczas nazywała się Tasmania - nosili niższy tytuł gubernatora porucznika.
Oficjalną siedzibą gubernatorów jest gmach Government House w Hobart. 

</doc>
<doc id="1623723" url="https://pl.wikipedia.org/wiki?curid=1623723" title="Alexander Skarsgård">
Alexander Skarsgård

Alexander Johan Hjalmar Skarsgård (ur. 25 sierpnia 1976 w Sztokholmie) – szwedzki aktor i reżyser.
Życiorys.
Wczesne lata.
Urodził się w Sztokholmie w rodzinie artystycznej jako najstarsze dziecko szwedzkiego aktora i scenarzysty Stellana Skarsgårda i lekarki My (z domu Guenther). Jego młodsi bracia – Gustaf (ur. 1980), Sam (ur. 1982), Bill (ur. 1990) i Valter Skarsgård (ur. 1995) zostali także aktorami, a siostra Eija (ur. 1992) pracowała jako modelka. Jego rodzice rozwiedli się 1 maja 2007. Jego ojciec ożenił się ponownie z Megan Everett. Ze strony ojca ma także dwóch młodszych przyrodnich braci: Ossiana (ur. 2009) i Kolbjörna (ur. 2012).
Kariera.
W wieku siedmiu lat otrzymał pierwszą rolę od przyjaciela ojca i zagrał wraz z nim w dramacie "Ake i jego świat" ("Åke och hans värld", 1984) u boku Martina Lindstroma. Mając trzynaście lat zagrał pierwszoplanową rolę w filmie "Pies, który się uśmiechał" ("Hunden som log", 1989), która zapewniła mu rozpoznawalność. Przez kolejne osiem lat odrzucał wszystkie propozycje filmowe.
Potem rozpoczął studia polityczne, z których szybko zrezygnował, odbył półtoraroczną służbę wojskową w oddziale antyterrorystycznym i próbował swoich sił jako student architektury. Skarsgard udał się na studia teatralne na Leeds Beckett University w Metropolitan w Wielkiej Brytanii (1996) oraz Marymount Manhattan College w Nowym Jorku (1997).
Wrócił do Szwecji i pojawił się w kilku produkcjach, które uczyniły z niego gwiazdę w jego rodzinnym kraju. Wizyta w Los Angeles przyniosła mu niewielką rolę Meekusa w komedii "Zoolander" (2001) u boku Bena Stillera, Owena Wilsona i Willa Ferrella.
Powrócił do Szwecji, gdzie wystąpił w dwóch sztukach "Kto się boi Virginii Woolf?" Edwarda Albee i "Krwawe wesele". W 2003 zadebiutował jako współscenarzysta i współreżyser dramatu krótkometrażowego "Zabić dziecko" ("Att döda ett barn"), który został zaprezentowany na festiwalu filmowym Tribeca i w Cannes. Zwrócił na siebie uwagę jako sierżant Brad 'Iceman' Colbert w miniserialu HBO "" (2008) oraz teledysku Lady Gagi do przeboju „Paparazzi” (2009). Występował w serialu Czysta krew jako wampir Eric Northman. W 2017 roku rozgłos i nagrody przyniosła mu rola w miniserialu "Wielkie kłamstewka" w reżyserii Jean-Marca Vallee, gdzie wystąpił u boku Nicole Kidman. Za rolę sadystycznego męża otrzymał Emmy, Złotego Globa, SAG, Critics Choice Award i był nominowany do Satelit.
Życie prywatne.
Spotykał się z Amandą Seyfried (2008), Izabellą Miko (2009), Evan Rachel Wood (2009), Kate Bosworth (od października 2009 do lipca 2011), Anne Vyalitsyną (2012), Elizabeth Olsen (2012), Charlize Theron (2012), Ellen Page (od czerwca 2012 do kwietnia 2013), Taylor Swift (2013), Katie Holmes (2014) i Alicią Vikander (2014). W maju 2015 związał się z brytyjską prezenterką telewizyjną i modelką Alexą Chung.

</doc>
<doc id="1623724" url="https://pl.wikipedia.org/wiki?curid=1623724" title="Świadkowie Jehowy na Arubie">
Świadkowie Jehowy na Arubie

Świadkowie Jehowy na Arubie – społeczność wyznaniowa na Arubie, należąca do ogólnoświatowej wspólnoty Świadków Jehowy, licząca w 2022 roku 1127 głosicieli, należących do 14 zborów. Na dorocznej uroczystości Wieczerzy Pańskiej w 2022 roku zgromadziło się 2978 osób. Sala Zgromadzeń znajduje się w Oranjestad. Działalność nadzoruje Amerykańskie Biuro Oddziału w Wallkill w Stanach Zjednoczonych.
Historia.
Początki.
Na przełomie lat 20. i 30. XX wieku rozpoczęto działalność kaznodziejską na wyspie. W roku 1943 John Hypolite, były adwentysta, i Martin Naarendorp odwiedzili Arubę i poświęcili cały urlop na działalność kaznodziejską. Byli oni pierwszymi głosicielami na wyspie. W roku 1944 na Arubę przybyli Edmund Cummings z Grenady i Woodworth Mills z Trynidadu, którzy prowadzili działalność kaznodziejską głównie w San Nicolas. W kolejnym roku na święto Wieczerzy Pańskiej przybyło 10 osób.
Rozwój działalności.
8 marca 1946 roku zapoczątkowano działalność pierwszego 11-osobowego zboru anglojęzycznego w San Nicolas. 9 czerwca 1946 roku odbył się chrzest pierwszych czterech osób; w tym samym roku liczba głosicieli się podwoiła. Później do zboru dołączyli Świadkowie Jehowy będący imigrantami – między innymi rodziny Buitenmanów, De Freitase’ów, Campbellów, Scottów, Potterów, Myerów, Titresów, Faustinów.
W 1947 roku zanotowano liczbę 25 głosicieli. Bezustanny sprzeciw Kościoła katolickiego wobec Świadków Jehowy hamował wzrost. Niekiedy oblewano głosicieli wrzątkiem lub szczuto psami.
W lipcu 1949 roku na Arubę przybyli Kanadyjczycy Alice i Henry Tweedowie, misjonarze Szkoły Gilead i powstał drugi zbór.
W roku 1953 przenieśli się na Arubę kolejni misjonarze. W 1954 roku obchodzono uroczystość Wieczerzy Pańskiej ("Pamiątki"), na którą przybyło ponad 100 osób i od tej pory zebrania religijne odbywały się w języku papiamento. Gabriel Henriquez został pierwszym rdzennym mieszkańcem Aruby, który zgłosił się do chrztu.
W roku 1955 wyspę odwiedził Nathan H. Knorr i przemawiał w nieukończonej jeszcze Sali Królestwa w Oranjestad.
W 1956 roku założono pierwszy 16-osobowy zbór posługujący się językiem papiamento. W roku 1957 zanotowano liczbę 26 głosicieli, w roku 1960 przekroczono liczbę 100 głosicieli, a sześć lat później – 150.
W 1986 roku na wyspie działało 361 głosicieli, w 1993 roku – 491. Od połowy lat 90. XX wieku wielu z nich wyemigrowało (głównie do Holandii), mimo to w 2012 roku zanotowano na Arubie liczbę 899 głosicieli, w roku 2015 – 975, a w roku 2016 – 1058.
Kongresy odbywają się w języku angielskim, hiszpańskim i papiamento.

</doc>
<doc id="1623725" url="https://pl.wikipedia.org/wiki?curid=1623725" title="Śląski kanał">
Śląski kanał



</doc>
<doc id="1623728" url="https://pl.wikipedia.org/wiki?curid=1623728" title="Garlstorf (Dolna Saksonia)">
Garlstorf (Dolna Saksonia)

Garlstorf – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Salzhausen.
Położenie geograficzne.
Garlstorf leży w centralnej części Pustaci Lüneburskiej. Przez gminę płynie mała rzeczka "Aubach" nazywana inaczej "Garlstorfer Aue" od nazwy miejscowości. Od wschodu i południowego wschodu ma sąsiedztwo gminy Gödenstorf, od południowego zachodu graniczy z gminą Egestorf i od zachodu z gminą Hanstedt z gminy zbiorowej Hanstedt, a od północy graniczy z gminą Toppenstedt. Gmina znajduje się na terenie obszaru chronionego krajobrazu "Garlstorfer Wald".
Historia.
Garlstorf został po raz pierwszy wzmiankowany w 1192, ale już w latach 960 - 1106 tutejszy zamek myśliwski był siedzibą majorów znaczącego w tamtych czasach rodu Billungów.
Komunikacja.
Garlstorf znajduje się niespełna 1 km na wschód od autostrady A7 z węzłem komunikacyjnym o tej samej nazwie.

</doc>
<doc id="1623731" url="https://pl.wikipedia.org/wiki?curid=1623731" title="Bronzino Agnolo">
Bronzino Agnolo



</doc>
<doc id="1623734" url="https://pl.wikipedia.org/wiki?curid=1623734" title="Robert Lansing">
Robert Lansing

Robert Lansing (ur. 17 października 1864 w Watertown, zm. 30 października 1928 w Nowym Jorku) – amerykański polityk i prawnik. Pełnił funkcję Radcy Prawnego przy Departamencie Stanu USA w chwili wybuchu I wojny światowej. Zdecydowanie opowiadał się przeciwko brytyjskiej polityce blokady. Popierał natomiast wolny dostęp do mórz oraz poszanowanie praw państw neutralnych. Później, w latach 1915–1920 piastował urząd sekretarza stanu USA w administracji prezydenta Woodrowa Wilsona. Objął to stanowisko po rezygnacji Williama Jenningsa Bryana. Uczestniczył w negocjacjach traktatu z Japonią w roku 1917, znanego jako Porozumienie Lansing-Ishii. Był członkiem Amerykańskiej Komisji na rzecz Negocjowania Pokoju, która obradowała w Paryżu w roku 1919.
Lansing urodził się w Watertown w stanie Nowy Jork. W roku 1886 ukończył koledż Amherst. Karierę prawniczą rozpoczął w roku 1889. Od tamtej pory do roku 1907 prowadził własną kancelarię adwokacką "Lansing &amp; Lansing" w Watertown. Jako ekspert w kwestiach prawa międzynarodowego, pracował jako stowarzyszony radca prawny podczas arbitrażu dot. połowu ryb na Morzu Beringa (pomiędzy Stanami Zjednoczonymi a Wielką Brytanią) jako reprezentant interesów USA w Komisji ds. Roszczeń o Morze Beringa w latach 1896–1897. W roku 1903 był prawnikiem reprezentującym rząd przed Trybunałem Granicznym na Alasce. Działał też w charakterze adwokata Północnoatlantyckich Związków Rybackich podczas arbitrażu w Hadze w latach 1909–1910 oraz jako przedstawiciel USA w ramach Amerykańsko-Brytyjskiego Arbitrażu w latach 1912–1914. W roku 1914 prezydent Wilson mianował Lansinga radcą prawnym Departamentu Stanu.
W czasie I wojny światowej Lansing popierał „życzliwą neutralność” Stanów Zjednoczonych wobec państw Ententy. W późniejszym okresie opowiadał się za przystąpieniem USA do działań wojennych. Według książki reportera gazety "„London Sunday Times”", Colina Simpsona, pt. "„Lusitania”" z roku 1972 Robert Lansing przyczynił się do ukrycia faktu, że liniowiec pasażerski "„Lusitania”" przewoził ze Stanów Zjednoczonych broń dla Brytyjczyków. Zatopienie „Lusitanii” przez niemiecki okręt podwodny U-20 stało się głównym czynnikiem, który zadecydował o przyłączeniu się USA do I wojny światowej. Działania Lansinga w celu ukrycia faktów związanych z zatonięciem liniowca doprowadziły do sporu pomiędzy nim a sekretarzem stanu Williamem Jenningsem Bryanem. W następstwie konfliktu Bryan podał się do dymisji, a Lansing przejął urząd swojego byłego zwierzchnika. W roku 1916, korzystając z funduszy według własnego uznania, powołał Biuro Tajnego Wywiadu ("Bureau of Secret Intelligence") i zatrudnił kilkunastu pierwszych agentów specjalnych tej organizacji. Agenci byli początkowo wykorzystywani do śledzenia działalności państw centralnych w Ameryce, a następnie zajmowali się obserwacją internowanych niemieckich dyplomatów. Niewielka grupa agentów wynajętych przez Lansinga po wielu latach przekształciła się w Dyplomatyczną Służbę Ochrony ("Diplomatic Security Service").
W roku 1919 Lansing został tytularnym przewodniczącym Komisji Amerykańskiej podczas paryskiej konferencji pokojowej. Jako że utworzenia Ligi Narodów nie uważał za zasadniczy postulat traktatu pokojowego, stracił uznanie prezydenta Wilsona. W czasie choroby prezydenta Wilsona, którą zapoczątkował udar, Lansing kilkakrotnie zwoływał gabinet na konsultacje. Ponadto, jako pierwszy z członków administracji Wilsona, wysunął propozycję, by wiceprezydent Thomas Marshall przejął obowiązki głowy państwa. Niezależne posunięcia Lansinga oburzyły prezydenta, wobec czego Lansing odszedł z rządu na jego prośbę w roku 1920. Po dymisji pracował w charakterze prawnika w Nowym Jorku.
Członkowie rodziny Lansinga również pełnili kluczowe funkcje państwowe w USA. Jego bratanek, John Foster Dulles, piastował urząd sekretarza stanu; natomiast Allen Welsh Dulles został dyrektorem Centralnego Wywiadu.
Praca pisarska.
Lansing był współredaktorem "Amerykańskiego Dziennika Prawa Międzynarodowego". Razem z Garym M. Jonesem napisał "Rząd USA: Jego pochodzenie, rozwój i forma" (1902). Ponadto do jego dorobku pisarskiego należą publikacje: "Wielka Czwórka i Inni podczas Konferencji Pokojowej" (1921) oraz "Negocjacje Pokojowe" (1922).

</doc>
<doc id="1623736" url="https://pl.wikipedia.org/wiki?curid=1623736" title="The Best of Scorpions Vol. 2">
The Best of Scorpions Vol. 2

The Best of Scorpions Vol. 2 – kompilacja utworów zespołu Scorpions z 1984 roku.
Lista utworów.
1. "Top of the Bill" (Z albumu In Trance) 3:25
2. "They Need a Million" (Z albumu Fly to the Rainbow) 4:50
3. "Longing for Fire" (Z albumu In Trance) 2:42
4. "Catch Your Train" (Z albumu Virgin Killer) 3:35
5. "Speedy's Coming" (Z albumu Fly to the Rainbow) 3:33
6. "Crying Days" (Z albumu Virgin Killer) 4:38
7. "All Night Long (Live)" (Z albumu Tokyo Tapes) 3:21
8. "This Is My Song" (Z albumu Fly to the Rainbow) 4:14
9. "Sun in My Hand" (Z albumu In Trance) 4:21
10. "We'll Burn the Sky" (Z albumu Taken by Force) 6:27

</doc>
<doc id="1623737" url="https://pl.wikipedia.org/wiki?curid=1623737" title="Haluszki">
Haluszki



</doc>
<doc id="1623738" url="https://pl.wikipedia.org/wiki?curid=1623738" title="Kazimierz de Pourbaix">
Kazimierz de Pourbaix

Kazimierz de Pourbaix (ur. 19 stycznia 1917 w Horodźcu na Wołyniu, zm. 17 stycznia 2005 w Wavre w Belgii, pochowany w Szczawnicy) – porucznik rezerwy artylerii Wojska Polskiego, uczestnik kampanii wrześniowej, powstaniec warszawski, odznaczony Srebrnym Orderem Virtuti Militari oraz Krzyżem Walecznych.
Życiorys.
Wychowanie.
Był czwartym dzieckiem Kamila i Marii de Pourbaix. Uczęszczał do szkoły powszechnej w Antonówce nad Horyniem, następnie do XI Gimnazjum we Lwowie, gdzie w 1935 roku zdał maturę. Od 1936 roku studiował na wydziale prawa Uniwersytetu Lwowskiego, które ukończył na tajnych kompletach. 
Służba wojskowa.
Podobnie jak jego starszy brat Kamil Kazimierz Józef de Pourbaix pełnił służbę wojskową w Szkole Podchorążych artylerii we Włodzimierzu Wołyńskim (w okresie od 18 września 1935 do 28 czerwca 1936 roku). Następnie odbył ćwiczenia wojskowe i otrzymał stopień podporucznika rezerwy artylerii (ze starszeństwem z dniem 1 stycznia 1938 roku).
Kampania wrześniowa.
Zmobilizowany zgodnie z przydziałem do 2 dak w sierpniu 1939 roku. Zostało mu przydzielone stanowisko dowódcy I plutonu 1 baterii 2 dak, która wchodziła w skład Wołyńskiej Brygady Kawalerii. 
Brał udział w bitwie pod Mokrą, w której zginął jego brat por. Kamil Kazimierz de Pourbaix (ps. Lusik) podczas, której został ranny wraz ze swoim bratem ciotecznym por. Witoldem Giedoryciem, Odesłani do szpitala w Łodzi, następnie 15 września trafił do rodzinnego majątku Horodec. 
Konspiracja.
Podczas okupacji wraz ze swoimi braćmi (Franciszkiem, Zdzisławem, Antonim) prowadził szkolenie podchorążych ZWZ–AK w swoim mieszkaniu w Warszawie przy ul. Mokotowskiej. Występował pod pseudonimem „Zahoryński”. Podczas powstania warszawskiego był oficerem w 3 kompanii batalionu „Golski” Zgrupowania „Bartkiewicz”. Podczas zdobywania Komendy Policji na Krakowskim Przedmieściu został ranny. Po powstaniu wzięty do niewoli. W niemieckim oflagu pozostał do końca wojny.
Od października 1943 roku mąż Krystyny Treter. Po wojnie mieszkał w Belgii, następnie w Kanadzie, aktywnie uczestnicząc w życiu Polonii. Pochowany 29 czerwca 2005 roku w Szczawnicy.

</doc>
<doc id="1623739" url="https://pl.wikipedia.org/wiki?curid=1623739" title="Gregor Högler">
Gregor Högler

Gregor Högler (ur. 27 czerwca 1972) – austriacki lekkoatleta specjalizujący się w rzucie oszczepem.
Trzykrotny medalista letnich uniwersjad (w latach 1995–1999). W 2000 odpadł w eliminacjach konkursu podczas igrzysk olimpijskich w Sydney. Trzykrotnie brał udział w mistrzostwach globu: Göteborg 1995 (odpadł w eliminacjach), Ateny 1997 (10. miejsce w finale z wynikiem 81,56) oraz Sewilla 1999 (odpadł w eliminacjach). W 2002 roku, bez powodzenia, startował w mistrzostwach Europy. Wielokrotny reprezentant Austrii. Czternastokrotny mistrz kraju. Rekord życiowy: 84,03 (17 lipca 1999, Kapfenberg). Wynik ten jest obecnym rekordem Austrii.

</doc>
<doc id="1623743" url="https://pl.wikipedia.org/wiki?curid=1623743" title="Marc Cherry">
Marc Cherry

Marc Cherry (ur. 23 marca 1962 w Long Beach w hrabstwie Los Angeles w stanie Kalifornia, USA) – amerykański scenarzysta i producent telewizyjny, twórca m.in. serialu „Desperate Housewives”, dwukrotnie nominowany do nagrody Emmy.
Życiorys.
Po ukończeniu Troy High School w Fullerton w stanie Kalifornia, uczęszczał na California State University. Cherry zadecydował następnie o przeniesieniu się do Hollywood, gdzie rozpoczął karierę scenarzysty.
Magazyn "Out" umieścił go na liście najbardziej wpływowych osób ze środowiska LGBT w Hollywood.
Produkcje.
Początki kariery.
W roku 1990 został producentem i scenarzystą popularnego sitcomu stacji NBC "The Golden Girls", a następnie pracował również przy jego spin-offie – emitowanym w latach przez CBS serialu "The Golden Palace". Wkrótce potem, również dla kanału CBS, współtworzył serial "The Five Mrs. Buchanans". W 2001 roku przez krótki okres tworzył sitcom "Między nami facetami" ("Some of My Best Friends"), którego gwiazdami byli Jason Bateman i Danny Nucci. Serial oparto na fabularnej komedii "Kiss Me, Guido" z 1997 roku i został on zdjęty z anteny stacji CBS zaledwie po siedmiu odcinkach.
„Desperate Housewives”.
Od października 2004 do maja 2012 roku tworzył jeden z najbardziej popularnych seriali, „Desperate Housewives”, który to był emitowany przez stację ABC. Opowiadał historie 5 kobiet i sąsiadek z jednej ulicy. Jedna z nich popełniła samobójstwo w pierwszym odcinku i odtąd zmarła opowiadała o życiu pozostałych przyjaciółek, mając swobodny wgląd w ich wszystkie sekrety.
Pomysł napisania scenariusza do pilota zrodził się po rozmowie z matką, która powiedziała mu, że wychowując swoje dzieci, była zdana niemal wyłącznie na siebie. Jej mąż i ojciec dzieci większość czasu był poza domem, a to powodowało, że wielokrotnie czuła się „zdesperowana”. Scenarzysta przyznał się też, że pomysły na skandale brał z gazet i z życia przyjaciół.
Długo starał się przekonać wiele amerykańskich stacji do swojego projektu. Już po pierwszej emisji serial uzyskał najlepszy wynik w rankingach oglądalności. Szybko stał się hitem w Stanach, a wkrótce prawa do emisji zakupiły stacje w kilkudziesięciu krajach, w Polsce były to Polsat, Fox Life oraz Comedy Central. Żadna stacja telewizyjna nie zdecydowała się kupić serialu, który został zaprezentowany jako komediowy. Dopiero gdy wprowadzono zmiany do scenariusza i zaprezentowano go jako nocną operę mydlaną, telewizja ABC zakupiła do niego prawa.
Serial zamknął się w ośmiu sezonach. Cherry wystąpił w finalnym, 180. odcinku „Finishing the Hat” jako bezimienny pracownik od przeprowadzek.
5 kwietnia 2010 roku Nicollette Sheridan − grała w serialu postać Edie Britt do końca 5. sezonu − złożyła pozew, w sądzie w Los Angeles, przeciwko twórcy serialu oraz stacji ABC. Nicollette utrzymywała m.in., że Marc Cherry uderzył ją na planie produkcji we wrześniu 2008 roku. W pozwie można przeczytać, że gdy Sheridan zapytała go o kwestię ze scenariusza, Cherry "wziął ją na bok i mocno uderzył ręką w twarz i głowę". Później podobno "błagał o przebaczenie". Aktorka domagała się 20 mln dolarów. Pozew miał być rozpatrzony w sądzie w październiku 2011 roku. 16 sierpnia 2012 roku sąd apelacyjny uznał, że aktorka nie może ubiegać się o wszczęcie postępowania o bezprawne wypowiedzenie, gdyż nie została zwolniona (jej kontrakt nie został przedłużony po piątym sezonie serialu). Sąd zgodził się rozpatrzyć pozew, lecz 5 listopada 2013 sędzia z Los Angeles, Michael Stern, wydał wyrok, na mocy którego aktorka nie może rościć sobie prawa do odszkodowania, gdyż nie złożyła skargi w adekwatnym organie administracyjnym w terminie 6 miesięcy od incydentu. Pozew złożony w tak późnym czasie, z pominięciem istotnego dla sprawy urzędu, spowodował, iż aktorce zarzucono działanie pod wpływem uprzedzeń.
„Devious Maids”.
Od czerwca 2013 do sierpnia 2016 roku, pracował na planie serialu „Devious Maids”. Historia dotyczyła latynoskich pomocy domowych, które spotykały się ze sobą i żmudnie rozwikłały przyczynę morderstwa swej przyjaciółki oraz pozostałe problemy swoich pracodawców. Serial anulowano po 49 odcinkach. po finale 4. sezonu.
„Why women Kill”.
Od sierpnia 2019 pracuje na planie „Why women Kill”. Fabuła serialu opowiada o trzech kobietach żyjących w trzech różnych dekadach, które inaczej radzą sobie z niewiernością męża. CBS zamówiło 2. sezon serialu w dniu 16 października 2019 roku. Jeszcze przed finałem pierwszej serii.

</doc>
<doc id="1623746" url="https://pl.wikipedia.org/wiki?curid=1623746" title="Mysia Góra">
Mysia Góra

Mysia Góra (niem. "Müsen Berg", "Mause Berg", 612 m n.p.m.) – wzniesienie w południowo-zachodniej Polsce, w Sudetach Środkowych, w Górach Bardzkich.
Góra w przeszłości nosiła nazwę: "Müsen Berg, Mause Berg", później "Łysa Góra, Myszak" i w końcu "Mysia Góra".
Położenie.
Wzniesienie położone jest w południowo-środkowej części Grzbietu Wschodniego Gór Bardzkich, na północ od Przełęczy Łaszczowa, około 3,4 km na południowy wschód od Barda.
Charakterystyka.
Góra z niewyraźnie zaznaczonym wierzchołkiem o kopulastym kształcie i średnio stromymi zboczami, które podkreślają wzniesienie w terenie. Od południowego zachodu wydzielona Przełęczą Łaszczowa, nad którą nieznacznie górując, opada do niej krótkim łagodnym zboczem. Góra stanowi bliźniaczą kulminację Łaszczowej położonej po wschodniej stronie i oddzielonej płytkim siodłem. Góra jest zwornikiem, od którego wychodzą długie boczne ramiona Grzbietu Wschodniego. W kierunku północno-zachodnim odchodzi ramię, które kończy się na terenie Barda ciągnie się ono przez wzniesienia Dębowinę i Kozi Grzbiet, aż po Tunelową Górę i zakole Nysy Kłodzkiej w Przełomie Bardzkim. Drugie ramię, odchodzące na północny zachód, jest nieco krótsze i schodzi poprzez wzniesienia Mała Niwa, Wielka Niwa, Strażnik i Iglicę również do Przełomu Bardzkiego. Kolejne, północno-zachodnie ramię, sięga po meander Przełomu Bardzkiego, na którym rozłożyły się zabudowania Morzyszowa. Na południowy zachód odchodzi główne najdłuższe ramię z Kłapaczem w bocznym odgałęzieniu sięgające, aż po Owczą Górę w Kłodzku.
Budowa geologiczna.
Góra zbudowana jest z dolnokarbońskich szarogłazów, zlepieńców i łupków ilastych struktury bardzkiej. Utwory te przebite są na południowym i zachodnim zboczu apofizami górnokarbońskich granitoidów intruzji kłodzko-złotostockiej, wokół których wytworzyły się strefy metamorfizmu kontaktowego.
Roślinność.
Zbocza i szczyt porasta w całości las świerkowo-bukowy regla dolnego przerzedzony zrębami, jedynie szczyt zajmuje niewielka leśna polana a u północno-zachodniego podnóża rozciągają się łąki należące do wsi Dębowina.
Zagospodarowanie.
Południowe zbocze trawersuje leśna droga „Graniczna Droga”, która wcześniej łączy się z polną drogą o nazwie z „Wysoka Droga” połączone drogi prowadzą na Przełęcz Łaszczowa, do największego skrzyżowania szlaków pieszych i rowerowych w tym rejonie.

</doc>
<doc id="1623747" url="https://pl.wikipedia.org/wiki?curid=1623747" title="Linognathidae">
Linognathidae

Linognathidae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą. Cechą charakterystyczną jest brak oczu. Do 2004 roku wyodrębniono 70 gatunków należących do Linognathidae.
Linognathidae stanowią rodzinę składającą się obecnie z 3 rodzajów :

</doc>
<doc id="1623748" url="https://pl.wikipedia.org/wiki?curid=1623748" title="Naprzód Polsko-Piast">
Naprzód Polsko-Piast

Naprzód Polsko-Piast – koalicja Ruchu Społecznego Naprzód Polsko i Stronnictwa „Piast”, zawarta 1 marca 2009 na wybory do Parlamentu Europejskiego.
Podczas podpisywania porozumienia byli przedstawiciele innych środowisk politycznych, m.in.: KPN, ZChN, Niezależnego Samorządnego Związku Zawodowego Rolników Indywidualnych „Solidarność”, ZZ Rolników „Ojczyzna” oraz Solidarności 80.
W założeniach koalicja była ruchem konserwatywno-ludowo-chrześcijańsko-narodowym. Pierwszym celem koalicji „Naprzód Polsko-Piast” był udział w wyborach do Parlamentu Europejskiego. W szóstej kadencji Parlamentu Europejskiego koalicja miała kilku eurodeputowanych (członków zarówno Naprzód Polsko, jak i Stronnictwa „Piast”).
19 marca 2009 został zarejestrowany Koalicyjny Komitet Wyborczy Naprzód Polsko-Piast.
Kandydaci koalicji Naprzód Polsko-Piast w czerwcowych wyborach do Parlamentu Europejskiego startowali w większości wspólnie m.in. z Ligą Polskich Rodzin z listy komitetu Libertas (prezes Naprzód Polsko Janusz Dobrosz i sekretarz generalny partii Dariusz Grabowski zostali w wyniku startu z tej listy wykluczeni z ugrupowania), jednak komitet Naprzód Polsko-Piast zarejestrował także własną listę w okręgu katowickim. Startowało z niej 6 osób bezpartyjnych (w tym dwie z wyrejestrowanej Konfederacji Polski Niepodległej – Obóz Patriotyczny) i 2 z Naprzód Polsko. Lista uzyskała 1537 głosów (0,16% w skali okręgu oraz 0,02% w skali kraju), co dało jej ostatnie, 11. miejsce w skali okręgu i 11. na 12 komitetów w skali kraju (przed PPS).
Później obie partie nie podejmowały współpracy, a Naprzód Polsko zostało rozwiązane w 2010.

</doc>
<doc id="1623749" url="https://pl.wikipedia.org/wiki?curid=1623749" title="Przymierze dla Polski (koalicja)">
Przymierze dla Polski (koalicja)

Przymierze dla Polski – koalicja polskich pozaparlamentarnych ugrupowań prawicowych, powołana 9 maja 1994, działająca do 1995.
W jego skład wchodziły:
Porozumienie stanowiło sformalizowaną inicjatywę jednoczenia się licznych istniejących w Polsce w pierwszej połowie lat 90. partii prawicy, które po wyborach parlamentarnych w 1993 znalazły się poza Sejmem. W ramach PdP każde z ugrupowań zachowało swoją odrębność organizacyjną i polityczną. Uczestnicy Porozumienia zamierzali przekształcić je w federacyjny związek działający na zasadzie stowarzyszenia.
Koalicja powołała radę krajową (po czterech reprezentantów każdej partii), na jej czele miał stać przewodniczący, rotacyjnie wymieniany co dwa miesiące. Program polityczny odwoływał się do szeregu nurtów niekomunistycznych (narodowych, niepodległościowych, ludowych, konserwatywnych i chadeckich), tj. do wszystkich idei, jakie deklarowały poszczególne ugrupowania. W kwestiach ekonomicznych PdP deklarowało poparcie systemu gospodarki rynkowej, a także postulowało tzw. powszechne uwłaszczenie. Koalicja przygotowała swój projekt konstytucji, konkurencyjny wobec tzw. projektu obywatelskiego, rekomendowanego przez NSZZ "Solidarność".
W styczniu 1995 tworzące ją partie uzgodniły wspólną strategię na wybory prezydenckie razem z mniejszymi ugrupowaniami wchodzącymi w skład konkurencyjnego Porozumienia 11 Listopada. Uczestnicy PdP nie byli jednak w stanie wyłonić jednego kandydata, w szczególności PC wykluczało możliwość poparcia Lecha Wałęsy, za którym optowało PSL-PL, część ZChN i odłam RdR Romualda Szeremietiewa. W konsekwencji już wiosną 1995 doszło do zaniku działalności Przymierza.

</doc>
<doc id="1623755" url="https://pl.wikipedia.org/wiki?curid=1623755" title="Gmina Iłowo">
Gmina Iłowo



</doc>
<doc id="1623756" url="https://pl.wikipedia.org/wiki?curid=1623756" title="App Store">
App Store

App Store – platforma dystrybucji cyfrowej z aplikacjami dla iPada, iPhone'a oraz iPoda touch, stworzona przez Apple Inc.
Aplikacje w sklepie są tworzone przez właściciela App Store, firmę Apple, oraz przez osoby, które posiadają pakiet iOS SDK (Software Development Kit).
W App Store znajdują się aplikacje i gry płatne oraz bezpłatne. W ofercie dostępne są także karty podarunkowe.
Osoby piszące płatne aplikacje do App Store otrzymują 70% od sprzedanych własnych aplikacji. Pozostałe 30% w ramach prowizji trafia do Apple. Aplikacje trafiające do sklepu przechodzą selekcję przez Apple, gdzie poddawane są testom oraz sprawdzane m.in. pod kątem prawnym. Aplikacje za pośrednictwem App Store mogą być aktualizowane do nowszych wersji. Użytkownik po wejściu do App Store dostaje powiadomienie które z zainstalowanych w jego iPhone/iPodTouch aplikacji są dostępne w nowszych wersjach. Wystarczy wpisać hasło, a aplikacje zostaną ściągnięte i automatycznie zainstalowane. Nie wymaga to jakiejkolwiek ingerencji użytkownika.

</doc>
<doc id="1623757" url="https://pl.wikipedia.org/wiki?curid=1623757" title="Sérgio Marone">
Sérgio Marone

Sérgio Passarella Marone (ur. 4 lutego 1981 w São Paulo, w stanie São Paulo) – brazylijski aktor telewizyjny pochodzenia włoskiego.
Syn Vilmy Passarella Marone i Antonio Monteiro Sérgio Marone, od wczesnego dzieciństwa ujawnił swoje zamiłowanie do piłki nożnej. Jego debiutem kinowym była rola tancerza Vaslava w dramacie "Marzenia i pragnienia" ("Sonhos e Desejos", 2006). Wystąpił na scenie w spektaklu "Farsa" (2008).

</doc>
<doc id="1623759" url="https://pl.wikipedia.org/wiki?curid=1623759" title="Dornier Do 34 Kiebitz">
Dornier Do 34 Kiebitz

Dornier Do 34 Kiebitz (czajka) – niemiecki bezzałogowy śmigłowiec rozpoznawczy (UAV-unmanned aerial vehicle ang. Bezzałogowy Aparat Latający) wyprodukowany przez firmę Dornier. Był to aparat latający na uwięzi, przymocowany rozwijanym kablem zaopatrującym go w paliwo i przesyłającym dane z rozpoznania do stanowiska startowego i dalej do stanowiska kontroli lotu.
Do 34 był odpowiedzią firmy Dornier na zapotrzebowanie armii niemieckiej na taktyczny, bezzałogowy aparat rozpoznawczy pola bitwy. Opierając się na doświadczeniach zdobytych przy projektowaniu śmigłowca Do 32U, w 1976 roku Dornier opracował wersję bezzałogową śmigłowca, sterowaną kablem łączącym aparat z platformą startową. W ten sposób powstała wersja Do 32K (Kabelgebunden). Próby wypadły pomyślnie, projekt śmigłowca spełnił swoje założenia co rok później zaowocowało konstrukcja Do 34. Cały cykl projektowania i budowy Do 34 otrzymał kryptonim ARGUS I. W skład wyposażenia aparatu wchodził radar obserwacji pola walki, mogący wykrywać samoloty i rakiety na niskim pułapie oraz system zagłuszania sygnałów radiowych. Główną wadą Do 34 było jego przywiązanie do nieruchomego stanowiska startowego umieszczonego na ciężarówce. Doświadczenia zebrane podczas testów Do 34 pozwoliły na opracowanie uniezależnionych od platformy startowej, autonomicznych śmigłowców bezpilotowych SEAMOS/GEAMOS opracowanych w ramach programu ARGUS II.

</doc>
<doc id="1623760" url="https://pl.wikipedia.org/wiki?curid=1623760" title="Jure Sinkovec">
Jure Sinkovec



</doc>
<doc id="1623761" url="https://pl.wikipedia.org/wiki?curid=1623761" title="Błogosławieństwo opata i ksieni">
Błogosławieństwo opata i ksieni

Błogosławieństwo opata (ksieni), Benedykcja opata (ksieni) – ceremonia liturgiczna, w której biskup wyprasza łaski potrzebne przyszłemu przełożonemu (przełożonej) klasztoru w nowych obowiązkach.
Błogosławieństwo to sprawowane jest w niedzielę lub inny dzień świąteczny przez biskupa diecezjalnego, w obecności wspólnoty danego klasztoru, podczas uroczystej Mszy świętej.
Obrzęd zaczyna się po Ewangelii, przedstawieniem kandydata lub kandydatki; następnie biskup wygłasza przemówienie (homilię), w którym poucza błogosławionego o jego nowych obowiązkach, a także odbiera od kandydata jego przyrzeczenie.
Po odśpiewaniu Litanii do Wszystkich Świętych i odczytaniu przez biskupa uroczystej modlitwie, nowej ksieni zostają wręczone insygnia: reguła zakonna i pierścień, zaś opat otrzymuje ponadto mitrę simplex oraz pastorał.
Po Komunii zostaje odśpiewany hymn "Ciebie Boga wysławiamy" (Te Deum).
Zobacz też: opat, sakramentalia, błogosławieństwo.

</doc>
<doc id="1623764" url="https://pl.wikipedia.org/wiki?curid=1623764" title="Dębsk (gmina)">
Dębsk (gmina)

Dębsk (od 1973 "Szydłowo") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Dębsk, lecz siedzibą władz gminy było Szydłowo.
W okresie międzywojennym gmina Dębsk należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 26 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Szydłowo.

</doc>
<doc id="1623765" url="https://pl.wikipedia.org/wiki?curid=1623765" title="Stara Rzeka (dopływ Liwca)">
Stara Rzeka (dopływ Liwca)

Stara Rzeka – rzeka dorzecza Bugu, prawy dopływ Liwca o długości 24,86 km. Wypływa w okolicach wsi Żanecin w gminie Sokołów Podlaski i kieruje się na południe. Przepływa przez miejscowości: Dziegietnia, Bielany-Wąsy, Bielany-Żyłaki, Bielany-Jarosławy, Ruciany, Stany, Krynica i po minięciu wsi Krześlin wpada do Liwca.

</doc>
<doc id="1623766" url="https://pl.wikipedia.org/wiki?curid=1623766" title="Kosiny (gmina)">
Kosiny (gmina)

Kosiny (pocz. "Kosiny Stare"; od 1973 "Wiśniewo") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kosiny, lecz siedzibą władz gminy było Wiśniewo.
W okresie międzywojennym gmina Kosiny należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 11 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Wiśniewo.

</doc>
<doc id="1623767" url="https://pl.wikipedia.org/wiki?curid=1623767" title="Osteoglossomorpha">
Osteoglossomorpha



</doc>
<doc id="1623768" url="https://pl.wikipedia.org/wiki?curid=1623768" title="Jelena Chrustalowa">
Jelena Chrustalowa

Jelena Władimirowna Chrustalowa (ros. Елена Владимировна Хрусталёва, ur. 28 września 1980 w Krasnojarsku) – rosyjska biathlonistka, reprezentująca także Białoruś i Kazachstan, wicemistrzyni olimpijska.
Kariera.
Pierwsze sukcesy osiągnęła w 2000 roku. Najpierw zdobyła złote medale w biegu indywidualnym i sztafecie w kategorii juniorek podczas mistrzostw Europy w Zakopanem. Następnie wywalczyła srebrne medale w biegu pościgowym i sztafecie na mistrzostwach świata juniorów w Hochfilzen.
W Pucharze Świata zadebiutowała 6 grudnia 2001 roku w Hochfilzen, zajmując 36. miejsce w sprincie. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 23 stycznia 2002 roku w Anterselvie, gdzie w biegu indywidualnym była siódma. Jedyny raz na podium zawodów pucharowych stanęła 18 lutego 2010 roku w Vancouver, gdzie w tej samej konkurencji była druga. Najlepsze wyniki osiągnęła w sezonie 2009/2010, kiedy zajęła 35. miejsce w klasyfikacji generalnej.
W 2002 roku wystąpiła w barwach Białorusi na igrzyskach olimpijskich w Salt Lake City, gdzie zajęła 33. miejsce w sprincie, 30. w biegu pościgowym oraz 7. w sztafecie. W kolejnym sezonie powróciła do reprezentacji Rosji, zdobywając złote medale w biegu indywidualnym i sztafecie podczas mistrzostw Europy w Forni Avoltri. Na rozgrywanych dwa lata później mistrzostwach Europy w Nowosybirsku wywalczyła kolejny złoty medal w sztafecie.
Od 2006 roku reprezentowała Kazachstan. W barwach tego kraju wywalczyła srebrny medal w biegu indywidualnym podczas igrzysk olimpijskich w Vancouver w 2010 roku. W zawodach tych rozdzieliła Norweżkę Torę Berger i Darję Domraczewą z Białorusi. Był to pierwszy w historii medal olimpijski w biathlonie dla Kazachstanu. Na tej samej imprezie w pierwszej dziesiątce znalazła się też w sprincie, który ukończyła na piątej pozycji. Na rozgrywanych cztery lata później igrzyskach w Soczi indywidualnie plasowała się poza czołową trzydziestką, w sztafecie kobiet była dwunasta, a w sztafecie mieszanej czternasta. Zdobyła także pięć medali igrzysk azjatyckich w tym złote w biegu indywidualnym i sztafecie na igrzyskach azjatyckich w Astanie–Ałmaty w 2011 roku. Zajęła też między innymi szóste miejsce w biegu indywidualnym na mistrzostwach świata w Pjongczangu w 2009 roku.

</doc>
<doc id="1623772" url="https://pl.wikipedia.org/wiki?curid=1623772" title="Mława (gmina)">
Mława (gmina)

Mława (od 1973 "Wieczfnia Kościelna") – dawna gmina wiejska istniejąca do 1954 roku w woj. warszawskim. Nazwa gminy pochodzi od miasta Mławy (stanowiącej odrębną gminę miejską), lecz siedzibą władz gminy była Wieczfnia (Kościelna).
W okresie międzywojennym gmina Mława należała do powiatu mławskiego w woj. warszawskim. Obok gminy Szczeczpkowo, gmina Mława była jedyną gminą powiatu mławskiego przy granicy pruskiej. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 22 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Wieczfnia Kościelna.

</doc>
<doc id="1623773" url="https://pl.wikipedia.org/wiki?curid=1623773" title="Benedykcja ksieni">
Benedykcja ksieni



</doc>
<doc id="1623774" url="https://pl.wikipedia.org/wiki?curid=1623774" title="Mychajło Kuzemśkyj">
Mychajło Kuzemśkyj

Mychajło Kuzemśkyj, Michał Kuziemski (ur. 20 lutego 1809 we wsi Szybalin, zm. 5 grudnia 1879 w Laszkach Górnych) – duchowny greckokatolicki (w. l. 1868–1871 unicki biskup chełmski), ukraiński działacz narodowy. Przewodniczący Głównej Rady Ruskiej, poseł do Sejmu Krajowego Galicji, inicjator organizacji Soboru Ruskich Uczonych. 
Działalność w Galicji.
Pochodził z rodziny duchownego greckokatolickiego. Ukończył gimnazjum w Brzeżanach, następnie wydział teologii Uniwersytetu Lwowskiego. W trakcie nauki został zauważony przez arcybiskupa Michała Lewickiego, który uczynił go swoją osobą zaufaną i pragnął zapewnić mu wysoką godność w hierarchii Kościoła greckokatolickiego. Wbrew oczekiwaniom arcybiskupa Kuzemśkyj odmówił jednak przyjęcia święceń kapłańskich jako celibatariusz i ożenił się z Marią Siczyńską. Wyświęcony w 1833 na kapłana, został proboszczem w parafii w Załoźcach.
Po śmierci żony ks. Kuzemśkyj przeprowadził się do Lwowa. Kolejno uzyskał stanowiska kanclerza konsystorza metropolii lwowskiej, zaś w 1842 – członka kapituły z godnością prałata, mimo faktu, iż nie osiągnął wymaganego przez prawo kanoniczne wieku. W wymienionym roku powierzono mu nadzór nad greckokatolickimi szkołami ludowymi. Za sprawą jego działań w ciągu piętnastu lat ich liczba wzrosła z piętnastu do ponad tysiąca. Ks. Kuzemśkyj zadbał również o wykształcenie kadry nauczycielskiej i opracowanie podręczników w języku ruskim. Nazywany był „sercem Rusi Halickiej”.
Wziął czynny udział w wydarzeniach Wiosny Ludów w Galicji. Na pierwszych posiedzeniach Głównej Rady Ruskiej pełnił funkcję przewodniczącego, oddając ją następnie Hryhorijowi Jachymowyczowi i przejmując ponownie po objęciu przezeń katedry przemyskiej. Brał udział w organizacji przez Radę Macierzy Halicko-Ruskiej, Narodnego Domu we Lwowie i przebudowie soboru św. Jura we Lwowie. Zainicjował organizację Soboru Ruskich Uczonych.
W 1856 otrzymał godność prałata-kustosza kapituły lwowskiej, zaś w 1865 został oficjałem metropolitalnym, archidiakonem kapitulnym oraz wikariuszem generalnym. W 1859 wystąpił przeciwko wprowadzeniu w miejsce alfabetu cyrylickiego łacinki ukraińskiej. Reprezentował poglądy moskalofilskie.
W 1861 wybrany do Sejmu Krajowego Galicji z IV kurii obwodu Stryj, w okręgu wyborczym nr 36 Mikołajów–Żurawno.
W 1862 został odznaczony rosyjskim orderem św. Anny.
Biskup chełmski.
W 1868 został wytypowany przez administrację rosyjską jako najodpowiedniejszy kandydat na ordynariusza ostatniej unickiej administratury w Imperium Rosyjskim, diecezji chełmskiej. Po uzyskaniu pozytywnych opinii nt. Kuzemśkiego od greckokatolickiej hierarchii galicyjskiej, papież poparł tę kandydaturę. Przed przyjęciem sakry biskupiej, co nastąpiło w 1868 we Lwowie, przyszły biskup spotkał się w Warszawie z carem rosyjskim i odbył podróż do Rzymu.
Był zdecydowanym zwolennikiem usunięcia z Kościoła unickiego elementów pochodzenia łacińskiego. Profesor ks. Józef Umiński w swojej pracy "Historia Kościoła" pisał, że Kuzemśkyj "chlubił się, że całe swoje życie walczył z latynizmem i polskością". Na samym początku swojej pracy biskupiej podkreślał konieczność separacji Cerkwi greckokatolickiej od hierarchii łacińskiej i uniezależnieniu jej od wpływów „obcych”. Nakazał usunięcie z cerkwi unickich organów, zabronił odprawiania nabożeństw różańcowych i godzinek. Jednak w kwestii latynizmów trwale zakorzenionych na Chełmszczyźnie, np. ławek w cerkwiach, monstrancji, dzwonków zamierzał pozostawić ostateczną decyzję synodowi diecezjalnemu. Sam sprawował nieznane tradycji prawosławnej ciche msze i pielgrzymował do relikwii św. Jozafata Kuncewicza.
Pod koniec 1868 roku wydał zarządzenie dokonania spisu unitów którzy przeszli na obrządek łaciński w celu ich ponownego przywrócenia (za pomocą władz świeckich) unii, z zaznaczeniem, że przywracanie ma dotyczyć jedynie z obrządku łacińskiego, z wyłączeniem tych byłych unitów, którzy przystąpili Kościoła prawosławnego. Ponadto Kuzemśkyj zabronił swoim wiernym należenia do bractw pobożnych w Kościele łacińskim, unitom pełniącym służbę wojskową polecił spowiadać się u księży prawosławnych, a nie jak dotychczas – katolickich.
Biskup negatywnie odnosił się również do działalności tych duchownych unickich, którzy deklarowali chęć natychmiastowej konwersji na prawosławie i w swoich parafiach usuwali wszelkie naleciałości łacińskie w liturgii. Stąd wynikł m.in. jego otwarty konflikt z członkiem konsystorza diecezji ks. Marcelim Popielem, zdecydowanym zwolennikiem prawosławia.
Szczerze przywiązany do idei unii i do Kościoła katolickiego biskup musiał jednak ustępować przed władzami świeckimi, wprowadzając wbrew własnym przekonaniom zmiany liturgiczne upodabniające obrządek unicki do prawosławnego. W takich okolicznościach musiał m.in. znieść święto Bożego Ciała i wprowadzić obowiązkową modlitwę za rodzinę carską. Zdaniem Włodzimierza Osadczego
Kuzemśkyj nie chciał zrealizować do końca zamierzeń władz carskich, które oczekiwały od niego, by zakończył akcję oczyszczania obrządku unickiego oficjalnym włączeniem swojej diecezji do Rosyjskiego Kościoła Prawosławnego. Dlatego 20 stycznia 1871 złożył dymisję, która została zaakceptowana przez cara. Za swoją działalność na Chełmszczyźnie otrzymał Order Świętej Anny I klasy.
Jego decyzja nie została jednak usankcjonowana przez Stolicę Apostolską; papież Pius IX w dalszym ciągu uważał go za ordynariusza chełmskiego. Wrócił do Lwowa, później zamieszkał w Laszkach Górnych (koło Mikołajowa), gdzie i zmarł. Pochowany na Cmentarzu Łyczakowskim we Lwowie (w grobowcu Kowalskich, pole Nr 58).

</doc>
<doc id="1623775" url="https://pl.wikipedia.org/wiki?curid=1623775" title="Kłapacz">
Kłapacz

Kłapacz (, 575, 573 m n.p.m.) – wzniesienie o dwóch wierzchołkach, w południowo-zachodniej Polsce, w Sudetach Środkowych, w Górach Bardzkich.
Położenie i opis.
Wzniesienie położone jest w południowo-środkowej części Grzbietu Wschodniego Gór Bardzkich, w bocznym ramieniu odchodzącym od Łaszczowej około 1,5 km na południowy wschód od Przełęczy Bardzkiej.
Góra z niewyraźnie zaznaczonymi wierzchołkami o kształcie rozciągniętego kopca i średnio stromymi zboczami, które czynią wzniesienie widocznym w terenie. Obie kulminacje góry tworzą jeden wierzchołek. Od wschodu i południa wzniesienie okala potok górski Jodłownik, a od zachodu bezimienny jego dopływ, od północnego zachodu oddzielone jest Przełęczą Bardzką, do której opada łagodnym zboczem. Góra wyrasta w bocznym odgałęzieniu, odchodzącym od południowo-zachodniego grzbietu, który ciągnie się od Mysiej Góry aż do Owczej Góry nad Kłodzkiem.
Góra zbudowana jest z dolnokarbońskich szarogłazów, zlepieńców i łupków ilastych struktury bardzkiej. Na południowym zboczu występują ławice wojciechowickich łupków krzemionkowych.
Zbocza i szczyt w partii szczytowej porasta las mieszany regla dolnego, zbocza góry poniżej poziomu 520 m częściowo zajmują niewielkie płaty lasu, między którymi rozciągają się łąki i pola uprawne należące do okolicznych wiosek.
Północno-zachodnim zboczem trawersuje Droga Graniczna dochodząca do Przełęczy Łaszczowej. U podnóża wniesienia położone są Wojciechowice, które okalają je od południa i wschodu.
Góra w przeszłości nosiła nazwę: "Klapperberg".

</doc>
<doc id="1623776" url="https://pl.wikipedia.org/wiki?curid=1623776" title="Dzmitryj Lencewicz">
Dzmitryj Lencewicz

Dzmitryj Ualdomarawicz Lencewicz (biał. Дзьмітрый Ўальдомараўіч Ленцэвіч, ros. Дмитрий Вальдомарович Ленцевич, "Dmitrij Waldomarowicz Lencewicz"; ur. 20 czerwca 1983 w Mińsku) – białoruski piłkarz, grający na pozycji obrońcy, reprezentant Białorusi.
Kariera piłkarska.
Kariera klubowa.
Rozpoczął karierę piłkarską w miejscowym klubie RWAR Mińsk, skąd trafił do Dynama Mińsk. Występował w rosyjskim Torpedo Moskwa i w ukraińskim zespole Dnipro Dniepropietrowsk. W latach 2008–2010 bronił barw Bohemians Praga. W 2010 roku odszedł do klubu Dynamo Czeskie Budziejowice.
Kariera reprezentacyjna.
W reprezentacji Białorusi wystąpił 7 razy.

</doc>
<doc id="1623777" url="https://pl.wikipedia.org/wiki?curid=1623777" title="True Blood">
True Blood



</doc>
<doc id="1623781" url="https://pl.wikipedia.org/wiki?curid=1623781" title="IPCC">
IPCC



</doc>
<doc id="1623782" url="https://pl.wikipedia.org/wiki?curid=1623782" title="Szczepkowo (gmina)">
Szczepkowo (gmina)

Szczepkowo (od 1973 "Janowiec Kościelny") – dawna gmina wiejska istniejąca do 1954 roku w woj. warszawskim (dzisiejsze woj. warmińsko-mazurskie). Nazwa gminy pochodzi od wsi Szczepkowo, lecz siedzibą władz gminy był Janowiec (Kościelny).
W okresie międzywojennym gmina Szczepkowo należała do powiatu mławskiego w woj. warszawskim. Obok gminy Mława, gmina Szczepkowo była jedyną gminą powiatu mławskiego przy granicy pruskiej, a zarazem jego najdalej na północ wysuniętą jednostką. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Janowiec Kościelny, w powiecie nidzickim w woj. olsztyńskim.

</doc>
<doc id="1623783" url="https://pl.wikipedia.org/wiki?curid=1623783" title="Silke Kraushaar-Pielach">
Silke Kraushaar-Pielach

Silke Kraushaar-Pielach (ur. 10 października 1970 w Sonnebergu jako Silke Kraushaar) – niemiecka saneczkarka, trzykrotna medalistka olimpijska, wielokrotna medalistka mistrzostw świata i pięciokrotna zdobywczyni Pucharu Świata.
Kariera.
Pierwszy sukces w karierze osiągnęła w 1997 roku, kiedy zdobyła srebrny medal w drużynie podczas mistrzostw świata w Innsbrucku. W kolejnych latach zdobyła jeszcze dziewięć medali na imprezach tego cyklu, w tym złote w drużynie podczas MŚ w Sankt Moritz (2000), MŚ w Calgary (2001) i MŚ w Igls (2007) oraz w jedynkach na MŚ w Nagano (2004). Zdobyła też dziesięć medali mistrzostw Europy, w tym siedem złotych (trzy indywidualnie i cztery drużynowo). W 1998 roku wystartowała na igrzyskach olimpijskich w Nagano, gdzie zdobyła mistrzostwo olimpijskie w jedynkach. Na rozgrywanych cztery lata później igrzyskach w Salt Lake City zajęła trzecie miejsce, plasując się za swymi rodaczkami, Sylke Otto i Barbarą Niedernhuber. Brała też udział w igrzyskach olimpijskich w Turynie w 2006 roku, zdobywając srebrny medal. Rozdzieliła tam na podium Sylke Otto i kolejną reprezentantkę Niemiec - Tatjanę Hüfner. Pięciokrotnie była najlepsza w klasyfikacji generalnej Pucharu Świata, zwyciężając w sezonach 1998/1999, 2000/2001, 2001/2002, 2005/2006 i 2006/2007.
Po zakończeniu sportowej kariery została działaczką niemieckiego związku bobslejów, sanek i skeletonu.
Życie prywatne.
7 lipca 2006 roku została żoną niemieckiego biznesmena Michaela Pielacha.

</doc>
<doc id="1623785" url="https://pl.wikipedia.org/wiki?curid=1623785" title="Silke Kraushaar">
Silke Kraushaar



</doc>
<doc id="1623787" url="https://pl.wikipedia.org/wiki?curid=1623787" title="Sylke Kraushaar">
Sylke Kraushaar



</doc>
<doc id="1623791" url="https://pl.wikipedia.org/wiki?curid=1623791" title="Ratowo (gmina)">
Ratowo (gmina)

Ratowo (od 1973 "Radzanów") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Ratowo, lecz siedzibą władz gminy był Radzanów.
Za Królestwa Polskiego gmina należała do powiatu mławskiego w guberni płockiej. 13 stycznia 1870 do gminy przyłączono pozbawiony praw miejskich Radzanów.
W okresie międzywojennym gmina Ratowo należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 12 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Radzanów.

</doc>
<doc id="1623793" url="https://pl.wikipedia.org/wiki?curid=1623793" title="Wake Up to the Real World">
Wake Up to the Real World

Wake Up To The Real World – jedenasty album studyjny duńskiego zespołu heavy metalowego Pretty Maids wydany 10 listopada 2006 roku przez wytwórnię Frontiers Records. Muzyka na nim zawarta stanowi powrót do klasycznego stylu grupy będącego połączeniem heavy metalu i AOR-u. Na płycie zamieszczona jest również cover utworu Deep Purple "Perfect Strangers", pochodzącego z albumu Perfect Strangers.
Lista utworów.
Wszystkie utwory (oprócz "Perfect Srangers") napisali i zaaranżowali Ken Hammer i Ronnie Atkins.

</doc>
<doc id="1623794" url="https://pl.wikipedia.org/wiki?curid=1623794" title="Basen miejski przy ulicy gen. Józefa Bema w Raciborzu">
Basen miejski przy ulicy gen. Józefa Bema w Raciborzu

Basen miejski przy ul. Bema w Raciborzu – otwarte kąpielisko miejskie, oddane do użytku w 1925 roku, użytkowane aż do powodzi w 1997 roku.
Historia.
Racibórz, jedno z pierwszych miast na Górnym Śląsku, posiadał otwarte kąpielisko, które znajdowało się nad Odrą przy ul. 1 Maja. Połączone było z rzeką, co warunkowało możliwość korzystania z niego w zależności od poziomu wody w Odrze. Ograniczenia w użytkowaniu kąpieliska spowodowały powstanie koncepcji wybudowania nowej pływalni. 9 września 1923 roku uchwałą rady miejskiej zdecydowano o powstaniu nowego kąpieliska. Budowa rozpoczęła się w 1924 roku, a zakończyła rok później. W lipcu 1925 roku dokonano oficjalnego otwarcia nowego obiektu. Koszt budowy kąpieliska wyniósł 240 tys. marek niemieckich.
Kąpielisko miejskie było wykorzystywane podczas I Olimpiady Górnośląskiej, która odbyła się we wrześniu 1925 roku.
Po II wojnie światowej kąpielisko nadal służyło mieszkańcom, aż do powodzi w 1997 roku, podczas której zostało zniszczone i w związku z tym zamknięte. Władze miasta uznały, że uszkodzenia są zbyt wielkie, aby można było obiekt odbudować. W zamian powstało kąpielisko miejskie w Oborze. W 2008 roku władze miasta sprzedały teren byłego kąpieliska prywatnemu inwestorowi, który postawił na jego miejscu osiedle mieszkaniowe. Obecnie wszystkie zabudowania zostały zburzone, a pozostały jedynie fragmenty dużego basenu.
Charakterystyka.
Kąpielisko miejskie miało dwa otwarte baseny, odrębny dla mężczyzn i kobiet. Powierzchnia każdego z nich wynosiła 1800 m², a głębokość – 0,8 do 2,5 metra. W niektórych miejscach, tam gdzie wybudowano wielopoziomowe trampoliny i skocznie, głębokość sięgała 3 metrów. Cały teren kąpieliska ogrodzony był betonowym murem, który również oddzielał basen dla mężczyzn od basenu dla kobiet. Funkcjonował również brodzik dla dzieci.
Wokół basenów znajdowały się trawiaste plaże dla mieszkańców. Oprócz tego na terenie basenu urządzono przebieralnie, kabiny prysznicowe, sanitariaty oraz pomieszczenia gospodarcze. Kąpielisko miało także muszlę koncertową.
Baseny zasilane były z czterech studni artezyjskich (tzw. łaźni Keila) wodą dostarczaną betonowymi rurami oraz nagrzaną wodą ze stawu gondolowego (niem. "Gondelteich"), który znajdował się w dawnym Parku Eichendorffa (niem. "Eichendorffpark"). Jednak w wyniku badań stwierdzono, że woda źródlana ma za dużo żelaza, natomiast woda ze stawu za dużo bakterii. W związku z tym wybudowano własną oczyszczalnie (stację filtrów). Specjalne pompy wysysały ją z basenów, po czym była filtrowana i dezynfekowana chlorem. Proces wypompowywania, filtracji, dezynfekcji i powtórnego wpuszczenia wody do basenów trwał trzy dni. 
Baseny były przystosowane do podgrzewania wody za pomocą oparów odlotowych, które pochodziły z pobliskiej rzeźni miejskiej. Plany rozbudowy kąpieliska zakładały budowę specjalnego domu kąpielowego z wannami, prysznicami i kąpielami medycznymi oraz krytego basenu, z którego można by było korzystać w zimie. Jednak w wyniku wojny plany te nie zostały zrealizowane.

</doc>
<doc id="1623797" url="https://pl.wikipedia.org/wiki?curid=1623797" title="Mostowo (gmina)">
Mostowo (gmina)

Mostowo (od 1973 "Szreńsk") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Mostowo, lecz siedzibą władz gminy był Szreńsk.
Za Królestwa Polskiego gmina należała do powiatu mławskiego w guberni płockiej. 13 stycznia 1870 do gminy przyłączono pozbawiony praw miejskich Szreńsk.
W okresie międzywojennym gmina Mostowo należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 20 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Szreńsk.

</doc>
<doc id="1623799" url="https://pl.wikipedia.org/wiki?curid=1623799" title="TAC (Architektura)">
TAC (Architektura)



</doc>
<doc id="1623802" url="https://pl.wikipedia.org/wiki?curid=1623802" title="Góropatwa skalna">
Góropatwa skalna

Góropatwa skalna, kuropatwa skalna ("Alectoris graeca") – gatunek średniej wielkości ptaka z rodziny kurowatych (Phasianidae). Zamieszkuje południową Europę. Osiadły.
Systematyka.
Międzynarodowy Komitet Ornitologiczny (IOC) wyróżnia cztery podgatunki "A. graeca":
Może tworzyć mieszańce z góropatwą czerwoną ("A. rufa") i introdukowaną do Europy góropatwą azjatycką ("A. chukar") na terenach, na których zasięg tych gatunków pokrywa się z zasięgiem góropatwy skalnej.
Charakterystyka.
Trudna do odróżnienia od innych gatunków góropatw, zwłaszcza od góropatwy azjatyckiej, od której różni się czysto białym, a nie kremowym gardłem, czarnym kantarkiem, gęściej pręgowanymi bokami oraz bardziej błękitnym niż brązowym odcieniem szarego grzbietu.
Wygląd zewnętrzny: Obie płci ubarwione podobnie, ale samica nieco mniejsza od samca, z mniej wyrazistym wzorem. U samca obecne guzki na skoku. Młode mniej kontrastowo ubarwione. 
Rozmiary: długość ciała 33–37 cm, rozpiętość skrzydeł 46–53 cm
Masa ciała: samiec 550–850 g, samica 410–650 g
Występowanie.
Środowisko.
Stoki górskie z wapiennymi skałami, niską trawą oraz pojedynczymi drzewami i krzewami. Bardziej niż góropatwa azjatycka związana z terenami wysokogórskimi. 
Zasięg występowania.
Alpy, Półwysep Apeniński i Bałkański.
Tryb życia i zachowanie.
Gatunek osiadły, zimą może tworzyć stada i schodzić na niżej położone tereny górskie. Przed zagrożeniem często ucieka, biegnąc pod górę.
Głos.
Wydawane głosy to czterosylabowe „czer-ciriczi”, czyste „wit wit wit” i ostre „picz-i”.
Rozród.
Okres godowy.
Zimowe stada zaczynają się rozpadać już w lutym, od marca-kwietnia zaczyna bronić terytorium. Gatunek monogamiczny, zazwyczaj tworzy trwałe pary, chociaż obserwowano pojedyncze przypadki bigamii.
Gniazdo: Miejsce na założenie gniazda wybiera samiec, jednak to samica wygrzebuje zagłębienie, w którym składa jaja.
Okres lęgowy.
Termin składania jaj zależy od regionu, w Alpach od połowy maja do czerwca, w Grecji od kwietnia do czerwca. 
Jaja: składa 8–14 jaj.
Wysiadywanie: Jaja są wysiadywane zarówno przez samicę, jak i przez samca, przez 24–26 dni. Po złożeniu połowy jaj, samica zostawia je do wysiadywania samcowi, a sama przystępuje do budowy drugiego gniazda, w którym znosi pozostałe jaja. Pisklęta wysiadywane przez samca wykluwają się szybciej. Ten typ gniazdowania jest częsty u ptaków gnieżdżących się na ziemi.
Pisklęta: kremowo-brązowy wierzch, spód jaśniejszy. Zagniazdowniki. Młode osiągają rozmiary rodziców po 90 dniach, zaś po 120 dniach ważą tyle co osobniki dorosłe.
Pożywienie.
Dominuje pokarm roślinny: nasiona, owoce i zielone części roślin. Samice i młode chętnie uzupełniają dietę owadami, głównie konikami polnymi, chrząszczami, mrówkami, larwami muchówek i motyli.
Status, zagrożenie i ochrona.
Międzynarodowa Unia Ochrony Przyrody (IUCN) od 2012 roku uznaje góropatwę skalną za gatunek bliski zagrożenia (NT – "near threatened"), wcześniej (od 1988 roku) miała ona status najmniejszej troski (LC – "least concern").
Gatunek szeroko rozpowszechniony i liczny (w 2015 roku szacowany na 83,5–147 tysięcy dorosłych osobników. Liczebność populacji w większości zajmowanego obszaru maleje, aczkolwiek nie są to zmiany bardzo gwałtowne. Główną przyczyną jest utrata siedlisk w wyniku intensyfikacji rolnictwa i urbanizacji, poza tym jest to w wielu krajach gatunek łowny. 

</doc>
<doc id="1623807" url="https://pl.wikipedia.org/wiki?curid=1623807" title="Unierzyż (gmina)">
Unierzyż (gmina)

Unierzyż (od 1973 "Strzegowo-Osada") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Unierzyż, lecz siedzibą władz gminy było Strzegowo.
W okresie międzywojennym gmina Unierzyż należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 20 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Strzegowo-Osada (od 1998 nazwa "gmina Strzegowo").

</doc>
<doc id="1623809" url="https://pl.wikipedia.org/wiki?curid=1623809" title="MAN ND 202">
MAN ND 202

MAN ND 202 – niskowejściowy autobus miejski, produkowany przez niemiecką firmę MAN. Największym odbiorcą tego autobusu jest berlińska firma BVG. Zlecała ona na zamówienie wersje dwudrzwiowe i trójdrzwiowe. W Polsce autobus tego typu eksploatuje od 2009 roku przedsiębiorstwo Transegion Przebędowo.

</doc>
<doc id="1623812" url="https://pl.wikipedia.org/wiki?curid=1623812" title="Simon Beaufoy">
Simon Beaufoy

Simon Beaufoy (ur. 1967 w Keighley) – brytyjski scenarzysta filmowy. Laureat Oscara za najlepszy scenariusz adaptowany do filmu "Slumdog. Milioner z ulicy" (2008) Danny'ego Boyle'a. Scenariusz ten powstał na kanwie powieści "Q and A" autorstwa indyjskiego pisarza i dyplomaty Vikasa Swarupa. 
Wcześniej prace Beaufoya uhonorowano m.in. Złotym Globem i Nagrodą BAFTA. "Goło i wesoło" (1997) Petera Cattaneo przyniosło mu nominację do Oscara. Ma na koncie kilka prób reżyserskich, we współpracy z Bille Eltringham, m.in. "Darkest Light" (1999).

</doc>
<doc id="1623814" url="https://pl.wikipedia.org/wiki?curid=1623814" title="Coubertin">
Coubertin



</doc>
<doc id="1623816" url="https://pl.wikipedia.org/wiki?curid=1623816" title="Dąbrowa (gmina w województwie warszawskim)">
Dąbrowa (gmina w województwie warszawskim)

Dąbrowa – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Dąbrowa, lecz siedzibą władz gminy było Kowalewko.
W okresie międzywojennym gmina Dąbrowa należała do powiatu mławskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad: Bogurzyn, Bogurzynek, Dalnia, Dąbrowa, Doziny, Drogiszka, Ignacewo, Józefowo, Kowalewko, Kowalewo, Liberadz, Mdzewko, Miączyn Duży, Miączyn Mały, Ostrów, Proszkowo, Rochnia, Syberia i Wola Proszkowska.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład gmin Strzegowo-Osada, Szreńsk i Wiśniewo.

</doc>
<doc id="1623818" url="https://pl.wikipedia.org/wiki?curid=1623818" title="Siemion Kurkotkin">
Siemion Kurkotkin

Siemion Konstantinowicz Kurkotkin, ros. Семён Константинович Куркоткин (ur. we wsi Zagrudnaja, zm. 16 września 1990 w Moskwie) – radziecki dowódca wojskowy, marszałek Związku Radzieckiego (1983), zastępca ministra obrony ZSRR – szef Tyłów Sił Zbrojnych ZSRR, Bohater Związku Radzieckiego (1980), członek Komitetu Centralnego KPZR, deputowany do Rady Najwyższej ZSRR 8., 9., 10. i 11. kadencji (1970–1989).
Życiorys.
Urodził się 13 lutego 1917 we wsi Zagrudnaja, pow. Ramienskoje w obwodzie moskiewskim. W 1936 ukończył technikum przemysłowo-pedagogiczne, w 1939 Oficerską Szkołę Wojsk Pancernych w Orle, a w 1941 Szkołę Oficerów Politycznych. W 1943 ukończył kurs doskonalenia oficerów, w 1951 Akademię Wojsk Pancernych i Zmechanizowanych, a w 1958 Wojskową Akademię Sztabu Generalnego.
Służbę w siłach zbrojnych rozpoczął 1 września 1937. Po ukończeniu szkoły oficerskiej był zastępcą dowódcy kompanii do spraw politycznych (od września 1939 do października 1940). Tę samą funkcję pełnił w czasie wojny z Niemcami – od sierpnia 1941 do stycznia 1942. Następnie do października 1942 był komisarzem politycznym batalionu. Kolejne funkcje to: dowódca batalionu – do grudnia 1942, zastępca dowódcy pułku – do czerwca 1943, zastępca oraz pełniący obowiązki dowódcy brygady pancernej na 1 Froncie Ukraińskim – do maja 1945.
Po wojnie pełnił służbę kolejno: dowódca pułku czołgów – do października 1946, zastępca dowódcy dywizji pancernej – do grudnia 1952, dowódca 10 Gwardyjskiej Dywizji Pancernej w Altengrabow – od 1 grudnia 1952 do 29 października 1956. Następnie studiował w Wojskowej Akademii Sztabu Generalnego. Od 24 lutego 1959 do 7 czerwca 1960 dowódca 6 Korpusu Armijnego w Stalingradzie, następnie do 28 stycznia 1965 dowódca 5 Gwardyjskiej Armii Pancernej w Bobrujsku, do 7 lipca 1965 - dowódca 2 Gwardyjskiej Armii Pancernej w Dreźnie, do 18 sierpnia 1966 - dowódca 3 Armii Ogólnowojskowej w Magdeburgu. Następnie do kwietnia 1968 był I zastępcą Głównodowodzącego Grupy Wojsk Radzieckich w Niemczech, do września 1971 dowódca Zakaukaskiego Okręgu Wojskowego, do lipca 1972 Głównodowodzący Grupy Wojsk Radzieckich w Niemczech.
Od lipca 1972 do kwietnia 1988 był zastępcą ministra obrony ZSRR – szefem Tyłów Sił Zbrojnych ZSRR. Od maja 1988 do września 1990 generalny inspektor w grupie generalnych inspektorów ministerstwa obrony ZSRR.
Od 1940 członek WKP(b), od 1976 członek Komitetu Centralnego KPZR, w latach 1970–1989 deputowany do Rady Najwyższej ZSRR od 8. do 11. kadencji.
Zmarł 16 września 1990 w Moskwie i został pochowany na Cmentarzu Nowodziewiczym.

</doc>
<doc id="1623820" url="https://pl.wikipedia.org/wiki?curid=1623820" title="Kirta">
Kirta

Kirta – legendarny król hurycki, uważany za założyciela dynastii władców Mitanni. Brak jest jakichkolwiek źródeł pisanych o nim. Żył prawdopodobnie około 1500 lat p.n.e. (domniemany okres panowania 1500 p.n.e. – 1490 p.n.e.). 
"Epos o Kerecie" znany z glinianych tabliczek znalezionych w Ugarit, opowiada historię bliskiego wygaśnięcia rodu królewskiego króla Kereta (Kirty?). Wszystkie jego dzieci poumierały, a żona opuściła go. We śnie bóg-stwórca, El, poradził mu, aby zwrócił się o pomoc do boga deszczu, Baala, a następnie zorganizował wyprawę w poszukiwaniu nowej żony. W czasie podróży Keret trafił do świątyni bogini Asherah, której obiecał postawić w ofierze złoty posąg, jeśli uda mu się znaleźć żonę. Keret znalazł żonę, z którą miał kilkoro dzieci, ale zapomniał o obietnicy danej bogini Asherah. Asherah ukarała Kereta ciężką chorobą, ale bóg El jeszcze raz przyszedł mu z pomocą. Wszystkie dzieci cieszyły się z powrotu ojca na tron poza najstarszym synem, Yassibem, który chciał przejąć tron po ojcu. Keret wyklął syna i na tym tekst się kończy.

</doc>
<doc id="1623823" url="https://pl.wikipedia.org/wiki?curid=1623823" title="Góropatwa azjatycka">
Góropatwa azjatycka

Góropatwa azjatycka, kuropatwa górska ("Alectoris chukar") – gatunek ptaka z rodziny kurowatych (Phasianidae). Gniazduje w południowo-wschodniej Europie, na Bliskim Wschodzie oraz centralnej i wschodniej Azji. Nie jest zagrożony wyginięciem.
Taksonomia.
Po raz pierwszy gatunek opisał John Edward Gray w 1830. Nowemu gatunkowi nadał nazwę "Perdix Chukar". Holotyp pochodził z Indii; lokalizację zawężono do Śrinagar. Obecnie (2020) Międzynarodowy Komitet Ornitologiczny umieszcza góropatwę azjatycką w rodzaju "Alectoris". Wyróżnia 14 podgatunków. Autorzy "Handbook of the Birds of the World" wyróżniają ich 16 – IOC nie wymienia "A. c. shestoperovi" oraz "A. c. fallax". Góropatwa azjatycka jest blisko spokrewniona z góropatwami: skalną ("A. graeca"), chińską ("A. magna") oraz czarnogardłą ("A. philbyi"). Używana w języku angielskim nazwa tego ptaka – "Chukar" – będąca jednocześnie epitetem gatunkowym pochodzi z języka hindi, od słowa "Chukor" oznaczającego góropatwę azjatycką w tym języku.
Podgatunki i zasięg występowania.
IOC wyróżnia następujące podgatunki:
Autorzy HBW uznają ptaki z Tienszan, dokładniej w północno-zachodniej części Sinciang, za odrębny podgatunek, "A. c. fallax". Góropatwy z Turkmenistanu i północnego Afganistanu przypisują zaś do "A. c. shestoperovi". Góropatwy azjatyckie introdukowano w kilku miejscach na świecie – w Wielkiej Brytanii, Rosji, Stanach Zjednoczonych ("A. c. koroviakovi", "A. c. chukar"), Kanadzie, Meksyku, na Wyspę Świętej Heleny i Nową Zelandię ("A. c. koroviakovi"), do Zjednoczonych Emiratów Arabskich ("A. c. werae" i być może "A. c. cypriotes") oraz na Hawaje (podgatunek nominatywny).
Morfologia.
Długość ciała wynosi 32–39 cm; masa ciała samców wynosi 504–800 g, samic 450–680 g. Rozpiętość skrzydeł: 47–52 cm. W terenie trudno odróżnić góropatwę azjatycką od skalnej. Różnice w upierzeniu między ptakami różnych podgatunków przejawiają się w nasyceniu barw i odcieniach brązu; prócz nachodzenia się ich zasięgów rozpoznawanie komplikuje wpływ różnorodności szat i blaknięcia piór. Reprezentanci nominatywnego podgatunku wyróżniają się najciemniejszym upierzeniem. Przedstawiciele "A. c. werae" mają jasne upierzenie o piaskowym odcieniu. Ptaki podgatunku "A. c. cypriotes", występującego w części Europy, mają grzbiet ciała o intensywnym winnobrązowym odcieniu.
Dalszy opis dotyczy dorosłych ptaków podgatunku nominatywnego. Ciemię, kark i górna część grzbietu mają barwę winnobrązową. Po bokach szyi kolor ten przechodzi w szaroniebieski, podobnie jak na piersi. Wąska, biała brew nie zwraca uwagi. Na czole po obydwu stronach głowy zaczyna się sięgający za oko wąski czarny pasek, który za okiem znacząco rozszerza się i biegnie w dół wzdłuż szyi, aż do piersi. Tam obydwa paski łączą się w kształt litery V. Brodę, kantarek, gardło i górną część piersi cechuje kremowobiały kolor, zmieniający się w okolicy czarnego V w płowy. W górnej części brody dostrzec można niewielką czarną plamkę, bardziej widoczna leży w kąciku dzioba. Położony w okolicy górnych pokryw usznych pęczek rdzawych piór przerywa bieg czarnej linii. Barkówki mają barwę winnobrązową, tylko środki piór są szare. Podobna barwa dominuje na całych skrzydłach, lotki I rzędu są ciemniejsze, brązowe, ze słomkowymi chorągiewkami zewnętrznymi. Brzuch ma ciepłą, płowożółtą barwę, na pokrywach podogonowych ma ona już bardziej cynamonowy odcień. Boki ciała pokrywają czarno-kremowo-rdzawe pasy. Każde z tworzących je piór u nasady jest szare. Kuper oraz środkowe sterówki szarooliwkowe. Zewnętrzne sterówki rdzawe.
Ekologia i zachowanie.
Góropatwy azjatyckie spośród różnych środowisk preferują półpustynne wzniesienia i zbocza gór z rzadka porośnięte trawami i krzewami. W całym swoim zasięgu zamieszkują jednak różnorodne środowiska, od pustynnych równin i wydm po tereny upraw, przecinki leśne, górskie łąki i skalne urwiska. W wielu miejscach występują na poziomie morza, a w zachodnich Himalajach odnotowywane były na wysokości do 4000 m n.p.m. (Karakorum, Pamir). W Nepalu stwierdzano te ptaki od 1300 do 3960 m n.p.m. Ptaki żyjące w górach schodzą zimą na niżej położone tereny, by ominąć pokrywę śnieżną. Góropatwy azjatyckie żerują w niewielkich grupach liczących od 6 do 10 osobników, jedynie po okresie lęgowym mogą tworzyć stada liczące 50–70 osobników, głównie młodych. Żywią się głównie nasionami traw i liśćmi niewielkich roślin, dietę uzupełniają o niewielkie bezkręgowce, zwłaszcza mrówkowate i chrząszcze. W zimie grzebią w ziemi, szukając kłączy i bulw.
Lęgi.
W większości państw, gdzie występują te góropatwy, zniesienia przypadają na okres od marca do czerwca, jednak w Izraelu i na Kaukazie może to mieć miejsce nawet w sierpniu. W Izraelu mogą nieść się już w lutym. Na Nowej Zelandii, gdzie je introdukowano, zniesienia mają miejsce w październiku i listopadzie. Gniazdo ma formę płytkiego zagłębienia w ziemi wyściełanego roślinnością, umieszczonego pod osłoną krzewu lub głazu. Przeważnie zniesienie liczy od 10 do 15 jaj (stwierdzano 6–24). Inkubacja trwa 22–25 dni, wysiaduje głównie samica. Młode są strzeżone przez matkę, aczkolwiek samiec może jej pomagać, zwłaszcza w pierwszym tygodniu życia piskląt. W drugim tygodniu życia młode łączą się w większe grupy pilnowane przez 1 lub 2 samice. Osiągają pełne rozmiary w wieku blisko 50 dni.
Status.
IUCN uznaje góropatwę azjatycką za gatunek najmniejszej troski (LC, Least Concern) nieprzerwanie od 1988 (stan w 2018). W niektórych miejscach zasięgu problem dla góropatw stanowi niszczenie środowiska ich życia. W Turcji straty przynoszą surowe zimy. W Azerbejdżanie część ptaków odławiana jest przez kłusowników lub myśliwych.

</doc>
<doc id="1623825" url="https://pl.wikipedia.org/wiki?curid=1623825" title="Świdnica (dopływ Kostrzynia)">
Świdnica (dopływ Kostrzynia)

Świdnica – rzeka, prawostronny dopływ Kostrzynia o długości 19,58 km.
Przepływa przez południowy skraj wsi Broszków, następnie przez niezabudowane tereny aż do miejscowości Niechnabrz. Po minięciu miejscowości Kępa wpada do rzeki Kostrzyń.
W Broszkowie na Świdnicy usytuowane są stawy rybne. W 1984 roku na części stawów utworzono rezerwat przyrody Stawy Broszkowskie|.

</doc>
<doc id="1623826" url="https://pl.wikipedia.org/wiki?curid=1623826" title="Sakrarium">
Sakrarium

Sakrarium – termin architektoniczny o kilku podobnych znaczeniach:

</doc>
<doc id="1623827" url="https://pl.wikipedia.org/wiki?curid=1623827" title="Ace Lightning">
Ace Lightning

Ace Lightning (2002-2004) – serial fabularny produkcji brytyjsko-kanadyjskiej.
Jest emitowany na kanale KidsCo od 1 marca 2009. Jest to drugi serial fabularny na tym kanale.
Fabuła.
Serial opowiada o przygodach Marka Hollandera i jego przyjaciela Ace’a Lightninga – bohatera gry pod tym samym tytułem, który dostał się do rzeczywistości za sprawą błyskawicy, która uderzyła w antenę satelitarną w domu Marka.
Wersja polska.
Wersja polska: Toya Sound StudiosUdział wzięli:
i inni 
Lektor: Bożydar Murgan

</doc>
<doc id="1623828" url="https://pl.wikipedia.org/wiki?curid=1623828" title="Woke Up This Morning">
Woke Up This Morning

Woke Up This Morning (pl "Obudziłem się dziś rano") - utwór kanadyjskiego zespołu rockowego Nickelback, pochodzący z trzeciego studyjnego albumu formacji, "Silver Side Up" z 2001 roku. Utwór został zamieszczony na trzeciej pozycji na krążku, trwa 3 minuty i 52 sekundy, i jest jednym z krótszych utworów znajdujących się na płycie. Autorem tekstu do utworu jest wokalista grupy, Chad Kroeger, a muzykę skomponował wspólnie cały zespół.
Znaczenie tekstu.
Tekst utworu odnosi się między innymi do Jodi, byłej dziewczyny wokalisty. Po pogrzebie swojej babci, wokalista musiał powrócić do trudnych relacji ze swoją dziewczyną, o czym mówi fragment tekstu: "That's where the next lines [in the song] come from," Kroeger mówi, "I've been a loser all my life, I'm not about to change/If you don't like it there's the door, nobody made you stay/Ain't a woman on the planet who can deal with this/Just how I wanted it, I'm hating all of this." "The whole thing's about a month in my life when I felt like shit when I woke up in the morning." Na płycie znajduje się jeszcze jeden utwór, odnoszący się do byłej dziewczyny Kroegera, "How You Remind Me". Utworem w którym wokalista porusza tematykę śmierci swojej babci, jest piosenka "Not Leavin' Yet" z albumu "The State".
Utwór utrzymany jest w mocnym post grunge'owym brzmieniu. Obok utworów "Never Again", "How You Remind Me" oraz "Too Bad", stał się największym przebojem z płyty. Jako jeden z nielicznych utworów z płyty "Silver Side Up", nie był grany przez grupę na koncertach poprzedzających wydanie płyty. Został nagrany w studiu podczas sesji. 
Utwór na koncertach.
Utwór stał się bardzo popularny wśród fanów grupy. Podczas trasy "Silver Side Up Tour" w 2002 roku, utwór był prezentowany jako rozpoczynający koncerty. Podczas wykonywania utworu, na scenie używane są efekty pirotechniczne. 
Utwór znalazł się także na obu płytach koncertowych DVD zespołu, "Live at Home" z 2002 roku oraz "Live from Sturgis 2006". Kompozycja trafiła także na bootleg z zapisem koncertu "Rock am Ring", jaki grupa dała 5 czerwca 2004 roku na torze Nürburgring. Utwór trafił także na oficjalną składankę zespołu "Three Sided Coin" wydaną w roku 2002 nakładem wytwórni Roadrunner International.
Utwór znalazł się także na stronie B singla "Too Bad", został zamieszczony w wersji koncertowej wraz z utworem "How You Remind Me". 
Twórcy.
Nickelback
Produkcja

</doc>
<doc id="1623829" url="https://pl.wikipedia.org/wiki?curid=1623829" title="Arciom Czeladzinski">
Arciom Czeladzinski

Arciom Czeladzinski (biał. Арцём Чэлядзінскі, ros. Артём Челядинский, "Artiom Czeladinski"; ur. 29 grudnia 1977 w Mińsku) – białoruski piłkarz, grający na pozycji obrońcy, reprezentant Białorusi.
Kariera piłkarska.
Kariera klubowa.
Rozpoczął karierę piłkarską w miejscowym klubie Dynama Mińsk. Występował w rosyjskim Sokoł Saratów, w ukraińskim Metałurh Zaporoże, kazachskim Tobyle Kostanaj, a następnie w rodzimych klubach takich jak: Naftan Nowopołock, Szachcior Soligorsk i Tarpieda-BiełAZ Żodzino. W 2016 wrócił do Dynamy Mińsk.
Kariera reprezentacyjna.
W reprezentacji Białorusi wystąpił 6 razy.

</doc>
<doc id="1623830" url="https://pl.wikipedia.org/wiki?curid=1623830" title="Arszeniewski">
Arszeniewski

Arszeniewski – polski herb szlachecki, pieczętowała się nim rodzina wylegitymowana przez władze carskie w XIX wieku na ziemiach zaboru rosyjskiego.
Opis herbu.
Na tarczy dzielonej w słup w polu prawym, czerwonym lew złoty, wspięty, trzymający szablę o takiejże rękojeści i głowni srebrnej. W polu lewym, błękitnym mur obronny srebrny z pojedyncza wieżą na murawie zielonej. W klejnocie pół godła z prawego pola. Labry: z prawej błękitne, podbite złotem, z lewej czerwone, podbite złotem.
Najwcześniejsze wzmianki.
1654 rok.
Herbowni.
Arszeniewski.

</doc>
<doc id="1623832" url="https://pl.wikipedia.org/wiki?curid=1623832" title="Marceli Skałkowski">
Marceli Skałkowski

Marceli Ignacy Skałkowski (ur. 2 lutego 1818 w Rymanowie, zm. 19 lutego 1846 w Burzynie) – poeta polski, działacz konspiracyjny, powstaniec.
Ojciec Tadeusza Skałkowskiego – prawnika i posła na Sejm Krajowy Galicji. Mąż pisarki Justyny Klary z Sikorskich, primo voto Skałkowskiej potem Kudelskiej. Dziadek historyka Adama Skałkowskiego.
Autor utworów patriotycznych. Był zaangażowany w prace konspiracyjne młodzieży lwowskiej w „Powszech­nej Konfederacji Narodu Polskiego” i „Synach Ojczyzny” (część „Młodej Sarmacji”).
Władze austriackie trzykrot­nie go aresztowały za podejrzenie działalności spiskowej – łącznie spędził w więzieniu karmelickim około 18 miesięcy.
Od 1839 studiował prawo na Uniwersytecie Lwowskim, ale przerwał studia, by zdobyć środki na dalszą naukę. W latach 1841–1843 studiował w Wiedniu.
W 1844 ożenił się z Justyną Klarą Sikorską, siostrą poety Maurycego Sikorskiego, później pisarką.
Osiedli w Tarnowie.
Uczestniczył w konspiracyjnych przygotowaniach do planowanego powstania krakowskiego współpracując m.in. z Edwardem Dembowskim. Próbował pozyskać dla planowanego powstania rzemieślników i chłopstwo. Zginął 19 lutego 1846 we wsi Burzyn zabity przez chłopów podczas rzezi galicyjskiej.
Jego utwory to m.in. :
Tworzył wiersze patrioty­czne, satyryczne, poezje liryczne, a także nowele. 
Przekładał z G. G. Byrona, F. Schillera. 
Tłumaczył też poezję czeską i serbską. 
Wiele utworów opublikował anonimowo.
Krakowiak „Bartoszu, Bartoszu” jest do tej pory uczony na lekcjach muzyki w szkołach podstawowych.
W podręcznikach podawany jest często jako utwór anonimowy lub utwór młodszego poety Anczyca. Autorstwo Skałkowskiego ustalił w 1962 roku historyk Antoni Knot.

</doc>
<doc id="1623838" url="https://pl.wikipedia.org/wiki?curid=1623838" title="Ustrój polityczny Wysp Świętego Tomasza i Książęcej">
Ustrój polityczny Wysp Świętego Tomasza i Książęcej

Zgodnie z konstytucją z 1990 jest to republika z prezydentem wybieranym w wyborach powszechnych na 5-letnią kadencję. Władzę ustawodawczą stanowi 55-osobowe Zgromadzenie Narodowe o 4-letniej kadencji, z wyborów powszechnych. Władzę wykonawczą sprawuje rząd kierowany przez premiera, mianowanego przez prezydenta. Od 1995 roku Wyspa Książęca ma autonomię: jej 7-osobowe Zgromadzenie Regionalne i 5-osobowy Rząd Regionalny są odpowiedzialne przed rządem centralnym.

</doc>
<doc id="1623839" url="https://pl.wikipedia.org/wiki?curid=1623839" title="Witówka (dopływ Kostrzynia)">
Witówka (dopływ Kostrzynia)

Witówka – rzeka dorzecza Bugu, lewy dopływ Kostrzynia o długości 13,16 km i powierzchni zlewni 102.04 km².

</doc>
<doc id="1623846" url="https://pl.wikipedia.org/wiki?curid=1623846" title="Zielona (gmina w województwie warszawskim)">
Zielona (gmina w województwie warszawskim)

Zielona (od 1973 "Kuczbork-Osada") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Zielona, lecz siedzibą władz gminy był Kuczbork.
Za Królestwa Polskiego gmina należała do powiatu mławskiego w guberni płockiej. do gminy przyłączono pozbawiony praw miejskich Kuczbork.
W okresie międzywojennym gmina Zielona należała do powiatu mławskiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 19 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Kuczbork-Osada, w powiecie żuromińskim w tymże województwie.

</doc>
<doc id="1623847" url="https://pl.wikipedia.org/wiki?curid=1623847" title="Halowy mityng lekkoatletyczny Pedro’s Cup 2005">
Halowy mityng lekkoatletyczny Pedro’s Cup 2005

1. Halowy mityng lekkoatletyczny Pedro’s Cup - pierwsza edycja halowego mityngu Pedro’s Cup została rozegrana 26 stycznia 2005 w hali "Łuczniczka" w Bydgoszczy. Odbyły się 2 konkurencje: skok o tyczce kobiet oraz skok wzwyż mężczyzn.

</doc>
<doc id="1623850" url="https://pl.wikipedia.org/wiki?curid=1623850" title="Joannes Cassianus Pompe">
Joannes Cassianus Pompe

Joannes Cassianus Pompe (ur. 9 września 1901 w Utrechcie, zm. 15 kwietnia 1945 w Sint Pancras k. Alkmaar) – holenderski lekarz patolog.
Jego starszym bratem był Willem Petrus Joseph Pompe (1893-1968), prawnik i kryminolog. Studiował na Universiteit van Amsterdam. W swojej dysertacji doktorskiej w 1932 roku przedstawił pierwszy opis choroby, znanej dziś jako choroba Pompego.
Podczas wojny w Amsterdamie, przechowywał w swoim laboratorium w Onze Lieve Vrouwe Gasthuis nadajnik, za co został aresztowany 25 lutego 1945 roku. Gdy alianci wysadzili stację kolejową Sint Pancras, został rozstrzelany razem z dziewiętnastoma innymi więźniami.

</doc>
<doc id="1623854" url="https://pl.wikipedia.org/wiki?curid=1623854" title="Zieluń (gmina)">
Zieluń (gmina)

Zieluń (od 1973 "Lubowidz") – dawna gmina wiejska istniejąca do 1954 roku w woj. warszawskim. Siedzibą władz gminy był Zieluń.
W okresie międzywojennym gmina Zieluń należała do powiatu mławskiego w woj. warszawskim. W latach 1933–1939 wójtem gminy był Paweł Nowakowski. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 18 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Lubowidz, w powiecie żuromińskim w tymże województwie.

</doc>
<doc id="1623855" url="https://pl.wikipedia.org/wiki?curid=1623855" title="6. ostatni przystanek">
6. ostatni przystanek



</doc>
<doc id="1623856" url="https://pl.wikipedia.org/wiki?curid=1623856" title="Emil Voigt (lekkoatleta)">
Emil Voigt (lekkoatleta)

Emil Robert Voigt (ur. 31 stycznia 1883 w Manchesterze, zm. 16 października 1973 w Auckland) – brytyjski lekkoatleta długodystansowiec, mistrz olimpijski.
Urodzony w Ardwick (dzielnicy Manchesteru) w rodzinie pochodzącej z Niemiec Voigt zdobył mistrzostwo Wielkiej Brytanii (AAA) w biegu na 4 mile w 1908 na 10 dni przed igrzyskami olimpijskimi w Londynie. Był jednym z faworytów biegu na 5 mil rozgrywanego na tych Igrzyskach i nie zawiódł, zwyciężając z przewagą ok. 70 jardów. Dystans 5 mil był rozgrywany tylko podczas tych igrzysk (a także olimpiady letniej 1906). Został później zastąpiony biegami na 5000 metrów i na 10 000 metrów.
Voigt obronił tytuł AAA na 4 mile w 1910, a w 1910 został mistrzem AAA w biegu na 1 milę, po czym zakończył wyczynowe uprawianie lekkiej atletyki.
Ukończył magisterskie studia politechniczne. W 1911 wyjechał do Australii, gdzie założył stację radiową specjalizującą się w transmisjach walk zapaśniczych. Przez 12 lat był prezesem australijskiej federacji nadawców radiowych. Podczas I wojny światowej powrócił do Wielkiej Brytanii i prowadził zakład spawalniczo-lutowniczy. W 1921 pojechał znowu do Australii, gdzie działał w branży radiowej. W 1948 przeniósł się do Nowej Zelandii, gdzie w 1973 zmarł.
Voigt twierdził, że mistrzostwo olimpijskie zdobył dzięki temu, iż był wegetarianinem, abstynentem i nie palił tytoniu.

</doc>
<doc id="1623859" url="https://pl.wikipedia.org/wiki?curid=1623859" title="U-94 (1940)">
U-94 (1940)

U-94 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1940 roku. Kolejnymi dowódcami byli: Kptlt. Herbert Kuppisch, Oblt. Otto Ites. 
Historia.
Wcielony do 7. Flotylli U-Bootów w Kilonii celem szkolenia załogi, od listopada 1940 roku tamże jako jednostka bojowa (Saint-Nazaire).
Odbył 10 patroli bojowych, spędzając na morzu 368 dni. Zatopił 26 statków o łącznej pojemności 141 852 BRT i uszkodził jeden (8022 BRT).
W nocy z 27 na 28 sierpnia 1942 roku na Morzu Karaibskim na wschód od Jamajki U-94 został wykryty przez radar amerykańskiej łodzi latającej Catalina. Zrzucone przez nią bomby głębinowe uszkodziły okręt, uniemożliwiając zanurzenie. Przybyła na miejsce kanadyjska korweta z eskorty konwoju – HMCS „Oakville” staranowała okręt. Zginęło 19 członków załogi U-Boota, 26 uratowano.

</doc>
<doc id="1623860" url="https://pl.wikipedia.org/wiki?curid=1623860" title="Port lotniczy Taraz">
Port lotniczy Taraz

Port lotniczy Taraz (IATA: DMB, ICAO: UADD) – port lotniczy położony w Tarazie, w obwodzie żambylskim, w Kazachstanie.

</doc>
<doc id="1623862" url="https://pl.wikipedia.org/wiki?curid=1623862" title="Rozwozin (gmina)">
Rozwozin (gmina)

Rozwozin – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Rozwozin, lecz siedzibą władz gminy były: za II RP – Raczyny, a po wojnie – Lubowidz.
W okresie międzywojennym gmina Rozwozin należała do powiatu mławskiego w woj. warszawskim. Była to najdalej na zachód wysunięta gmina powiatu mławskiego, z dala od jego siedziby, Mławy. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 25 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z większej części jej dawnego obszaru dwie nowe gminy – Lutocin i Syberia – w powiecie żuromińskim w tymże województwie.

</doc>
<doc id="1623867" url="https://pl.wikipedia.org/wiki?curid=1623867" title="Alaksandr Daniłau">
Alaksandr Daniłau

Alaksandr Daniłau, biał. Аляксандр Данілаў, ros. Александр Анатольевич Данилов, "Aleksandr Anatoljewicz Daniłow" (ur. 10 września 1980 w Homlu) – białoruski piłkarz, grający na pozycji pomocnika.
Kariera piłkarska.
Kariera klubowa.
Wychowanek SDJuSzOR w Homlu. W 1998 rozpoczął karierę piłkarską w miejscowym klubie FK Homel, skąd w 2001 był wypożyczony do ZLiNu Homel. W 2005 przeszedł do ukraińskiego klubu Metalist Charków. Po zakończeniu kontraktu w 2008 podpisał nowy 3-letni kontrakt z klubem Metałurh Donieck. Latem 2009 jako wolny agent przeniósł się do Arsenału Kijów, w którym występował do lata 2011. Jesienią 2011 roku był piłkarzem FK Homel, a w latach 2012–2013 był graczem klubu Dynama Mińsk. W 2015 grał w FK Homel.

</doc>
<doc id="1623869" url="https://pl.wikipedia.org/wiki?curid=1623869" title="Luciano Szafir">
Luciano Szafir

Luciano Lebelson Szafir (ur. 31 grudnia 1968 roku w São Paulo) - brazylijski aktor telewizyjny i model. 
Życiorys.
Urodził się jako jedno z czworga dzieci ekonomistki Betty i Gabriela Szafirów. Ma siostrę bliźniaczkę Priscilę, starszą siostrę Alexandrę i młodszego brata Salomão. Karierę rozpoczynał jako model. Potem pojawił się w wielu telenowelach, m.in. "Klon" ("O Clone", 2001). Był także prezenterem reality show "Twoja decyzja" ("Você Decide", 1998/99).
Ze związku z prezenterką Xuxą Meneghel córkę Sashę (ur. 28 lipca 1998).

</doc>
<doc id="1623870" url="https://pl.wikipedia.org/wiki?curid=1623870" title="Port lotniczy Tamczy">
Port lotniczy Tamczy

Międzynarodowy port lotniczy "Issyk-Kul" (ICAO: UAFL) – port lotniczy położony we wsi Tamczy, nad jeziorem Issyk-kul, w Kirgistanie, w obwodzie issykkulskim.

</doc>
<doc id="1623874" url="https://pl.wikipedia.org/wiki?curid=1623874" title="Shuttarna I">
Shuttarna I



</doc>
<doc id="1623875" url="https://pl.wikipedia.org/wiki?curid=1623875" title="Czerwonka (dopływ Liwca)">
Czerwonka (dopływ Liwca)

Czerwonka ("Grochowska Struga") – struga dorzecza Bugu, prawy dopływ Liwca o długości 21,3 km. W dolnym biegu płynie wzdłuż drogi krajowej nr 62 i mija miejscowość Grochów. Na wschodnim skraju Węgrowa rozwidla się i wpada do Liwca. 

</doc>
<doc id="1623878" url="https://pl.wikipedia.org/wiki?curid=1623878" title="Mruki">
Mruki



</doc>
<doc id="1623879" url="https://pl.wikipedia.org/wiki?curid=1623879" title="Zmiana klimatyczna">
Zmiana klimatyczna



</doc>
<doc id="1623880" url="https://pl.wikipedia.org/wiki?curid=1623880" title="Mrukowce">
Mrukowce



</doc>
<doc id="1623881" url="https://pl.wikipedia.org/wiki?curid=1623881" title="Autostrada M51 (Węgry)">
Autostrada M51 (Węgry)

Autostrada M51 (węg. "M51 autópálya") – częściowo projektowana autostrada na Węgrzech w pobliżu miasta Budapeszt.

</doc>
<doc id="1623883" url="https://pl.wikipedia.org/wiki?curid=1623883" title="Szpak jednobarwny">
Szpak jednobarwny

Szpak jednobarwny ("Sturnus unicolor") – gatunek średniej wielkości ptaka z rodziny szpakowatych (Sturnidae).
Występuje na Półwyspie Iberyjskim, w południowej Francji, na wyspach Morza Śródziemnego (Korsyka, Sardynia i Sycylia) oraz w północnej Afryce. Jest to ptak głównie osiadły.
Blisko spokrewniony ze szpakiem zwyczajnym ("S. vulgaris"), dawniej bywały one nawet łączone w jeden gatunek. Na obszarach, gdzie zasięgi występowania tych dwóch gatunków nachodzą na siebie, odnotowano przypadki hybrydyzacji. Nie wyróżnia się podgatunków.
Nie jest zbyt podobny do szpaka zwyczajnego, bo jego upierzenie jest całkowicie czarne. Mierzy 21–23 cm, rozpiętość skrzydeł wynosi 38–42 cm.
IUCN uznaje szpaka jednobarwnego za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność światowej populacji szacuje się na 87–111 milionów dorosłych osobników. Trend liczebności populacji uznawany jest za wzrostowy.

</doc>
<doc id="1623885" url="https://pl.wikipedia.org/wiki?curid=1623885" title="Port lotniczy Goris">
Port lotniczy Goris

Port lotniczy Goris-Szinujar – port lotniczy zlokalizowany w mieście Goris, w Armenii.

</doc>
<doc id="1623887" url="https://pl.wikipedia.org/wiki?curid=1623887" title="Fermentacja mannitowa">
Fermentacja mannitowa

Fermentacja mannitowa (inaczej – fermentacja śluzowa albo gumowa) – przeobrażenie zachodzące w cieczach zawierających cukier, jak wino lub mleko, skutkiem czego ciecze te stają się włókniste i śluzowate. Zmiany te są wywoływane przez pewne właściwe bakterie, jak "Bacillus sachari", "Bacillus vini", "Lactobacillus brevis". Efektem tej fermentacji jest pojawienie się zapachu psujących się owoców, a także wydzielanie się mannitolu i równocześnie kwasu octowego oraz kwasu mlekowego.
Fermentacja mannitowa zaliczana jest do chorób win, skutkującej mdłym posmakiem i zmętnieniem wina. Zapobieganie jej polega głównie na stosowaniu tylko zdrowych owoców i zachowaniu czystości, a także terminów i reżimów wynikających z technologii produkcji wina. Leczenie skutków fermentacji mannitowej jest możliwe, jeśli nie posunęła się zbyt daleko i polegać może m.in. na pasteryzacji w temperaturze 70 °C, a także ewentualnym dokwaszeniu lub kupażowaniu z innym gatunkiem wina.

</doc>
<doc id="1623895" url="https://pl.wikipedia.org/wiki?curid=1623895" title="Port lotniczy Lenkoran">
Port lotniczy Lenkoran

Port lotniczy Lenkoran – port lotniczy położony w Lenkoranie, w Azerbejdżanie.

</doc>
<doc id="1623902" url="https://pl.wikipedia.org/wiki?curid=1623902" title="Miedzanka">
Miedzanka

Miedzanka – rzeka dorzecza Bugu, prawy dopływ Liwca o długości 25,03 km. Wypływa w okolicach wsi Ząbków a następnie przepływa przez miejscowości: Wólka Miedzyńska, Orzeszówka, Miedzna, Żeleźniki, Poszewka, Warchoły, Ludwinów, (gdzie przepływa pod drogą krajową nr 62), po czym wpada do Liwca.

</doc>
<doc id="1623904" url="https://pl.wikipedia.org/wiki?curid=1623904" title="Frankolin obrożny">
Frankolin obrożny

Frankolin obrożny, frankolin ("Francolinus francolinus") – gatunek ptaka z rodziny kurowatych (Phasianidae). Jest ptakiem lęgowym w Azji Zachodniej i Południowej, został sztucznie wprowadzony w Toskanii.
Systematyka.
Wyróżniono kilka podgatunków "F. francolinus":
Morfologia.
Ptak o długości ciała wynoszącej około 30 cm i rozpiętości skrzydeł około 50 cm. Osiąga masę ciała 0,4–0,55 kg.
Status.
Międzynarodowa Unia Ochrony Przyrody (IUCN) uznaje frankolina obrożnego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za stabilny.

</doc>
<doc id="1623905" url="https://pl.wikipedia.org/wiki?curid=1623905" title="Tadeusz Skałkowski">
Tadeusz Skałkowski

Tadeusz Antoni Skałkowski herbu Nałęcz (ur. 2 września 1845 w Tarnowie, zm. 26 kwietnia 1909 w Beaulieu-sur-Mer) – polski prawnik, publicysta, powstaniec styczniowy, poseł na Sejm Krajowy Galicji.
Życiorys.
W 1862 czynny w pracy konspiracyjnej w gimnazjum w Tarnowie. W 1863 w kompanii strzelców „Dzieci tarnowskie”. Brał udział w ataku na Miechów (17 II 1863) i został ciężko ranny. Potajemnie leczony został przez chłopów wydany Rosjanom. Zwolniony jako obywatel Austrii wrócił do Galicji. Tam w 1864 został aresztowany i skazany na 3 miesiące więzienia.
Od 1865 studiował prawo na Uniwersytecie Lwowskim. Był inicjatorem założenia „Koła Oświaty Ludowej”. W 1871 na Uniwersytecie Jagiellońskim został doktorem prawa.
Ziemianin, właściciel majątku Szeptyce. Członek i działacz Galicyjskiego Towarzystwa Gospodarskiego, członek jego Komitetu (15 czerwca 1879 – 10 czerwca 1909). W 1891 został prezesem rady nadzorczej Banku Zaliczkowego we Lwowie. Był członkiem Lwowskiego Towarzystwa Prawniczego. W latach 1875–1901 był posłem na Sejm Krajowy Galicji.
Został pochowany na Cmentarzu Łyczakowskim we Lwowie, na jego pogrzebie przemawiał Wojciech Biechoński.
Rodzina.
Syn poety Marcelego Skałkowskiego. Ojciec historyka Adama Skałkowskiego, pradziadek profesora Jana Marka Matuszkiewicza.

</doc>
<doc id="1623907" url="https://pl.wikipedia.org/wiki?curid=1623907" title="Sojusz Słowiański">
Sojusz Słowiański

Sojusz Słowiański (ros. Славянский союз) – rosyjska organizacja nacjonalistyczna założona we wrześniu 1999 roku, zabroniona i rozwiązana w czerwcu 2010 roku. Organizacja brała udział w corocznych pochodach rosyjskich nacjonalistów Russkij Marsz, prowadziła kampanie przeciw nielegalnej imigracji, udzielała pomocy osobom skazanym za przestępstwa kryminalne na tle etnicznym. Jej liderem był Dmitrij Nikołajewicz Diomuszkin.
27 kwietnia 2010 Moskiewski Sąd Miejski zabronił «Sojusz Słowiański» na terytorium Rosji jako ugrupowanie ekstremistyczne. Ten wyrok został potwierdzony przez Sąd Najwyższy Rosji 29 czerwca 2010. Tego samego dnia Diomuszkin zadeklarował rozwiązanie swej organizacji. 3 maja 2011 Diomuszkin, razem z liderem «Ruchu Przeciw Imigracji Nielegalnej» Aleksandrem Potkinym, założył nową organizację nacjonalistyczną «Rosjanie», która 28 października 2015 została zabroniona wyrokiem Moskiewskiego Sądu Miejskiego.

</doc>
<doc id="1623908" url="https://pl.wikipedia.org/wiki?curid=1623908" title="Port lotniczy Dżalalabad">
Port lotniczy Dżalalabad

Port lotniczy Dżalalabad (IATA: JAA, ICAO: OAJL) – port lotniczy położony 5 km na południowy wschód od Dżalalabadu, w prowincji Nangarhar, w Afganistanie.

</doc>
<doc id="1623909" url="https://pl.wikipedia.org/wiki?curid=1623909" title="Grand Prix San Marino 2003">
Grand Prix San Marino 2003

Grand Prix San Marino 2003 (oryg. Warsteiner Gran Premio di San Marino) – 23. Grand Prix San Marino, czwarta runda Mistrzostw Świata Formuły 1 w sezonie 2003 rozgrywana na torze Imola. W odbywającym się 20 kwietnia 2003 roku wyścigu zwycięstwo odniósł, startujący z pole position, Michael Schumacher.

</doc>
<doc id="1623910" url="https://pl.wikipedia.org/wiki?curid=1623910" title="Moskowskaja">
Moskowskaja



</doc>
<doc id="1623911" url="https://pl.wikipedia.org/wiki?curid=1623911" title="Kat Warszawy">
Kat Warszawy



</doc>
<doc id="1623916" url="https://pl.wikipedia.org/wiki?curid=1623916" title="Arnold (herb szlachecki)">
Arnold (herb szlachecki)

Arnold – polski herb szlachecki z indygenatu.
Opis herbu.
W polu barwy niewiadomej pręga w skos lewy barwy niewiadomej, nad nią gwiazda, pod nią bat w skos. 
Klejnot: Gwiazda między dwoma skrzydłami orlimi.
Najwcześniejsze wzmianki.
Zatwierdzony indygenatem w 1777 roku dla Jerzego Chrystiana Arnolda.
Herbowni.
Arnold.

</doc>
<doc id="1623917" url="https://pl.wikipedia.org/wiki?curid=1623917" title="Port lotniczy Al-Ajn">
Port lotniczy Al-Ajn

Port lotniczy Al-Ajn – międzynarodowy port lotniczy położy w Al-Ajn. 

</doc>
<doc id="1623918" url="https://pl.wikipedia.org/wiki?curid=1623918" title="Grand Prix Austrii 2003">
Grand Prix Austrii 2003

Grand Prix Austrii 2003 – szósta runda Mistrzostw Świata Formuły 1 w sezonie 2003.

</doc>
<doc id="1623922" url="https://pl.wikipedia.org/wiki?curid=1623922" title="Oleg Kononow">
Oleg Kononow

Oleg Gieorgijewicz Kononow (, , "Aleh Hieorhijewicz Konanau"; ur. 23 marca 1966 w Kursku) – rosyjski piłkarz występujący na pozycji obrońcy lub pomocnika, trener piłkarski.
Kariera klubowa.
W 1984 roku, w trakcie odbywania służby wojskowej w mieście Lida, zgłosił się na testy do Iskry Smoleńsk i został umieszczony w zespole rezerw. W 1986 roku przeszedł do Dniapro Mohylew (Druga Liga ZSRR). Występował też w zespołach Zoria Woroszyłowgrad, KIM Witebsk. W sezonie 1992/93 bronił barw niemieckiego półzawodowego zespołu SGV Freiberg. Potem powrócił do Witebska, gdzie grał w klubach Lakamatyu i Dźwina. Podczas przerwy zimowej sezonu 1994/95 podpisał kontrakt z Ruchem Chorzów, stając się pierwszym obcokrajowcem w historii klubu. Po spadku Ruchu z I ligi powrócił do ojczyzny, gdzie został piłkarzem Naftana Nowopołock. Ostatnim jego klubem była Tarpieda Mińsk, w której zakończył karierę piłkarską w 1999 roku.
Kariera trenerska.
W początkach kariery trenerskiej pracował jako asystent Anatola Jurewicza w Tarpiedzie Mińsk, Lakamatyu Mińsk oraz Metałurhu Zaporoże. W latach 2005–2008 kierował akademią piłkarską Sheriffa Tyraspol oraz pracował w sztabie szkoleniowym zespołu seniorów. W 2008 roku zatrudniony jako trener Karpat Lwów. 18 października 2011 z powodu nieudanego startu drużyny w mistrzostwach jego kontrakt rozwiązano. 20 stycznia 2012 objął stanowisko dyrektora generalnego w FK Sewastopol. 12 czerwca 2012 objął stanowisko głównego trenera FK Sewastopol. 11 sierpnia 2013 odszedł do FK Krasnodar, z którym dotarł do finału Pucharu Rosji 2013/14 i 1/16 finału Ligi Europy 2015/16. W 2017 roku trenował Achmat Grozny, a w 2018 roku Arsienał Tuła. 12 listopada 2018 rozwiązał umowę z Arsienałem i podpisał kontrakt ze Spartakiem Moskwa, którym kierował do 29 września 2019. 5 lutego 2020 objął Riga FC.
Życie prywatne.
Jest absolwentem Smoleńskiego Instytutu Wychowania Fizycznego. W drugiej połowie lat 90. uzyskał obywatelstwo Białorusi.

</doc>
<doc id="1623923" url="https://pl.wikipedia.org/wiki?curid=1623923" title="Grand Prix Stanów Zjednoczonych 2003">
Grand Prix Stanów Zjednoczonych 2003

Grand Prix Stanów Zjednoczonych 2003 (oryg. SAP United States Grand Prix) – 32. Grand Prix Stanów Zjednoczonych, 29 edycja zaliczana do Mistrzostw Świata Formuły 1, rozgrywana jako 15 w sezonie 2003 po raz czwarty na torze Indianapolis Motor Speedway. W odbywającym się 28 września 2003 roku wyścigu zwycięstwo odniósł Michael Schumacher.

</doc>
<doc id="1623925" url="https://pl.wikipedia.org/wiki?curid=1623925" title="Litewskie Towarzystwo Naukowe">
Litewskie Towarzystwo Naukowe

Litewskie Towarzystwo Naukowe – instytucja naukowa i popularnonaukowa założona w Wilnie z inicjatywy Jonasa Basanaviciusa. Towarzystwo skupiało ludzi zajmujących się dziejami Litwy, historią języka i literaturą litewską. Towarzystwo powstało w 1907.
Towarzystwo prowadziło badania nad antropologią, etnografią, historią i archeologią Litwy (głównie Wileńszczyzny); brało udział w przygotowywaniu i publikacji podręczników szkolnych. 
Towarzystwo miało siedzibę w pałacu Vileišisa (Petras Vileišis był jednym z członków Towarzystwa).
W styczniu 1938 towarzystwo zostało W styczniu 1939 Towarzystwo wznowiło działalność pod zmienioną nazwą Litewskiego Towarzystwa Miłośników Nauk. Po zajęciu Wilna przez Litwinów, stało się 
Zobacz też: Towarzystwo Przyjaciół Nauk w Wilnie

</doc>
<doc id="1623928" url="https://pl.wikipedia.org/wiki?curid=1623928" title="Friedrich Schatz">
Friedrich Schatz

Friedrich Christian Schatz (ur. 17 listopada 1841 w Plauen, zm. 1920) – niemiecki lekarz, ginekolog i położnik.
Życiorys.
Studiował na Uniwersytecie w Lipsku od 1863 do 1867, w 1867 został doktorem medycyny, następnie był asystentem Carla Credégo od 1866 do 1870, praktykował w Lipsku (1870-72), od 1872 profesor zwyczajny ginekologii na Uniwersytecie w Rostocku. Zmarł w 1920 roku.
Dorobek naukowy.
W 1875 roku opisał zespół przetoczenia krwi między płodami.

</doc>
<doc id="1623931" url="https://pl.wikipedia.org/wiki?curid=1623931" title="Meru">
Meru



</doc>
<doc id="1623932" url="https://pl.wikipedia.org/wiki?curid=1623932" title="Łaciński model nadzoru korporacyjnego">
Łaciński model nadzoru korporacyjnego

Łaciński model nadzoru korporacyjnego – jest rozwiązaniem pośrednim pomiędzy modelem niemieckim a modelem amerykańskim. Stosowany jest w krajach takich jak np. Francja, Hiszpania, Włochy. Akcjonariusze w przypadku korporacji działających w modelu łacińskim mają większy wpływ na działanie spółki niż w modelu niemieckim, jednocześnie jest on przeważnie mniejszy niż w modelu amerykańskim.
Warunki funkcjonowania.
W grupie krajów w których funkcjonuje model łaciński bardzo częsty jest udział państwa w korporacjach. W Belgii i Włoszech banki nie mogą być udziałowcem, natomiast we Francji jest to często spotykana praktyka. W praktyce możliwe są formy tzw. „własności krzyżowej” w korporacjach.

</doc>
<doc id="1623934" url="https://pl.wikipedia.org/wiki?curid=1623934" title="Arno Frisch">
Arno Frisch

Arno Frisch (ur. 13 listopada 1975 w Wiedniu) – austriacki aktor telewizyjny, teatralny i filmowy.
Linki zewnętrzne.
 

</doc>
<doc id="1623936" url="https://pl.wikipedia.org/wiki?curid=1623936" title="Daniela Merighetti">
Daniela Merighetti

Daniela Merighetti (ur. 5 lipca 1981 w Brescii) – włoska narciarka alpejska.
Kariera.
Na arenie międzynarodowej Daniela Merighetti po raz pierwszy pojawiła się 13 marca 1997 roku w Tonale, gdzie w zawodach Citizen Race w gigancie zajęła trzecie miejsce. Nigdy nie wystartowała na mistrzostwach świata juniorów. W zawodach Pucharu Świata zadebiutowała 9 grudnia 2000 roku w Sestriere, gdzie nie zakwalifikowała się do drugiego przejazdu giganta. Pierwsze pucharowe punkty wywalczyła 23 listopada 2002 roku w Park City, zajmując 28. miejsce w slalomie. Na podium po raz pierwszy stanęła 6 marca 2003 roku w Åre, zajmując drugie miejsce w gigancie. Rozdzieliła tam na podium Szwedkę Anję Pärson oraz swą rodaczkę, Denise Karbon. W kolejnych latach jeszcze czterokrotnie plasowała się w najlepszej trójce, w tym 14 stycznia 2012 roku w Cortina d'Ampezzo odniosła swoje jedyne zwycięstwo, wygrywając bieg zjazdowy. Najlepsze wyniki osiągała w sezonie 2011/2012, kiedy zajęła 15. miejsce w klasyfikacji generalnej, a w klasyfikacji zjazdu była siódma.
W 2006 roku wystartowała na igrzyskach olimpijskich w Turynie, gdzie jej najlepszym wynikiem było 32. miejsce w zjeździe. Podczas rozgrywanych cztery lata później igrzysk w Vancouver wzięła udział w zjeździe, supergigancie i kombinacji, jednak żadnej konkurencji nie ukończyła. Brała także udział w igrzyskach olimpijskich w Soczi w 2014 roku, gdzie była między innymi czwarta w zjeździe. W zawodach tych walkę o podium przegrała z Larą Gut ze Szwajcarii o 0,17 sekundy. Była też między innymi siódma w zjeździe podczas mistrzostw świata w Garmisch-Partenkirchen w 2011 roku oraz w supergigancie na rozgrywanych dwa lata później mistrzostwach świata w Schladming.

</doc>
<doc id="1623944" url="https://pl.wikipedia.org/wiki?curid=1623944" title="Siarhiej Kuzniacou">
Siarhiej Kuzniacou

Siarhiej Wiaczasławawicz Kuzniacou, biał. Сяргей Вячаслававіч Кузняцоў, ros. Сергей Вячеславович Кузнецов, "Siergiej Wiaczesławowicz Kuzniecow", (ur. 3 listopada 1979 w Mińsku) – białoruski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1997 rozpoczął karierę piłkarską w miejscowej drużynie Źmiena-BATE Mińsk. Potem występował w klubach BATE Borysów, RSzWSM-Alimpija Mińsk i FK Daryda. Na początku 2004 przeszedł z Naftana Nowopołock do ukraińskiego Metalista Charków. W 2007 najpierw bronił barw Tawrii Symferopol, a potem Arsenału Kijów. Latem 2009 powrócił do Białorusi, gdzie został piłkarzem Hranitu Mikaszewicze. W 2010 zakończył karierę piłkarską w klubie Dynama Brześć. W 2012 grał w amatorskim FK Bucza, a od 2013-2015 był zawodnikiem Kołosu Kowaliwka, jednak na poziomie zawodowym nie rozegrał żadnego meczu.
Kariera reprezentacyjna.
W 2000 rozegrał jeden mecz w młodzieżowej reprezentacji Białorusi.
Kariera trenerska.
Latem 2015 otrzymał propozycję pracy na stanowisku asystenta głównego trenera w Kołosie Kowaliwka. 29 sierpnia 2021 roku po dymisji Rusłana Kostyszyna został zatrudniony na stanowisku pełniącego obowiązki głównego trenera Kołosu, jednak już 7 listopada złożył rezygnację.

</doc>
<doc id="1623946" url="https://pl.wikipedia.org/wiki?curid=1623946" title="Droga krajowa B237 (Niemcy)">
Droga krajowa B237 (Niemcy)

Droga krajowa 237 () – niemiecka droga krajowa przebiegająca z zachodu na wschód od skrzyżowania z drogą B54 w Bergisch-Born przedmieściu Remscheid do skrzyżowania z drogą B54 w Kierspe w Nadrenii Północnej-Westfalii.
Droga służy pośrednio jako połączenie autostrady A1 z autostradą A45.

</doc>
<doc id="1623948" url="https://pl.wikipedia.org/wiki?curid=1623948" title="Republica">
Republica

 
Republica – brytyjska grupa muzyczna wykonująca mieszankę rocka alternatywnego, techno, dance-punk i electronica. Założona w 1994, działała do 1998. Jej największy przebój to "Ready To Go".

</doc>
<doc id="1623951" url="https://pl.wikipedia.org/wiki?curid=1623951" title="Barattarna">
Barattarna

Barattarna (Parattarna, P/Barat(t)ama) – król huryckiego państwa Mitanni panujący w XV w. p.n.e. (prawdopodobnie 1470 p.n.e. – 1450 p.n.e.). Niewykluczone, że jest on tą samą osobą, co Parsatatar.
Brak jest zapisków odnoszących się bezpośrednio do niego, natomiast jego imię jest wymienione w zapiskach z Nuzi: pewien przedmiot ze skóry „został spalony, kiedy zmarł król Parattarna”. Więcej informacji zawiera biografia króla Alalach, Idrimiego, którego Barattarna uczynił swoim wasalem. W tym czasie królestwo Mitanni rozciągało się aż do miasta Arrapha na wschodzie.
Barattarna mógł być władcą Mitanni, którego egipski faraon Totmes III napotkał nad Eufratem w czasie swojej kampanii w roku 1447 p.n.e. Fakt ten można tylko poniekąd wnioskować, porównując chronologię starożytnego Egiptu i Mitanni.

</doc>
<doc id="1623952" url="https://pl.wikipedia.org/wiki?curid=1623952" title="Ignacio Achúcarro">
Ignacio Achúcarro

Ignacio Achúcarro Ayala (ur. 31 lipca 1936, zm. 14 sierpnia 2021) – paragwajski piłkarz, lewy pomocnik, obrońca.
Życiorys.
Urodził się 31 lipca 1936 w Asunción.
Karierę piłkarską rozpoczął w 1956 roku w klubie Club Olimpia, z którym dwukrotnie – w 1956 i 1957 – zdobył mistrzostwo Paragwaju. Jako piłkarz klubu Olimpia był w kadrze reprezentacji podczas finałów mistrzostw świata w 1958 roku, gdzie Paragwaj odpadł w fazie grupowej. Achúcarro zagrał we wszystkich trzech meczach – z Francją, Szkocją i Jugosławią.
Po mistrzostwach razem z Juanem Agüero przeniósł się do Hiszpanii, gdzie przez 10 lat występował w barwach klubu Sevilla FC. W 1969 wrócił do Olimpii, z którą zdążył zagrać w turnieju Copa Libertadores 1969, po czym rok później zakończył karierę.
Nigdy nie wziął udziału w turnieju Copa América.

</doc>
<doc id="1623953" url="https://pl.wikipedia.org/wiki?curid=1623953" title="Parattarna">
Parattarna



</doc>
<doc id="1623955" url="https://pl.wikipedia.org/wiki?curid=1623955" title="Grand Prix Malezji 2004">
Grand Prix Malezji 2004

Wyniki Grand Prix Malezji, drugiej rundy Mistrzostw Świata Formuły 1 w sezonie 2004.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1623957" url="https://pl.wikipedia.org/wiki?curid=1623957" title="Alaksiej Suczkou">
Alaksiej Suczkou

Alaksiej Suczkou (biał. Аляксей Сучкоў, ros. Алексей Сучков, "Aleksiej Suczkow"; ur. 10 czerwca 1981 w Lidzie) – białoruski piłkarz, grający na pozycji pomocnika.
Kariera piłkarska.
Kariera klubowa.
W wieku 15 lat rozpoczął karierę piłkarską w Nieman Grodno. W 2002 przeszedł do Szynnik Jarosław. 9 marca 2003 zadebiutował w ukraińskim klubie Karpaty Lwów. W 2004 został wypożyczony do rosyjskiego Szynnika Jarosław. W styczniu 2008 został sprzedany do FK Charków. Potem został wypożyczony do Szachciora Soligorsk. Po wygaśnięciu kontraktu z FK Charków powrócił do Niemana. Na początku 2010 przeszedł do Szachtiora Karaganda.

</doc>
<doc id="1623960" url="https://pl.wikipedia.org/wiki?curid=1623960" title="Die Feuerzangenbowle">
Die Feuerzangenbowle

Poncz (niem. "Die Feuerzangenbowle") – niemiecka komedia filmowa z 1944 roku w reżyserii Helmuta Weissa, zrealizowana według powieści pod tym samym tytułem autorstwa Heinricha Spoerla. Produkcji towarzyszy motto, iż „ów film jest tak naprawdę pieśnią pochwalną szkoły, lecz jest całkiem możliwe, że szkoła tego nie zauważy”.
Fabuła.
Przy grzanym winie (tytułowym Feuerzangenbowle) krąg starszych panów opowiada sobie wzajemnie historie z czasów szkolnych. Młody, odnoszący sukcesy pisarz dr Johannes Pfeiffer (Heinz Rühmann) zazdrości jego przyjaciołom radości i przeżyć, jakich doświadczyli w szkole. On sam nie miał takiej możliwości, gdyż był wychowywany przez nauczyciela domowego. Jego przyjaciele postanawiają więc przebrać go za ucznia, aby ten mógł pójść na kilka tygodni do prawdziwej szkoły, mianowicie do gimnazjum w Babenbergu.
Przybywając na miejsce, wynajmuje on umeblowany pokój i idzie do szkoły jako uczeń ostatniej klasy, podając się za Hansa Pfeiffera. Szybko staje się lubiany w swojej klasie i robi za swoimi kolegami coraz to nowe żarty nauczycielom Creyowi (zwanemu wąs), Bömmelowi oraz dyrektorowi Knauerowi. Przykładowo na pytanie nauczyciela, czy jego nazwisko pisze się przez jedno f, czy przez dwa, Pfeiffer ironicznie odpowiada, że przez trzy, ku zadowoleniu całej klasy. Jego ekstrawagancka dziewczyna podąża jego śladem i próbuje mu wrócić rozum do głowy, jak to sama określa, gdyż wychodzi z założenia, że ten zwariował. Daje się on jej początkowo namówić, by wrócić z nią z powrotem do Berlina, w ostatniej chwili postanawia jednak zostać w szkole i pozwala Marion samej odjechać. Z biegiem czasu zakochuje się w 17-letniej Ewie, córce dyrektora i ujawnia jej swoją prawdziwą tożsamość. Ta jednak nie bierze jego słów na poważnie. Zraniony odrzuceniem, postanawia sprowokować jego wyrzucenie ze szkoły. Zaprasza więc jedną ze starszych klas dziewczęcych z sąsiedniej szkoły na zajęcia. Sam przebrał się w międzyczasie za profesora Craya (prawdziwy profesor spóźnił się na zajęcia, gdyż Pfeiffer przestawił jego zegarki w domu).
Tego samego dnia gimnazjum odwiedza radca szkolny, aby sprawdzić kwalifikacje profesora Creya do prowadzenia jego własnej szkoły. Kiedy kolegium nauczycielskie orientuje się, że Pfeiffer, przebrany za Creya, prowadzi za niego zajęcia, dyrektor błaga go, aby ten kontynuował i dalej odgrywał swoją rolę, zapewniając, że go za to nie ukarze. W momencie, w którym radca, wysoce zadowolony ze sposobu prowadzenia lekcji, chce odjeżdżać, wbiega prawdziwy profesor Crey i staje naprzeciwko Pfeiffera. Radca radzi obu panom, aby się porozumieli co do tego, kto jest prawdziwym profesorem Creyem i opuszcza szkołę. Pfeiffer kończy swoją maskaradę i oczekuje, że zostanie wyrzucony ze szkoły za swoje występki, jednak dyrektor waha się, gdyż dał mu słowo, że pozostanie bezkarny. Wyraźnie skonsternowany Pfeiffer postanawia prosić o rękę Ewę, córkę dyrektora, i ujawnia kolegium nauczycielskiemu swoją prawdziwą tożsamość. Ci są zmieszani i obawiają się, że Pfeiffer, będąc pisarzem, napisze o nich książkę.
Film kończy się monologiem Pfeiffera, już tego dorosłego, tak jak to miało miejsce na początku filmu. Wyjaśnia on, że wszystko co zostało do tej pory powiedziane zostało zmyślone od A do Z – szkoła, dyrektor, nauczyciele i młoda Ewa – oraz, dodaje ironicznie, nawet on sam. Tylko scena z grzanym winem była prawdziwa – mówi.
Postacie.
Hans Pfeiffer.
Dr Johannes Pfeiffer jest znakomitym dramaturgiem z Berlina, który nigdy nie chodził do szkoły, gdyż pobierał lekcje w domu. Nostalgiczne wspomnienia szkolne jego przyjaciół uświadamiają mu, że coś go ominęło i decyduje się na pójście do gimnazjum w fikcyjnym mieście Babenberg. Przedstawia się on tam jako Hans Pfeiffer, nazwiskiem pisanym przez trzy f, – jednym przed ei oraz dwoma tuż za nimi.
Nauczyciele.
Nauczyciele są w filmie sparodiowani według różnych stereotypów i stylów nauczania. Professors Bömmel i Crey reprezentują odpowiednio style liberalne i demokratyczne, lecz żaden z nich nie jest w stanie uzyskać odpowiedniego szacunku u uczniów. Ten wyczyn udaje się nauczycielowi Brettowi, który nie pojawia się w książce, a w filmie reprezentuje popularny w tamtym okresie autorytarny styl. Przesadzone dziwactwa nauczycieli, a zwłaszcza ich dialekt, są łatwym celem do wyśmiewania przez uczniów. Kilka ich przydomków bazuje na ich wyglądzie. Dyrektor Knauer przykładowo, jest znany jako Zeus, podczas gdy profesor Crey jest nazywany wąsem.
Kobiety.
Grają centralną rolę w fabule i życiu Pfeiffera. Jego przyjaciółka Marion to pewna siebie, nowoczesna kobieta mieszczańska. Podróżuje do Babenbergu, aby uświadomić Pfeifferowi jego szalone czyny i zabrać go do Berlina. Odmawia on, a ta grozi, że się z nim rozstanie. Tworzy to z niej „niegrzeczną niewiastę”, zgodnie z ówczesnymi ideologiami, ganiącymi wyemancypowane i zmysłowe kobiety, jak Marion. Ostatecznie traci ona Pfeiffera, gdy ten zakochuje się w 17-letniej Ewie, córce dyrektora, która ucieleśnia idealną „dziewczynę z sąsiedztwa”.
Kultowy status filmu.
Od 1980 roku film stał się kultowy na wielu niemieckich uniwersytetach. W czasie pokazów w audytoriach uniwersyteckich, w początkowych dniach grudnia, studenci przynoszą ze sobą różne rekwizyty, aby móc uczestniczyć w pokazach, podobnych do tych z The Rocky Horror Picture Show. Przykładowo publika włącza alarmy w zegarkach, w tym samym czasie, gdy rozlegają się one w filmie, oraz zapala latarki, kiedy Heinz Pfeiffer używa lusterka kieszonkowego, aby pokazać drogę wędrówki Gotów na mapie, pomagając wywołanemu do odpowiedzi koledze z klasy. W 2006 roku ponad 10 000 studentów brało udział w takim pokazie w samej tylko Getyndze.

</doc>
<doc id="1623961" url="https://pl.wikipedia.org/wiki?curid=1623961" title="Dyskografia Feel">
Dyskografia Feel

Dyskografia Feel – polskiego zespołu muzycznego, który powstał w 2005 w Katowicach z inicjatywy wokalisty i instrumentalisty Piotra Kupichy. Skład uzupełnili klawiszowiec Łukasz Kożuch, basista Michał Nowak oraz perkusista Michał Opaliński.
Grupa zyskała ogólnopolską popularność za sprawą wydanego w 2007 debiutanckiego albumu zatytułowanego "Feel". Płyta przebywała 87. tygodni w zestawieniu OLiS, plasując się na 1. miejscu. Wydawnictwo otrzymało jedną z pięciu diamentowych płyt przyznanych w 2008 w Polsce, sprzedając się w nakładzie przekraczającym 150 tysięcy egzemplarzy. Wydana dwa lata później płyta pod tytułem "Feel 2" nie powtórzyła sukcesu debiutu. Album uzyskał status platynowej płyty, sprzedając się w nakładzie przekraczającym 30 tysięcy egzemplarzy. W 2011 ukazał się ich trzeci album studyjny, "Feel 3", który uplasował się na 13. miejscu listy OLiS i został certyfikowany złotem za sprzedaż ponad 15 tysięcy egzemplarzy płyt. 25 listopada 2016 ukazał się album kompilacyjny pt. "The Best". W 2022 wydali album "Feel 5", notowany na 3. miejscu listy sprzedaży OLiS.

</doc>
<doc id="1623962" url="https://pl.wikipedia.org/wiki?curid=1623962" title="Chorągiewka">
Chorągiewka



</doc>
<doc id="1623963" url="https://pl.wikipedia.org/wiki?curid=1623963" title="Edward Bonifacy Pawłowicz">
Edward Bonifacy Pawłowicz

Edward Bonifacy Pawłowicz herbu Jasieńczyk (ur. 7 czerwca 1825 w Turgielach lub w Wilkiszkach, zm. 10 lutego 1909 we Lwowie) – polski malarz, powstaniec styczniowy, konserwator, działacz społeczny. 
Życiorys.
Na Litwie ukończył szkołę średnią, po czym kształcił się w Akademii duchownej i medycznej w Wilnie. Od 1849 do 1853 studiował w Akademii Sztuk Pięknych w Petersburgu, gdzie otrzymał tytuł artysty. Następnie kontynuował studia we Floriencji, Rzymie, Paryżu . Od 1859 wykładał w nowogródzkim gimnazjum. Założył tam także szkółkę niedzielną dla biedoty oraz teatr amatorski. Brał udział w powstaniu styczniowym, za co został zesłany w głąb Rosji. Przeżył cztery lata na zesłaniu w guberni ołonieckiej. Z uwagi na trudne warunki dla zdrowia otrzymał zezwolenie na przeniesienie do Jekaterynosławia, gdzie został objęty „amnestią wierzbołowską”. Powrócił z zesłania w 1867, krótko osiedlił się w Nowogródku. W Warszawie przez dwa lata wraz z Juliuszem Kossakiem kierował szkołą malarską dla kobiet, założoną przez M. Łubieńską. Malował głównie portrety, pejzaże. Z uwagi na osłabienie wzroku zrezygnował z malarstwa i objął posadę konserwatora Muzeum im. Lubomirskich w Zakładzie Narodowym im. Ossolińskich. Przepracował tam 34 lata do 1904. Pisał do wielu gazet, w tym do "Gazety Lwowskiej" (około 1900) i wileńskiego "Kuriera Litewskiego" (około 1906). Jest autorem pamiętników i pracy teoretycznej z zakresu malarstwa. Napisał też ok. 30 rozpraw. Korespondował m.in. z Elizą Orzeszkową. Na emeryturze mieszkał w Ossolineum.
Został pochowany na Cmentarzu Łyczakowskim we Lwowie.

</doc>
<doc id="1623964" url="https://pl.wikipedia.org/wiki?curid=1623964" title="Zespół zaburzeń oddychania noworodka">
Zespół zaburzeń oddychania noworodka

Zespół zaburzeń oddychania noworodka zwany dawniej zespołem błon szklistych (ang. infant respiratory distress syndrome, IRDS) – zespół objawów występujący u niedojrzałych noworodków, związany z niedojrzałością płuc, niedoborem endogennego surfaktantu, którym ponadto towarzyszy niedojrzałość układu krążenia.
Częstość występowania zespołu zaburzeń oddychania noworodka w sposób bezpośredni zależy od niedojrzałości płuc i występuje u 90% noworodków urodzonych przed 25 tygodniem ciąży i tylko u 0,1% urodzonych po 36 tygodniu ciąży.
Czynniki ryzyka.
Za czynniki ryzyka uważa się:
Patogeneza.
Mała aktywność enzymatyczna u wcześniaków oraz brak podziałów komórkowych nabłonka pęcherzyków płucnych doprowadza do spadku liczby pneumocytów typu II, co doprowadza do spadku syntezy surfaktantu. Z kolei niedobór surfaktantu skutkuje rozwojem niedodmy (zapadania się światła pęcherzyków płucnych) wywołującej hipowentylację doprowadzającą do rozwoju niedotlenienia i kwasicy. Ten ostatni proces z kolei wywołuje uszkodzenie pneumocytów, powoduje pojawienie się wysięków w świetle pęcherzyka płucnego oraz pojawienie się przecieku pomiędzy krążeniem płucnym i systemowym.
Brak surfaktantu w płucach noworodka uniemożliwia podjęcie samodzielnej czynności oddechowej i skutecznie uniemożliwia wymianę gazową.
Rozpoznanie.
Objawy pojawiają się wkrótce po urodzeniu i mają skłonność do nasilania się w czasie, o ile nie są leczone:
Zapobieganie.
Celem przyspieszenia dojrzewania płuc i tym samym zapobiegania IRDS podaje się glikokortykosterydy (np. betametazon, deksametazon). Wspomagająco do sterydoterapii podawana była tyreoliberyna (brak dowodów aby korzyści z łącznego stosowania sterydów i TRH przewyższały korzyści z samej sterydoterapii). Działanie przyspieszające dojrzewanie płuc ma również ambroksol.
Stosuje się różne testy pozwalające ocenić dojrzałość płuc płodu:
Leczenie.
Leczenie odbywa się w warunkach intensywnej opieki medycznej. Podstawą leczenia jest tlenoterapia i w zależności od wskazań sztuczna wentylacja i uzupełnienie niedoboru surfaktantu poprzez podanie egzogennych preparatów surfaktantu.

</doc>
<doc id="1623965" url="https://pl.wikipedia.org/wiki?curid=1623965" title="Jelle Zijlstra">
Jelle Zijlstra

Jelle Zijlstra (ur. 27 sierpnia 1918 w Oosterbierum, zm. 23 grudnia 2001 w Wassenaar) – holenderski polityk i ekonomista.
Należał do partii Anti Revolutionaire Partij. Był ministrem: gospodarki (1952–1959) oraz finansów (1958–1963, 1966–1967). W latach 1966–1967 pełnił funkcję premiera Holandii. Od 1967 do 1981 zajmował stanowisko prezesa banku centralnego Holandii De Nederlandsche Bank.

</doc>
<doc id="1623970" url="https://pl.wikipedia.org/wiki?curid=1623970" title="Jindřich Chalupecký">
Jindřich Chalupecký

Jindřich Chalupecký (ur. 12 lutego 1910 Praga; zm. 19 czerwca 1990 tamże) – znany praski krytyk literacki, historyk, teoretyk i krytyk sztuki, eseista oraz tłumacz. Był mężem czeskiej poetki Jiřiny Haukovéj. Autor manifestu założycielskiego i główny teoretyk Grupy 42 powstałej w 1942 roku.
Interesował się przede wszystkim sztuką współczesną.
Autor koncepcji wielu wystaw artystów czeskich zorganizowanych w Czechosłowacji i poza jej granicami.
Redagował pisma “Život” (1942-1943) oraz “Listy” (1947-1948).
Po jego śmierci, m.in. z inicjatywy Václava Havla została ufundowana Nagroda Jindřicha Chalupeckégo przyznawana najbardziej utalentowanym przedstawicielom czeskiej sceny artystycznej, którzy nie ukończyli jeszcze 35 roku życia.
Dzieła.
W Polsce jego teksty drukowała „Literatura na Świecie”.
Literatura.
Leszek Engelking, "Codzienność i mit. Poetyka, programy i historia Grupy 42 w kontekstach dwudziestowiecznej awangardy i postawangardy", Łódź 2005 Wydawnictwo Uniwersytetu Łódzkiego 

</doc>
<doc id="1623974" url="https://pl.wikipedia.org/wiki?curid=1623974" title="Grand Prix San Marino 2004">
Grand Prix San Marino 2004

Grand Prix San Marino 2004 – czwarta runda Mistrzostw Świata Formuły 1 w sezonie 2004.

</doc>
<doc id="1623975" url="https://pl.wikipedia.org/wiki?curid=1623975" title="Czinsur">
Czinsur

Czinsur (Chuchura, Chinsurah) – miasto nad zachodnim brzegiem rzeki Hugly w dystrykcie Hughli w stanie Bengal Zachodni w Indiach. Leży 1 km na południowy wschód od Hugli i 35 km na północ od Kalkuty. Należy do Kolkata Metropolitan Development Authority (KMDA).
Historia.
Ufundowane zostało przez Portugalczyków w 1579 r. W roku 1625 osiedlili się tutaj Holendrzy, dzięki którym miasto rozbudowało się. Rozkwitł wtedy handel opium, jedwabiem, bawełną, ryżem, cukrem. Zbudowali m.in. koszary, cmentarz, kościół, banki, ogrody, magazyny. W maju 1825 r. Holendrzy przekazali swoje prawa własności na rzecz Brytyjczyków, w zamian za Benkulen na Sumatrze i fort Marblo. W 1865 r. Czinsur połączyło się z miasteczkiem Hugly. Populacja tych połączonych miast liczyła w 2001 roku 170201 osób, w tym ok. 19% to analfabeci.

</doc>
<doc id="1623977" url="https://pl.wikipedia.org/wiki?curid=1623977" title="Carel Fabritius">
Carel Fabritius

Carel Pieterszoon Fabritius (ochrzczony 27 lutego 1622 w Middenbeemster, zm. 12 października 1654 w Delfcie) – holenderski malarz epoki baroku.
Życiorys.
Był bratem Barenta Fabritiusa i jednym z najzdolniejszych uczniów Rembrandta. 
Od 1643 mieszkał w Amsterdamie, gdzie studiował pod kierunkiem Rembrandta, którego wpływ widoczny jest w początkowych pracach Fabritiusa, np. we "Wskrzeszeniu Łazarza". Z czasem jednak wypracował swój własny, indywidualny styl, w którym w przeciwieństwie do Rembrandta, postaci znajdują się na jasnym tle. Ponadto wyspecjalizował się w przedstawianiu subtelności efektów światła dziennego, z doskonałym wyczuciem harmoniii chłodnych barw.
W 1651 osiadł w Delfcie, a rok później przystąpił do tamtejszej gildii malarskiej.
Zmarł z powodu ran odniesionych podczas wybuchu prochowni w Delfcie, 12 października 1654. Wówczas zniszczeniu uległo wiele jego prac.
Malował portrety, sceny rodzajowe, pejzaże oraz obrazy o tematyce religijnej. Wywarł wpływ na innych malarzy tworzących w Delfcie, m.in. na Pietera de Hoocha i Jana Vermeera.

</doc>
<doc id="1623978" url="https://pl.wikipedia.org/wiki?curid=1623978" title="Monsieur de Sainte-Colombe">
Monsieur de Sainte-Colombe



</doc>
<doc id="1623979" url="https://pl.wikipedia.org/wiki?curid=1623979" title="Tysiąc złych uczynków">
Tysiąc złych uczynków



</doc>
<doc id="1623980" url="https://pl.wikipedia.org/wiki?curid=1623980" title="Dzabchan">
Dzabchan



</doc>
<doc id="1623983" url="https://pl.wikipedia.org/wiki?curid=1623983" title="Ignacio Achucarro">
Ignacio Achucarro



</doc>
<doc id="1623984" url="https://pl.wikipedia.org/wiki?curid=1623984" title="Habib Bellaïd">
Habib Bellaïd

Habib Mohamed Bellaïd (ur. 28 marca 1986 w Bobigny) – algierski piłkarz występujący na pozycji obrońcy.
Kariera klubowa.
Swoją karierę Bellaïd rozpoczynał w roku 2002 w juniorskim zespole RC Strasbourg. Do pierwszej drużyny tego klubu włączony został włączony trzy lata później. W Ligue 1 zadebiutował 2 października 2005 w zremisowanym 1:1 meczu z Troyes AC. W swoim pierwszym sezonie w drużynie ze Strasburga zaliczył 11 występów i wraz ze swoim klubem spadł do Ligue 2. 26 stycznia 2007 w wygranym 1:0 spotkaniu z Chamois Niortais FC zdobył swoją pierwszą ligową bramkę. Cały sezon 2006/2007 zakończył z 31 występami oraz dwoma bramkami. RC Strasbourg zajął natomiast trzecie miejsce w tabeli drugiej ligi i awansował do Ligue 1. W swojej drużynie Bellaïd występował jeszcze przez jeden sezon, w którym również był podstawowym zawodnikiem. W letnim okienku transferowym przeszedł do Eintrachtu Frankfurt. Łącznie we francuskim zespole zaliczył 78 występów.
Swój pierwszy mecz w Bundeslidze rozegrał 17 sierpnia 2008 przeciwko Hercie BSC (0:2).
Kariera reprezentacyjna.
W latach 2006–2008 Bellaïd zaliczył 16 występów oraz zdobył 2 bramki w reprezentacji Francji do lat 21.
Ponadto wystąpił jeden raz w reprezentacji Algierii, 28 maja 2010 w przegranym 0:3 towarzyskim meczu z Irlandią. W tym samym roku został powołany do kadry na mistrzostwa świata, zakończone przez Algierię na fazie grupowej.

</doc>
<doc id="1623987" url="https://pl.wikipedia.org/wiki?curid=1623987" title="Parsatatar">
Parsatatar

Parsa(ta)tar (Parša(ta)tar) – imię huryckiego władcy Mitanni żyjącego w XV w. p.n.e. (panowanie 1450 p.n.e. – 1440 p.n.e.). Niekiedy utożsamiany z królem Barattarna.

</doc>
<doc id="1623989" url="https://pl.wikipedia.org/wiki?curid=1623989" title="Chowd (rzeka)">
Chowd (rzeka)



</doc>
<doc id="1623994" url="https://pl.wikipedia.org/wiki?curid=1623994" title="Port lotniczy Kumanowo">
Port lotniczy Kumanowo

Port lotniczy Kumanowo – port lotniczy położony w Kumanowie. Jest to czwarty co do wielkości port lotniczy Macedonii Północnej.

</doc>
<doc id="1623995" url="https://pl.wikipedia.org/wiki?curid=1623995" title="Tawan Bogd Uuł">
Tawan Bogd Uuł



</doc>
<doc id="1623996" url="https://pl.wikipedia.org/wiki?curid=1623996" title="Stefan Muller">
Stefan Muller



</doc>
<doc id="1623998" url="https://pl.wikipedia.org/wiki?curid=1623998" title="The Philidorian">
The Philidorian

The Philidorian – angielski miesięcznik szachowy ukazujący się w Londynie od grudnia 1877 do maja 1878. Założycielem i redaktorem naczelnym był Walker George.

</doc>
<doc id="1624004" url="https://pl.wikipedia.org/wiki?curid=1624004" title="Pierre Ducasse">
Pierre Ducasse

Pierre Ducasse (ur. 7 maja 1987 w Bordeaux) – francuski piłkarz występujący na pozycji pomocnika w RC Lens.
Kariera klubowa.
Ducasse urodził się w Bordeaux. Swoją karierę piłkarską rozpoczynał w roku 2005 w miejscowym Girondins. Zadebiutował w niej 30 lipca w meczu z Olympique Marsylia wygranym przez jego drużynę 2:0. W tym spotkaniu zdobył także swoją pierwszą bramkę dla "Żyrondystów". W sezonie 2005/2006 Ducasse zagrał jeszcze w pięciu spotkaniach Ligue 1, wraz ze swoją drużyną został także wicemistrzem kraju. W następnych dwóch sezonach Ducasse był rezerwowym i występował kolejno w 12 i 14 meczach. W tym czasie drugi raz został wicemistrzem Francji. W sezonie 2008/2009 razem z zespołem Ducasse zdobył mistrzostwo kraju.
Kariera reprezentacyjna.
W latach 2006–2007 Ducasse wystąpił w jednym meczu reprezentacji Francji do lat 21.

</doc>
<doc id="1624009" url="https://pl.wikipedia.org/wiki?curid=1624009" title="Szuttarna I">
Szuttarna I

Szuttarna I (przypuszczalnie z sansykr. "su-dharana" „on, który podtrzymuje studnię”) – jeden z pierwszych królów huryckiego państwa Mitanni. Jego imię zachowało się na pieczęci znalezionej w Alalach. Napis głosi: „syn Kirty” i jest jedynym znanym jak dotąd odniesieniem do tego władcy. Panował na początku XV wieku p.n.e. (prawdopodobnie 1490 p.n.e. – 1470 p.n.e.).

</doc>
<doc id="1624011" url="https://pl.wikipedia.org/wiki?curid=1624011" title="Maksim Wylegżanin">
Maksim Wylegżanin

Maksim Michajłowicz Wylegżanin (ros. Максим Михайлович Вылегжанин, ur. 18 października 1982 w Szarkanie, Udmurcja) – rosyjski biegacz narciarski, trzykrotny wicemistrz olimpijski, pięciokrotny medalista mistrzostw świata.
Kariera.
Po raz pierwszy na arenie międzynarodowej Maksim Wylegżanin pojawił się 28 grudnia 2001 roku w Krasnogorsku, gdzie w zawodach FIS Race zajął 45. pozycję w biegu na 15 km techniką klasyczną. Niecały miesiąc później wystartował na mistrzostwach świata juniorów w Schonach, gdzie w swoim jedynym występie zajął 12. miejsce na dystansie 30 km stylem klasycznym. W Pucharze Świata zadebiutował 22 stycznia 2005 roku, zajmując 37. miejsce w biegu łączonym na 30 km w Pragelato. Pierwsze punkty zdobył niecałe dwa miesiące później, 12 marca w Oslo, gdzie był szósty w biegu na 50 km klasykiem. Sezon 2004/2005 Rosjanin zakończył na 67. pozycji z dorobkiem 56 punktów. W 2009 roku znalazł się w kadrze Rosji na mistrzostwa świata w Libercu. Na mistrzostwach tych Wylegżanin zdobył srebrny medal na dystansie 50 km techniką dowolną, ulegając o jedynie 0.7 sekundy Petterowi Northugowi z Norwegii. W pozostałych startach zajął 24. miejsce w biegu łączonym na 30 km oraz 45. miejsce na 15 km klasykiem. Pierwsze pucharowe podium zaliczył 29 listopada 2009 roku w Ruce, gdzie był drugi w biegu na 15 km stylem klasycznym. W sezonie 2009/2010 jeszcze raz stanął na podium - 20 grudnia 2009 roku w Rogli był trzeci na dystansie 30 km. W klasyfikacji generalnej zajął ósme miejsce, a w klasyfikacji dystansów uplasował się jedną pozycję wyżej. W lutym 2010 roku brał udział w igrzyskach olimpijskich w Vancouver, gdzie był między innymi dwukrotnie ósmy: w sztafecie oraz w biegu na 50 km techniką klasyczną. Dwukrotnie na podium zawodów Pucharu Świata stawał także w sezonie 2010/2011: 18 grudnia 2010 roku we francuskim La Clusaz zwyciężył w biegu na 30 km stylem dowolnym, a 22 stycznia 2011 roku w estońskim Otepää był trzeci w biegu na 15 km klasykiem. W klasyfikacji generalnej był tym razem jedenasty, a w klasyfikacji dystansowej szósty. Tuż przed startem Tour de Ski 2010/2011 Wylegżanin oraz trzech innych biegaczy (Słowak Martin Bajčičák oraz dwaj Estończycy, Algo Kärp i Kein Einaste) nie zostali dopuszczeni do startu w tej imprezie z powodu podwyższonego poziomu hemoglobiny we krwi. Mimo to w marcu 2011 roku wystąpił na mistrzostwach świata w Oslo, zdobywając dwa medale. Najpierw zdobył srebro w biegu łączonym na 30 km, a następnie był drugi na dystansie 50 km stylem dowolnym (oba biegi wygrał Northug). W sezonie 2011/2012 odniósł drugie pucharowe zwycięstwo - 5 lutego 2012 roku w Rybińsku był najlepszy w biegu łączonym na 30 km. Do końca sezonu na podium stanął jeszcze jeden raz, zajmując trzecie miejsce na dystansie 30 km klasykiem w Novym Měscie. W klasyfikacji generalnej był siódmy, a w klasyfikacji biegów dystansowych zajął czwarte miejsce. Zajął także ósme miejsce w klasyfikacji szóstej edycji Tour de Ski. Sezon 2012/2013 zaczął od zajęcia drugiego miejsca w klasyfikacji końcowej Ruka Triple, ponownie przegrywając tylko z Petterem Northugiem. Na przełomie 2012 i 2013 roku brał udział w szóstej edycji Tour de Ski. Rosjanin stanął na podium jednego z siedmiu etapów, a w pozostałych plasował się w czołowej dwudziestce, co pozwoliło mu zająć trzecie miejsce w całym cyklu, za swoim rodakiem Aleksandrem Legkowem i Dario Cologną ze Szwajcarii.
Po sezonie 2018/2019 zakończy karierę.

</doc>
<doc id="1624012" url="https://pl.wikipedia.org/wiki?curid=1624012" title="Port lotniczy Grímsey">
Port lotniczy Grímsey

Port lotniczy Grímsey – port lotniczy zlokalizowany w mieście Grímsey, w Islandii.

</doc>
<doc id="1624013" url="https://pl.wikipedia.org/wiki?curid=1624013" title="American chess bulletin">
American chess bulletin

American chess bulletin amerykańskie czasopismo szachowe, ukazujące się w latach 1904-1914 w Nowym Jorku. Po wznowieniu wydawania po I wojnie światowej wychodziło do 1963.

</doc>
<doc id="1624014" url="https://pl.wikipedia.org/wiki?curid=1624014" title="Mistrzostwa Europy w Biathlonie 1998">
Mistrzostwa Europy w Biathlonie 1998

Mistrzostwa Europy w Biathlonie 1998 po raz pierwszy odbyły się w stolicy Białorusi - Mińsku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 16 biegów. Bieg pościgowy po raz pierwszy został włączony do programu mistrzostw. Kobiece sztafety po raz ostatni składały się z trzech zawodniczek.

</doc>
<doc id="1624017" url="https://pl.wikipedia.org/wiki?curid=1624017" title="Jacek Gorczyca (biolog)">
Jacek Gorczyca (biolog)

Jacek Gorczyca (ur. 7 czerwca 1959 w Sosnowcu, zm. 2 marca 2023) – polski zoolog, entomolog, profesor nauk biologicznych, nauczyciel akademicki Uniwersytetu Śląskiego w Katowicach.
Życiorys.
W latach 1978–1983 studiował biologię na Wydziale Biologii i Ochrony Środowiska Uniwersytetu Śląskiego w Katowicach (WBiOŚ UŚ). Stopień doktora nauk przyrodniczych w zakresie biologii uzyskał 1 stycznia 1991 na WBiOŚ UŚ. Tematem jego rozprawy były "Zgrupowania tasznikowatych (Heteroptera, Miridae) wybranych zbiorowisk roślinnych Wyżyny Częstochowskiej", a promotorem prof. dr hab. Sędzimir Maciej Klimaszewski. Stopień doktora habilitowanego nauk biologicznych w zakresie zoologii otrzymał 15 grudnia 2000 na WBiOŚ UŚ, na podstawie dysertacji "A Systematic Study on Cylapinae with a Revision of the Afrotropical Region (Heteroptera, Miridae)" ("Systematyczne studia podrodziny Cylapinae wraz z rewizją Regionu Afrotropikalnego (Heteroptera, Miridae)"). W 2009 otrzymał tytuł naukowy profesora nauk biologicznych.
Był promotorem 6 rozpraw doktorskich:
W latach 1983–2019 pracował w Katedrze Zoologii Wydziału Biologii i Ochrony Środowiska Uniwersytetu Śląskiego w Katowicach, a od 2019 (po reorganizacji struktury uczelni) w Zespole Zoologii Instytutu Biologii, Biotechnologii i Ochrony Środowiska na Wydziale Nauk Przyrodniczych UŚ.
Był zoologiem i heteropterologiem, specjalizującym się w rodzinie tasznikowatych (Miridae), światowej klasy ekspertem podrodziny Cylapinae, dla której opracował katalog świata, dokonał rewizji rodzajów i plemion w jej obrębie, opisując ponad 130 nowych dla nauki gatunków, kilkanaście nowych rodzajów i 2 nowe plemiona. Prowadził szeroko zakrojone badania terenowe, opracowując m.in. heteropterofaunę Pustyni Błędowskiej, Bieszczadów, okolic Mielnika nad Bugiem i torfowisk wysokich południowej Polski.
Został pochowany 8 marca 2023 na Centralnym Cmentarzu Komunalnym w Katowicach, przy ul. Murckowskiej. 

</doc>
<doc id="1624018" url="https://pl.wikipedia.org/wiki?curid=1624018" title="L’Express">
L’Express

L’Express – francuski tygodnik, założony w 1953 roku podczas I wojny indochińskiej. Tygodnik jest wzorowany na amerykańskim czasopiśmie „Time”.
Siedziba redakcji tygodnika znajduje się w Paryżu. Redaktorem naczelnym czasopisma jest Christophe Barbier, a właścicielem grupa medialna Roularta Media Group.
Historia.
Został założony w 1953 roku przez Jean-Jacques’a Servana-Schreibera, przyszłego lidera Socjalistycznej Partii Radykalnej oraz Françoise Giroud, byłą redaktor naczelną magazynu „Elle”. Tygodnik popierał politykę Pierre'a Mendèsa-France w sprawie Indochin, a ideologicznie związany był z francuską lewicą. Czasopismo było zdecydowanym przeciwnikiem wojny w Algierii, a w szczególności stosowania tortur.
W ciągu następnych lat czasopismo stało się w mniejszym stopniu zaangażowane w politykę, dzięki czemu nakład wzrósł w ciągu trzech lat ze 150 tys. do 500 tys. egzemplarzy. W 1971 roku, wraz z objęciem przez Servana-Schreibera funkcji przewodniczącego Socjalistycznej Partii Radykalnej, dziewięciu dziennikarzy tygodnika zdecydowało się na opuszczenie czasopisma, a następnie założyło własny tygodnik, „Le Point”.
Obecnie średni nakład tygodnika wynosi około egzemplarzy, z czego około 305 tys. jest rozprowadzane w prenumeracie.

</doc>
<doc id="1624021" url="https://pl.wikipedia.org/wiki?curid=1624021" title="Meeting Gaz de France">
Meeting Gaz de France



</doc>
<doc id="1624023" url="https://pl.wikipedia.org/wiki?curid=1624023" title="Szausztatar">
Szausztatar

Szausztatar (Šauštatar) – hurycki król Mitanni z XV w. p.n.e. (panował w okresie 1440 p.n.e. – 1410 p.n.e.).
Szausztatar był synem Parsatatara. Zanim zasiadł na tronie, jego ojciec uczynił wasalami Hurytów wielu królów okolicznych miast, tym samym ułatwiając Szausztatarowi przekształcenie Mitanni w potęgę Mezopotamii. Uwolniony od ciągłego zagrożenia, jakie Mitanni stwarzali Egipcjanie, Szausztatar zwrócił swoją uwagę w stronę Asyrii. Najechał Asyrię, po czym zdobył i splądrował jej stolicę, Aszur.
Po najeździe Asyrii Szausztatar skierował swą armię na zachód, przekraczając Eufrat, przeciągając na swoją stronę wszystkie stany północnej Syrii, aż dotarł do wybrzeży Morza Śródziemnego. Prawdopodobnie zamierzał on rozciągnąć potęgę Mitanni dalej na południe, być może aż po Palestynę, jednakże południowa Syria nadal leżała w strefie wpływów Egiptu, który od dawna stanowił dla Mitanni poważne zagrożenie. Konsekwencją ekspansji Szausztatara na tereny Palestyny byłaby wojna z Egiptem. Pomimo sprzyjającej okoliczności, że Huryci stanowili w tym czasie pokaźną populację w Palestynie, wojna taka byłaby trudna do wygrania. Niestety, jeszcze na etapie przygotowań strategicznych, Szausztatar zmarł, a jego syn, Artatama I, wynegocjował z faraonem Amenhotepem II przymierze pokojowe.

</doc>
<doc id="1624025" url="https://pl.wikipedia.org/wiki?curid=1624025" title="Bachelor’s degree">
Bachelor’s degree

Bachelor’s degree – stopień akademicki nadawany w systemach szkolnictwa wyższego w krajach anglosaskich, odpowiadający w przybliżeniu polskiemu licencjatowi
Przyznawany jest zwykle po ukończeniu 4–letnich studiów wyższych, chociaż niektóre programy studiów trwają 5 lat lub więcej (np. architektura, biznes). Zwykle przyznawane są dwa typy tytułów: Bachelor of Arts (nauki humanistyczne) oraz Bachelor of Science (nauki ścisłe, przyrodnicze i ekonomiczne w zakresie praktycznym, stosowanym i doświadczalnym). Trzecim rodzajem tytułu jest Bachelor of Laws (nauki prawne). Po uzyskaniu tytułu bachelor's degree możliwe jest kontynuowanie studiów i uzyskanie stopni typu master's degree (Master of Arts, Master of Science, Master of Laws) bądź rozpoczęcie studiów doktoranckich (Doctor of Philosophy, Doctor of Science). W Wielkiej Brytanii tytuł Bachelor of Laws uprawnia do rozpoczęcia aplikacji.

</doc>
<doc id="1624028" url="https://pl.wikipedia.org/wiki?curid=1624028" title="Jacek Szarski">
Jacek Szarski

Jacek Szarski, (ur. 6 lutego 1921 w Krakowie, zm. 21 lutego 1980 w Zakopanem) – polski matematyk.
Życiorys.
Pochodził ze znanej rodziny kupieckiej był synem Antoniego Szarskiego (zm. 1946) oraz wnukiem Henryka Szarskiego. Ukończył II Liceum Ogólnokształcące w Krakowie. W 1938 rozpoczął studia na Wydziale Filozoficznym Uniwersytetu Jagiellońskiego. W czasie okupacji hitlerowskiej kontynuował studia na tajnym uniwersytecie. Stopień magistra otrzymał w marcu 1945 r. Pod koniec 1945 uzyskał stopień doktora filozofii na podstawie rozprawy "O problemie integralnego istnienia całki pierwszej równania różniczkowego zwyczajnego" napisanej pod kierunkiem Tadeusza Ważewskiego. Praca habilitacyjna obroniona w 1947 dotyczyła nierówności różniczkowych cząstkowych pierwszego rzędu. Jacek Szarski pracował w Uniwersytecie Jagiellońskim od ukończenia studiów w marcu 1945 kolejno jako asystent przy II Katedrze Matematyki, w latach 1948 – 1954 zastępca profesora III Katedry, następnie jako profesor nadzwyczajny od 1954 i zwyczajny od 1962 Katedry Analizy Matematycznej Po przejściu prof. Ważewskiego na emeryturę w 1966 objął jej kierownictwo. W latach 1956-1958 był dziekanem Wydziału Matematyczno – Fizyczno – Chemicznego, a w latach 1964-1966 prorektorem UJ.
Prezes Polskie Towarzystwo Matematyczne|Polskiego Towarzystwa Matematycznego (1979-1981). W 1969 r. został członkiem korespondentem PAN.
Przedmiotem badań Jacka Szarskiego były równania i nierówności różniczkowe.
Zmarł nagle podczas zimowego pobytu w Zakopanem na stokach Gubałówki. Został pochowany w grobowcu rodzinnym na Cmentarzu Rakowickim w Krakowie (pas 12 wsch.).

</doc>
<doc id="1624031" url="https://pl.wikipedia.org/wiki?curid=1624031" title="Gorysz błotny">
Gorysz błotny

Gorysz błotny ("Peucedanum palustre" (L.) Moench) – gatunek byliny z rodziny selerowatych. W Polsce jest średnio pospolity na całym niżu i w niższych położeniach górskich.
Biologia i ekologia.
Bylina, hemikryptofit. Kwitnie od lipca do sierpnia. Występuje na torfowiskach i mokrych łąkach i w zaroślach. Gatunek charakterystyczny dla klasy (Cl.) "Magnocaricion". Liczba chromosomów 2n= 22.

</doc>
<doc id="1624032" url="https://pl.wikipedia.org/wiki?curid=1624032" title="Peucedanum palustre">
Peucedanum palustre



</doc>
<doc id="1624033" url="https://pl.wikipedia.org/wiki?curid=1624033" title="VLC">
VLC



</doc>
<doc id="1624034" url="https://pl.wikipedia.org/wiki?curid=1624034" title="Little Ethiopia">
Little Ethiopia

Little Ethiopia – dzielnica w rejonie Carthay w Mid West City Los Angeles w Kalifornii w USA.
Little Ethiopia znajduje się pomiędzy Olympic Boulevard i Pico Boulevard. Jest etniczną dzielnicą, którą zamieszkują Etiopczycy oraz ludność pochodzenia etiopskiego. Historia dzielnicy datuje się od lat 90. XX wieku, kiedy to w rejonie dzielnicy zaczęły koncentrować się firmy i restauracje prowadzone przez Etiopczyków i Erytrejczyków.
Dzielnica była znana jako South Fairfax do 2004 roku, kiedy to burmistrz James Hahn oficjalnie uznał nazwę Little Ethiopia.

</doc>
<doc id="1624035" url="https://pl.wikipedia.org/wiki?curid=1624035" title="Jacek Gorczyca">
Jacek Gorczyca



</doc>
<doc id="1624038" url="https://pl.wikipedia.org/wiki?curid=1624038" title="Le Philidorien">
Le Philidorien

Le Philidorien – francuskie czasopismo szachowe ukazujące się w Paryżu od 1868 roku. Głównym tematem pisma była teoria i praktyka gry w szachy, oraz zbiory zadań, partii analizy i komentarze.
Redaktorem naczelnym był Casimir Sanson. Ukazało się 6 numerów tego czasopisma.

</doc>
<doc id="1624039" url="https://pl.wikipedia.org/wiki?curid=1624039" title="Samuraje z Pizza Kot">
Samuraje z Pizza Kot

Samuraje z Pizza Kot (jap. キャッ党 忍伝 てやんでえ "Kyattō Ninden Teyandee", ang. "Samurai Pizza Cats") – japoński serial animowany wyprodukowany przez Tatsunoko Production i Sotsu Agency w 1990 roku w reżyserii Shinjiego Takagiego. Wersja angielskojęzyczna została wyprodukowana przez Saban International w 1991 roku.
Fabuła.
Bohaterami serialu anime są trzy antropomorficzne koty – Yattarö, Pururun i Sukashii (ang. Speedy, Polly i Guido), którzy bronią miasto Edoropolis (ang. Małe Tokio) przed oddziałami Wielkiego Sera. Wszystkie postacie w serialu są robotami.
Pizza Koty pracują w pizzerii. W niemal każdym odcinku pokazana jest scena transformacji, w której samuraje zmieniają strój z fartucha na zbroję. Fartuch i zbroja wyglądają niemal tak samo, ale nikt z wrogów nie może tego spostrzec. W czasie tej sceny odgrywana jest piosenka tytułowa z odpowiednim tekstem. Scena kończy się wystrzeleniem kotów z wieży zegarowej, będącej w rzeczywistości wielkim rewolwerem. Tym ostatnim zajmuje się Francine. Odcinek kończy się "ślubowaniem Pizza Kotów", czyli przysięgą, w której koty obiecują strzec miasta przed Wielkim Serem.
Postacie.
Zespół Ratowniczy.
Zespół Ratowniczy (ang. The Rescue Team) pojawia się czasem, gdy Samuraje mają kłopot.
Wersja anglojęzyczna.
Angielski dubbing został nagrany w 1991 przez Saban International. Tym samym japońskie imiona bohaterów zmieniono na angielskie. W tej wersji cały oryginalny dźwięk został zastąpiony, a niektóre sceny z wersji oryginalnej - usunięte. Nagrano nową muzykę oraz piosenkę tytułową, których autorami są Haim Saban i Shuki Levy.
Seria nie została wyemitowana w amerykańskiej telewizji do 1996 roku. Przez ten czas wiele żartów przestało być aktualnych. W końcu w Ameryce nie pokazano 6 odcinków tegoż serialu. Na wydaniu DVD znalazły się jednak wszystkie. Wykonawcą piosenki tytułowej w angielskiej wersji jest Michael Airington, autor scenariusza, który parodiuje głos Paula Lynde'a. W czasie nagrań był pijany i w jednym momencie pomylił się – wymówił dwukrotnie to samo słowo ("“This cat goes down down with the love hangover”").
W napisach końcowych wersji angielskiej znalazło się kilka żartów:
Angielska wersja jest znacznie bardziej popularna od japońskiej – wyświetlano ją m.in. w Meksyku, Polsce, Francji i Izraelu.
Wersja polska.
W Polsce serial był emitowany od 6 września 1997 r. w soboty na Polsacie 2 z angielskim dubbingiem i polskim lektorem, którym był Tomasz Knapik.
Odcinki.
W japońskiej wersji serial liczy 54 odcinki, zaś w amerykańskiej wersji 52 odcinki.

</doc>
<doc id="1624043" url="https://pl.wikipedia.org/wiki?curid=1624043" title="Droga krajowa B238 (Niemcy)">
Droga krajowa B238 (Niemcy)

Droga krajowa 238 () – niemiecka droga krajowa przebiegająca z północy na południe od skrzyżowania z drogą B83 koło Steinbergen w Dolnej Saksonii do skrzyżowania z drogą B239 w Detmold w Nadrenii Północnej-Westfalii.

</doc>
<doc id="1624045" url="https://pl.wikipedia.org/wiki?curid=1624045" title="Komisja Jeana Reya">
Komisja Jeana Reya

Komisja Jeana Reya – pierwsze publiczne wystąpienie i obrady przyszłej Komisji Europejskiej. Komisja Reya urzędowała od 2 lipca 1967 roku do 30 czerwca 1970 roku. Jej przewodniczącym był belgijski polityk Jean Rey, a wiceprzewodniczącymi Raymond Barre, Wilhelm Haferkamp, Fritz Hellwig, Sicco Mansholt i Lionello Levi Sandri.
Komisja składała się z 14 członków (komisarzy). Po trzech przedstawicieli posiadali: Francja, Niemcy i Włochy. Belgia i Holandia posiadali dwóch komisarzy, a Luksemburg jednego.
Linki zewnętrzne.
Oficjalna Strona Komisji Europejskiej 

</doc>
<doc id="1624047" url="https://pl.wikipedia.org/wiki?curid=1624047" title="Mistrzostwa Europy w Biathlonie 1997">
Mistrzostwa Europy w Biathlonie 1997

Mistrzostwa Europy w Biathlonie 1997 odbyły się w austriackiej miejscowości Windischgarsten. Rozegrane zostały 3 konkurencje: bieg indywidualny, bieg sprinterski i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 12 biegów. 

</doc>
<doc id="1624048" url="https://pl.wikipedia.org/wiki?curid=1624048" title="Thèmes 64">
Thèmes 64

Thèmes 64 założony w 1956 roku w Paryżu francuski kwartalnik o tematyce szachowej. założony przez Camila Senekę. Był poświęcony kompozycji szachowej. Pismo jest organem stowarzyszenia "Les amis du problème d'échecs". Od 1977 roku redaktorem naczelnym pisma jest F. Fargette.

</doc>
<doc id="1624049" url="https://pl.wikipedia.org/wiki?curid=1624049" title="Wrota Kaukaskie">
Wrota Kaukaskie

Wrota Kaukaskie lub Alańskie - w średniowieczu nazwa wąwozu Darialskiego w pobliżu góry Kazbek, którą spływa rzeka Tieriek. W źródłach arabskich znana jest jako "Bal-al-Lan" z powodu swej niedostępności. 

</doc>
<doc id="1624052" url="https://pl.wikipedia.org/wiki?curid=1624052" title="James Blood Ulmer">
James Blood Ulmer

James Blood Ulmer (ur. 2 lutego 1942 w St. Matthews, Karolina Południowa) – amerykański gitarzysta jazzowy i bluesowy. 
Ulmer rozpoczynał karierę grając z różnymi grupami soul-jazzowymi, a po raz pierwszy nagrywał z Hankiem Marrem w 1964. W 1971 przeniósł się do Nowego Jorku, gdzie grał z Jazz Messengers Arta Blakeya, Joe Hendersonem, Paulem Bleyem, Rashiedem Alim i Larrym Youngiem.
Na początku lat 70. Ulmer współpracował z Ornette'em Colemanem. Był pierwszym muzykiem grającym na gitarze elektrycznej, który koncertował i nagrywał z Colemanem. Ulmer wymienia Colemana jako jazzmana, który wywarł ogromny wpływ na jego muzykę, natomiast skłonność do jazz fusion, podczas sesji z nim, pochodzi od Ulmera.
Ulmer założył grupę The Music Revelation Ensemble, do której należeli David Murray i Ronald Shannon Jackson. Razem z różnymi wcieleniami grupy grali również Julius Hemphill, Arthur Blythe, Sam Rivers i Hamiet Bluiett. W latach 80. razem z saksofonistą George'em Adamsem Ulmer prowadził również grupę Phalanx.
Ulmer nagrał wiele albumów jako leader, włączając trzy ostatnie, utrzymane w bluesowej stylistyce, wyprodukowane przez Vernona Reida. Jego muzyka określana jest często jako free funk, on sam najczęściej nazywa ją "no wave music", a swój styl harmolodycznym.
W 2005 James Blood Ulmer wystąpił na 25. edycji Rawa Blues Festival. Artysta wystąpił również na jubileuszowej, 30. edycji tego festiwalu, która odbyła się 9 października 2010 w katowickim Spodku.
11 lipca 2015 wystąpił w Suwałkach na 8. edycji Suwałki Blues Festival

</doc>
<doc id="1624058" url="https://pl.wikipedia.org/wiki?curid=1624058" title="Derbent (Turcja)">
Derbent (Turcja)

Derbent (dosł. "Żelazna brama") - w starożytnych źródłach nazwa przesmyku między morzami Kaspijskimi i Czarnym w pobliżu gór Kaspijskich.

</doc>
<doc id="1624059" url="https://pl.wikipedia.org/wiki?curid=1624059" title="Daria Galant">
Daria Galant

Daria Galant (ur. 5 września 1973 we Wrocławiu) – polska powieściopisarka, poetka, dramatopisarka, reżyser.
Absolwentka Wydziału Filologii Polskiej na Uniwersytecie Wrocławskim. Autorka powieści, filmów dokumentalnych, obrazów, scenariuszy, opowiadań publikowanych w czasopismach, felietonów literackich, esejów, wykładów z dziedziny literatury, hippiki. Miłośniczka koni. Autorka metody współpracy z końmi Holy Equus (HEQ) oraz koncepcji artystyczno-filozoficznej Teoria Białej Emocji.
Od 1998 do 2002 na łamach „Magazynu Rzeczpospolitej” pisała cykliczne opowiadania pt. "Samo życie". W 2009 r. była ekspertem Polskiego Instytutu Sztuki Filmowej. Za rok 2013 otrzymała nagrodę z rąk Starosty Powiatu Wyszkowskiego za osiągnięcia w dziedzinie kultury.
W miejscowości Długosiodło niedaleko Warszawy znajduje się dom pracy twórczej pisarki.
Twórczość.
Książki
Filmografia (wybrane pozycje)

</doc>
<doc id="1624061" url="https://pl.wikipedia.org/wiki?curid=1624061" title="Henry T. Hazard">
Henry T. Hazard

Henry Thomas Hazard (ur. 30 lipca 1844, zm. 7 sierpnia 1921) – amerykański polityk, burmistrz Los Angeles w latach 1899-1903.
Doktor nauk prawnych, absolwent Uniwersytetu Michigan w Ann Arbor. Przed objęciem funkcji przez wiele lat pracował jak prawnik miejski (City Attorney) Los Angeles.
W mieście znajduje się park nazwany jego nazwiskiem.

</doc>
<doc id="1624064" url="https://pl.wikipedia.org/wiki?curid=1624064" title="Eredivisie (2007/2008)">
Eredivisie (2007/2008)

Sezon 2007/2008 rozgrywek holenderskiej Eredivisie rozpoczął się w sierpniu 2007 roku a zakończył 18 maja 2008 roku. Tytułu broniła drużyna , która z 72 punktami na koncie zajęła 1. miejsce w tabeli.
Drużyny które awansowały.
U progu nowego sezonu Eredivisie jedyną drużyną która awansowała z niższej klasy rozgrywkowej była:
Rozgrywki barażowe.
O udział w zawodach UEFA.
Baraże o udział w Lidze Mistrzów
Baraże o udział w Pucharze UEFA
Baraże o miejsce w lidze.
 oraz kwalifikują się do Eredivisie 2008-09.

</doc>
<doc id="1624069" url="https://pl.wikipedia.org/wiki?curid=1624069" title="Cerkiew św. Dymitra w Starym Wołowie">
Cerkiew św. Dymitra w Starym Wołowie

Cerkiew pod wezwaniem św. Dymitra – prawosławna cerkiew parafialna w Starym Wołowie. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
Cerkiew.
Cerkiew św. Dymitra to dawny kościół luterański wybudowany w XIX wieku. Od 1945 nie był użytkowany i popadał w ruinę. W 1952 obiekt pozyskała miejscowa parafia prawosławna (utworzona 3 lata wcześniej). W znajdującym się w oknie prezbiterium witrażu, przedstawiającym Chrystusa Pantokratora, widnieje rok "1876". Wewnątrz świątyni mieści się współczesny ikonostas. W latach 1993–2000 cerkiew była remontowana. W 2021 r. świątynię wyposażono w dwa nowe żyrandole.
Dzwonnica.
W pobliżu cerkwi znajduje się drewniana, kryta blaszanym dachem namiotowym dzwonnica z 1767 r., którą gruntownie wyremontowano w końcu lat 90. XX w. i wyposażono w 3 dzwony. W 2019 r. rozpoczęto kolejny remont obiektu (w tym wymianę dachu).
Dzwonnica została wpisana do rejestru zabytków 11 lipca 1966 r. pod nr A/2672/1774.

</doc>
<doc id="1624070" url="https://pl.wikipedia.org/wiki?curid=1624070" title="L’Échiquier français">
L’Échiquier français

L’Échiquier français – francuskie czasopismo szachowe wydawane w Paryżu w latach 1906–1909. Głównym tematem pisma były własne konkursy zadaniowe.

</doc>
<doc id="1624075" url="https://pl.wikipedia.org/wiki?curid=1624075" title="Szachmatna misl">
Szachmatna misl

Szachmatna misl, bułg. "Шахматна мисъл" – bułgarski miesięcznik ukazujący się od 1947 roku. Jest organem bułgarskiej federacji szachowej. Zawiera materiały ze wszystkich dziedzin gry.

</doc>
<doc id="1624076" url="https://pl.wikipedia.org/wiki?curid=1624076" title="Bjarne Reuter">
Bjarne Reuter

Bjarne Reuter (ur. 29 kwietnia 1950 roku w Kopenhadze) - duński pisarz, autor książek dla dzieci i młodzieży. 
Bjarne Reuter w roku 1983 opublikował młodzieżową powieść "Gdy krokusy kwitną", która stała się klasyczną powieścią oraz lekturą obowiązkową w ósmej i dziewiątej klasie. Książka opisuje jak zmieniała się historia wychowania i dojrzewania we wczesnych latach 60 w Brønshøj (dzielnicy Kopenhagi) gdzie sam Bjarne Reuter się wychował. 
W latach 80 Billi August - reżyser, który zdobył Oskara w 1989 - wyreżyserował cala serie o młodych ludziach na podstawie książek Reutera, a filmy uznane zostały za kultowe. Reuter napisał około 20 książek dla dzieci i młodzieży, część książek ilustrowała żona. Ostatnie 10 lat wydał sporo powieści historycznych w stylu Umberto Eco i kryminałów z elementami metafizyczymi, - psychofilozoficze powieści.

</doc>
<doc id="1624079" url="https://pl.wikipedia.org/wiki?curid=1624079" title="Mistrzostwa Europy w Biathlonie 1996">
Mistrzostwa Europy w Biathlonie 1996

Mistrzostwa Europy w Biathlonie 1996 odbyły się w włoskiej miejscowości Ridnaun. Rozegrane zostały 3 konkurencje: bieg indywidualny, bieg sprinterski i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 12 biegów. 

</doc>
<doc id="1624081" url="https://pl.wikipedia.org/wiki?curid=1624081" title="Časopis českých šachistů">
Časopis českých šachistů

Časopis českých šachistů – czeskie czasopismo szachowe wydawane w Pradze w latach 1906–1919. Od 1920 roku nosiło nazwę „Časopis československých šachistů”.

</doc>
<doc id="1624082" url="https://pl.wikipedia.org/wiki?curid=1624082" title="Časopis československých šachistů">
Časopis československých šachistů

Časopis československých šachistů – czechosłowackie czasopismo szachowe wydawane w Pradze w latach 1920–1926. Było kontynuacją pisma „Časopis českých šachistů”.

</doc>
<doc id="1624083" url="https://pl.wikipedia.org/wiki?curid=1624083" title="Cerkiew Zaśnięcia Najświętszej Maryi Panny w Zimnej Wodzie">
Cerkiew Zaśnięcia Najświętszej Maryi Panny w Zimnej Wodzie

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Zimnej Wodzie. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia murowana, gotycka. Budynek wzniesiony został w 1343, w latach 1718–1945 służył luteranom, zaś w latach 1947–1949 został dostosowany do potrzeb liturgii prawosławnej. Wewnątrz mieści się współczesny ikonostas.
Cerkiew remontowano w 1963 (odnowienie elewacji, wymiana pokrycia dachu) oraz w latach 1994–1997. Obok świątyni znajduje się krzyż z 1997, upamiętniający 50-lecie istnienia parafii.
Cerkiew została wpisana do rejestru zabytków 29 września 1992 pod nr A/2551/977/L.

</doc>
<doc id="1624084" url="https://pl.wikipedia.org/wiki?curid=1624084" title="Doc Rivers">
Doc Rivers

Glenn Anton Rivers (ur. 13 października 1961 w Chicago) – amerykański koszykarz, grający w lidze NBA na pozycji rozgrywającego. Obecnie trener zespołu Philadelphia 76ers. Jest ojcem koszykarza Austina Riversa.
Kariera zawodnicza.
W 1980 wystąpił w meczu gwiazd amerykańskich szkół średnich – McDonald’s All-American.
Jeszcze przed ukończeniem studiów Doc Rivers wystąpił w reprezentacji USA podczas Mistrzostw Świata w 1982, które odbyły się w Kolumbii. Amerykanie zdobyli tam srebrny medal, a Rivers został wybrany do pierwszej piątki turnieju. Po ukończeniu Marquette University, gdzie grał w drużynie uniwersyteckiej Marquette Golden Eagles, został wybrany z 31. numerem w drugiej rundzie draftu 1983 przez Atlantę Hawks. Grał w tym klubie w latach 1983–1991, u boku wielkiej gwiazdy, Dominique’a Wilkinsa. Zespół, w którym występował grał bardzo dobrze i regularnie kwalifikował się do play-offów, nie mógł się jednak przedrzeć powyżej półfinałów konferencji. W swym najlepszym sezonie, 1986/1987, Rivers miał statystyki na poziomie double-double: 12,4 punktu i 10 asyst na mecz. W 1992 przeniósł się do Los Angeles Clippers, gdzie był pierwszym rozgrywającym, potem spędził jeszcze dwa lata w New York Knicks, a karierę skończył w 1996, po następnych dwóch latach w San Antonio Spurs, będąc solidnym graczem rezerwowym.
Zespoły, w których grał nie odniosły większych sukcesów, sam Rivers jeden raz, w 1988, wystąpił w Meczu Gwiazd.
Kariera trenerska.
Orlando Magic (1999–2003).
Jako pierwszy trener zadebiutował w Orlando Magic, obejmując klub w 1999. Prowadząc drużynę pozbawioną gwiazd, osiągnął w pierwszym sezonie bilans 41-41 i był bliski zakwalifikowania się do fazy play-off. Za to osiągnięcie debiutant Doc Rivers został uhonorowany tytułem trenera roku. Pracował w klubie z Florydy następne trzy lata, mając do dyspozycji takie gwiazdy jak Grant Hill i Tracy McGrady. Niestety, największym osiągnięciem było trzykrotne z rzędu wprowadzenie drużyny do pierwszej rundy play-offów. Po bardzo nieudanym początku sezonu 2003-2004, Rivers został zwolniony.
Boston Celtics (2004–2013).
Następny rok pracował jako komentator telewizji ABC. W 2004 został zatrudniony na stanowisku pierwszego trenera drużyny Boston Celtics. W drugim roku pracy, po sezonie 2004-2005, prowadzona przez niego drużyna wygrała swoją dywizję, ale odpadła w pierwszej rundzie play-off. W następnych dwóch latach drużyna nawet nie awansowała do fazy pucharowej. Dopiero sezon 2007-2008 miał odmienić wszystko, sprowadzone do zespołu gwiazdy, Kevin Garnett i Ray Allen, wsparły dotychczasowego lidera Paula Pierce’a. Drużyna skończyła sezon ze znakomitym bilansem 66-16, pierwszy raz od 1987 dotarła do finału NBA, gdzie pokonała Los Angeles Lakers 4-2. Rivers, jako trener najlepszej drużyny wschodu, poprowadził reprezentację swojej konferencji w Meczu Gwiazd 21 stycznia 2008 w Nowym Orleanie. Wschód zwyciężył 134-128.
Film.
W 1996 pojawił się w filmie Eddie.

</doc>
<doc id="1624091" url="https://pl.wikipedia.org/wiki?curid=1624091" title="Europejski Komisarz ds. Rolnictwa i Rozwoju Wsi">
Europejski Komisarz ds. Rolnictwa i Rozwoju Wsi

Europejski Komisarz ds. Rolnictwa i Rozwoju Wsi – członek Komisji Europejskiej. Obecnym komisarzem jest Janusz Wojciechowski.

</doc>
<doc id="1624092" url="https://pl.wikipedia.org/wiki?curid=1624092" title="Isthmohyla">
Isthmohyla

Isthmohyla – rodzaj płaza bezogonowego z podrodziny Hylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w Hondurasie, Kostaryce i Panamie.
Systematyka.
Etymologia.
"Isthmohyla": "isthmos" „przesmyk”; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1624096" url="https://pl.wikipedia.org/wiki?curid=1624096" title="Pełnomocnik (wzorzec projektowy)">
Pełnomocnik (wzorzec projektowy)

Pełnomocnik () – strukturalny wzorzec projektowy, którego celem jest utworzenie obiektu zastępującego inny obiekt. Stosowany jest w celu kontrolowanego tworzenia na żądanie kosztownych obiektów oraz kontroli dostępu do nich.
Rodzaje i zastosowanie.
Istnieją cztery rodzaje tego wzorca, które jednocześnie definiują sytuacje, w których może zostać użyty:

</doc>
<doc id="1624097" url="https://pl.wikipedia.org/wiki?curid=1624097" title="Teoria y práctica del Axedrez">
Teoria y práctica del Axedrez

Teoria y práctica del Axedrez - hiszpańskie czasopismo szachowe wydawane w latach 1867-1868 w Barcelonie.

</doc>
<doc id="1624098" url="https://pl.wikipedia.org/wiki?curid=1624098" title="Skakun">
Skakun



</doc>
<doc id="1624100" url="https://pl.wikipedia.org/wiki?curid=1624100" title="Kościół Narodzenia Najświętszej Marii Panny w Jeżowem">
Kościół Narodzenia Najświętszej Marii Panny w Jeżowem

Kościół Narodzenia Najświętszej Marii Panny w Jeżowem – polska świątynia rzymskokatolicka znajdująca się w Jeżowem.
Kościół zbudowano w latach 1914-1928. Budowniczymi byli: ks. Józef Tokarski i ks. Jan Swół. Świątynia została poświęcona w roku 1928 przez biskupa sufragana przemyskiego - ks. Karola Józefa Fischera.
Przedstawiany kościół to duża, trójnawowa budowla z węższym prezbiterium i zakrystią.

</doc>
<doc id="1624102" url="https://pl.wikipedia.org/wiki?curid=1624102" title="Gregor Hogler">
Gregor Hogler



</doc>
<doc id="1624103" url="https://pl.wikipedia.org/wiki?curid=1624103" title="Cerkiew św. Dymitra w Buczynie">
Cerkiew św. Dymitra w Buczynie

Cerkiew pod wezwaniem św. Dymitra – prawosławna cerkiew parafialna w Buczynie. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego.
Jest to dawny neogotycki kościół poewangelicki pochodzący z XIX w. W latach 1948–1954 został przebudowany dla potrzeb prawosławnych. Wewnątrz świątyni mieści się współczesny ikonostas.
W latach 70. XX w. cerkiew gruntownie wyremontowano. Obok świątyni znajduje się dzwonnica, zbudowana w latach 1988–1989.

</doc>
<doc id="1624107" url="https://pl.wikipedia.org/wiki?curid=1624107" title="Wilhelm Bauer (inżynier)">
Wilhelm Bauer (inżynier)

Wilhelm Bauer (ur. 23 grudnia 1822, zm. 20 czerwca 1875) – niemiecki inżynier i wynalazca, pionierski konstruktor okrętów podwodnych napędzanych siłą ludzkich mięśni. Był jednym z najbardziej znaczących konstruktorów okrętów podwodnych drugiej połowy dziewiętnastego wieku. Między rokiem 1850 a 1875 zaprojektował kilka jednostek podwodnych, których projekty usiłował sprzedać rządom Niemiec, Francji, Wielkiej Brytanii, Rosji, Austrii oraz Stanów Zjednoczonych. 
Życiorys.
W młodości Wilhelm Bauer poznawał techniki obróbki drewna, później, idąc w ślady ojca – sierżanta kawalerii, wstąpił do wojska. Służąc w artylerii, był świadkiem niemiecko-duńskiej wojny o Szlezwik (1848-1851). Zastanawiając się nad sposobem przerwania blokady morskiej, jaką nałożyła flota duńska na północne wybrzeża Niemiec, wpadł na pomysł nowego typu statku – podwodnego. W związku z tym zajął się zgłębianiem tajników konstrukcji statków i hydrauliki.
Zanim jednak jego studia przyniosły owoce, Związek Niemiecki zdecydował o oddaniu Danii spornego regionu. Bauer zrezygnował więc ze dotychczasowej służby i zaciągnął się do armii Schleswigu-Holsteinu. Z trudnością przychodziło mu przekonanie administracji wojskowej do swoich planów i zdobycie funduszy. Dzięki pomocy m.in. Wernera von Simensa otrzymał jednak niewielką sumę pieniędzy na skonstruowanie modelu swojego okrętu podwodnego.
Brandtaucher.
Pomysł Bauera opierał się na sprawdzonej koncepcji branderów – umyślnie podpalanych jednostek wypełnionych łatwopalnymi materiałami, puszczanych z wiatrem lub prądem w stronę floty przeciwnika. W zamyśle okręt miał zbliżać się pod powierzchnią wody do okrętu nieprzyjaciela, jego załoga mocowałaby do kadłuba minę i detonowałaby ją z bezpiecznej odległości (na podobnej zasadzie opierały się inne konstrukcje z tamtego okresu: „Turtle” czy późniejszy „H.L. Hunley”). 
Ponieważ próby z modelem wykonanym własnoręcznie przez Bauera okazały się udane, uzyskał fundusze na budowę pełnowymiarowej jednostki, która nazwał „Brandtaucher”. Okręt, wykonany w stoczni Augusta Howaldta, miał ok. 8 m długości i ważył ok. 30,5 tony. Ponieważ nie dysponowano wtedy jeszcze odpowiednim napędem mechanicznym, zastąpiła go siła ludzkich mięśni. Dwóch członków załogi obracało ogromne koło, które napędzało śrubę. Trzeci – kapitan – zajmował się sterowaniem; po dotarciu do celu miał on za pomocą szczelnej, gumowej rękawicy umieścić ładunek na jego kadłubie.
Pierwsze próby jednostki miały miejsce w grudniu 1850. Bauer chciał poczynić dalsze udoskonalenia okrętu, i tak już na żądanie władz wojskowych pomniejszonego i uproszczonego (ze względu na koszty), a przez to mniej stabilnego. Polecono mu jednak przeprowadzić publiczną prezentację wynalazku w lutym 1851. Próba zakończyła się klęską – „Brandtaucher” zaczął tonąć i uszkodzony osiadł na dnie Zatoki Kilońskiej. Bauer i jego załoga zdołali wydostać się dopiero po 6 godzinach.
W 1887 okręt został podniesiony i obecnie jest wystawiony w Muzeum Wojskowo-Historycznym Bundeswehry w Dreźnie.
Seeteufel.
Mimo niepowodzenia, Bauer szybko zaczął tworzyć plany nowego, większego i doskonalszego okrętu podwodnego. Rząd Schleswigu-Holsteinu odmówił jednak finansowania dalszych prób, w związku z tym wynalazca poszukiwał nowego mecenasa m.in. w Austro-Węgrzech, Imperium Brytyjskim czy Francji. Ostatecznie znalazł go w Rosji. W Sankt Petersburgu skonstruował swój drugi okręt, który nazwał „Seeteufel”. Zachowało się o nim mniej informacji niż o poprzedniku – wiadomo, że był dwa razy większy, miał stalowy kadłub o grubości 0,5 cala z 21 iluminatorami. Załoga miała liczyć 12 osób.
"Seeteufel” okazał się dobrym projektem. W przeciągu 4 miesięcy wykonał 133 udanych zanurzeń, jednak kolejne okazało się pechowe. Okręt uderzył w dno i chociaż wynurzono się na tyle, że załoga (w tym sam Bauer) zdołała go opuścić, to jednak jednostki nie udało się uratować przed zatonięciem.
Dalsze losy.
Po tym wydarzeniu Bauer opuścił Rosję. Gdy zdał sobie sprawę, że nie jest w stanie zdobyć funduszy na budowę kolejnego okrętu, zajął się innymi projektami. 
Zmarł w 1875 w Monachium. Został pochowany na Starym Cmentarzu Północnym w Monachium.
W 1960 imieniem Wilhelma Bauera nazwano niemiecki okręt podwodny – był to podniesiony z dna U-Boot typu "XXI" – U-2540.

</doc>
<doc id="1624108" url="https://pl.wikipedia.org/wiki?curid=1624108" title="Ajedrez (El) argentino">
Ajedrez (El) argentino

Ajedez (El) argentino - argentyńskie czasopismo szachowe ukazujące się w latach 1923-1925. Jego wydawanie zostało wznowione w 1947 roku. W okresie braku pisma ciągłość utrzymywało Ajedez (El) americano. Pismo było organem Argentyńskiej Federacji Szachowej.

</doc>
<doc id="1624109" url="https://pl.wikipedia.org/wiki?curid=1624109" title="Zatoka Kambajska">
Zatoka Kambajska

Zatoka Kambajska – jedna z zatok Morza Arabskiego. Znajduje się u brzegów Indii. Wcina się 250 km między półwysep Kathijawar i Indyjski. Jej głębokość sięga 36 metrów. W zatoce są wysokie pływy - do 11,9 metra. Obszar jest zlewnią rzek: Sabarmati, Mahi, Narmada, Tapti.
W zatoce prowadzono prace archeologiczne.

</doc>
<doc id="1624110" url="https://pl.wikipedia.org/wiki?curid=1624110" title="Megastomatohyla">
Megastomatohyla

Megastomatohyla – rodzaj płaza bezogonowego z podrodziny Hylinae w rodzinie rzekotkowatych (Hylidae).
Zasięg występowania.
Rodzaj obejmuje gatunki występujące w lasach mglistych środkowej części stanu Veracruz i Oaxaca w Meksyku.
Systematyka.
Etymologia.
"Megastomatohyla": "megas" „wielki”; στομα "stoma", στοματος "stomatos" „usta”; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1624118" url="https://pl.wikipedia.org/wiki?curid=1624118" title="Letnia Uniwersjada 1995">
Letnia Uniwersjada 1995

18. Letnia Uniwersjada – międzynarodowe zawody sportowców – studentów, które odbyły się w japońskim mieście Fukuoka. Impreza została zorganizowana między 23 sierpnia, a 3 września 1995 roku. W uniwersjadzie wzięło udział 3949 zawodników ze 162 krajów. Zawodnicy rywalizowali w 12 dyscyplinach. Otwarcia imprezy dokonał książę Naruhito.
Polskie medale.
Reprezentanci Polski zdobyli w sumie 7 medali. Wynik ten dał polskiej drużynie 31. miejsce w klasyfikacji medalowej.

</doc>
<doc id="1624119" url="https://pl.wikipedia.org/wiki?curid=1624119" title="Lista odcinków serialu Sześć stóp pod ziemią">
Lista odcinków serialu Sześć stóp pod ziemią

Lista odcinków serialu Sześć stóp pod ziemią emitowanego przez stację HBO w latach 2001-2005.

</doc>
<doc id="1624124" url="https://pl.wikipedia.org/wiki?curid=1624124" title="Myersiohyla">
Myersiohyla

Myersiohyla – rodzaj płaza bezogonowego z podrodziny Cophomantinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki zamieszkujące stoliwo w Gujanie i Wenezueli.
Systematyka.
Etymologia.
"Myersiohyla": Charles William Myers (ur. 1936), amerykański herpetolog; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1624129" url="https://pl.wikipedia.org/wiki?curid=1624129" title="South African Chess Player">
South African Chess Player

South African Chess Player – czasopismo szachowe o charakterze miesięcznika wydawane w Kapsztadzie. Pismo było następcą pisma „South African Chess Magazine”.

</doc>
<doc id="1624137" url="https://pl.wikipedia.org/wiki?curid=1624137" title="Mistrzostwa Świata w Piłce Nożnej 1970 (eliminacje strefy UEFA)">
Mistrzostwa Świata w Piłce Nożnej 1970 (eliminacje strefy UEFA)

W eliminacjach do Mistrzostw Świata w Piłce Nożnej 1970 w strefie UEFA wzięło udział 29 reprezentacji narodowych.
Zasady kwalifikacji.
Drużyny zostały podzielone na 3 grupy po 3 drużyny i 5 grup po 4 drużyny. Grano systemem każdy z każdym, mecz i rewanż. Zwycięzcy grup awansowali do finałów. 

</doc>
<doc id="1624139" url="https://pl.wikipedia.org/wiki?curid=1624139" title="Galeria Jackiewicz">
Galeria Jackiewicz

Galeria Jackiewicz w Gdańsku – prywatna galeria sztuki przy ul. Mariackiej 50/52 w Gdańsku.
Powstała w październiku 2007 roku z inicjatywy malarza, profesora i rektora (w latach 1969 – 1981) ASP W Gdańsku Władysława Jackiewicza. Galeria wystawia prace artystów współczesnych tworzących na Wybrzeżu i w większości wywodzących się z gdańskiej uczelni.
Artyści współpracujący:

</doc>
<doc id="1624140" url="https://pl.wikipedia.org/wiki?curid=1624140" title="Cerkiew Świętej Trójcy w Dubience">
Cerkiew Świętej Trójcy w Dubience

Cerkiew Świętej Trójcy – prawosławna cerkiew filialna w Dubience. Należy do parafii św. Jana Teologa w Chełmie, w dekanacie Chełm diecezji lubelsko-chełmskiej Polskiego Autokefalicznego Kościoła Prawosławnego. Świątynia znajduje się w centrum wsi, przy skrzyżowaniu ulic 3 Maja i Cerkiewnej.
W Dubience w XVIII w. istniała parafia unicka, najprawdopodobniej posiadająca własną drewnianą świątynię (według innego źródła obiekt ten powstał dopiero w 1838). W 1875 placówka duszpasterska w Dubience została przyłączona do Rosyjskiego Kościoła Prawosławnego razem z całą unicką diecezją chełmską. W końcu stulecia cerkiew uległa zniszczeniu w pożarze i w 1909 została zastąpiona nową murowaną budowlą sakralną, zbudowaną z fundacji moskiewskiego kupca Kławdija Paschałowa (wsparł on finansowo budowę również kilku innych świątyń prawosławnych w eparchii chełmskiej). W dwudziestoleciu międzywojennym cerkiew była czynna jako świątynia filialna. 
Obiekt został zamknięty dla celów kultowych w 1945 i przez kolejne dziesięciolecia pełnił funkcje magazynu. Część wyposażenia przewieziono do nowo tworzonej cerkwi Świętych Piotra i Pawła w Słupsku, inne elementy zostały rozkradzione, freski we wnętrzu cerkwi uległy zniszczeniu. Obiekt był remontowany dopiero po 1990, zaś na początku XXI w. stał się ponownie własnością Polskiego Autokefalicznego Kościoła Prawosławnego. Pozostaje jednak nieczynny z uwagi na zły stan techniczny.
Historia.
Parafia prawosławna.
Pierwsza cerkiew w Dubience została wzniesiona w 1599, po nadaniu miejscowości praw miejskich. Mimo faktu, że prawosławny biskup chełmski Dionizy przyjął w 1596 unię, co pociągało za sobą zmianę przynależności jurysdykcyjnej całej administratury, świątynia ta prawdopodobnie w momencie wyświęcenia należała do Cerkwi prawosławnej.
Parafia unicka.
W XVIII w. w Dubience istniała parafia unicka. Posiadała ona własną świątynię, jednak o jej wyglądzie przetrwały jedynie częściowe dane. Była to świątynia drewniana z trzynastoma oknami, z których cztery oprawione były ołowiem, pozostałe zaś drewnem. Cztery okna były okratowane. Dzwonnica cerkiewna położona była nad przedsionkiem, zawieszono na niej trzy dzwony. W materiałach źródłowych nie przetrwały opisy wyposażenia obiektu z wyjątkiem wzmianki, iż znajdowało się w niej siedem ołtarzy. W sąsiedztwie świątyni działał unicki cmentarz. Liczba wiernych uczęszczających do świątyni w XVIII stuleciu jest trudna do oszacowania. Spotyka się także informacje, jakoby cerkiew powstała dopiero w 1838.
Opisywana cerkiew przeszła na własność eparchii chełmsko-warszawskiej Rosyjskiego Kościoła Prawosławnego wskutek likwidacji unickiej diecezji chełmskiej w 1875. W 1878 przy prawosławnej cerkwi w miejscowości znajdowała się szkoła parafialna. Istnieją przekazy, według których przymusowa konwersja parafii unickiej odbyła się przy czynnym oporze miejscowej ludności.
W 1899 prawosławni stanowili 14,6% mieszkańców siedmiotysięcznej Dubienki. Pod koniec XIX w. obiekt uległ całkowitemu zniszczeniu na skutek pożaru.
Cerkiew prawosławna z 1909.
Na miejscu unickiej świątyni w Dubience w 1909 wzniesiona została nowa cerkiew. Należała do grupy cerkwi na ziemi chełmskiej ufundowanych przez moskiewskiego kupca Kławdija Paschałowa.
Po odzyskaniu przez Polskę niepodległości, w 1919 Ministerstwo Wyznań Religijnych i Oświecenia Publicznego nie uwzględniło cerkwi w Dubience w wykazie etatowych parafialnych świątyń w województwie lubelskim. W 1921 cerkiew pozostawała nieczynna, gdyż duchowni prawosławni i miejscowa ludność tego wyznania w 1915 udali się na bieżeństwo (w 1919 odnotowano sporadyczne otwieranie jej dla celów kultowych). Najpóźniej w 1923 dubieniecka cerkiew została ponownie otwarta jako świątynia filialna (nie jest jasne, której parafii), działająca w ramach dekanatu hrubieszowskiego diecezji warszawsko-chełmskiej. Była jedną z szesnastu czynnych cerkwi prawosławnych w powiecie hrubieszowskim. W latach 30. XX wieku budowla została dodatkowo udekorowana wewnątrz: pojawiły się w niej freski o tematyce religijnej, na podłodze ułożono mozaikę, wstawiono nowe ikony.
Zamknięcie i dewastacja świątyni.
W 1945 tymczasowa radziecka administracja nakazała zamknięcie cerkwi. Świątynia została zamieniona w punkt przerzutowy dla bydła przewożonego z Niemiec do ZSRR. Budowlę ostatecznie porzucono w 1946, po zakończeniu wysiedleń ludności ukraińskiej do ZSRR – w tym momencie w Dubience przestała istnieć społeczność prawosławna. Część wyposażenia obiektu przewieziono do cerkwi w Słupsku. Obiekt użytkowała następnie gminna spółdzielnia „Samopomoc Chłopska”. Znajdował się w nim magazyn nawozów sztucznych. W 1956 mieszkańcy uzyskali zgodę na zaadaptowanie budynku na szkołę. W rzeczywistości budynek wykorzystywano jako magazyn zbożowy, a następnie całkowicie porzucono, co sprawiło, że przez wiele lat był dewastowany. Resztki wyposażenia cerkiewnego zostały rozkradzione, to samo stało się z ozdobnym ogrodzeniem cerkiewnego terenu. Zniszczeniu uległy schody prowadzące na dzwonnicę, freski oraz tynk. Budowla nie była zabezpieczona przed dalszym popadaniem w ruinę.
Próby remontu.
Cerkiew wpisano do rejestru zabytków 20 stycznia 1990 pod nr A/378. W tym samym roku rozpoczęto jej pierwszy od wywózek ludności prawosławnej remont, który finansowała gmina. Brak środków nie pozwolił na jego ukończenie. Cztery lata później konserwator zabytków w porozumieniu z arcybiskupem lubelskim i chełmskim Ablem zabezpieczył cerkiew przed niszczeniem i sporządził katalog ocalałych resztek cerkiewnego wyposażenia. Przeprowadzony został remont dachu świątyni. Planowane było przywrócenie obiektu do użytku liturgicznego oraz wydzielenie części jego powierzchni na ekspozycję muzealną. Od początku XXI w. zrujnowana cerkiew ponownie jest własnością PAKP, jednak ze względu na zły stan techniczny obiekt nadal nie jest użytkowany.
Architektura.
Cerkiew została zbudowana w stylu bizantyjsko-rosyjskim, w wariancie neoruskim, z czerwonej cegły, nawiązując poprzez wybór budulca do średniowiecznej architektury sakralnej Nowogrodu. Jest to budowla trójdzielna z kwadratową nawą krytą dachem zwieńczonym ośmioboczną latarnią oraz czterema mniejszymi wieżyczkami, które z kolei wykończone zostały mniejszymi cebulastymi kopułkami. Trójdzielne prezbiterium zamyka poligonalna absyda, nad nim również wzniesiono wieżyczkę z kopułą. Wieża-dzwonnica z dachem namiotowym i niewielką cebulastą kopułą wznosi się nad przedsionkiem, przykrytym dwuspadowym dachem. Częścią elewacji frontowej cerkwi jest ganek o dwupołaciowym dachu. Również i ten element wykończono wieżyczką z kopułką o tradycyjnym dla rosyjskiej architektury sakralnej kształcie. Dekoracyjny detal na zewnętrznych ścianach cerkwi zredukowano do arkadowych form okien i fryzów. Na elewacjach zewnętrznych pierwotnie znajdowały się medaliony z wizerunkami świętych prawosławnych. Cerkiew zdobią także obramienia z motywami roślinnymi i geometrycznymi. Wewnątrz przetrwały pozostałości polichromii.
Według identycznego planu wzniesiono także cerkwie w Suchawie i Grodysławicach.

</doc>
<doc id="1624141" url="https://pl.wikipedia.org/wiki?curid=1624141" title="Oddział Kosynierów z Bieździedzy">
Oddział Kosynierów z Bieździedzy

Oddział Kosynierów z Bieździedzy – jest ewenementem na Podkarpaciu. Powstał na początku XIX wieku, w latach między 1812 a 1815 rokiem.
Powołany został przez "„chłopów żołnierzy-powstańców kościuszkowskich”" do podtrzymywania tradycji: insurekcji kościuszkowskiej; oręża króla Jana III Sobieskiego tzw. "„Wiktorii Wiedeńskiej”"; oręża króla Stefana Batorego tzw. piechoty wybranieckiej.
Istniał do lat 60. XIX wieku, kiedy zaniechano jego tradycji.
Reaktywowany został w 1893 roku przez miejscowego proboszcza ks. Stanisław Boczara.
Skład i liczebność oddziału.
Broń (kosy, szable) i umundurowanie kosynierzy przechowują we własnych domach.

</doc>
<doc id="1624142" url="https://pl.wikipedia.org/wiki?curid=1624142" title="Die Brüderschaft">
Die Brüderschaft

Die Brüderschaft – czasopismo szachowe ukazujące się w Niemieczech od 1885 roku. W 1888 zmieniło nazwę na Deutsches Wochenschach.

</doc>
<doc id="1624143" url="https://pl.wikipedia.org/wiki?curid=1624143" title="II LO im. Jana Śniadeckiego w Kielcach">
II LO im. Jana Śniadeckiego w Kielcach



</doc>
<doc id="1624144" url="https://pl.wikipedia.org/wiki?curid=1624144" title="Cristóbal Aguilar">
Cristóbal Aguilar

José Cristóbal Aguilar (ur. 1816, zm. 13 kwietnia 1886) – ostatni burmistrz Los Angeles latynoskiego pochodzenia przed wyborem w 2005 roku na to stanowisko Antonio Villaraigosy.
Był jednym z pierwszych członków Rady Miasta (Common Council) w okresie amerykańskiego panowania, gdzie był wybierany w latach 50. i 60. Kilkakrotnie był też wybrany jako zarządca (supervisor) hrabstwa. Wybrano go burmistrzem w 1866, jego kadencja została jednak przerwana na trzy miesiące, kiedy to burmistrzem został Damien Marchessault. Po tym Aguilar okresie dokończył ją. W 1870 roku został wybrany ponownie.
W przerwach między kadencjami i w okresie późniejszym jako Water Overseer zarządzał zasobami wodnymi hrabstwa. Jego jedną z najważniejszych decyzji jako burmistrza było zachowanie kontroli nad wodą w Los Angeles przez władze miejskie.

</doc>
<doc id="1624148" url="https://pl.wikipedia.org/wiki?curid=1624148" title="Gregg Popovich">
Gregg Popovich

Gregg Charles Popovich (ur. 28 stycznia 1949 w East Chicago, w stanie Indiana) – amerykański trener koszykarski chorwackiego i serbskiego pochodzenia, aktualnie trenujący drużynę San Antonio Spurs. 
Życiorys.
W 1970 ukończył Akademię Sił Powietrznych Stanów Zjednoczonych, gdzie przez cztery lata grał w uczelnianej drużynie koszykarskiej. Zdobył licencjat z rusycystyki. Po studiach odsłużył pięć lat w lotnictwie, grając w reprezentacji koszykarskiej wojsk powietrznych USA. Był nawet brany pod uwagę przy ustalaniu składu reprezentacji USA na Igrzyska w Monachium w 1972 W 1973 objął posadę asystenta trenera macierzystej drużyny i pełnił tę funkcję przez sześć lat. W tym czasie zdobył magisterium z wychowania fizycznego na University of Denver. 
W 1979 został trenerem drużyny uczelnianej Pomona-Pitzer (połączone siły Pomona College i Pitzer College). W tym czasie poznał trenera drużyny University of Kansas, Larry'ego Browna, u którego odbywał praktyki. Zaprzyjaźnił się z nim, a w sezonie 1985/86 był jego asystentem-wolontariuszem. Gdy rok później Brown został trenerem drużyny NBA, San Antonio Spurs, Popovich został jego głównym asystentem. Pracował tam do 1992, kiedy to cała ekipa trenerska została zwolniona. Przeszedł wtedy do Golden State Warriors, gdzie asystował z kolei Donowi Nelsonowi. Poznał tam rozgrywającego Avery Johnsona.
W 1994 wrócił do Spurs, obejmując stanowisko głównego menedżera i wiceprezydenta ds. operacji koszykarskich. Pierwszym posunięciem było zatrudnienie Johnsona na pozycji rozgrywającego. Avery Johnson, były trener Dallas Mavericks oraz Brooklyn Nets, wymienia Popovicha jako osobę, która miała największy wpływ na jego edukację trenerską. W sezonie 1996/97 Popovich zwolnił ze stanowiska trenera Spurs Boba Hilla i mianował siebie jego następcą. Posunięcie to było mocno krytykowane przez media. 
W następnym roku, Popovich wybrał w drafcie z numerem pierwszym Tima Duncana. Opierając grę zespołu na dwóch wysokich zawodnikach - Duncanie i Davidzie Robinsonie, doprowadził zespół do ich pierwszego tytułu mistrzowskiego w 1999. W 2002 zrzekł się obowiązków generalnego menedżera, zostając pierwszym trenerem zespołu. W następnych latach doprowadził zespół do następnych trzech tytułów mistrzowskich, w latach 2003, 2005 i 2007. W 2003 otrzymał tytuł trenera roku.
Popovich udzielał się także jako trener reprezentacji USA. W 2002 asystował George Karlowi podczas mistrzostw świata. Pracował także w sztabie trenerskim podczas eliminacji do Igrzysk 2004 i podczas samych igrzysk.
Na koniec sezonu 2011/12 na koncie Popovicha jako trenera było 1246 rozegranych meczów w lidze NBA, z czego 847 wygranych. Ma na swym koncie także 195 gier w fazie play-off, z czego 118 jest wygranych. W 2011 poprowadził zespół zachodu na meczu gwiazd NBA.
W roku 2012, po raz drugi dostał nagrodę NBA Coach of the Year.
W sezonie 2012/13 San Antonio Spurs z Popovichem na ławce trenerskiej osiągnęli drugi najlepszy bilans w zachodniej konferencji 58-24 w czasie sezonu regularnego. W fazie play-off Popvich poprowadził drużynę do wielkiego finału NBA, gdzie ostatecznie, Spurs pod jego wodzą przegrali batalię z Miami Heat w siedmiu meczach. Był to piąty finał Popovicha.
22 kwietnia 2014 Popovich otrzymał po raz trzeci w karierze nagrodę Trenera Roku NBA, czym wyrównał rekord ligi. Dwa miesiące później wywalczył z San Antonio Spurs piąte mistrzostwo NBA (w finale pokonali Miami Heat 4-1), stając się 5. trenerem w historii ligi, który dokonał tej sztuki.

</doc>
<doc id="1624149" url="https://pl.wikipedia.org/wiki?curid=1624149" title="Zabytki w Łomży">
Zabytki w Łomży

Lista zabytków znajdujących się w Łomży:

</doc>
<doc id="1624150" url="https://pl.wikipedia.org/wiki?curid=1624150" title="Maccabi Tel Awiw (koszykówka)">
Maccabi Tel Awiw (koszykówka)

Maccabi Tel Awiw – izraelski zawodowy klub koszykarski z siedzibą w Tel Awiwie. Najbardziej utytułowany klub w historii izraelskiej koszykówki, który w swojej historii kilkukrotnie zmierzył się towarzysko z zespołami z NBA.
Od 1 lipca 2008 sponsorem tytularnym klubu jest firma Electra.
W barwach klubu grało wiele koszykarskich osobistości, m.in. Oded Katasz, Anthony Parker, Ariel McDonald, Nate Huffman, Maceo Baston, Šarūnas Jasikevičius, Carlos Arroyo, Nikola Vujčić, Beno Udrih, Wendell Alexis czy Marcus Fizer.
Mecze z polskimi zespołami.
Zepter Idea Śląsk Wrocław →
W ramach Euroligi (jeszcze jako Suproligi, przed połączeniem się z Pucharem Saporty) w sezonie 2000/01 Maccabi spotkało się z Zepterem Ideą Śląskiem w 1/8 finału.
Idea Śląsk Wrocław →
W ramach Euroligi w sezonie 2001/02 Maccabi spotkało się z Ideą Śląskiem w rozgrykach grupowych.

</doc>
<doc id="1624151" url="https://pl.wikipedia.org/wiki?curid=1624151" title="Carlos Casagrande">
Carlos Casagrande

Carlos Eduardo Casagrande (ur. 15 października 1968 w Itararé) – brazylijski aktor i model.
Życiorys.
Urodził się w Itararé, w stanie São Paulo w rodzinie pochodzenia włoskiego jako najstarszy z czterech synów Eliany i Fioravante Casagrande. Ma trzech młodszych braci: Cristiana, Mateusa i Fabiane. Dorastał w stanie Parana. Na trzecim roku studiów na wydziale administracji, w 1987 rozpoczął karierę jako model. 
W latach 1987–1989 pracował dla agencji Elite Model Look i L’Equipe w São Paulo oraz agencji WHYNOT w Mediolanie, a także w Paryżu, Madrycie, Monachium, Wiedniu i Barcelonie. W 1990 brał udział w prezentacji kolekcji zimowej Gianmarco Venturi w Mediolanie. W latach 2003–2004 pracował dla LA Models w Los Angeles.
Jako Rodrigo Lima do Vale w telenoweli SBT "Marisol" (2002) był nominowany do nagrody Contigo 2003 w dwóch kategoriach – najlepszy aktor i najlepsza romantyczna para z Bárbarą Paz. Był jednym z pierwszych, który wraz z Sérgio Abreu stworzył parę gejów w brazylijskiej telenoweli "Duszny raj" ("Paraíso Tropical", 2007).
Życie prywatne.
28 lipca 2002 poślubił Marcelly Anselmé, mają dwóch synów: Theo (ur. 13 września 2006) i Luca (ur. 3 października 2009).

</doc>
<doc id="1624152" url="https://pl.wikipedia.org/wiki?curid=1624152" title="Cerkiew św. Symeona Słupnika w Dołhobyczowie">
Cerkiew św. Symeona Słupnika w Dołhobyczowie

Cerkiew św. Szymona Słupnika – prawosławna cerkiew filialna w Dołhobyczowie. Należy do parafii Zaśnięcia Najświętszej Maryi Panny w Hrubieszowie, w dekanacie Zamość diecezji lubelsko-chełmskiej Polskiego Autokefalicznego Kościoła Prawosławnego.
Pierwszą cerkiew prawosławną w Dołhobyczowie wzniesiono przed 1472. Miejscowa parafia przyjęła następnie unię. W 1875 została przymusowo wcielona do prawosławnej eparchii chełmsko-warszawskiej w ramach likwidacji unickiej diecezji chełmskiej. Obecnie istniejąca świątynia powstała na początku XX wieku po pożarze starszej cerkwi. Autorem jej projektu był Władimir Pokrowski. Była to jedna z nielicznych w zaborze rosyjskim świątyń reprezentujących styl bizantyjsko-rosyjski w wariancie neobizantyjskim.
Cerkiew pozostawała siedzibą parafii w okresie międzywojennym, natomiast po przesiedleniach ludności ukraińskiej w latach 40. XX wieku została opuszczona i przeszła na własność Skarbu Państwa. Była użytkowana przez spółdzielnię „Samopomoc Chłopska”, następnie stała pusta. W 1967 Polski Autokefaliczny Kościół Prawosławny uzyskał zgodę na wznowienie w niej życia liturgicznego, jednak z powodu bardzo złego stanu technicznego zaniedbanego budynku plany te zarzucono. Budynek został zabezpieczony przed dalszą degradacją na początku lat 90. XX wieku, jednak dopiero w latach 2007–2010 diecezja lubelsko-chełmska przeprowadziła jego kompleksowy remont. W świątyni nie odbywają się regularne nabożeństwa z powodu braku ludności prawosławnej w miejscowości.
Budowla położona jest na skraju parku dworskiego w Dołhobyczowie, w południowo-wschodniej części miejscowości. Nowy cmentarz prawosławny znajduje się dalej od świątyni.
Cerkiew wpisano do rejestru zabytków 28 marca 1988 pod nr. A/438 (nowy nr A/1555).
Historia.
Pierwsza cerkiew w Dołhobyczowie. Budowa murowanej świątyni.
Pierwsze informacje o prawosławnej cerkwi w Dołhobyczowie pochodzą z 1472. Miejscowa placówka duszpasterska przyjęła następnie unię. Parafią prawosławną stała się ponownie w 1875 po likwidacji unickiej diecezji chełmskiej. Następnie działała w strukturach dekanatu tomaszowskiego I eparchii chełmsko-warszawskiej, później – eparchii chełmskiej. Drewniana cerkiew z XV w. istniała do początku wieku XX. Nie była położona w tym samym miejscu, co obecna świątynia, ale 150 m dalej na północ, na wzniesieniu po wschodniej stronie drogi do Oszczowa. Istnienie starszej cerkwi upamiętnia obelisk z krzyżem prawosławnym i cerkiewnosłowiańską inskrypcją. Niezachowaną cerkiew otaczał cmentarz, również niezachowany (od dwudziestolecia międzywojennego jest to cmentarz wojskowy).
Aktualnie istniejąca świątynia została wybudowana po pożarze starszej. Jako moment budowy wymieniana jest data 1910, 1904, 1903–1904 lub 1900–1904. Na obelisku upamiętniającym dawną cerkiew wskazuje, że istniała ona do r. 1904. Autorem projektu nowego budynku sakralnego był architekt eparchii chełmskiej Władimir Pokrowski.
Do 1947.
W dwudziestoleciu międzywojennym cerkiew początkowo nie była przewidywana do otwarcia – Ministerstwo Wyznań Religijnych i Oświecenia Publicznego w 1919 nie uwzględniło placówki duszpasterskiej w Dołhobyczowie w wykazie projektowanych etatowych parafii prawosławnych. Mimo to cerkiew została udostępniona wiernym najpóźniej w 1923. Była to jedna z siedemnastu czynnych świątyń tego wyznania w powiecie hrubieszowskim, była świątynią parafii wchodzącej w skład dekanatu hrubieszowskiego diecezji warszawsko-chełmskiej PAKP.
Po II wojnie światowej i wysiedleniach Ukraińców w latach 40. XX wieku obiekt sakralny został porzucony. W kwietniu 1947 w Dołhobyczowie pozostało jeszcze 386 prawosławnych, zaś w całym powiecie ich liczbę szacowano na 865 osób. W związku z tym PAKP ubiegał się o zachowanie parafii dołhobyczowskiej, jednak nie otrzymał zgody na rejestrację czynnej cerkwi. Z tego samego roku pochodzi okólnik Wydziału Społeczno-Politycznego Urzędu Wojewódzkiego w Lublinie, który negatywnie odnosił się do otwierania jakichkolwiek świątyń prawosławnych w powiecie. Ich działanie miałoby bowiem przyczyniać się do jego ukrainizacji. Obecność wyznawców prawosławia w Dołhobyczowie, spotykających się na modlitwę w prywatnych domach, odnotowano także po 1947.
Galeria.
Dewastacja. Próby odzyskania świątyni.
Opuszczona świątynia przeszła na własność Skarbu Państwa. Do 1956 użytkowała ją gminna spółdzielnia „Samopomoc Chłopska”. W wymienionym roku Polski Autokefaliczny Kościół Prawosławny ponownie ubiegał się o odzyskanie budowli i utworzenie filii parafii w Hrubieszowie, jednak władze wydały w tej sprawie odpowiedź odmowną, twierdząc, że w miejscowości przebywa zbyt mała liczba wiernych i że nie będą oni w stanie utrzymać cerkwi. Wpływ na negatywną decyzję miała zła opinia wystawiona przez lubelski Urząd ds. Wyznań ks. M. Ościence z Hrubieszowa – zwolennikowi wprowadzenia języka ukraińskiego do liturgii. Kolejną próbę odzyskania świątyni podjął w 1967 metropolita warszawski i całej Polski Stefan, który twierdził, że w Dołhobyczowie istnieje 200-osobowa społeczność prawosławna, i z uwagi na odległość nie może w praktyce korzystać z cerkwi w Hrubieszowie. Metropolita rozpoczął starania o zwrot cerkwi po tym, gdy został poinformowany, że może ona zostać rozebrana lub uznana za trwałą ruinę. Władze zgodziły się na restytucję parafii w Dołhobyczowie i na powtórne poświęcenie budynku. Bardzo zły stan techniczny obiektu sprawił jednak, że po rekonsekracji i tak nie rozpoczęto w świątyni regularnych nabożeństw. W kolejnych latach niezagospodarowana cerkiew ulegała stopniowej dewastacji.
Odnowienie.
Polski Autokefaliczny Kościół Prawosławny odzyskał obiekt w latach 80. XX wieku. Na początku kolejnego dziesięciolecia diecezja lubelsko-chełmska przeprowadziła częściowy remont świątyni, wymieniając dach na kopułach, wstawiając nowe drzwi i zabezpieczając bryłę budynku. Z braku funduszy nie było możliwe całkowite odnowienie zniszczonego obiektu.
W 2006 władze gminy informowały o planach wyremontowania budynku i umieszczenia w nim muzeum sztuki sakralnej Kościoła katolickiego (obrządków łacińskiego i greckokatolickiego), prawosławia i judaizmu. Ostatecznie cerkiew w Dołhobyczowie została odremontowana dzięki uzyskaniu przez diecezję lubelsko-chełmską PAKP dofinansowania z Funduszu Norweskiego na jej renowację. W ramach tego samego projektu odnowiona została cerkiew Zaśnięcia Najświętszej Maryi Panny w Szczebrzeszynie, a łączny koszt dofinansowania wyniósł 1,5 mln euro. 900 tys. złotych przeznaczyło na ten cel polskie ministerstwo kultury, a 200 tys. – miasto i gmina Szczebrzeszyn. Prace rozpoczęto w sierpniu 2007.
Obiekt został otwarty po zakończonym remoncie 28 maja 2010, w obecności przedstawicieli władz centralnych i lokalnych, wiceminister kultury i dziedzictwa narodowego Moniki Smoleń, duchowieństwa prawosławnego i rzymskokatolickiego, przedstawicieli Funduszu Norweskiego oraz konsula Ukrainy w Lublinie. Molebień w cerkwi, pierwsze nabożeństwo od lat 40. XX wieku, sprawował wówczas arcybiskup lubelski i chełmski Abel. Współcześnie (początek XXI w.) w Dołhobyczowie nie ma ludności prawosławnej.
Architektura.
Budynek reprezentuje styl bizantyjsko-rosyjski w wariancie neobizantyjskim. Został wzniesiony na planie krzyża greckiego. Nad jego środkową częścią położony jest ośmioboczny bęben, na którym posadowiono kopułę. Boczne ramiona krzyża przykrywają dachy o linii sklepień kolebkowych. Pomieszczenie ołtarzowe wzniesiono na planie prostokąta, zamyka je półkolista absyda. Z kolei nad przedsionkiem trójdzielnej budowli wznosi się zwieńczona latarnią z kopulastym hełmem dzwonnica. Dach przedsionka jest półkopulasty, trójpołaciowy. Świątynię zdobią kolumienki o głowicach kostkowych oraz kostkowe i zygzakowe fryzy.
Architektura cerkwi dołhobyczowskiej była ewenementem na tle innych prawosławnych świątyń wzniesionych w okresie zaboru rosyjskiego. Zastosowany styl neobizantyjski w takiej formie reprezentowały oprócz niej tylko zbudowane według tego samego projektu Pokrowskiego cerkwie w Tomaszowie Mazowieckim (poświęcona w 1901) i w Rygałówce (z 1902).
We wnętrzu świątyni znajduje się jednorzędowy ikonostas. Został on zrekonstruowany razem z polichromiami w czasie ostatniego remontu na podstawie zdjęć przechowywanych w archiwum we Lwowie. Podczas renowacji uporządkowano także cmentarz prawosławny w Dołhobyczowie, wcześniej porzucony, i zrekonstruowano ogrodzenie.

</doc>
<doc id="1624153" url="https://pl.wikipedia.org/wiki?curid=1624153" title="Piraruku">
Piraruku



</doc>
<doc id="1624166" url="https://pl.wikipedia.org/wiki?curid=1624166" title="Hieorhij Kandracjeu">
Hieorhij Kandracjeu

Hieorhij Kandracjeu (biał. Георгій Кандрацьеў, ros. Георгий Петрович Кондратьев, "Gieorgij Pietrowicz Kondratjew"; ur. 7 stycznia 1960 w miejscowości Lubinicze, w obwodzie witebskim, ZSRR) – białoruski piłkarz, grający na pozycji napastnika, trener piłkarski, reprezentant Związku Radzieckiego. Obecnie pełni funkcję selekcjonera reprezentacji Białorusi.
Kariera piłkarska.
Kariera klubowa.
Rozpoczął karierę piłkarską w drużynie Dźwina Witebsk, skąd w 1980 przeszedł do Dynama Mińsk, z którym w 1982 został mistrzem ZSRR. Występował też w zespołach Czornomoreć Odessa, Lokomotiw Moskwa, SKN St. Pölten, Metalurh Mołodeczno, Temp Szepietówka, Wismut Gera, KaIK Kaskinen oraz Sławija Mozyrz. Ostatnim klubem był Maccabi Hajfa, w którym zakończył karierę piłkarską w 1999.
Kariera reprezentacyjna.
10 października 1984 zadebiutował w radzieckiej reprezentacji w rozgrywkach kwalifikacyjnych Mistrzostw Świata w spotkaniu z Norwegią zremisowanym 1:1. Łącznie zaliczył 14 gier reprezentacyjnych, strzelił 4 bramki.
Kariera trenerska.
Po zakończeniu kariery piłkarskiej w 2003 ukończył Wyższą Szkołę Trenerską. Pomagał prowadzić Dynama Mińsk. Następnie trenował FK Mołodeczno, Lakamatyu Witebsk oraz FK Smorgonie. Oprócz tego, od 2006 pomagał trenować młodzieżową reprezentację Białorusi. Od 2009 główny trener młodzieżówki.
8 grudnia 2011 został selekcjonerem reprezentacji Białorusi zmieniając zwolnionego po nieudanych eliminacjach do Euro 2012 Niemca Bernda Sztange. Na stanowisku tym pozostawał do 13 października 2014, kiedy to jego kontrakt rozwiązano za porozumieniem stron.

</doc>
<doc id="1624167" url="https://pl.wikipedia.org/wiki?curid=1624167" title="Metalurh Mołodeczno">
Metalurh Mołodeczno



</doc>
<doc id="1624168" url="https://pl.wikipedia.org/wiki?curid=1624168" title="Maciej Wysocki">
Maciej Wysocki

Maciej Wysocki (ur. 1983 w Białymstoku) – tłumacz dubbingowy i dialogista. Autor tłumaczeń telewizyjnych programów dokumentalnych, sportowych i rozrywkowych. Wraz z Anną Wysocką jest autorem tekstu piosenki czołówkowej serialu "Pokémon: Diament i Perła".

</doc>
<doc id="1624169" url="https://pl.wikipedia.org/wiki?curid=1624169" title="Gieorgij Kondradjew">
Gieorgij Kondradjew



</doc>
<doc id="1624170" url="https://pl.wikipedia.org/wiki?curid=1624170" title="Ferroaktynolit">
Ferroaktynolit

Ferroaktynolit – jest to minerał, należący do amfiboli wapniowych z szeregu izomorficznego aktynolitu. Jest to człon skrajnie bogaty w żelazo (od 80 do 100%) o wzorze chemicznym Ca2Fe2+5[Si8O22](OH)2. Makroskopowo od tremolitu i aktynolitu odróżnia się ciemnozieloną do czarnej barwą oraz wysokimi współczynnikami załamania światła. Występuje w skarnach wysokożelazowych. 
Zobacz też
tremolit, aktynolit, nefryt

</doc>
<doc id="1624172" url="https://pl.wikipedia.org/wiki?curid=1624172" title="Zamek Oshi">
Zamek Oshi

 – zamek w Gyōda, w prefekturze Saitama, w Japonii. W okresie Edo kwatera główna hanu Oshi. Znany także jako "shinobi-no-uki-shiro", dosł. „zamek, który przetrwał pływając” lub "kijō", dosł. „żółwi zamek”. Zabytek prefektury Saitama. Jeden z siedmiu sławnych zamków Kantō.
Historia.
Okres Sengoku – Azuchi-Momoyama.
Około 1487 r. Shōtō Narita (ojciec) i Akiyasu Narita (adoptowany syn) zniszczyli lokalny ród ninja służący rodzinie Ōgigayatsu Uesugi i na jej terenach wybudowali fortecę. Działania te wywołały rok później ataki ze strony rodu Ōgigayatsu Uesugi. Po mediacjach z pełnomocnikiem rodu Ōgigayatsu Uesugi – Dōkanem Ōta terytorium to zostało przyznane rodowi Narita. Po bitwie pod zamkiem Kawagoe wpływy późnego klanu Hōjō (inaczej Odawara Hōjō) dosięgły regionu Kantō, co wywołało reakcję rodu Narita. W 1553 r. Ujiyasu Hōjō przypuścił nieudany atak na zamek Oshi.
Gdy w 1559 r. Kenshin Uesugi przybył do regionu Kantō, ród Narita poprzysiągł lojalność klanowi Uesugi. W 1561 r. ówczesny właściciel zamku Oshi, Nagayasu Narita, pomagał Kenshinowi Uesugi w przeprowadzeniu ataku na bardzo podobny zamek Odawara. Podczas ceremonii objęcia władzy przez Kenshina o charakterze namiestnika ("kanrei") nad regionem Kantō, która odbywała się w chramie Tsurugaoka Hachiman-gū w Kamakurze, Nagayasu obraził Kenshina i został wydalony z jego świty. W 1574 r. Kenshin Uesugi oblegał zamek Oshi, lecz nie był w stanie go zdobyć.
W 1590 r. podczas oblężenia Odawary, właściciel zamku Oshi, Ujinaga Narita, brał udział w obronie swojej posiadłości. Spośród wasali i chłopów wystawił do obrony 3 tys. ludzi. Dowódcą armii Hideyoshiego Toyotomi odpowiedzialnym za atak na zamek Oshi był Mitsunari Ishida. Po zapoznaniu się z terenem postanowił podtopić zamek przy pomocy wody z pobliskiej rzeki Tone i wybudował w tym celu groblę długości 28 km, zwaną „groblą Ishidy”. Ostatecznie zamek nie został podbity przez co budził wielki szacunek. Obrońcy zamku skapitulowali, dopiero gdy doszła ich wieść o upadku zamku Odawara. Po tych wydarzeniach zamek został nazwany "shinobi-no-uki-shiro".
Według podań, znaczącą rolę w obronie zamku odegrała córka Ujinagi Narity, Kai-hime. Ten fakt wydają się potwierdzać dokumenty historyczne, nad którymi obecnie trwają badania.
Okres Edo.
Po przejęciu regionu Kantō przez Ieyasu Tokugawę, zamek Oshi przypadł czwartemu synowi Ieyasu, Tadayoshi Matsudaira. Posiadłość stała się siedzibą władcy hanu Oshi. Roczna produkcja hanu wynosiła 100 tys. koku ryżu. Następnie zamek trafił w ręce rodu Abe, co spowodowało ekspansję i wytyczanie nowych granic posiadłości, która przybrała ostateczny kształt około roku 1702.
Zabudowania wokół zamku pełniły funkcję pocztowej stacji odpoczynkowej (shukuba) na bocznej odnodze traktu Nakasendō, a pobliska rzeka Tone była ważnym szlakiem transportu towarów, co przyczyniło się do rozwoju miasta. Od końca okresu Edo teren ten stał się sławny z produkcji skarpet tabi.
Okres od Meiji do Shōwa.
Podczas reformy administracyjnej (haihan-chiken) w 1871 roku, han Oshi został podzielony na dwa okręgi. Zamek został opuszczony i z biegiem czasu zniszczony. Na jego ruinach powstał publiczny park (Park Narita → Park Oshi).
Okres powojenny.
W październiku 1949 roku w parku Oshi, na terenie wewnętrznego dziedzińca zamku wybudowano boisko baseballowe miasta Gyōda. Następnie 17 lutego 1988 na terenie ruin otwarto skansen Gyōda, w którym znajdują się zrekonstruowane trzy wieże zamku. Nie zachowały się fundamenty frontu zamku i większości zabudowań, a dokumenty historyczne zawierały sprzeczne informacje odnośnie do ich lokalizacji, przez co nie zostały one zrekonstruowane. Do dziś przetrwały szańce otaczające ruiny.

</doc>
<doc id="1624174" url="https://pl.wikipedia.org/wiki?curid=1624174" title="Zimowa Uniwersjada 2001">
Zimowa Uniwersjada 2001

20. Zimowa Uniwersjada – międzynarodowe zawody sportowców-studentów, które odbyły się w Zakopanem. Impreza została zorganizowana między 7 a 17 lutego 2001 roku. Polska po raz drugi w historii gościła imprezę tej rangi – poprzednio Zimowa Uniwersjada 1993 odbyła się także w Zakopanem. Otwarcia Uniwersjady podczas ceremonii pod Wielką Krokwią dokonała Marszałek Senatu RP Alicja Grześkowiak, zapalenia znicza akademickich igrzysk dokonała Irena Szewińska, polską flagę na maszt wciągnął Józef Łuszczek, przysięgę sportową w imieniu polskich reprezentantów złożył Łukasz Kruczek, zaś patronat nad zawodami objął premier RP Jerzy Buzek. W uniwersjadzie wzięło udział 1543 zawodników z 41 krajów. Zawodnicy rywalizowali nie tylko w stolicy polskich Tatr, ale także w Nowym Targu, Krynicy, Oświęcimiu, Szczawnicy oraz Kościelisku. Z okazji zawodów Poczta Polska wydała pamiątkowy znaczek. Oficjalnym hymnem imprezy był utwór „Zwycięstwo” w wykonaniu zespołu Golec uOrkiestra. Zawody były transmitowane w kanałach TVP.
Polscy uczestnicy.
Pierwotnie zaanonsowano udział w ekipie reprezentacji Polski 87 zawodników w dyscyplinach: skoki narciarskie (2), biegi narciarskie (5), snowboard (6), łyżwiarstwo figurowe (2), short-track (3), biathlon (5), hokej na lodzie (20).
Polscy medaliści.
Reprezentanci Polski zdobyli w sumie 14 medali. Wynik ten dał drużynie 3. miejsce w klasyfikacji medalowej.

</doc>
<doc id="1624179" url="https://pl.wikipedia.org/wiki?curid=1624179" title="Mistrzostwa Europy w Biathlonie 1995">
Mistrzostwa Europy w Biathlonie 1995

Mistrzostwa Europy w Biathlonie 1995 odbyły się we francuskiej miejscowości Le Grand-Bornand. Rozegrane zostały 3 konkurencje: bieg indywidualny, bieg sprinterski i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 12 biegów. 

</doc>
<doc id="1624180" url="https://pl.wikipedia.org/wiki?curid=1624180" title="Rafael Calomeni">
Rafael Calomeni

Rafael Fescina Calomeni (ur. 16 października 1972 roku w Rio de Janeiro) - brazylijski aktor i model. Trenował kickboxing i surfing. W 2003 roku znalazł się na liście 25. najseksowniejszych ludzi w Brazylii. Ma syna - Matheusa (ur. w 2010 roku), którego matką jest Flávia Belchior.

</doc>
<doc id="1624185" url="https://pl.wikipedia.org/wiki?curid=1624185" title="Iluzjon cz. I">
Iluzjon cz. I

Iluzjon cz. I – szósty album studyjny Reni Jusis wydany 27 kwietnia 2009 r. Pierwszy singiel "A mogło być tak pięknie" ukazał się 16 marca 2009 roku. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku piosenka poetycka. 
Album dotarł do 8. miejsca polskiej listy przebojów - OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1624186" url="https://pl.wikipedia.org/wiki?curid=1624186" title="Zimowa Uniwersjada 1993">
Zimowa Uniwersjada 1993

16. Zimowa Uniwersjada – międzynarodowe zawody sportowców-studentów, które odbyły się w Zakopanem, Nowym Targu oraz w Tarnowie. Impreza została zorganizowana między 6 a 14 lutego 1993 roku. Polska pierwszy raz w historii gościła uczestników uniwersjady.
Polscy uczestnicy.
Przed zawodami Zarząd Główny AZS poinformował, że do udziału w Uniwersjadzie byli uprawnieni zawodnicy polscy będący studentami studiów dziennych lub zaocznych (w wieku od 18 do 28 lat) bądź ich absolwenci (do roku po ukończeniu studiów); w ekipie reprezentacji Polski wystawiono zawodników dyscyplin: narciarstwo alpejskie (16), narciarstwo biegowe (12), skoki narciarskie (3), kombinacja norweska (1), biathlon (6), łyżwiarstwo figurowe (3), short-track (5), hokej na lodzie (20).
Polscy medaliści.
Reprezentanci Polski zdobyli w sumie 5 medali. Wynik ten dał polskiej drużynie 13. miejsce w klasyfikacji medalowej.

</doc>
<doc id="1624196" url="https://pl.wikipedia.org/wiki?curid=1624196" title="Dinilysia patagonica">
Dinilysia patagonica



</doc>
<doc id="1624197" url="https://pl.wikipedia.org/wiki?curid=1624197" title="Protolit">
Protolit

Protolit – skała macierzysta skały metamorficznej. W geologii i petrologii terminem tym określa się skałę, będącą wyjściową do procesów metamorficznych i związanych z nim produktów. Protolitem skały metamorficznej mogą być zarówno skały magmowe, jak i skała osadowa. W niektórych przypadkach, np. gnejsach często nadaje się przy nazewnictwie przedrostek, wskazujący na genetyczny rodzaj protolitu: orto - gdy skała powstała ze skały magmowej oraz para - wówczas gdy protolitem była skała osadowa (paragnejs, ortognejs).
Gdy skała uległa częściowym bądź słabym przeobrażeniom, protolit jest dostrzegalny makroskopowo, za pomocą analizy tekstury i struktury skały oraz składu mineralnego, odpowiadającego danej skale, np. metagabro. W przypadku gdy skała metamorficzna nie ma żadnych cech ze skały macierzystej, protolit wyznacza się na podstawie m.in. minerałów reliktowych, analogii do występujących skał magmowych i osadowych w otoczeniu metamorficznej itp.
Przykładową skałą, która nie wykazuje cech swojego poprzednika jest serpentynit. Skała ta powstaje wskutek metasomatozy hydrotermalnej, działającej na ofiolity. Protolitami serpentynitów były skały ultramaficzne, jak dunity, harzburgity, lherzolity, websteryty oraz piroksenity. Są to skały magmowe, odznaczające się widoczną strukturą krystaliczną, natomiast serpentynit jest skała afanitową. Niemniej jednak oliwin, będący jednym z głównych składników ultrabazytów, bardzo szybko ulega serpentynizacji, co jest dobrze widoczne w preparacie mikroskopowym.
Wiele skał metamorficznych nie wykazuje żadnych cech wskazówkowych do ustalenia protolitu. Przykładem jest nefryt, na temat genezy którego powstało wiele publikacji naukowych.

</doc>
<doc id="1624198" url="https://pl.wikipedia.org/wiki?curid=1624198" title="Jauhien Żuk">
Jauhien Żuk

Jauhien Żuk (biał. Яўген Жук, ros. Евгений Жук, "Jewgienij Żuk"; ur. 2 lutego 1976) – były białoruski piłkarz, grający na pozycji pomocnika. W 2004 przyjął obywatelstwo izraelskie.
Występował w klubach FK Daryda, Orlen Płock, Biełszyna Bobrujsk, Bene Sachnin i Hapoel Ironi Kirjat Szemona.

</doc>
<doc id="1624200" url="https://pl.wikipedia.org/wiki?curid=1624200" title="Pachyrhachis problematicus">
Pachyrhachis problematicus



</doc>
<doc id="1624203" url="https://pl.wikipedia.org/wiki?curid=1624203" title="Anna Abrikosowa">
Anna Abrikosowa

Anna Abrikosowa, ros. Анна Ивановна Абрикосова, imię zakonne Katarzyna (ur. 2 stycznia 1883 w Moskwie, zm. 23 lipca 1936 w Moskwie) – założycielka pierwszej wspólnoty zakonnej w Kościele katolickim obrządku bizantyjsko-rosyjskiego, tercjarka dominikańska (OPs).
Życiorys.
Anna Iwanowna Abrikosowa urodziła się w zamożnej rodzinie kupieckiej w Moskwie. Wyjechała na studia za granicę i w 1903 ukończyła Garton College uniwersytetu Cambridge, po czym wróciła do kraju i wyszła za mąż za swojego kuzyna Władimira Abrikosowa. W czasie podróży poślubnej po Europie małżonkowie, dotąd nieprzywiązujący większej wagi do religii, przeżyli duchowe odrodzenie i zafascynowali się duchowością dominikańską. Rezultatem tego była konwersja na grekokatolicyzm – w 1908 w Paryżu uczyniła to Anna, rok później – Włodzimierz. Obydwoje uznali jednak za swoje główne powołanie szerzenie religii katolickiej (w obrządku bizantyjskim) na terenie Rosji, gdzie założyli jedną z pierwszych placówek duszpasterskich Rosyjskiego Kościoła katolickiego w Moskwie.
Życie zakonne.
Wobec rosnącej liczby wiernych, małżonkowie zdecydowali się w 1913 za zgodą Stolicy Apostolskiej na złożenie ślubów czystości, które miały przygotować ich do przejścia do stanu duchownego. Latem, w czasie pobytu w Rzymie, Abrikosowowie wstąpili do III Zakonu Dominikańskiego. Po prywatnej audiencji u Piusa X, który pobłogosławił prowadzoną przez nich działalność i polecił pozostać w obrządku wschodnim, Władimir Abrikosow został w 1917 wyświęcony na kapłana, zaś Anna założyła żeńską wspólnotę zakonną opartą na regule Trzeciego Zakonu św. Dominika. Przyjęła wówczas imię zakonne Matki Katarzyny. Do 1923 zgromadziła wokół siebie ok. 25 kobiet, które zajmowały się edukacją dzieci, tłumaczeniem na język rosyjski katolickich dzieł teologicznych oraz prowadziły wieczną adorację Najświętszego Sakramentu.
W listopadzie 1923 niemal wszystkie siostry ze wspólnoty matki Katarzyny zostały aresztowane, przedstawiono im zarzuty szpiegostwa i prowadzenia działalności kontrrewolucyjnej. Dowodem w sprawie miały być listy, jakie Abrikosowa wysyłała do swojego dawnego męża przebywającego w Rzymie, dotyczące sytuacji katolików w Rosji porewolucyjnej. Matka Katarzyna po pobycie w przejściowym więzieniu na Butyrkach została skazana na 10 lat więzienia. Przebywając w obozie, Abrikosowa nie traciła wiary, konsekwentnie podkreślała gotowość do wszelkich wyrzeczeń, a nawet męczeństwa "za kapłanów i Rosję". W miarę możliwości podtrzymywała duchowo innych więźniów.
W 1932 zdiagnozowano u niej raka piersi i pozwolono na operację oraz wyjście na wolność ze względu na stan zdrowia. Nie mogąc legalnie zamieszkać w Moskwie, osiadła w Kostromie i tylko okazjonalnie odwiedzała żyjących w podziemiu katolików ze stolicy. Jednak już w 1933 została aresztowana ponownie i skazana na kolejne osiem lat pozbawienia wolności. Zmarła w szpitalu więzienia na Butyrkach w 1936.
W 2005 reżyser Joao Cristo nakręcił film biograficzny "Anna Iwanowna Abrikosowa" (ros. "Судьба Анны Ивановны Абрикосовой"), który otrzymał III nagrodę na XX Międzynarodowym Festiwalu Katolickich Filmów i Multimediów w Niepokalanowie w 2005.

</doc>
<doc id="1624206" url="https://pl.wikipedia.org/wiki?curid=1624206" title="Skatopia">
Skatopia

Skatopia - prywatny skatepark mieszczący się w Rutland, Ohio. Znajduje się tutaj Muzeum Historii Skateboardu, w której znajduje się ponad 12 000 deskorolek od początku tego sportu w 1960. 
Jedynym warunkiem aby móc przebywać w Skatopii jest przepracowanie jednej godziny na cele skateparku. Skatopia występowała w jednym z odcinków Viva la Bam oraz w grze komputerowej Tony Hawk's Underground 2, gdzie stanowiła jeden z poziomów. Z powodu potrzeb finansowych firma Draven wyprodukowała buty o nazwie "Skatopia". 

</doc>
<doc id="1624210" url="https://pl.wikipedia.org/wiki?curid=1624210" title="Devendranath Tagore">
Devendranath Tagore

Devendranath Tagore ( "Debendronath Thakur", zw. "Mahariszi") (ur. 1817 lub 1818 w Kalkucie zm. 19 stycznia 1905 tamże) – indyjski filozof, mistyk i publicysta, reformator hinduizmu. Ojciec poety-noblisty Rabindranatha Tagore.
Był najstarszym synem Dwarkanatha Tagore, bengalskiego przemysłowca i finansisty. Założył organizację filozoficzno-religijną o nazwie Tattwabodhini Sabha, która została później wchłonięta przez Brahmo Samadź. W 1843 sam stanął na czele Brahmo Samadź, zaś jego dzieło "Brahmadharma" stało się manifestem tej organizacji. Będąc liderem Brahmo Samadź nadał mu konkretną formę organizacyjną. Prezentował także jego program na łamach swego dziennika "Tattvabodhini Patrika".
Po rozłamie z 1865 i odejściu Keshaba Chandry Sena został przywódcą stojącego na gruncie hinduizmu monoteistycznego Adi Brahma Sama.

</doc>
<doc id="1624213" url="https://pl.wikipedia.org/wiki?curid=1624213" title="David Edgar">
David Edgar



</doc>
<doc id="1624214" url="https://pl.wikipedia.org/wiki?curid=1624214" title="Iluzjon">
Iluzjon

Muzyka:

</doc>
<doc id="1624216" url="https://pl.wikipedia.org/wiki?curid=1624216" title="Torpedowce typu Chidori">
Torpedowce typu Chidori

Torpedowce typu "Chidori" – seria czterech japońskich torpedowców z lat 30. XX wieku. Służyły podczas II wojny światowej w charakterze eskortowców.
Projektowanie i budowa – projekt oryginalny.
Cztery okręty typu "Chidori" były pierwszymi japońskimi torpedowcami zbudowanymi po przyjęciu przez Japonię rozbrojeniowego traktatu londyńskiego z 1930 roku, który ograniczał liczbę okrętów o wyporności ponad 600 ton. Dlatego też nowe torpedowce japońskie, zamówione w programie rozbudowy floty z 1931 roku (I Programie Uzupełniającym), miały mieścić się w tej wyporności (budowę podobnych okrętów rozpoczęto wówczas również we Włoszech i Francji). Jednakże, zgodnie z ówczesną tendencją w japońskim budownictwie okrętowym (znajdującą wyraz m.in. w konstrukcji dużych niszczycieli typu "Fubuki"), miały one jednocześnie nieść możliwie najsilniejsze uzbrojenie. Początkowo zostały one uzbrojone w 3 działa kalibru 127 mm w dwóch zakrytych wieżach, działko przeciwlotnicze 40 mm i dwie podwójne wyrzutnie torped 533 mm. Uzbrojenie artyleryjskie ustępowało uzbrojeniu niszczycieli jedynie pod względem liczby dział, stąd czasami określa się je w publikacjach jako małe niszczyciele, mimo zdecydowanie mniejszej wyporności.
Zbudowano cztery okręty: "Chidori", "Manazuru", "Tomozuru" i "Hatsukari", w stoczni Marynarki w Maizuru i Fujinagata w Osace. Główny okręt typu "Chidori" został rozpoczęty jako pierwszy 13 października 1931 i wszedł do służby w 1933, pozostałe w 1934. Typ "Chidori" jest w niektórych publikacjach określany błędnie jako typ "Tomozuru", od najbardziej znanego okrętu. Rozwinięciem typu "Chidori" był liczniejszy typ "Otori".
Wypadek "Tomozuru" i przebudowa.
Jeszcze podczas prób torpedowca "Chidori" wyszła na jaw niska stateczność okrętów, więc jako środek zaradczy zamontowano na burtach okrętów tzw. "bąble", aż do pokładu górnego, zwiększające ich szerokość do 8,1 m. Nie polepszyły one jednak sytuacji w dużym stopniu. Wkrótce po wejściu do służby, "Tomozuru" wziął udział w manewrach floty, podczas których 12 marca 1934, ćwicząc nocny atak torpedowy w sztormowej pogodzie, okręt przewrócił się przez burtę, lecz pozostał wpół zatopiony na wodzie, dnem do góry. Został następnie odholowany w takim położeniu do Sasebo, po czym odwrócony do normalnego położenia i odremontowany (zginęło 100 ludzi z załogi).
Dochodzenie wykazało, że przyczyną wywrócenia się torpedowca była zbyt mała stateczność, z powodu lekkiej konstrukcji i umieszczenia wysoko dużych mas, w tym ciężkiego uzbrojenia, którego masa wynosiła aż 22,7% wyporności. Pomiędzy sierpniem a grudniem 1936 wszystkie cztery okręty zostały przebudowane w stoczni w Maizuru w celu poprawienia ich stateczności. Przede wszystkim, ciężkie wieże dział 127 mm zamieniono na trzy lżejsze pojedyncze stanowiska dział 120 mm, z tego jedno zamontowane na miejscu usuniętego drugiego aparatu torpedowego. Liczba wyrzutni torped spadła do dwóch, przez co okręty stały się faktycznie eskortowcami, o niewielkich zdolnościach ataku torpedowego. Zdjęto też działko plot 40 mm i obniżono nadbudówkę dziobową o jedno piętro. Masa uzbrojenia zmniejszyła się, lecz na skutek dodania 98 ton balastu, wyporność standardowa wzrosła z 535 do 600 ton. Zmniejszeniu uległa przy tym prędkość, z 30 do 28 węzłów.
Incydent wywołał duży wpływ na projektowanie wszystkich późniejszych japońskich okrętów, ukazując dobitnie konsekwencje obciążania okrętów wysoko położonymi masami, przede wszystkim uzbrojeniem, przy umiarkowanej wyporności. Dopiero co zbudowane niszczyciele typu "Hatsuharu" zostały przebudowane w celu obniżenia ich środka ciężkości, a nowo budowane krążowniki typu "Mogami" i niszczyciele typu "Shiratsuyu" zostały przeprojektowane. Wnioski wzięto pod uwagę przy konstruowaniu nowych okrętów. Ubocznym skutkiem katastrofy było zwolnienie w listopadzie 1934 kontradmirała Kikuo Fujimoto, kierującego biurem projektowym marynarki, który zapadł następnie na depresję i zmarł na zawał serca 9 stycznia 1935.
Opis konstrukcji.
Torpedowce typu "Chidori" miały typową architekturę dla torpedowców tego okresu (nietypowe dla okrętów tej klasy było jedynie rozmieszczenie głównego uzbrojenia artyleryjskiego w wieżach, przed przebudową). Ich sylwetki miały cechy charakterystyczne dla okrętów japońskich, jak kształt dziobnicy w formie rozciągniętej litery S, formę nadbudówki dziobowej, czy kształt komina z kapami osłaniającymi chwyty powietrza. Kadłub miał podwyższony pokład dziobowy na ok. 1/3 długości. Na pokładzie dziobowym znajdowała się duża jednodziałowa wieża artylerii, po przebudowie zastąpiona przez pojedyncze działo 120 mm osłonięte maską przeciwodłamkową. Za nim, na końcu pokładu dziobowego znajdowała się krótka, wieżowa dwukondygnacyjna nadbudówka (trzykondygnacyjna przed przebudową). Na jej górnym poziomie znajdował się zakryty przeszklony pomost bojowy, wystający do przodu i na boki nadbudówki, a za nim powyżej stanowisko dalmierza. Za nadbudówką był trójnożny maszt. Siłownia okrętowa (2 kotły i 2 turbiny parowe) zbudowana była w prostym układzie liniowym. Spaliny z kotłowni były odprowadzane przez pojedynczy komin, szeroki u podstawy. Nad tylną częścią podstawy komina była platforma reflektora i działek przeciwlotniczych. Za kominem, na śródokręciu, w osi podłużnej okrętu był umieszczony podwójny obrotowy aparat torpedowy, z charakterystyczną dla japońskich okrętów osłoną dla obsługi. Bezpośrednio za nim znajdował się drugi aparat torpedowy, zastąpiony po przebudowie przez drugie działo z maską przeciwodłamkową. Za działem była krótka, niska nadbudówka z drugim niskim masztem trójnożnym, a za nią na pokładzie rufowym trzecie działo (pierwotnie: druga wieża artylerii).
Uzbrojenie.
W pierwotnym wariancie torpedowce typu "Chidori" miały wyjątkowo silne uzbrojenie artyleryjskie, składające się w momencie wejścia do służby z 3 dział kalibru 127 mm w dwóch zakrytych wieżach – jednodziałowej i dwudziałowej, z ograniczoną możliwością prowadzenia zaporowego ognia przeciwlotniczego. Wieże były podobne do stosowanych na niszczycielach japońskich i zapewniały dobre warunki obsługi dział przy złej pogodzie. Po przebudowie ich uzbrojenie artyleryjskie zredukowano do 3 dział kalibru 120 mm, który kaliber i tak odpowiadał standardowemu kalibrowi dział niszczycieli i przewyższał kaliber dział innych torpedowców budowanych na świecie (100-105 mm). Uzbrojenie torpedowe potraktowane było w istocie drugorzędnie i składało się pierwotnie jedynie z 4 wyrzutni torped kalibru 533 mm, typowego dla okrętów II wojny światowej (należy zauważyć, że na japońskich niszczycielach stosowano już potężniejsze torpedy kalibru 610 mm). Po przebudowie jeszcze uzbrojenie to zredukowano, do 2 wyrzutni.
Słabą stroną okrętów było lekkie uzbrojenie przeciwlotnicze, które początkowo stanowiła jedna armata automatyczna 40 mm. Po przebudowie uzbrojenie to stało się symboliczne, składające się z jednego karabinu maszynowego. Uzbrojenie uzupełniały 2 miotacze bomb głębinowych, zwiększające uniwersalność okrętów.
W 1942 okręty zmodernizowano, przystosowując je w większym stopniu do celów eskortowych. Zdjęto z nich rufowe działo 120 mm, dodając za to 10 działek przeciwlotniczych 25 mm Typu 96 oraz zwiększając liczbę miotaczy bomb głębinowych z 2 do 6. Jak wynika z rysunków, 10 działek 25 mm rozmieszczone były najprawdopodobniej w ten sposób: podwójnie sprzężone na dodanej platformie przed nadbudówką dziobową, podwójnie sprzężone na dotychczasowej platformie za kominem, podwójnie sprzężone na nadbudówce rufowej, dwa pojedyncze na rufie i dwa po obu stronach nadbudówki dziobowej. Nasycenie małokalibrową artyleria plot było po przebudowie dość dobre, jednakże same działka były mało skuteczne.
Służba.
Wszystkie torpedowce wzięły udział w II wojnie światowej, służąc głównie do zadań eskortowania konwojów i początkowo sił inwazyjnych, m.in. na wodach Indonezji, Nowej Gwinei, Filipin, Chin, Japonii. Ścierały się głównie z lotnictwem amerykańskim. Początkowo były przydzielone do 21. Dywizjonu Torpedowców, w składzie 3. Floty.
"Chidori" od 1 kwietnia 1943 służył w składzie Dystryktu Morskiego bazy Yokosuka. Został zatopiony 22 grudnia 1944 na południowy zachód od Yokosuki przez amerykański okręt podwodny USS "Tilefish".
"Manazuru" został 9 września 1944 uszkodzony przez amerykański okręt podwodny USS "Queenfish". 1 marca 1945 został zatopiony przez amerykańskie lotnictwo pokładowe koło Okinawy.
"Tomozuru" został 6 stycznia 1943 uszkodzony przez lotnictwo i unieruchomiony koło wysp Kai, ponownie lekko uszkodzony przez lotnictwo koło Xiamen 27 listopada 1943 i kolejny raz 1 marca 1945 koło wyspy Amami-Ōshima. 24 marca 1945 "Tomozuru" został zatopiony przez amerykańskie lotnictwo pokładowe w odległości 230 mil na południowy wschód od Szanghaju.
"Hatsukari" został lekko uszkodzony przez lotnictwo 5 lutego 1944 koło Hongkongu oraz 12 czerwca 1944 koło Takao. 7 listopada 1944 został lekko uszkodzony na minie koło wyspy Seishu na północ od Hongkongu (naprawiony do końca roku). Jako jedyny przetrwał wojnę – skapitulował w sierpniu 1945 w Hongkongu, po czym został 3 maja 1947 skreślony z listy floty i złomowany w 1948.
Dane techniczne.
Uzbrojenie:

</doc>
<doc id="1624218" url="https://pl.wikipedia.org/wiki?curid=1624218" title="Pietro Teulie">
Pietro Teulie



</doc>
<doc id="1624219" url="https://pl.wikipedia.org/wiki?curid=1624219" title="Najash">
Najash

Najash – rodzaj wczesnego węża żyjącego w późnej kredzie, około 90 mln lat temu, na terenie dzisiejszej Argentyny.
Wąż ten osiągał długość około 1,5 m i podobnie jak wiele innych kredowych węży miał dwie tylne kończyny. Skamieniałości "Najash" odkryto w osadach lądowych, co wskazuje na lądowy tryb życia węża. Hipotezę tę wspiera także budowa kręgów oraz kończyn, sugerująca przystosowania do rycia i prowadzenia podziemnego trybu życia. U "Najash" obecna jest zarówno kość krzyżowa, jak i miedniczna, które zanikły u późniejszych węży, nie odnaleziono ich także u innych węży z kończynami, takich jak "Haasiophis", "Dinilysia" i "Pachyrhachis".
Analizy filogenetyczne wskazują, że "Najash" to najbardziej bazalny spośród wszystkich znanych węży.
Odkrycie "Najash rionegrina" przeczy teorii postawionej pierwotnie w XIX wieku przez Edwarda Drinkera Cope'a, a popartej odkryciem w latach 90. XX wieku w morskich osadach w Libanie bazalnych węży ze szczątkowymi kończynami, mówiącej o istnieniu wspólnego morskiego przodka węży i mozazaurów (Mosasauridae).
Nazwa rodzaju pochodzi od imienia biblijnego węża Nachasha, który nakłonił Adama i Ewę do zjedzenia owocu z drzewa poznania dobra i zła. Epitet gatunkowy gatunku typowego, "Najash rionegrina", pochodzi od miejsca odkrycia węża w prowincji Río Negro w Argentynie.

</doc>
<doc id="1624220" url="https://pl.wikipedia.org/wiki?curid=1624220" title="Najash rionegrina">
Najash rionegrina



</doc>
<doc id="1624224" url="https://pl.wikipedia.org/wiki?curid=1624224" title="Anna Wysocka (tłumaczka)">
Anna Wysocka (tłumaczka)

Anna Małgorzata Wysocka, wcześniej Anna Małgorzata Hajduk (ur. 1984 w Józefowie) – językoznawca, tłumaczka dubbingowa i dialogistka. Autorka tłumaczeń telewizyjnych programów rozrywkowych. Wraz z Maciejem Wysockim jest autorką tekstu piosenki czołówkowej serialu "Pokémon: Diament i Perła". Absolwentka Instytutu Anglistyki Uniwersytetu Warszawskiego. Pracuje dla m.in.: SDI Media Polska, Eurocom Studio i IZ-Text.

</doc>
<doc id="1624228" url="https://pl.wikipedia.org/wiki?curid=1624228" title="Letnia Uniwersjada 1997">
Letnia Uniwersjada 1997

19. Letnia Uniwersjada – międzynarodowe zawody sportowców-studentów, które odbyły się na włoskiej wyspie Sycylia. Impreza została zorganizowana między 20 a 31 sierpnia 1997 roku. W uniwersjadzie wzięło udział 3949 zawodników ze 124 krajów. Zawodnicy rywalizowali w 10 dyscyplinach. Głównym obiektem zawodów był Stadio Angelo Massimino w Katanii.
Polskie medale.
Reprezentanci Polski zdobyli w sumie 7 medali. Wynik ten dał polskiej drużynie 24. miejsce w klasyfikacji medalowej.

</doc>
<doc id="1624229" url="https://pl.wikipedia.org/wiki?curid=1624229" title="Mistrzostwa Europy w Biathlonie 1994">
Mistrzostwa Europy w Biathlonie 1994

Mistrzostwa Europy w Biathlonie 1994 odbyły się w fińskiej miejscowości Kontiolahti w dniach 17–20 marca 1994 roku. Były to pierwsze mistrzostwa Europy. Rozegrane zostały 3 konkurencje: bieg indywidualny, bieg sprinterski i bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. W sumie odbyło się 12 biegów. Pierwszy w historii medal dla Polski i to od razu złoty zdobyła Halina Pitoń.

</doc>
<doc id="1624230" url="https://pl.wikipedia.org/wiki?curid=1624230" title="Uładzimir Makouski">
Uładzimir Makouski

Uładzimir Michajławicz Makouski (biał. Уладзімер Міхайлавіч Макоўскі, ros. Владимир Михайлович Маковский, "Władimir Michajłowicz Makowski"; ur. 23 kwietnia 1977 w Mołodeczno, ZSRR) - białoruski piłkarz, grający na pozycji napastnika, reprezentant Białorusi.
Kariera piłkarska.
Kariera klubowa.
Wychowanek DJuSSz w Mołodeczno. Rozpoczął karierę piłkarską w miejscowym klubie FK Mołodeczno, skąd w 1996 trafił do Dynama Mińsk. Latem 1997 przeszedł do Dynama Kijów. W podstawowej jedenastce rozegrał tylko 14 meczów, występował przeważnie w drugiej drużynie Dynama, a potem na wypożyczeniu w takich klubach jak Bałtika Kaliningrad, Worskła Połtawa, CSKA Kijów, Zakarpattia Użhorod, Dynama Mińsk, Tarpeda Mińsk. Latem 2004 przeniósł się do azerskiego Interu Baku. Po wygaśnięciu kontraktu na początku 2007 został piłkarzem FK Daryda. W 2008 bronił barw Naftanu Nowopołock, a w 2009 Hranita Mikaszewicze. W 2010 został piłkarzem drugoligowego klubu FK Haradzieja.
Kariera reprezentacyjna.
W reprezentacji Białorusi wystąpił 28 razy, zdobył 4 bramki.

</doc>
<doc id="1624233" url="https://pl.wikipedia.org/wiki?curid=1624233" title="Jaskier sardyński">
Jaskier sardyński

Jaskier sardyński, j. łagodny, j. blady ("Ranunculus sardous" Crantz) – gatunek rośliny z rodziny jaskrowatych ("Ranunculaceae" Juss.). Występuje naturalnie w Azji (na Kaukazie), w Afryce Północnej (Algieria, Maroko, Tunezja) i w niemal całej Europie. W Polsce jest niezbyt częsty.
Biologia i ekologia.
Roślina jednoroczna. Kwitnie od maja do września. Siedlisko: występuje na gliniastych, podmokłych glebach, wilgotnych polach; najczęściej jednakże na przydrożach i pastwiskach. Rozmnaża się przez nasiona. Roślina trująca. Gatunek charakterystyczny dla związku (All.) "Cynosurion" i Ass. "Lolio-Cynosuretum" i Ass. "Ranunculo-Myosuretum". Liczba chromosomów 2n = 16. Występuje na wysokości do 2500 m n.p.m.

</doc>
<doc id="1624234" url="https://pl.wikipedia.org/wiki?curid=1624234" title="Jaskier łagodny">
Jaskier łagodny



</doc>
<doc id="1624235" url="https://pl.wikipedia.org/wiki?curid=1624235" title="Jaskier blady">
Jaskier blady



</doc>
<doc id="1624237" url="https://pl.wikipedia.org/wiki?curid=1624237" title="Ranunculus sardous">
Ranunculus sardous



</doc>
<doc id="1624242" url="https://pl.wikipedia.org/wiki?curid=1624242" title="Halina Pitoń">
Halina Pitoń

Halina Pitoń (ur. 26 września 1972 w Kościelisku) – polska biathlonistka, mistrzyni Europy w biegu indywidualnym z 1994 roku. W 1999 wyszła za mąż za biathlonistę Wojciecha Kozuba.
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1624244" url="https://pl.wikipedia.org/wiki?curid=1624244" title="Kompozyt (wzorzec projektowy)">
Kompozyt (wzorzec projektowy)

Kompozyt – strukturalny wzorzec projektowy, którego celem jest składanie obiektów w taki sposób, aby klient widział wiele z nich jako pojedynczy obiekt.
Przykładowe zastosowanie.
Wzorzec ten stosuje się, gdy wygodniej jest korzystać z pewnych operacji dla danego obiektu w ten sam sposób jak dla grupy obiektów, np. rysując na ekranie prymitywy lub obiekty złożone z prymitywów; zmieniając rozmiar zarówno pojedynczych prymitywów jak i obiektów złożonych z prymitywów (z zachowaniem proporcji).
Struktura wzorca.
Wzorzec wyróżnia następujące elementy:
codice_3 jak i codice_1 dziedziczy po tym samym interfejsie co pozwala na dostęp do obiektów prostych w ten sam sposób jak do grupy tych obiektów. Użytkownik może przeprowadzać operacje na pojedynczym obiekcie, jak i na grupie obiektów reprezentowanych tym wzorcem. Zgodnie z oryginalnym opisem wzorca, zarówno klasa codice_5 jak i codice_3 zawiera metody operujące na komponentach podrzędnych, które są przechowywane w klasie codice_3. Nowsze opisy umieszczają te metody tylko w klasie codice_3.
Podobne wzorce.
Łańcuch zobowiązań, pyłek.

</doc>
<doc id="1624248" url="https://pl.wikipedia.org/wiki?curid=1624248" title="Pięciornik niski">
Pięciornik niski

Pięciornik niski ("Potentilla supina") – gatunek rośliny z rodziny różowatych. Rodzime obszary jego występowania to znaczna część Azji, Europy i Afryka Północna. Rozprzestrzenił się również w Japonii. W Polsce jest średnio pospolity.
Biologia i ekologia.
Roślina jednoroczna lub dwuletnia, hemikryptofit. Okres kwitnienia przypada na miesiące czerwiec–wrzesień. Rozmnaża się z nasion. Występuje na glebach podmokłych i piaszczystych, najczęściej w pobliżu wód, na polach dość rzadki, rozproszony.

</doc>
<doc id="1624249" url="https://pl.wikipedia.org/wiki?curid=1624249" title="Potentilla supina">
Potentilla supina



</doc>
<doc id="1624250" url="https://pl.wikipedia.org/wiki?curid=1624250" title="Granica argentyńsko-paragwajska">
Granica argentyńsko-paragwajska

Granica argentyńsko-paragwajska − granica państwowa pomiędzy Argentyną i Paragwajem, ciągnąca się na odcinku 1880 km.
Granica w całości biegnie korytami rzek. Zaczyna się na trójstyku z Boliwią i biegnie na wschód, w dół rzeki Pilcomayo, a następnie po ujściu tej rzeki do Paragwaju w Asunción podąża biegiem tej ostatniej na południe do miasta Resistencia. Następnie skręca na wschód w koryto głównej rzeki regionu, Parany. Granica biegnie w górę Parany, na wschód, a od Posadas na północ. W okolicy paragwajskiego Ciudad del Este granica kończy się trójstykiem z Brazylią.

</doc>
<doc id="1624259" url="https://pl.wikipedia.org/wiki?curid=1624259" title="Leif Rohlin">
Leif Rohlin

Leif Rohlin (ur. 26 lutego 1968 w Västerås) – szwedzki hokeista, reprezentant Szwecji, olimpijczyk.
Jego syn Alexander (ur. 1995) także jest hokeistą.
Kariera.
Karierę rozpoczynał w Västerås IK. W 1988 był draftowany, a w 1995 przeniósł się do klubu NHL Vancouver Canucks. W swoim pierwszym sezonie wystąpił 56 razy zdobył 6 goli i zaliczył 16 asyst zdobywając 22 punkty w klasyfikacji kanadyjskiej. W kolejnym sezonie w 40 meczach zdobył 2 gole i 8 asyst zdobywając zaledwie 10 punktów klasyfikacji kanadyjskiej. Ogółem w NHL rozegrał 96 spotkań w których zdobył 32 punkty klasyfikacji kanadyjskiej 8 bramek i 24 asysty, a 40 minut spędził na ławce kar. Po zakończeniu występów w NHL w 1997 Rohlin został zawodnikiem szwajcarskiej drużyny HC Ambrì-Piotta i został jednym z najlepszych obrońców ligi. W Szwajcarii spędził 4 sezony. W 2001 wrócił do Szwecji i występował w Djurgårdens IF, a w sezonie 2002/2003 w Södertälje SK. Po sezonie 2002-2003 zakończył sportową karierę.
Uczestniczył w turniejach na zimowych igrzyskach olimpijskich 1994, mistrzostw świata w 1995, 2001 oraz Pucharu Świata 1996.
W latach 2007-2010 menedżer generalny macierzystego klubu VIK Västerås HK.

</doc>
<doc id="1624263" url="https://pl.wikipedia.org/wiki?curid=1624263" title="Tu-123">
Tu-123

Tu-123 Jastrząb (ros. "Ястреб") – radziecki, rozpoznawczy, bezzałogowy aparat latający (UAV - Unmanned Aerial Vehicle) dalekiego zasięgu, opracowany na początku lat 60. XX wieku przez biuro konstrukcyjne OKB Tupolew. Znany również pod nazwą DBR-1.
Do czasu zakończenia produkcji w 1972 roku, wyprodukowano prawdopodobnie 52 seryjne egzemplarze, które pozostawały w służbie do 1979 roku. 
Konstrukcja.
Tu-123 był całkowicie metalowym średniopłatem o trójkątnych skrzydłach. Aparat posiadła również trójkątne, płytowe usterzenie. Skrzydła pozbawione mechanizacji. W tylnej części kadłuba umieszczony był zbiornik paliwa oraz silnik turboodrzutowy KR-15 będący uproszczoną wersją silnika R-15 wykorzystywanego w samolotach MiG-25. Pod kadłubem umieszczony był półokrągły, nieregulowany wlot powietrza do silnika. Nad dyszą wylotową silnika znajdował się pojemnik ze spadochronem. W przedniej części kadłuba znajdowały się trzy aparaty fotograficzne AFA-54 oraz jeden aparat do zdjęć panoramicznych, system chłodzenia i wentylacji, dopplerowska stacja nawigacyjna, system autopilota aparatu oraz główny spadochron. Cześć nosowa Jastrzębia była odłączana i transportowana na miejsce startu oddzielnie. Aparat startował z wyrzutni ciągniętej przez ciężarówkę MAZ-537. Przed startem programowano trasę lotu. Start następuje przy użyciu prochowych przyspieszaczy startowych. Po wykonaniu zadania Tu-123 kieruje się w rejon lądowania, gdzie kontrolę nad aparatem przejmuje naziemna stacja kontroli lotu. Wyłączany jest silnik marszowy, Jastrząb wykonuje przeciągnięcie w celu zmniejszenia prędkości. Odstrzeliwana jest część nosowa, która ląduje na spadochronie, tuż przed przyziemieniem wysuwane są cztery golenie mające za zadanie zamortyzować lądowanie. Pozostała część kadłuba z silnikiem również ląduje na spadochronie. W teorii Tu-123 był aparatem wielokrotnego użytku, w praktyce jednak podczas lądowania na spadochronach obydwie części doznawały poważnych uszkodzeń, eliminujących go z dalszej służby.

</doc>
<doc id="1624267" url="https://pl.wikipedia.org/wiki?curid=1624267" title="Saragossa Band">
Saragossa Band

Saragossa Band – pochodzący z Monachium zespół grający muzykę taneczną zaliczaną do gatunku Euro disco, ich pierwszy singiel „Big Bamboo” został wydany w roku 1977, inne znane utwory tej grupy to „Zabadak” i „Agadou”.
Muzycy.
Obecny skład zespołu:

</doc>
<doc id="1624268" url="https://pl.wikipedia.org/wiki?curid=1624268" title="Mistrzostwa Europy w biathlonie">
Mistrzostwa Europy w biathlonie

Mistrzostwa Europy w biathlonie zostały rozegrane po raz pierwszy w 1994 w fińskiej miejscowości Kontiolahti. Rozegrano wówczas trzy konkurencje: bieg indywidualny, sprint oraz bieg sztafetowy. Wszystkie konkurencje zostały rozegrane dla mężczyzn i kobiet seniorów oraz juniorów. Sztafeta kobiet rozgrywana była na dystansie 3 × 7,5 km. W 1998 na mistrzostwach w Mińsku po raz pierwszy rozegrano bieg pościgowy. W 1999 bieg pościgowy nie został włączony do programu mistrzostw w Iżewsku, a dystans kobiecej sztafety zmieniono na 4 × 7,5 km. Bieg pościgowy wszedł do programu mistrzostw na stałe w 2000, na pierwszych mistrzostwach organizowanych w Polsce, w Zakopanem/Kościelisku. W 2003 kolejny raz zmieniono dystans sztafety kobiet, na rozgrywane do dziś 4 × 6 km.
Od 2016 roku oddzielnie są rozgrywane Mistrzostwa Europy juniorów w biathlonie.

</doc>
<doc id="1624269" url="https://pl.wikipedia.org/wiki?curid=1624269" title="Didier Ilunga-Mbenga">
Didier Ilunga-Mbenga

Didier Ilunga-Mbenga, D. J. Mbenga (ur. 30 grudnia 1980 w Demokratycznej Republice Konga) – koszykarz belgijski, pochodzący z Konga, występujący na pozycji środkowego, reprezentant kraju. 
Od 2004 do 2011 grał w lidze NBA, do 2007 w Dallas Mavericks, następnie w Golden State Warriors (2007-2008), potem w Los Angeles Lakers (2008-2010), z którym to klubem zdobył w 2009 i 2010 tytuły mistrza NBA. Ostatni raz zagrał na parkietach NBA w sezonie 2010-2011, w barwach New Orleans Hornets.
Przed sezonem 2012/13 podpisał niegwarantowany kontrakt z Dallas Mavericks. 2 października 2012 ta umowa została rozwiązana. 16 października 2012 Mbenga został aresztowany za złe zachowanie w stosunku do policjantów.
Przez lata występował w rozgrywkach letniej ligi NBA. Reprezentował Dallas Mavericks (2004–2006), Milwaukee Bucks (2012).
Gra na pozycji centra. Wzrost - 213 cm. Posiada czarny pas w judo, porozumiewa się w 5 językach: dwa dialekty z Kongo, francuskim, portugalskim i angielskim.

</doc>
<doc id="1624270" url="https://pl.wikipedia.org/wiki?curid=1624270" title="Wybory parlamentarne w Australii w 2007 roku">
Wybory parlamentarne w Australii w 2007 roku

Federalne wybory parlamentarne w Australii odbyły się 24 listopada 2007 roku. Wyborcy decydowali o obsadzie wszystkich 150 miejsc w Izbie Reprezentantów oraz 40 z 76 mandatów w Senacie. Przyniosły porażkę rządzącej od 1996 roku koalicji Liberalnej Partii Australii (LPA) i Narodowej Partii Australii (NPA), a tym samym koniec rządów premiera Johna Howarda. Premier doznał osobistego upokorzenia, będąc zaledwie drugim w historii szefem rządu, który stracił swój mandat parlamentarny w czasie pełnienia urzędu. Bardzo złe wyniki uzyskali także Australijscy Demokraci, którzy znaleźli się całkowicie poza parlamentem. Do władzy po 13 latach powróciła Australijska Partia Pracy (ALP), która sformowała zaprzysiężony 3 grudnia 2007 gabinet Kevina Rudda.
Barwy partyjne zmieniło 26 ze 149 dotychczasowych jednomandatowych okręgów wyborczych do Izby Reprezentantów. W 22 przypadkach przeszły one z rąk LPA do ALP, w dwóch w przeciwnym kierunku. Dwa mandaty na rzecz ALP straciła również NPA. Na wyborczej mapie Australii zadebiutował też nowy okręg wyborczy Flynn w stanie Queensland, zaś jego pierwszym reprezentantem został Chris Trevor z NPA.
Wyniki.
Izba Reprezentantów.
"Wybory odbyły się w 150 jednomandatowych okręgach wyborczych."
Senat.
"W każdym ze stanów wybierano po trzech senatorów, zaś w Terytorium Północnym i w Australijskim Terytorium Stołecznym po dwóch. Każdy stan lub terytorium stanowił w całości jeden, wielomandatowy okręg wyborczy. Zastosowano ordynację proporcjonalną. LPA i NPA wystawiły wspólne listy wyborcze. Rubryka „łącznie” oznacza łączną liczbę mandatów w Senacie posiadanych po wyborach – z uwzględnieniem tych, które nie były przedmiotem głosowania."

</doc>
<doc id="1624271" url="https://pl.wikipedia.org/wiki?curid=1624271" title="Colin Humphries">
Colin Humphries

Colin Humphries (ur. 4 stycznia 1962 roku w Liverpoolu) – angielski sędzia snookerowy.
Sędzia snookerowy od 1988 roku; zawodowo od 1998.
Jeden z sędziów Main Touru, w którym debiutował w fazie głównej turnieju rankingowego podczas Grand Prix w 2005 roku meczem Matthew Stevensa i Dave'a Harolda.
W 2009 roku sędziował swój pierwszy finał turnieju rankingowego (Welsh Open).
Mimo stosunkowo krótkiej kariery w Main Tourze, był rozjemcą w kilku pamiętnych spotkaniach:

</doc>
<doc id="1624277" url="https://pl.wikipedia.org/wiki?curid=1624277" title="Michaił Makouski">
Michaił Makouski

Michaił Michajławicz Makouski (biał. Міхаіл Міхайлавіч Макоўскі, ros. Михаил Михайлович Маковский, "Michaił Michajłowicz Makowski"; ur. 23 kwietnia 1977 w Mołodeczno, Białoruska SRR) - białoruski piłkarz, grający na pozycji pomocnika, reprezentant Białorusi.
Kariera piłkarska.
Kariera klubowa.
Wychowanek DJuSSz w Mołodeczno. Rozpoczął karierę piłkarską w miejscowym klubie FK Mołodeczno, skąd w 1996 trafił do Dynama Mińsk. Latem 1997 przeszedł do Dynama Kijów. W podstawowej jedenastce rozegrał tylko 2 mecze, występował przeważnie w drugiej drużynie Dynama, a potem na wypożyczeniu w takich klubach jak Worskła Połtawa, CSKA Kijów, Zakarpattia Użhorod i Dynama Mińsk. Latem 2004 przeniósł się do azerskiego Interu Baku. Po wygaśnięciu kontraktu na początku 2007 został piłkarzem FK Daryda. W 2008 powrócił do Zakarpattia Użhorod, w którym grał do września 2008. Po rocznej przerwie w 2010 powrócił do profesjonalnej piłki nożnej w drugoligowym klubie FK Haradzieja.
Kariera reprezentacyjna.
W reprezentacji Białorusi wystąpił 1 raz.

</doc>
<doc id="1624280" url="https://pl.wikipedia.org/wiki?curid=1624280" title="Towarzystwo Przyjaciół Nauk na Śląsku">
Towarzystwo Przyjaciół Nauk na Śląsku

Towarzystwo Przyjaciół Nauk na Śląsku, Górnośląskie Towarzystwo Literackie, Śląsko-Dąbrowskie Towarzystwo Przyjaciół Nauk, Śląskie Towarzystwo Naukowe – towarzystwo naukowe ogólne działające w latach 1892–1939 na Śląsku. Pierwotna nazwa "Górnośląskie Towarzystwo Literackie" z siedzibą w Bytomiu, w 1920 przekształcone w "Towarzystwo Przyjaciół Nauk na Śląsku" z siedzibą w Katowicach. Po II wojnie światowej Towarzystwo zostało reaktywowane jako "Śląsko-Dąbrowskie Towarzystwo Przyjaciół Nauk". W 1950 przemianowane na "Śląskie Towarzystwo Naukowe" i wcielone do Instytutu Zachodniego.
Działania Towarzystwa miały na celu ożywienie nauki i sztuki polskiej na Śląsku.
Prezesi: J. Szmula (1892–1900), Hulewicz (1901), Bogusław Parczewski (1902–1920), Brunon Kudera (1920–1927), Emil Szramek (1928–1939). W latach 30. XX w. członkinią zarządu była Joanna Żnińska.
Księgozbiór Towarzystwa od 1934 jest częścią zbiorów Biblioteki Śląskiej. Zbiory wzbogaciły się o księgozbiór, pamiątki i dzieła sztuki dzięki donacji Wiktorii Niegolewskiej, która też starała się o zabudowanie gmachu dla organizacji.

</doc>
<doc id="1624281" url="https://pl.wikipedia.org/wiki?curid=1624281" title="Śląskie Towarzystwo Naukowe">
Śląskie Towarzystwo Naukowe



</doc>
<doc id="1624284" url="https://pl.wikipedia.org/wiki?curid=1624284" title="Wesz odzieżową">
Wesz odzieżową



</doc>
<doc id="1624286" url="https://pl.wikipedia.org/wiki?curid=1624286" title="Towarzystwo Przyjaciół Nauk w Wilnie">
Towarzystwo Przyjaciół Nauk w Wilnie

Towarzystwo Przyjaciół Nauk w Wilnie – polskie towarzystwo naukowe ogólne działające w latach 1906–1940 w Wilnie; powstało z inicjatywy Alfonsa Parczewskiego.
Działania Towarzystwa miały na celu rozwój badań regionalnych (badanie dziejów Litwy pod względem historycznym, etnograficznym, przyrodniczym i statystycznym) i ogólnie polskiej nauki, literatury, sztuki na Wileńszczyznie. 
Od 1907 Towarzystwo wydawało „Rocznik Towarzystwa Przyjaciół Nauk w Wilnie”, od 1923 Wydział III Towarzystwa wydawał „Ateneum Wileńskie”.
Do odzyskania niepodległości, Towarzystwo koncentrowało się na tworzeniu w Wilnie polskiej biblioteki naukowej. Po odzyskaniu niepodległości, w 1919 Towarzystwo przyczyniło się do reaktywowania uniwersytetu (Uniwersytet Stefana Batorego), z którym od tej pory ściśle współpracowało.
Po niemiecko-radzieckiej inwazji na Polskę, dla Towarzystwa, podobnie jak dla wielu innych polskich instytucji naukowo-kulturalnych, zaczął się trudny okres. Towarzystwo wegetowało w latach 1939–1940 pod okupacją litewską. W okresie władzy radzieckiej w Wilnie (sierpień 1940 – czerwiec 1941) majątek Towarzystwa został przejęty przez ZSRR. W 1941 po zajęciu Wilna przez wojska niemieckie nastąpiło ostateczne zniszczenie Towarzystwa.
Prezesami Towarzystwa Przyjaciół Nauk w Wilnie w kolejnych latach byli: 
Członkowie i sympatycy: Tadeusz Czeżowski, Stefan Ehrenkreutz, Ludwik Kolankowski, Józef Montwiłł, Henryk Niewodniczański, Eliza Orzeszkowa, Stanisław Pigoń, Maksymilian Rose, Stefan Srebrny, Hadżi Seraja Szapszał, Bronisław Wróblewski, Antoni Zygmunt.

</doc>
<doc id="1624290" url="https://pl.wikipedia.org/wiki?curid=1624290" title="Fernando de la Rúa">
Fernando de la Rúa

Fernando de la Rúa (ur. 15 września 1937 w Córdobie, zm. 9 lipca 2019 w Buenos Aires) – argentyński polityk, prezydent Argentyny w latach 1999–2001. Ustąpił ze stanowiska na fali masowych protestów przeciwko złej sytuacji gospodarczej państwa.
Jego synem jest Antonio de la Rúa, były partner piosenkarki Shakiry.

</doc>
<doc id="1624292" url="https://pl.wikipedia.org/wiki?curid=1624292" title="Anthony Dod Mantle">
Anthony Dod Mantle

Anthony Dod Mantle (ur. 1955 w Oxfordshire) – brytyjski operator filmowy. Zdobywca Oscara.
Mieszka w Kopenhadze. Z duńskimi filmowcami zaczął pracować w latach 90. Był autorem zdjęć do kilku filmów kojarzonych z Dogmą, m.in. "Festen" (1998), "Mifune" (1999) i "Dogville" (2003). W 2002 zrealizował pierwszy film we współpracy z Dannym Boyle'em – "28 dni później", był także operatorem "Milionerów" oraz "Slumdoga" (2008). Za zdjęcia do tego filmu otrzymał Oscara. Wcześniej pracę Doda Mantle'a uhonorowano m.in. Nagrodą BAFTA i Złotą Żabą na Camerimage.

</doc>
<doc id="1624293" url="https://pl.wikipedia.org/wiki?curid=1624293" title="Zabytki w Sopocie">
Zabytki w Sopocie

Lista zabytków znajdujących się w Sopocie:

</doc>
<doc id="1624294" url="https://pl.wikipedia.org/wiki?curid=1624294" title="Basen miejski przy ulicy Bema w Raciborzu">
Basen miejski przy ulicy Bema w Raciborzu



</doc>
<doc id="1624296" url="https://pl.wikipedia.org/wiki?curid=1624296" title="Concordia (stacja antarktyczna)">
Concordia (stacja antarktyczna)

Concordia – francusko-włoska całoroczna stacja polarna na Płaskowyżu Polarnym na Antarktydzie, położona na wysokości 3220 m n.p.m. na obszarze o nazwie Dome C, otwarta w 2005 roku. Leży w odległości 1670 km od bieguna południowego. Najbliższe stacje polarne to francuska Dumont d’Urville, australijska Casey (obie w odległości 1100 km) i włoska Zucchelli w zatoce Terra Nova.
Środowisko.
Kopuła lodowa Dome C jest jednym z najzimniejszych miejsc na Ziemi. Temperatury w lecie nie wzrastają powyżej -25 °C. Temperatura w zimie może spaść poniżej -80 °C, ostatni rekord to -84,6 °C w 2010 roku. Wilgotność powietrza jest niska. Występuje bardzo mało opadów w ciągu roku.
Nie występują wiatry katabatyczne, charakterystyczne dla regionów przybrzeżnych Antarktydy. Spowodowane jest to wysokim położeniem oraz względną odległością od krawędzi Płaskowyżu Polarnego. Typowe prędkości wiatru w okresie zimowym wynoszą 2,8 m/s.
Astronomia.
Na stacji prowadzone są także badania z dziedziny astronomii. Płaskowyż Polarny został uznany za odpowiednie miejsce dla niezwykle dokładnych obserwacji astronomicznych. Przejrzystość atmosfery Antarktyki pozwala na obserwację gwiazd, nawet gdy Słońce jest na wysokości 38°. Inne zalety to bardzo niska emisja podczerwieni, bezchmurne niebo oraz niska zawartość pyłów i aerozoli w atmosferze, brak zanieczyszczenia światłem innym niż światło Księżyca lub zorzy polarnej.
To miejsce (Dome C) było uwzględniane przy projekcie budowy Ekstremalnie Wielkiego Teleskopu Europejskiego.

</doc>
<doc id="1624297" url="https://pl.wikipedia.org/wiki?curid=1624297" title="Bulls">
Bulls

Kluby sportowe:

</doc>
<doc id="1624298" url="https://pl.wikipedia.org/wiki?curid=1624298" title="Jataka">
Jataka



</doc>
<doc id="1624299" url="https://pl.wikipedia.org/wiki?curid=1624299" title="Krążowniki typu Tenryu">
Krążowniki typu Tenryu



</doc>
<doc id="1624301" url="https://pl.wikipedia.org/wiki?curid=1624301" title="Amamioshima">
Amamioshima



</doc>
<doc id="1624303" url="https://pl.wikipedia.org/wiki?curid=1624303" title="Pablo Prigioni">
Pablo Prigioni

Pablo Prigioni (ur. 17 maja 1977 w Río Tercero) – argentyński koszykarz, grający na pozycji rozgrywającego. Brązowy medalista olimpijski z Pekinu. Po zakończeniu kariery zawodniczej został trenerem, obecnie jest asystentem trenera Minnesoty Timberwolves.
Mierzący 193 cm wzrostu koszykarz zawodową karierę zaczynał w 1997 w Belgrano San Nicolas. W ojczyźnie grał także w Obras Sanitarias, od 1999 występuje w Hiszpanii. Przez dwa lata był zawodnikiem Fuenlabrada (1999-2001), następne dwa spędził w Lucentum Alicante. Koszykarzem TAU Cerámica był od 2003 do 2009. W tym czasie zespół ten regularnie grał w Eurolidze, zdobywał Copa del Rey, a w 2008 sięgnął po tytuł mistrza Hiszpanii. W sezonach 2009/10 i 2010/11 jego klubem był Real Madryt. Po sezonie spędzonym w Caja Laboral Vitoria przeniósł się do NBA. Od sezonu 2012/13 występuje w New York Knicks.
Z reprezentacją Argentyny brał udział w mistrzostwach świata w 2006 (4 miejsce) oraz kilku turniejach FIBA Americas. Medal z Pekinu jest jego największym sukcesem w rozgrywkach reprezentacyjnych. Prigioni posiada również włoskie obywatelstwo.
20 lipca 2015 został wytransferowany do zespołu Denver Nuggets. 3 sierpnia 2015 roku podpisał umowę z klubem Los Angeles Clippers. 29 lipca 2016 zawarł drugi w karierze kontrakt z Houston Rockets.
25 października 2017 ustąpił ze stanowiska głównego trenera hiszpańskiego zespołu Baskonia Vitoria Gasteiz.
24 lipca 2018 został asystentem trenera zespołu Brooklyn Nets.

</doc>
<doc id="1624304" url="https://pl.wikipedia.org/wiki?curid=1624304" title="Wielki Mur (stacja antarktyczna)">
Wielki Mur (stacja antarktyczna)

Wielki Mur (chiń. 长城, pinyin: Chángchéng) – całoroczna stacja polarna należąca do Chin, położona na Wyspie Króla Jerzego w Antarktyce. Została nazwana na cześć Wielkiego Muru Chińskiego.
Położenie i warunki.
Stacja znajduje się na największej wyspie archipelagu Szetlandów Południowych ciągnącego się równolegle do wybrzeża Półwyspu Antarktycznego. Leży na wolnym od lodu półwyspie Fildes, ok. 10 m n.p.m.
Działalność.
Stacja Wielki Mur została otwarta 20 lutego 1985 r. jako pierwsza chińska placówka w Antarktyce. Posiada obecnie 15 budynków o łącznej powierzchni 5000 m2, w tym kwatery mieszkalne, laboratoria i garaże. Prace prowadzone rutynowo w stacji obejmują badania z dziedziny meteorologii, geomagnetyzmu, sejsmologii, badania jonosfery i górnej atmosfery, a także obserwacje pływów. W okresie letnim zakres badań jest poszerzany o prace terenowe obejmujące m.in. geologię, glacjologię, biologię i badania środowiska.

</doc>
<doc id="1624305" url="https://pl.wikipedia.org/wiki?curid=1624305" title="World of Goo">
World of Goo

World of Goo – komputerowa gra logiczna wyprodukowana i wydana w 2008 roku przez studio 2D Boy na komputery osobiste (Linux, OS X i Windows) oraz platformy mobilne (Android i iOS). W 2017 została wydana na konsolę Nintendo Switch. Jej wersja na konsolę Wii została wydana przez Nintendo. Twórcami gry są byli pracownicy koncernu Electronic Arts, Kyle Gabler i Ron Carmel, którzy po stworzeniu "Tower of Goo" oraz "Tower of Goo: Unlimited" postanowili wydać pełną grę. Gra dostępna jest w wersji pudełkowej, w sprzedaży elektronicznej i poprzez usługę WiiWare. Producenci zrezygnowali z zabezpieczenia gry (DRM). Gra jest oparta na silniku fizyki Open Dynamics Engine.
Rozgrywka.
"World of Goo" to komputerowa gra logiczna. Na każdym poziomie gracz otrzymuje określoną liczbę kulek zwanych Glutami. Należy wykorzystać je w taki sposób, aby dotrzeć do rury pneumatycznej i ocalić wystarczającą ich liczbę. W zależności od rodzaju Glutów, łączą się one ze sobą za pomocą odnóży tworząc zwartą konstrukcję. Grając w World of Goo należy pamiętać o różnych prawach fizyki, na przykład o prawie powszechnego ciążenia. Stworzenie zbyt wysokiej konstrukcji, bez zachowania jakichkolwiek proporcji, kończy się jej zawaleniem. Gra podzielona jest na 4 rozdziały i epilog. Każdy z rozdziałów zawiera kilkanaście poziomów. Zawiera ona również specjalny poziom (Światowa Korporacja Glut), w którym można stworzyć największą wieżę, jaką gracz w stanie zbudować oraz połączyć się z internetem, aby tę wieżę porównać z budowlami innych graczy.
W trakcie rozgrywki gracz może skorzystać ze świetlików, które cofają ostatni wykonany przez gracza ruch, a w dalszym etapie – z gwizdka przywołującego w przyspieszonym tempie Gluty. Możliwe jest poprawianie szybkości wykonania etapu i liczby ocalonych Glutów.
Gra wieloosobowa.
Wii.
Gra posiadała tryb wieloosobowy pozwalający na wspólne przechodzenie poziomów, wspierała także WiiConnect24.
Gra wykorzystywała wyłączone 20 maja 2014 roku Nintendo Wi-Fi Connection.
Nintendo Switch.
Wersja na Nintendo Switch wspiera lokalną grę wieloosobową.
Odbiór gry.
Zarówno wersja na Wii, jak i Windows World of Goo otrzymała uznanie krytyków, utrzymując łączny wynik z "Metacritic" odpowiednio 94/100 i 90/100.
"Eurogamer" nazwał World of Goo „najnowszym, najczystszym i najbardziej błyskotliwym prezentem fizyki”. IGN powiedział o wersji na Wii „World of Goo jest niesamowitą grą WiiWare, którą po prostu musisz kupić, ponieważ jest to dokładnie ten rodzaj oprogramowania, który potrzebuje zarówno uznania, jak i wsparcia”, znajdując jedynie drobną wadę w kontroli kamery i braku edytora poziomów.
1UP.com nazwał World of Goo „jedną z zaledwie garstki naprawdę doskonałych oryginalnych gier na Wii”. Nintendo World Report skrytykował „powolny start” gry, ale poza tym pochwalił ją jako „z łatwością najlepszą grę WiiWare do tej pory i, być może, jedną z najlepszych gier tej generacji”. Resolution Magazine określił ją mianem „natychmiastowego klasyka”, przyznając jej 90%. Official Nintendo Magazine przyznał wersji na Wii ocenę 95%, twierdząc, że jest „praktycznie bezbłędna”. Magazyn umieścił ją również na 83. miejscu wśród najlepszych gier dostępnych na platformach Nintendo.
World of Goo zdobyło wiele nagród. Na Independent Games Festival 2008, World of Goo zdobyło Seumas McNally Grand Prize, Design Innovation Award i Technical Excellence. W rezultacie, 2D Boy znalazło wydawców, choć wcześniej ich pomysły były odrzucane. Gra zdobyła nagrodę dla najlepszej gry niezależnej podczas Spike TV Video Game Awards zdobyła też sześć nagród dla Wii i jedną dla PC, w tym Best Puzzle Game, Best Artistic Design, Best WiiWare Game, Best New IP, Most Innovative Design i Game of the Year od IGN. GameSpot przyznał jej tytuł najlepszej gry, w którą nikt nie grał. Gra znalazła się w zestawieniu 50 najlepszych gier 2008 roku Eurogamera na dziesiątym miejscu. W 2010 roku, gra została włączona jako jeden z tytułów do książki 1001 Video Games You Must Play Before You Die. 

</doc>
<doc id="1624306" url="https://pl.wikipedia.org/wiki?curid=1624306" title="Cyfrowe Selektywne Wywołanie">
Cyfrowe Selektywne Wywołanie



</doc>
