<doc id="1624309" url="https://pl.wikipedia.org/wiki?curid=1624309" title="Świadkowie Jehowy w Grecji">
Świadkowie Jehowy w Grecji

Świadkowie Jehowy w Grecji – społeczność wyznaniowa w Grecji, należąca do ogólnoświatowej wspólnoty Świadków Jehowy, licząca w 2022 roku 27 995 głosicieli, należących do 354 zborów. W 2022 roku na dorocznej uroczystości Wieczerzy Pańskiej zebrało się 43 608 osób. Biuro Oddziału, koordynujące działalność miejscowych i cypryjskich Świadków Jehowy znajduje się w mieście Drapetsona koło Pireusu. Sale Zgromadzeń znajdują się w Malakasa i w Salonikach.
Historia.
Początki.
W 1905 roku ze Stanów Zjednoczonych z polecenia Charlesa T. Russella przybył do Grecji George Kossyfas, który wierzenia Badaczy Pisma Świętego przyjął w 1900 roku. Rozpoczął działalność kaznodziejską w Atenach i w porcie Pireus, posługując się Wykładami Pisma Świętego przełożonymi na język grecki przez Johna Bosdogiannisa. John Bosdogiannis, głoszący na Krecie, odnalazł zainteresowanego Athanassiosa Karanassiosa, który w 1910 roku został ochrzczony. W tym samym czasie Michael Triantafilopoulos, zaczął odwiedzać miasta i wioski, rozpowszechniając publikacje religijne. Pierwsze zebrania religijne odbywały się w domu współwyznawcy Ekonomou w Atenach, a kolejna grupa spotykała się w Pireusie, w mieszkaniu Kossyfasa.
W marcu 1912 roku w trakcie podróży dookoła świata Charles T. Russell odwiedził Ateny, Pireus, Patras i Korynt. Na terenie kraju działalność kaznodziejską prowadziło wówczas 12 głosicieli. W Atenach Russell wygłosił wykład w sali Klubu Biznesmenów. Ze względu na dużą ilość obecnych zamierzał go powtórzyć, lecz tym razem wykład został przerwany przez duchowieństwo. W Koryncie Russell wygłosił wykład „Wspaniałe przyszłe życie” w kościele prawosławnym pod wezwaniem św. Pawła. Wśród obecnych był burmistrz, kilku duchownych i oficerów, a wykład spotkał się z ciepłym przyjęciem. Z tego względu wykład został wygłoszony ponownie. W roku 1915 „Strażnica” zaczęła się ukazywać w języku greckim. Początkowo była ona powielana.
28 września 1920 roku do Aten przyjechał Joseph F. Rutherford. Wygłaszał on m.in. na Areopagu swój wykład „Miliony ludzi z obecnie żyjących nigdy nie umrą”. Wówczas postanowiono w stolicy otworzyć Biuro Oddziału. Powstało ono 6 października 1922 roku w Atenach przy ulicy Lombardou. Przedstawicielem oddziału Towarzystwa Strażnica w Grecji został Athanassios Karanassios. W tym czasie działalność kaznodziejską prowadziło około 20 głosicieli. W tym samym roku Nikolas Kouzounis przybył do Kavali i wkrótce powstała tam kolejna grupa studiująca Biblię. Wyłoniły się także takie grupy m.in. w Salonikach, w nomosach Serrai i Chalkidiki. W 1922 roku Nikos Abatzis i Nikolaos Rebebos byli pierwszymi w Grecji Świadkami Jehowy (nazywanymi wtedy Badaczami Pisma Świętego), którzy ze względu na swoje wyszkolone na Biblii sumienie odmówili walczenia na wojnie. Nikos Abatzis, a później Nikolaos Rebebos, odmówili wzięcia udziału w wojnie grecko-tureckiej (1919–1922), chociaż groziło za to rozstrzelanie.
W latach 20. XX wieku w miastach rozpoczęto wyświetlanie „Fotodramy stworzenia”.
W lipcu 1927 roku Prokuratura Sądu Najwyższego przyznała grupie Badaczy Pisma Świętego (od 1931 Świadków Jehowy) prawo do udzielania ślubów, uznając jednocześnie to wyznanie jako „znaną religię”.
W roku 1931 Grek Panayotis C. Spiropoulos dotarł do Egiptu, głosząc tam dobrą nowinę o Królestwie w Kairze i w innych miastach. W 1934 roku z Grecji na Cypr wyruszyli dwaj głosiciele: Matheakis i Triandafilopulos, którzy prowadzili działalność kaznodziejską na tej wyspie pełnoczasowo. 19 lutego 1936 roku uruchomiono pierwszą w tym kraju drukarnię Towarzystwa Strażnica. W sierpniu 1936 roku pod wpływem duchowieństwa wiceminister poczty i łączności zakazał rozprowadzania czasopism Świadków Jehowy pocztą. W 1938 roku liczba głosicieli wzrosła do 212 osób i wówczas rząd wydał przepisy zabraniające prozelityzmu. Kouzounisa aresztowano za działalność kaznodziejską i wywieziono do wioski Nea Simantra, gdzie wkrótce powstał zbór. Następne zbory powstały we wsi Floyita, a potem na półwyspie Kasandra, w Tesalii i w Eleftherohori. Zbory powstały również na Krecie, Samos i Korfu. W 1938 roku Minos Kokkinakis został pierwszym Świadkiem Jehowy w Grecji, którego aresztowano za złamanie prawa zakazującego prozelityzmu. W październiku 1939 roku podczas chrześcijańskiego zebrania w stolicy aresztowano 85 osób. Zamknięto drukarnię i skonfiskowano posiadłość Towarzystwa Strażnica. Z poduszczenia kleru wszystkich zatrzymanych wyznawców namawiano do podpisania oświadczenia, iż wrócą na łono Greckiego Kościoła Prawosławnego, grożąc im zesłaniem na odległe wyspy Morza Egejskiego. Po zdecydowanej odmowie rząd zmienił nastawienie do Świadków Jehowy. W wyniku rozprawy sądowej cała posiadłość oraz pieniądze należące do Biura Oddziału zostały zwrócone. Biuro Oddziału i drukarnia zaczęły znowu działać.
Okres wojenny.
W 1940 roku wojska niemieckie i bułgarskie zabiły 19 greckich Świadków Jehowy. Wprowadzono prawo wojenne. Większość spośród 225 głosicieli skazana została na kary od 7 do 20 lat pozbawienia wolności, a niektórym wymierzono karę dożywocia. Wyroki skazujące na śmierć nie zostały wykonane.
Prześladowania dotykały ich również ze strony kleru prawosławnego oraz różnych zbrojnych oddziałów partyzanckich, np. "Frontu Wyzwolenia Narodowego". W czasie wojny liczba głosicieli wzrosła prawie dziesięciokrotnie – ze 178 do 1770. Powstały nowe zbory w północnej części kraju, m.in. w wioskach Rodoliwos, Drawiskos, Palaeokomi i Mawrolofos oraz w okolicy Filippi. W okresie wojny greckie Biuro Oddziału sprawowało nadzór także nad albańskimi współwyznawcami.
Rozwój, prześladowania i batalie prawne.
Lata 40. XX wieku.
W 1946 roku do Grecji zostali skierowani dwaj misjonarze, absolwenci Szkoły Gilead: Anthony Sideris i James Turpin. Sideris zastąpił chorującego Karanassiosa w roli sługi oddziału. Wzrosło prześladowanie ze strony miejscowego Kościoła prawosławnego. Z wizytą do Grecji przybyli Nathan H. Knorr oraz Milton G. Henschell. W listopadzie tego samego roku dwaj misjonarze zostali zmuszeni do opuszczenia kraju. W sierpniu 1946 roku przedłożono rządowi szczegółowy raport o brutalnym traktowaniu Świadków Jehowy. W ciągu 5 miesięcy postawiono przed sądem 442 Świadków Jehowy, a niektórych stracono. W „Przebudźcie się!” z 8 kwietnia 1948 roku zamieszczono informację o prześladowaniu Świadków Jehowy w Grecji. Do ministra porządku publicznego z całego świata wysłano apele, w których wskazywano, że 5 marca 1948 roku 37-letni ojciec czworga dzieci, Christos Moulotas, został zamordowany przez partyzantów, a 9 lutego 1949 roku władze straciły Johna Tsoukarisa ze wsi Karytsa. Nie były to jedyne przykłady okrucieństw z okresu powojennego.
W styczniu 1947 roku status „znanej religii” został potwierdzony na piśmie przez Prokuraturę Najwyższego Sądu. W tym samym roku w Atenach przy ulicy Tenedou otwarto nowe Biuro Oddziału. W 1949 roku działalność kaznodziejską prowadziło 2808 głosicieli, pomimo ponad 700 przypadków aresztowań za prozelityzm. Wielu aresztowanych zesłano na greckie wyspy, gdzie ostrożnie głosili innym więźniom.
Lata 50. XX wieku.
W latach 1950–1951 liczba głosicieli zwiększyła się o 26%. W grudniu 1951 roku do Grecji po raz drugi przyjechał Nathan H. Knorr i Milton G. Henschel, jednak policja nie zezwoliła na zorganizowanie zgromadzenia, dlatego wygłaszali oni przemówienia w domach wyznawców – łącznie do 905 współwyznawców i osób zainteresowanych. W październiku 1954 roku oddano do użytku nowe Biuro Oddziału i drukarnię w Atenach przy ulicy Kartali, a liczba wyznawców przekroczyła 4000 głosicieli. W 1955 roku liczba ta przekroczyła 5000. Rozpoczęła się kolejna fala aresztowań wyznawców. W maju odwiedził stolicę Nathan H. Knorr, który przemawiał do 1915 osób, a w Salonikach Milton G. Henschel wygłosił wykład do 1250 osób. W całym kraju zorganizowano równolegle mniejsze zgromadzenia.
Lata 60. XX wieku.
30 lipca 1963 roku w Atenach na Stadionie Olimpijskim miał się odbyć kongres międzynarodowy pod hasłem „Wiecznotrwała dobra nowina”, jednak pod naciskiem Kościoła prawosławnego nowy rząd unieważnił zgodę na jego zorganizowanie. Pomimo tego do końca sierpnia z programu przedstawianego w domach prywatnych i innych miejscach skorzystało prawie 10 tysięcy osób. W latach 1963–1967 Liga Arabska wydała dekret, według którego Świadków Jehowy w krajach arabskich błędnie uznano za syjonistów, i Świadkowie Jehowy pochodzenia greckiego zmuszeni byli do opuszczenia m.in. Egiptu i Libii, i osiedlenia się w Grecji. W roku 1965 na zgromadzenie pod hasłem „Słowo prawdy” do Wiednia pojechało specjalnym pociągiem 1250 greckich wyznawców. W połowie roku 1966 Christos Kazanis został skazany na śmierć za neutralność w sprawach politycznych. Główne gazety ateńskie codziennie donosiły o tym wyroku oraz o wierzeniach Świadków Jehowy. Ostatecznie karę zmniejszono mu do 4 i pół lat więzienia. W kwietniu 1967 roku zakazaną przez władze kraju działalność kontynuowano w podziemiu. Na zebraniach religijnych spotykano się w lasach. W 1969 roku Grecję odwiedził Frederick Franz, który w lesie niedaleko Salonik wygłosił przemówienie do przeszło 1000 obecnych. Liczba głosicieli wzrosła z 10 940 w roku 1967 do 17 073 w roku 1974.
Lata 70. XX wieku.
W roku 1974 z powodu wojny domowej na Cyprze zorganizowano dla tamtejszych współwyznawców pomoc humanitarną. Świadkowie Jehowy z Grecji wysyłali różne artykuły pierwszej potrzeby cypryjskim współwyznawcom. W roku 1975 Naczelny Sąd Administracyjny orzekł, że Świadkowie Jehowy spełnili konstytucyjne wymogi „znanej religii” i tym samym są „uznanym” wyznaniem (Decyzje 2105, 2106). Latem tego roku po raz pierwszy w Grecji odbyły się dwa kongresy międzynarodowe pod hasłem „Boskie zwierzchnictwo”; w Atenach uczestniczyło w nim 19 211, a w Salonikach – 10 124 osoby. W 1977 roku w Malakas wybudowano Salę Zgromadzeń. 25 kwietnia 1977 roku przedstawiciel Holandii na forum Rady Europy w Strasburgu, poruszył sprawę kilkukrotnego skazywania Świadków Jehowy w Grecji za odmowę pełnienia służby wojskowej lub za udział w działalności kaznodziejskiej. Decyzja wydana przez ten organ doprowadziła w końcu do tego, że kara odtąd była wymierzana jednorazowo i wynosiła cztery lata pozbawienia wolności. W greckich więzieniach dalej przebywało średnio 400 głosicieli. W roku 1978 odbyły się dwa kongresy pod hasłem „Zwycięska wiara”. Pierwszy z nich w dniach od 28 czerwca do 2 lipca na Apollo Stadium w Atenach, a drugi w dniach od 12 do 16 lipca w Salonikach. Uczestniczyło w nich 28 417 osób. 16 lipca 1979 roku w Marousi oddano do użytku nowe Biuro Oddziału.
Lata 80. XX wieku.
W 1983 roku z okazji kongresu pod hasłem „Jedność dzięki Królestwu” wyznawcy w Grecji po raz pierwszy zaczęli głosić na ulicy. Wytoczono im za to 38 spraw, z czego 35 wygrali od razu, a w trzech odwołali się do sądu apelacyjnego. Rok później koordynatorem Komitetu Oddziału został Don Rendell. W 1985 roku odbyły się kongresy międzynarodowe pod hasłem „Lud zachowujący prawość”; na 3 zgromadzenia przybyło 37 367 osób, w tym delegaci z 17 krajów, zwiedzano również miejsca biblijne w Grecji. W lecie 1986 roku doszło do fizycznego ataku na uczestników kongresów. W tych brutalnych napadach brali udział również prawosławni duchowni. W swoich czasopismach Świadkowie Jehowy opublikowali relację z tych ataków. Świadkowie Jehowy z 208 krajów przysłali ponad 200 000 listów z apelem do rządu o zaprzestanie takich incydentów. "Human Rights Without Frontiers" podało, że w latach 1938–1992 za prozelityzm aresztowano prawie 20 000 osób, za odmowę służby wojskowej motywowaną względami sumienia sądzono 2269 osób, na zesłanie skazano 68 osób, wydano 42 wyroki śmierci, w tym dwa wykonano, a cztery osoby zamęczono torturami. Na koniec odnotowano też 4828 wypadków fizycznego znęcania się, z czego 2809 przypisano wojsku, 1059 – policji, a 252 – duchownym. Tysiące innych osób zaznało wszelkich form poniżającego traktowania. W roku 1985 liczba głosicieli przekroczyła 20 000. W roku 1986 utworzono pierwszy zbór anglojęzyczny, a w 1990 roku zbory arabsko i polskojęzyczny oraz grupę francuskojęzyczną, a potem kilka zborów rosyjskojęzycznych.
W 1989 roku utworzono spółkę niedochodową "Chrześcijańscy Świadkowie Jehowy w Grecji" (decyzja 520 wydana przez Sąd Pierwszej Instancji w Atenach).
Lata 90. XX wieku.
13 kwietnia 1991 roku oddano do użytku nowe Biuro Oddziału w miejscowości Eleona. W listopadzie 1992 roku do pomocy współwyznawcom w Albanii przybyło 4 greckich pionierów specjalnych – pełnoczasowych ewangelizatorów.
25 maja 1993 roku Europejski Trybunał Praw Człowieka uznał, że obywatel Grecji ma prawo mówić drugim o swych poglądach religijnych. Sprawa dotyczyła Minosa Kokkinakisa, który od roku 1938 był przeszło 60 razy aresztowany, 18 razy stawał przed greckimi sądami i spędził ponad 6 lat w więzieniu. Skazywano go najczęściej za prozelityzm, zabroniony przez grecką ustawę z lat 30. XX wieku, na mocy której w latach 1938–1992 aresztowano blisko 20 000 Świadków Jehowy. Trybunał Europejski orzekł, iż rząd Grecji pogwałcił prawo Kokkinakisa do wolności wyznania, i przysądził mu odszkodowanie w wysokości 14 400 dolarów. W uzasadnieniu wyroku stwierdzono, że Świadkowie Jehowy rzeczywiście są "znaną religią". W roku 1996 w sprawie "Manoussakis i inni przeciw Grecji" ETPC potępił ówczesną postawę Grecji wobec Świadków Jehowy; rok później w sprawie "Tsirlis, Kouloumpas i Georgiadis przeciw Grecji" oraz "Thlimmenos przeciwko Grecji" również wydał pozytywny wyrok dla greckich Świadków Jehowy.
W 1992 roku przekształcono obóz wojskowy w Sindos na więzienie przeznaczone wyłącznie dla Świadków Jehowy odmawiających pełnienia służby wojskowej. Pięć lat później Grecja wprowadziła alternatywną zastępczą służbę cywilną dla osób uchylających się od pełnienia służby wojskowej ze względów sumienia. Do tego czasu za swoją neutralną postawę kary więzienia otrzymało w sumie 3788 Świadków Jehowy. W roku 1997 w Grecji wprowadzono prawo, które umożliwiało odbycie alternatywnej służby cywilnej. Obecnie z tego prawa korzysta jakichś 100 Świadków Jehowy. W 1998 roku zaprzestano skazywać Świadków Jehowy z tego powodu. Jednak do roku 2001 roku przeszło 3500 Świadków Jehowy w Grecji figurowało w rejestrze skazanych, ze względu na odbytą karę więzienia za zachowanie neutralności. Uzyskano korzystne orzeczenie Europejskiego Trybunału Praw Człowieka w sprawie "Thlimmenos przeciw Grecji", dotyczącej prawa jednostki do podyktowanej sumieniem odmowy podjęcia obowiązkowej służby wojskowej. W tym samym roku władze uznały Świadków Jehowy za „znaną religię”, a obiekty Biura Oddziału za "miejsce święte i uświęcone, służące wielbieniu Boga" – jak napisano w dokumencie rejestracyjnym.
W 1993 roku wydano w języku greckim Chrześcijańskie Pisma Greckie w Przekładzie Nowego Świata (Nowy Testament). Pełny przekład ukazał się 23 sierpnia 1997 roku na kongresach pod hasłem „Wiara w Słowo Boże”. 21 października 2017 roku ogłoszono wydanie w języku greckim zrewidowanej edycji Pisma Świętego w Przekładzie Nowego Świata z 2013 roku.
21–23 sierpnia 1998 roku odbył się w Atenach kongres międzynarodowy pod hasłem „Boża droga życia”. Pomimo zaciekłego sprzeciwu duchownych greckiego Kościoła prawosławnego, zebrały się 39 324 osoby z 21 krajów. W tym samym roku rozbudowano Biuro Oddziału.
Lata 2000–2009.
W 2001 roku władze Grecji po raz pierwszy umożliwiły Świadkom Jehowy zorganizowanie dużego zgromadzenia pod hasłem „Nauczyciele słowa Bożego” w jednym ze swych najbardziej reprezentacyjnych obiektów sportowych – "Olimpijskiej Hali Sportowej" w Atenach. Podczas ostatniego punktu programu ogłoszono, że greckie Ministerstwo Edukacji Narodowej i Wyznań Religijnych uznało Świadków Jehowy za „znaną religię”, a także zalegalizowało ich Biuro Oddziału w Atenach, nadając mu status „miejsca świętego i konsekrowanego wielbieniu Boga”.
Podczas specjalnej kampanii w październiku i listopadzie 2005 roku rozpowszechniono kilka milionów specjalnej broszury "100 lat nowożytnej historii chrześcijańskich Świadków Jehowy w Grecji".
1 sierpnia 2005 roku powołanie do udziału w Wojskowym Obozie Avalona otrzymał Boris Sotiriadis, 38-letni rezerwista, który służbę wojskową odbył w byłym Związku Radzieckim, a później został Świadkiem Jehowy. Stawił się na miejsce, jednak odmówił służby wojskowej ze względów religijnych, jednocześnie składając prośbę o umożliwienie odbycia alternatywnej służby zastępczej. Ponieważ w tamtym okresie greckie prawo nie przewidywało złożenia takiego wniosku przez rezerwistów, został on oskarżony o niesubordynację. Następnie został skierowany do obozu wojskowego Didimoticho, gdzie również się pojawił i ponownie odmówił służby, równocześnie składając prośbę o możliwość odbycia zastępczej służby cywilnej. Otrzymał odpowiedź odmowną i został skierowany przed sąd wojskowy w Xanthi, który skazał go za niesubordynację na trzy i pół roku pozbawienia wolności, bez możliwości zawieszenia wyroku, choć 22 sierpnia 2005 roku złożył on apelację. 20 września 2005 roku Apelacyjny Sąd Wojskowy w Atenach zwolnił go do czasu przeprowadzenia przesłuchań apelacyjnych zaplanowanych na 1 czerwca 2006 roku. Niezależnie na 24 maja 2006 roku przewidziano przed tym samym sądem przesłuchanie dotyczące pierwszego zarzutu niesubordynacji.
Lata 2010–2019.
15 stycznia 2010 roku "Rada Państwa" uznała, że Świadek Jehowy Evangelos Dellis, miał prawo odmówić służby wojskowej jako rezerwista. 2 listopada 2012 roku Rada Stanu uznała, że Świadkowie Jehowy, jako znane wyznanie chrześcijańskie, mają prawo do posiadania własnych obiektów kultu religijnego.
W lipcu 2012 roku delegacja Świadków Jehowy z Grecji uczestniczyła w kongresie specjalnym pod hasłem „Strzeż swego serca!” w Tel Awiwie w Izraelu.
W dniach od 27 do 29 czerwca 2014 roku na Stadionie Olimpijskim w Atenach odbył się kongres międzynarodowy pod hasłem „Szukajmy najpierw Królestwa Bożego!” (program w językach greckim, greckim migowym, albańskim, angielskim i rosyjskim). Niektórych punktów programu dzięki transmisji wideo wysłuchały również ponad 3 tysiące osób zgromadzonych w tym samym czasie na kongresach regionalnych w Belgii i na Cyprze, dzięki czemu z programu kongresów skorzystało łącznie około 39 tysięcy osób.
W październiku 2015 roku delegacja Świadków Jehowy z Grecji uczestniczyła w kongresie specjalnym pod hasłem „Naśladujmy Jezusa!” na Malcie, a w sierpniu 2017 roku w kongresie specjalnym pod hasłem „Nie poddawaj się!” w rumuńskim mieście Kluż-Napoka. W październiku 2016 roku otwarto nowe Biuro Tłumaczeń.
21 października 2017 roku w Sali Zgromadzeń w Malakasie członek Ciała Kierowniczego Steven Lett ogłosił wydanie zrewidowanego „Pisma Świętego w Przekładzie Nowego Świata” w języku greckim. Z programu skorzystali Świadkowie Jehowy w Grecji (w tym 1835 zgromadzonych w Malakasie) i na Cyprze. W latach 1991–2017 wydrukowano około 279 133 egzemplarzy „Pisma Świętego w Przekładzie Nowego Świata” w języku greckim, którym posługuje się ponad 32 000 głosicieli na świecie.
17 listopada 2018 roku oddano do użytku nowe Biuro Oddziału. Z tej okazji w programie brał udział członek Ciała Kierowniczego Kenneth Cook, a także 116 zagranicznych delegatów z 16 krajów. 1608 osób zgromadziło się w Sali Zgromadzeń w Malakasie. Program był transmitowany do wszystkich zborów w Grecji i na Cyprze, dzięki temu ogółem skorzystało z niego 27 718 osób, w tym 84 betelczyków i 44 współpracowników dojeżdzających.
W 2018 roku w Tbilisi w Gruzji odbył się kongres specjalny pod hasłem „Bądź odważny!” z udziałem zagranicznych delegacji, w tym z Grecji. Od 5 do 7 lipca 2019 roku na Stadionie Olimpijskim w Atenach odbył się kongres międzynarodowy pod hasłem „Miłość nigdy nie zawodzi!”. Uczestniczyło w nim 36 873 osób, w tym także 6000 zagranicznych delegatów z przeszło 20 krajów. Program został przedstawiony w języku greckim, angielskim, albańskim, rosyjskim i romani (południowa Grecja). Ochrzczono 406 osób. Ciało Kierownicze Świadków Jehowy reprezentował David Splane. W przygotowaniu i przebiegu kongresu wzięło udział przeszło 4000 wolontariuszy. Delegacje z Grecji brały udział w kongresach międzynarodowych pod hasłem „Miłość nigdy nie zawodzi!” w Korei Południowej, Niemczech i Stanach Zjednoczonych.
Lata 20. XXI wieku.
We wrześniu 2020 roku przeprowadzono akcję pomocy humanitarnej dla poszkodowanych przez cyklon Ianos.
Świadkowie Jehowy w Grecji podejmują szczególną działalność kaznodziejską wśród uchodźców, m.in. w portach – zwłaszcza na wyspie Chios oraz w obozach dla uchodźców. W związku z tym zorganizowano dla głosicieli 4 kursy językowe.
Świadkowie Jehowy w Grecji prowadzą zebrania religijne w ponad 20 językach. W 2018 roku zbory Świadków Jehowy w Grecji korzystały ze 162 własnych Sal Królestwa.
W 2021 roku osiągnięto liczbę 28 326 głosicieli. W roku 2022 w Grecji 420 osób zostało ochrzczonych.
Przeszło 2 tysiące głosicieli mieszka na wyspach Morza Egejskiego (w 44 zborach oraz 25 grupach – 17 spośród nich to grupy obcojęzyczne). Kongresy regionalne odbywają się w 15 językach: greckim, greckim migowym, angielskim, albańskim, arabskim, bułgarskim, chińskim, francuskim, gruzińskim, ormiańskim, pendżabskim, polskim, rosyjskim, rumuńskim i tagalskim, a zgromadzenia obwodowe w języku greckim, greckim migowym, albańskim, gruzińskim, niemieckim, rosyjskim, romani (Grecja Południowa), tagalskim i tureckim.
Greckie Biuro Oddziału nadzoruje działalność Świadków Jehowy w Grecji i na Cyprze oraz tłumaczy literaturę biblijną na język grecki, dwa dialekty romani (Grecja Południowa i Grecja Północna) i grecki język migowy oraz transkrybuje tekst grecki na brajla.
Grupa polskojęzyczna.
Zbór polskojęzyczny w Atenach powstał w latach dziewięćdziesiątych XX wieku, w 2020 roku został przekształcony w grupę polskojęzyczną. Od 2011 do 2019 roku program kongresów regionalnych odbywał się w Sali Zgromadzeń w Malakasa i był tłumaczony na język polski.

</doc>
<doc id="1624327" url="https://pl.wikipedia.org/wiki?curid=1624327" title="Zawciąg jałowcolistny">
Zawciąg jałowcolistny

Zawciąg jałowcolistny ("Armeria caespitosa") – gatunek rośliny należący do rodziny ołownicowatych. Pochodzi z południowej Europy (Hiszpania). W Polsce jest uprawiany jako roślina ozdobna, znajduje się też w kolekcji wielu ogrodów botanicznych.
Biologia i ekologia.
Bylina, hemikryptofit. Kwitnie w maju.
Uprawa.
Szczególnie nadaje się do ogrodów skalnych, na obwódki rabat i na wrzosowiska. Najlepiej rośnie na piaszczysto-gliniastej glebie o lekko kwaśny odczynie i na słonecznym stanowisku. Wymaga umiarkowanej wilgotności, źle toleruje nadmiar wody w glebie. Dlatego też warstwę gleby należy zdrenować żwirem, a w czasie deszczowej jesieni należy zabezpieczyć go przed nadmiarem wody.
Jest wystarczająco mrozoodporny. Rozmnaża się go przez podział kępek. Można też ukorzeniać pojedyncze roślinki oderwane od poduszki, najlepiej w piaszczystym podłożu w inspekcie. Najlepiej robić to po przekwitnięciu roślin, ukorzenia się dość trudno.

</doc>
<doc id="1624328" url="https://pl.wikipedia.org/wiki?curid=1624328" title="Armeria juniperifolia">
Armeria juniperifolia



</doc>
<doc id="1624331" url="https://pl.wikipedia.org/wiki?curid=1624331" title="Armeria caespitosa">
Armeria caespitosa



</doc>
<doc id="1624333" url="https://pl.wikipedia.org/wiki?curid=1624333" title="Berberys koreański">
Berberys koreański

Berberys koreański ("Berberis koreana") – gatunek rośliny należący do rodziny berberysowatych. Pochodzi z Półwyspu Koreańskiego, do Polski został sprowadzony w 1928 i znajduje się w kolekcji niektórych ogrodów botanicznych, bywa też uprawiany jako roślina ozdobna, ale rzadko.
Uprawa.
Dobrze prezentuje się jako pojedynczy krzew na trawniku, nadaje się na cierniste żywopłoty. Dobrze znosi przycinanie. Głównym jego walorem ozdobnym są jaskrawoczerwone owoce, ładnie też komponuje się z innymi roślinami w okresie kwitnienia i jesienią, gdy jego liście przebarwiają się na jaskrawoczerwony kolor. Jest mrozoodporny, dobrze znosi zanieczyszczenia i suszę, z tego względu może być używany do tworzenia zieleni miejskiej. Jest też odporny na rdzę źdźbłową. Nie ma specjalnych wymagań co do gleby. Rozmnaża się go poprzez nasiona, albo półzdrewniałe sadzonki pobierane z krzewu we wrześniu, lub zdrewniałe w październiku-listopadzie.

</doc>
<doc id="1624334" url="https://pl.wikipedia.org/wiki?curid=1624334" title="Berberis koreana">
Berberis koreana



</doc>
<doc id="1624343" url="https://pl.wikipedia.org/wiki?curid=1624343" title="Francuski kalendarz republikański">
Francuski kalendarz republikański



</doc>
<doc id="1624344" url="https://pl.wikipedia.org/wiki?curid=1624344" title="Absencja pracownicza">
Absencja pracownicza

 
Absencja pracownicza (z łac. "absentia" „brak”) – usprawiedliwiona lub też nieusprawiedliwiona nieobecność w pracy. Powoduje ona zmniejszenie ilości czasu pracy. Podstawą nieobecności w pracy są urlopy oraz zwolnienia z tytułu choroby bądź opieki. Długość tej nieobecności jest unormowana przez przepisy prawne – kodeks pracy. Reguluje on zasady oraz wymiar nieobecności pracownika.
Absencja pracownicza ma negatywny wpływ na stabilność funkcjonowania przedsiębiorstwa, szczególnie absencja chorobowa.
Absencja pracownicza jest większa wśród kobiet niż mężczyzn. Wynika to przede wszystkim z faktu wykonywania przez kobiety funkcji rodzicielskich i opiekuńczych w rodzinie.

</doc>
<doc id="1624345" url="https://pl.wikipedia.org/wiki?curid=1624345" title="Patrik Juhlin">
Patrik Juhlin

Patrik Juhlin (ur. 24 kwietnia 1970 w Huddinge) – były szwedzki hokeista, reprezentant Szwecji, olimpijczyk.
Wychowanek klubu Västerås IK, w którym zakończył karierę w 2009.
Kariera.
Uczestniczył w turniejach mistrzostw świata w 1993, 1994, na zimowych igrzyskach olimpijskich 1994 oraz Pucharu Świata 1996.

</doc>
<doc id="1624346" url="https://pl.wikipedia.org/wiki?curid=1624346" title="Nissan 370Z">
Nissan 370Z

Nissan 370Z – samochód sportowy produkowany przez Nissan Motors. Został zapowiedziany 29 października 2008 roku, zaś jego premierowa prezentacja miała miejsce na 2008 Greater Los Angeles Auto Show. 370Z jest szóstą generacją rodziny modeli Z Nissana, którą zapoczątkował w latach 70. Datsun 240Z.
Stylistyka.
Nissan 370Z jest dwudrzwiowym samochodem sportowym, w którym silnik umieszczony z przodu przekazuje napęd na koła tylne. Samochód utrzymany jest w sportowej stylistyce, podkreśla to długa maska oraz stosunkowo krótka przestrzeń użytkowa, aby podnieść osiągi zrezygnowano tak jak w pozostałych modelach rodziny Z ze znacznej części miejsca w bagażniku. Na zewnątrz samochód wyróżnia lina dachu typowa dla fastbacków, wysoko prowadzona linia przewężenia nadwozia oraz obłe zderzaki.
Mechanika.
Samochód napędzany jest silnikiem VQ37VHR 3,7l DOHC V6 wyposażonym w systemy Variable Valve Event i Lift Control, który generuje moc 332 bhp (248 kW). Moc przenoszona jest na koła tylne poprzez nową, siedmiobiegową, automatyczną skrzynię biegów z manetkami zmiany biegów zamontowanymi pod kierownicą lub przez 6-biegową skrzynię manualną.
W porównaniu z poprzednikiem, 370Z ma 100 mm krótszy rozstaw osi oraz o 69 mm całe nadwozie. Szerokość nadwozia wzrosła o 33 mm, rozstaw kół tylnych o 56 mm, zaś całkowita wysokość nadwozia została zmniejszona o 7,6 mm. Mniejsze wymiary nadwozia w połączeniu z zastosowaniem lekkich materiałów w konstrukcji pozwoliły na zmniejszenie masy pojazdu.
Model Nismo 2013.
Na targach motoryzacyjnych w lutym 2013 roku w Chicago odbyła się premiera Nissana 370Z Nismo (skrót od Nissan Motorsports - oficjalny tuner Nissana). W tym samym roku w Europie zostaje rozpoczęta oficjalna sprzedaż tego modelu. Uznaje się to za początek programu wprowadzania na rynek europejski usportowionych wersji standardowych samochodów Nissana (przypomnijmy, że model 370Z Nismo wszedł na rynek europejski równolegle z modelem Juke Nismo). Różnice w stosunku do standardowego Nissana 370Z są następujące:
-przewody hamulcowe w stalowym oplocie (wspólne z modelem GT-R 35)
-płyn hamulcowy o zwiększonej tolerancji wyższych temperatur (wspólne z modelem GT-R 35)
-obniżone zawieszenie o 10 mm
-twardsze amortyzatory (23% - przód; 41% - tył)
-twardsze przednie sprężyny o 14%
-pakiet aerodynamiczny (dokładka z przodu, progi, dyfuzor, spoiler)
-kute felgi aluminiowe japońskiej firmy RAYS sygnowane przez Nismo (19x9.5 cala - przód, 19x10.5 cala - tył)
-opony Bridgestone Potenza S001 (245/40 - przód, 285/35 - tył)
-zmiany wewnątrz kabiny (obrotomierz Nismo, kierownica częściowo obszyta Alcantarą, fotele Nismo, przeszycia detali czerwoną nicią)
-nowa mapa silnika
-końcowy tłumik układu wydechowego Nismo (końcówki wydechu zwiększone do średnicy 100 mm)
Ostatnie dwie zmiany skutkowały przyrostem mocy o 16 KM (344 KM) oraz momentu obrotowego o 8 Nm (371 Nm). Czas przyspieszenia 0-100 km/h podawany przez producenta to 5,2 s. Prędkość maksymalna ograniczona jest elektronicznie do 250 km/h. Wersja Nismo jest oferowana wyłącznie w 6-biegowej manualnej skrzyni biegów, trzech kolorach (Biała Perła, Jasny Srebrny, Diamentowa Czerń) oraz tylko w nadwoziu typu coupé.
W sierpniu 2014 roku samochód przeszedł face-lifting. Zmieniła się przednia część nadwozia (pojawił się nowy zderzak ze światłami dziennymi) i tylna (zderzak i spojler). We wnętrzu nowe są skorupowe fotele Recaro i tapicerka wykonana ze skóry i Alcantary. Modyfikacji poddano również nastawy tylnego zawieszenia.
Nissan 370Z w kulturze masowej.
Nissan 370Z występuje w grach z serii Need for Speed : ' wydane 18 listopada 2008, " " wydane 15 września 2009, ' wydane 16 listopada 2010, "" wydane 29 marca 2011 oraz w wydane 15 listopada 2011.
Ponadto japoński samochód pojawił się w grze , Test Drive Unlimited 2 oraz The Crew.

</doc>
<doc id="1624349" url="https://pl.wikipedia.org/wiki?curid=1624349" title="Ford Mustang GT">
Ford Mustang GT



</doc>
<doc id="1624354" url="https://pl.wikipedia.org/wiki?curid=1624354" title="Porsche 911 Turbo">
Porsche 911 Turbo



</doc>
<doc id="1624356" url="https://pl.wikipedia.org/wiki?curid=1624356" title="Chuck Mangione">
Chuck Mangione

Chuck Mangione, właśc. Charles Frank Mangione (ur. 29 listopada 1940 w Rochester) – amerykański kompozytor i muzyk jazzowy, specjalizujący się w grze na trąbce i skrzydłówce.
Życiorys.
Urodził się i wychował w Rochester w stanie Nowy Jork. Pochodzi z rodziny włoskich imigrantów.
Pierwszych muzycznych nagrań dokonał wspólnie z bratem Gasparem „Gapem” Mangione, z którym tworzył grupę "The Jazz Brothers". W latach 1958–1963 był uczniem "Eastman School of Music", a następnie dołączył do "Art Blakey’s Jazz Messengers". W późniejszych latach współpracował m.in. z Woodym Hermanem, Maynardem Fergusonem, Steve’em Gaddem i Dizzym Gillespie.
Międzynarodową popularność zyskał w drugiej połowie lat 70. XX wieku. Skomponowane przez niego dwa utwory były hymnami igrzysk olimpijskich: "Chase the Clouds Away" – letnich w 1976 r. w Montrealu, natomiast "Give It All You Got" – zimowych w 1980 r. w Lake Placid. Zdobył dwie nagrody Grammy: w 1977 r. w kategorii "Best Instrumental Composition" (za album "Bellavia"), natomiast w 1978 r. w kategorii "Best Pop Instrumental Performance" (za album "Children Of Sanchez", zawierający muzykę do filmu Halla Bartletta pod tym samym tytułem). Pochodzący z tej płyty tytułowy utwór "Children Of Sanchez" ("Dzieci Sancheza") jest najbardziej popularną i rozpoznawalną kompozycją Chucka Mangione.

</doc>
<doc id="1624358" url="https://pl.wikipedia.org/wiki?curid=1624358" title="Stefan Moysa-Rosochacki">
Stefan Moysa-Rosochacki



</doc>
<doc id="1624361" url="https://pl.wikipedia.org/wiki?curid=1624361" title="Terytoria offshore">
Terytoria offshore



</doc>
<doc id="1624363" url="https://pl.wikipedia.org/wiki?curid=1624363" title="Offshore">
Offshore



</doc>
<doc id="1624364" url="https://pl.wikipedia.org/wiki?curid=1624364" title="DJ Mbenga">
DJ Mbenga



</doc>
<doc id="1624367" url="https://pl.wikipedia.org/wiki?curid=1624367" title="Tomas Jonsson">
Tomas Jonsson

Tomas Jonsson (ur. 12 kwietnia 1960 w Falun) – były szwedzki hokeista, reprezentant Szwecji. Trener hokejowy.
Jego syn Robert (ur. 1989) także jest hokeistą.
Kariera.
Wychowanek Falu IF. Następnie przez cztery sezony występował w klubie MODO. W 1981 roku wyjechał do USA i przez osiem sezonów grał w lidze NHL w drużynie Edmonton Oilers. Po powrocie do ojczyzny w latach 1989-1998 przez dziewięć sezonów występował w klubie Leksand. W 1999 roku zakończył karierę rozgrywając jedyny mecz w macierzystym klubie Falu IF.
Dwukrotny medalista olimpijski. Jest brązowym medalistą zimowych igrzysk olimpijskich w Lake Placid, oraz złotym medalistą zimowych igrzysk olimpijskich w Lillehammer.
Uczestniczył w turniejach mistrzostw świata w 1979, 1981, 1986, 1990, 1991, 1995, Canada Cup 1981, 1987 oraz zimowych igrzysk olimpijskich 1980, 1994.

</doc>
<doc id="1624369" url="https://pl.wikipedia.org/wiki?curid=1624369" title="Józef Gajewski">
Józef Gajewski

Józef Gajewski (ur. 21 listopada 1948 w Olecku, zm. 25 lipca 2010 w Castiglion Fiorentino) – polski samorządowiec, prezydent Suwałk w latach 1981–1987 oraz 2002–2010.
Życiorys.
Syn Mieczysława i Bronisławy. Absolwent Technikum Mechanicznego w Suwałkach, wykształcenie wyższe uzyskał na Politechnice Białostockiej, kształcił się też podyplomowo w Szkole Głównej Handlowej.
W latach 1981–1987 sprawował funkcję prezydenta Suwałk z ramienia PZPR. W III RP pełnił m.in. obowiązki naczelnika Urzędu Skarbowego w Suwałkach. W wyborach w 2002 został ponownie wybrany na prezydenta przy poparciu SLD-UP. W wyborach w 2006 uzyskał reelekcję jako kandydat niezależny. Jego ugrupowanie „Z Gajewskim dla Suwałk” uzyskało jednocześnie 10 z 25 mandatów w Radzie Miejskiej.
Zmarł 25 lipca 2010 podczas wakacji we Włoszech. Prawdopodobną przyczyną śmierci był atak serca.

</doc>
<doc id="1624370" url="https://pl.wikipedia.org/wiki?curid=1624370" title="Steve McQueen (ujednoznacznienie)">
Steve McQueen (ujednoznacznienie)



</doc>
<doc id="1624371" url="https://pl.wikipedia.org/wiki?curid=1624371" title="Higashi-Hiroshima">
Higashi-Hiroshima

 – miasto w Japonii w prefekturze Hiroszima. Leży na wyspie Honsiu w regionie Chūgoku, nad zatoką Hiroshima ("Hiroshima-wan").
Położenie.
Miasto leży w południowej części prefektury nad Morzem Wewnętrznym, graniczy z miastami:
Historia.
Miasto otrzymało prawa miejskie 20 kwietnia 1974 roku.

</doc>
<doc id="1624374" url="https://pl.wikipedia.org/wiki?curid=1624374" title="Leonid Fiodorow">
Leonid Fiodorow

Leonid Fiodorow (; ur. w Petersburgu, zm. 7 marca 1935 w Wiatce) – rosyjski duchowny katolicki, pierwszy egzarcha apostolski Rosji Kościoła katolickiego obrządku bizantyjsko-rosyjskiego, błogosławiony Kościoła katolickiego, męczennik.
Życiorys.
Młodość.
Leonid Iwanowicz Fiodorow urodził się w rodzinie właściciela jadłodajni, w której żywa była prawosławna tradycja religijna. Ukończył II Gimnazjum w Petersburgu, w 1901 rozpoczął studia w Akademii Duchownej w tym samym mieście. W tym czasie uczestniczył w kilku nieformalnych kołach zajmujących się dyskusją na tematy religijne, znał pisma Włodzimierza Sołowiowa, Nikołaja Bierdiajewa i Lwa Tołstoja, słuchał kazań głoszonych przez ks. Jana Ścisławskiego, proboszcza katolickiej parafii św. Katarzyny. Głównie wpływ tego ostatniego, z którym Fiodorow spotykał się i dyskutował również poza kościołem, skłonił go do przejścia na katolicyzm.
W celu dokonania formalnego aktu konwersji Fiodorow wyjechał razem z ks. Ścisławskim do Rzymu w 1902; 31 lipca w kościele Il Gesú Fiodorow, już wówczas myślący o zaangażowaniu się w katolicką działalność misyjną w Rosji, złożył wyznanie wiary. Ks. Ścisławski uzyskał dla siebie i Fiodorowa audiencję u Leona XIII, w czasie której papież wskazał młodemu konwertycie seminarium w Anagni jako najlepsze miejsce przygotowania do powrotu do ojczyzny. W 1905 Fiodorow otrzymał dyplom filozofii w tej szkole. W czasie studiów opiekował się nim również metropolita Ukraińskiej Cerkwi greckokatolickiej Andrzej Szeptycki. Pod wpływem jego oraz refleksji własnych Fiodorow zdecydował się na prowadzenie przyszłej pracy w Rosji w oparciu o obrządek bizantyjski jako trwale funkcjonujący w tradycji kulturowej kraju, a nie o obrządek łaciński.
W 1907 Fiodorow otrzymał dyplom bakałarza teologii i został przyjęty do rzymskiego Kolegium Propagandy Wiary. Za sprawą działań ambasady rosyjskiej we Włoszech, która starała się uniemożliwić mu powrót do kraju jeśli będzie nadal uczestniczył w życiu Kościoła rzymskokatolickiego, musiał już w roku następnym opuścić Włochy i ukończyć magisterskie studia teologiczne we Fryburgu, gdzie mieszkał pod fałszywym nazwiskiem Antonio Cremona. W 1909 Fiodorow i osiadł czasowo w austriackim Lwowie, gdzie został profesorem w Instytucie Studytów, oczekując na dalsze polecenia z Rzymu i na ceremonię wyświęcenia na kapłana. Ta ostatnia miała miejsce dopiero w 1911. Wiedząc o trudnej sytuacji katolików rosyjskich, Fiodorow pragnął lepiej przygotować się do przyszłej pracy duszpasterskiej wstępując do zakonu studytów. Przebywał w nowicjacie w okolicach Prnjavora w Bośni, jednak nie ukończył trzyletniego okresu próby, gdyż w lipcu 1914 musiał, jako obywatel Imperium Rosyjskiego, wyjechać z Austro-Węgier.
Działalność w Rosji.
Natychmiast po przyjeździe do Petersburga Fiodorow został uznany za niebezpiecznego wichrzyciela religijnego i zesłany do Tobolska na zesłanie administracyjne. W czasie pobytu na Syberii zaczął chorować na reumatyzm, jednak nadal utrzymywał kontakt z rosyjskimi katolikami i publikował w ich półlegalnych gazetach. Do stolicy Rosji mógł wrócić dopiero po rewolucji lutowej. W dniach 29-31 maja wziął udział w pierwszym Synodzie Rosyjskiego Kościoła katolickiego, w czasie którego został mianowany jego egzarchą.
18 stycznia 1918 Fiodorow współtworzył Związek Powszechnego Zjednoczenia Katolickiego, który miał przyczynić się do wzajemnego poznania między prawosławnymi i katolikami a w dalszej perspektywie koordynować w Rosji pracę misyjną katolików obrządku bizantyjskiego. To samo zadanie miało spełniać Towarzystwo św. Jozafata, w którego założenia egzarcha również brał aktywny udział. W pierwszych latach po rewolucji październikowej działalność Rosyjskiego Kościoła katolickiego mogła jeszcze trwać bez przeszkód. Jednak od 1922 musiał on praktycznie przejść do podziemia. W tym czasie Fiodorow opracował katechizm dla katolików rosyjskich.
Represje.
3 marca 1923 egzarcha Fiodorow razem z grupą 14 innych duchownych otrzymał nakaz stawienia się przed sądem w Moskwie pod zarzutem prowadzenia działalności kontrrewolucyjnej. Został skazany na 10 lat więzienia i 5 lat pozbawienia praw obywatelskich. Został osadzony w ścisłej izolacji w więzieniu Sokolniki k. Moskwy. Ostatecznie opuścił je w 1926, nie mogąc wrócić do stolicy osiadł w Kałudze, gdzie pracował w kościele obrządku łacińskiego. Już po kilku miesiącach został jednak ponownie aresztowany pod pretekstem nielegalnego wyjazdu z Kaługi do Mohylowa i ponownie uwięziony na Wyspach Sołowieckich.
W czasie pobytu w więzieniu Leonid Fiodorow nadal manifestował swój katolicyzm, odprawiał nielegalnie liturgię i wspierał duchowo innych osadzonych, w tym liczną grupę kapłanów różnych wyznań. Po trzech latach, poważnie chory, został wypuszczony z obozu i zesłany do Piniegi, po czym po dwóch latach przewieziony do Archangielska, a następnie Kotłasu, gdzie został uznany za całkowicie niezdolnego do pracy i zwolnionego od robót fizycznych. W 1933 otrzymał pozwolenie na osiedlenie w Wiatce. Zmarł w marcu 1935.
Beatyfikacja.
Beatyfikowany przez papieża Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.

</doc>
<doc id="1624375" url="https://pl.wikipedia.org/wiki?curid=1624375" title="Kochaj mnie czule">
Kochaj mnie czule

Kochaj mnie czule (ang. "Love Me Tender") – amerykański western z 1956 roku na podstawie noweli Maurice’a Geraghty’ego.
Fabuła.
Bracia Reno mieszkają z rodziną w małym miasteczku w USA. Wybucha wojna secesyjna. Vance Reno zgłasza się do wojsk Konfederacji. Gdy wraca z wojny, odkrywa, że jego brat ożenił się z jego dziewczyną Cathy. 

</doc>
<doc id="1624376" url="https://pl.wikipedia.org/wiki?curid=1624376" title="Wybory parlamentarne w Kraju Basków w 2009 roku">
Wybory parlamentarne w Kraju Basków w 2009 roku



</doc>
<doc id="1624377" url="https://pl.wikipedia.org/wiki?curid=1624377" title="Herb powiatu drawskiego">
Herb powiatu drawskiego

Herb powiatu drawskiego przyjęty uchwałą rady powiatu z 19 maja 2000 r. Posiada pozytywną opinię Komisji Heraldycznej przy MSWiA z czerwca 2000 r.
Blazonowanie: w tarczy dwudzielnej w słup, w polu prawym czerwonym pół orła białego ze złotym dziobem i szponami, w polu lewym srebrnym pół orła czerwonego ze złotą przepaską na skrzydłach, złotym dziobem i szponami, u podstawy tarczy błękitna rzeka.

</doc>
<doc id="1624378" url="https://pl.wikipedia.org/wiki?curid=1624378" title="Freelove">
Freelove

Freelove – 38. singiel grupy Depeche Mode, trzeci z albumu "Exciter", wydany w Wielkiej Brytanii 5 listopada, a w USA 11 grudnia 2001 roku.

</doc>
<doc id="1624379" url="https://pl.wikipedia.org/wiki?curid=1624379" title="Ulica gen. Józefa Bema w Raciborzu">
Ulica gen. Józefa Bema w Raciborzu

Ulica gen. Józefa Bema (daw. niem. "Augustastraße") – raciborska ulica w dzielnicy Nowe Zagrody. Rozpoczyna się od skrzyżowania z ulicami Staszica i Sienkiewicza, a kończy na skrzyżowaniu z ulicami Waryńskiego i Eichendorffa. Swoją nazwę wzięła od generała Józefa Bema. Przy ulicy znajduje się kilka kamienic i domów mieszkalnych, budynek po dawnym szpitalu miejskim, park im. Miasta Roth, Przedszkole nr 12.
Przebieg i ruch uliczny.
Ulica rozciąga się od skrzyżowania z ulicami Sienkiewicza i Staszica, natomiast kończy skrzyżowaniem z ulicami Waryńskiego i Eichendorffa. Długość ulicy to około 532 metry. Przez ulicę nie przebiegają żadne trasy autobusowe, a na całej jej długości obowiązuje normalny ruch uliczny. Ulica od skrzyżowania z ulicami Waryńskiego i Eichendorffa do Przedszkola nr 12 wyłożona jest betonowymi kostkami, natomiast w dalszej części do skrzyżowania z ulicami Sienkiewicza i Staszica – asfaltem. Przez całą ulicę po obu stronach znajdują się chodniki wyłożone płytami betonowymi.
Przy skrzyżowaniu z ulicą Staszica mieszczą się po obu stronach eklektyczne kamienice narożne. Po zachodniej stronie za kamienicą mieści się budynek po dawnym szpitalu miejskim, a za nim wzdłuż ulicy, niemal do skrzyżowania z ulicami Eichendorffa i Waryńskiego park im. Miasta Roth. Po stronie wschodniej za kamienicą narożną znajduje się podwórze ograniczone od strony południowej blokiem mieszkalnym ciągnącym się wzdłuż ulicy Rostka. Za skrzyżowaniem z ulicą Rostka stoi budynek Przedszkola nr 12. Dalej na południe mieszczą się dwie wille w stylu modernistycznym oraz ogródki działkowe. W południowej części do ulicy po stronie wschodniej przylega teren dawnego basenu miejskiego, na którym powstaje obecnie osiedle mieszkaniowe.
Obiekty.
Dawny szpital miejski.
Dawny szpital miejski znajduje się przy ul. Bema 5. Składa się z czterech części. Wybudowany został w stylu neogotyckim. Część centralna budowli wzniesiona została w latach 1895–97 w stylu neogotyckim. Skrzydło południowe jak i północne zostało dobudowane w 1902 roku, natomiast w latach 1908–10 wybudowano skrzydło sąsiadujące z dzisiejszym parkiem im. Miasta Roth, dawniej cmentarzem katolicko-ewangelickim. Kompleks zbudowany jest z głównego korpusu powstałego na planie prostokąta, który połączony jest ze skrzydłami usytuowanymi w stosunku do niego prostopadle. Pawilon wybudowany na nieregularnym planie usytuowany jest jako przedłużenie skrzydła południowego. Budowla posiada trzy piętra i wybudowana jest z czerwonej cegły. Zachowały się proste elementy dekoracyjne, a w części centralnej możemy zobaczyć ryzality zakończone trójkątnymi szczytami. W szpitalu znajduje się kaplica z interesującymi witrażami w oknach, które przedstawiają św. Weronikę, św. Filomenę, św. Jana Nepomucena i Franciszka Salezego. Przy wejściu do szpitala, od strony ul. Bema rosną posadzone tam w XIX wieku magnolie pośrednie. 28 września 2010 roku obiekt został odsprzedany prywatnym inwestorom, którzy mają wykorzystać go na cele komercyjne.
Dawny basen miejski.
Basen miejski przy ul. Bema był otwartym kąpieliskiem miejskim, oddanym do użytku w 1925 roku, a użytkowanym aż do powodzi w 1997 roku. Kąpielisko miejskie posiadało dwa otwarte baseny, odrębny dla mężczyzn i kobiet. Powierzchnia każdego z nich wynosiła 1800 m², a głębokość wynosiła 0,8 do 2,5 metra. W niektórych miejscach, tam gdzie wybudowano wielopoziomowe trampoliny i skocznie głębokość sięgała 3 metrów. Kąpielisko miejskie było wykorzystywane podczas I Olimpiady Górnośląskiej, która odbyła się we wrześniu 1925 roku. Na basenach zostało rozegranych szereg konkurencji pływackich. Po powodzi obiekt niszczał i choć pojawiały się pomysły, aby go odbudować, ostatecznie na terenie po dawnym basenie powstało osiedle mieszkaniowe.
Budynki mieszkalne.
Kamienica przy ul. Bema 1 – wybudowana została w 1913 roku w stylu eklektycznym z elementami neorenesansu na planie wieloboku ze ściętym narożnikiem. Jest to kamienica narożna, mieszkalno-handlowa. Posiada cztery kondygnacje z zachowanym detalem architektonicznym. Elewację wyróżniają wykusze: dwuosiowy w części wejściowej oraz w narożu. Otwory okienne znajdujące się w wykuszach przyjęły formę edykuł – sterczyn w attykach renesansowych.
Kamienica przy ul. Staszica 17 (róg Bema) – eklektyczna budowla narożna z końca XIX wieku, w której na parterze w przeszłości znajdowała się restauracja. Obecnie budynek jest użytkowany z przeznaczeniem handlowo-mieszkaniowym. Posiada symetryczną elewację, a okna i otwory drzwiowe na parterze zamknięte są półkolistym, profilowanym łukiem. Elewacja frontowa kamienicy posiada dwa balkony, które zawierają żeliwne i ażurowe balustrady o cechach secesyjnych.
Willa bliźniacza przy ul. Bema 10/12 – wybudowana w stylu modernistycznym, pięciokondygnacyjna, gdzie każde z pięter jest pięcioosiowe, dach czterospadowy i wysoki.
Willa przy ul. Bema 14 – wybudowana w latach 30. XX wieku w stylu modernistycznym, posiada dwie kondygnacje oraz dach naczółkowy.
Przyroda.
Przy wejściu do budynku dawnego szpitala rosną posadzone tam w XIX wieku magnolie pośrednie. Na terenie ogrodu szpitalnego znajduje się uznany za pomnik przyrody szpaler ośmiu drzew – są to drzewa z gatunku platan klonolistny o obwodach pni 425 cm, 389 cm, 421 cm, 450 cm, 410 cm, 485 cm, 385 cm i 385 cm, których szacunkowy wiek wynosi ok. 190–200 lat. Rosną one na terenie działki nr 2917/180. Cztery inne pomniki przyrody znajdują się również w przylegającym do ulicy parku im. Miasta Roth – najbliżej ul. Bema, w pobliżu stawu rośnie około 80–90-letni okaz cypryśnika błotnego o obwodzie pnia wynoszącym 220 cm.
Turystyka.
Przez ul. Bema przebiega czerwony szlak im. Husarii Polskiej, prowadzący z Będzina do Krzanowic. Wartymi obejrzenia na ul. Bema z punktu widzenia turysty są: zbudowany w stylu neogotyckim gmach dawnego szpitala miejskiego z końca XIX wieku, eklektyczne kamienice na skrzyżowaniu z ul. Staszica oraz park im. Miasta Roth ze stawem, pomnikami przyrody oraz pozostałościami po dawnym cmentarzu i pomniku poległych w czasie I wojny światowej. Na przyległych do ul. Bema ulicach Staszica, Sienkiewicza i Waryńskiego również mieszczą się eklektyczne oraz modernistyczne kamienice, w pobliżu znajduje się także zabytkowy budynek raciborskiego Zakładu Karnego.
Obiekty użyteczności publicznej.
Przedszkole nr 12.
Przedszkole nr 12 znajduje się przy ul. Bema 6 i jest przedszkolem publicznym prowadzonym przez Urząd Miasta Racibórz, a nadzorowanym przez Kuratorium oświaty w Katowicach. Przedszkole posiada trzy oddziały i przebywają w nim dzieci w wieku od 3 do 6 lat. Przedszkole znajduje się w dawnej willi miejskiego radcy medycznego, doktora Waldemara Orzechowskiego. Budynek powstał na planie kwadratu, z czterospadowym dachem, który posiada cechy modernistyczne. W podwórku znajduje się wysunięty półkolisty ryzalit z tarasem na pierwszym piętrze. W środku zachowały suę dwa witraże okienne: pierwszy z motywem muzycznym (lirą), natomiast drugi z motywem medycznym (wąż Eskulapa).
Park im. Miasta Roth.
Park im. Miasta Roth (zwany także "parkiem łabędziowym", niem. "Eichendorffpark") został zaprojektowany w 1920 roku przez Sußmanna. Na terenie parku znajduje się staw o powierzchni około 10 000 m², na którym znajduje się zadrzewiona wysepka. Park ma rozbudowaną sieć ścieżek spacerowych oraz ogrodzony plac zabaw dla dzieci, nie ma jednak oświetlenia. Staw zasilany jest ze sztucznego strumienia, a także fontanny, o trzech dyszach, z których woda tryska pod ciśnieniem na wysokość 12 metrów. Przy stawie znajduje się również zabytkowy, odremontowany budynek szaletu, którego dach stanowi taras widokowy. Na zachód od stawu znajdują się pozostałości po pomniku ku czci poległych w czasie I wojny światowej z 1926 roku, a mianowicie boczne balustrady z ławkami.

</doc>
<doc id="1624382" url="https://pl.wikipedia.org/wiki?curid=1624382" title="Telefon (film 1977)">
Telefon (film 1977)

Telefon – amerykański film sensacyjny z 1977 roku na podstawie powieści Waltera Wagera.
Fabuła.
Lata 70. Mikołaj Dalczimski, agent KGB, posiada listę "uśpionych" agentów radzieckich na terenie USA. Postanawia to wykorzystać dla siebie. Podczas hipnozy przekazuje agentom zadanie przeprowadzenia kilku zamachów bombowych. O swoim zadaniu przypomną sobie, gdy przez telefon zostanie zacytowany fragment poematu Robert Frosta. Najpierw mechanik samochodowy wysadza magazyn broni amerykańskiej, pilot przeprowadza atak samobójczy na centralę łączności marynarki wojennej, a potem fryzjerka podpala magazyn paliw dla lotnictwa. Związek Radziecki nie zamierza przekazać rządowi USA informacji na temat szaleńca, więc wysyłają do USA swojego człowieka, majora Borzowa, by powstrzymał szaleńca. Oficer przybywa do USA i zaczyna przeprowadzać rozmowy. Pomaga mu w tym poznana w USA Barbara.

</doc>
<doc id="1624384" url="https://pl.wikipedia.org/wiki?curid=1624384" title="Belweder na wzgórzu Pfingstberg">
Belweder na wzgórzu Pfingstberg

Belweder na wzgórzu Pfingstberg (niem. "Belvedere auf dem Pfingstberg") – neorenesansowy belweder króla Prus Fryderyka Wilhelma IV położony na wzgórzu Pfingstberg na północny zachód od Nowego Ogrodu w Poczdamie.
Budowla powstała na bazie szkiców Fryderyka Wilhelma IV, pod kierownictwem Ludwiga Persiusa, Friedricha Augusta Stülera i Ludwiga Ferdinanda Hessego. Z pierwotnego planu pałacu letniego zrealizowano jedynie fragment – fasadę z dwiema wieżami. Park wokół budowli zaprojektował Peter Joseph Lenné.
Belweder należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO.
Historia.
Już w 1793 Fryderyk Wilhelm II Pruski planował budowę belwederu na wzgórzu Pfingstberg, które wówczas nazywało się jeszcze Judenberg. Projekt powierzono budowniczemu Michaelowi Phillipowi Danielowi Boumannowi Młodszemu, który opracował plan neogotyckiej wieży z przybudówką. Królewskie plany spowodowały gwałtowny wzrost cen ziemi, co uniemożliwiło realizację projektu.
Wizja belwederu na wzgórzu odżyła wraz ze wstąpieniem na tron Fryderyka Wilhelma IV. Już w 1817 teren wzgórza przeszedł w ręce króla, a samo wzniesienie otrzymało nową nazwę Pfingstenberg. Fryderyk Wilhelm IV osobiście sporządził szkice nowej budowli. Wzorował się przy tym na architekturze włoskiego renesansu. Szczególną inspiracją była willa Casino Caprarola z 1585, którą król oglądał podczas swojej pierwszej wyprawy do Włoch. Fryderyk wiernie skopiował budowlę, dodając jedynie element z parą wież, który jako jedyny z całego projektu został zrealizowany. Budowę prowadzili architekci Persius, Stüler i Hesse.
W pierwszej fazie budowy (1847-1852) powstała fasada z dwiema 25m wieżami, wolno stojące schody oraz boczne perystazy otaczające dziedziniec ze zbiornikiem wodnym. Rezerwuar jest po dziś dzień zasilany przez pompownię Meierei w Nowym Ogrodzie i służy jako zbiornik wodny dla wodotrysków w Nowym Ogrodzie. Budowla skrywa dwa gabinety tematyczne używane jako herbaciarnie: gabinet mauryjski (Carla von Diebitscha) z kolorowymi, glazurowanymi, częściowo złoconymi kaflami na ścianach oraz gabinet rzymski, którego ściany zdobią łabędzie, skrzydlate lwy i inne figury zwierzęce na czerwonym tle. Kabinety są połączone przejściem arkadowym.
Dalsza budowa została wstrzymana w 1852 z powodów finansowych. Środki przesunięto do rozpoczętej w 1851 budowy Nowej Oranżerii, po której ukończeniu zamierzano podjąć na nowo prace nad belwederem. Jednak choroba Fryderyka Wilhelma IV, przekazanie władzy Wilhelmowi I w 1858 a następnie śmierć monarchy w 1861 uniemożliwiły dalsze prace budowlane. Wilhelm I nakazał Friedrichowi Augustowi Stülerowi ukończenie budowy. W 1863 zakończono prace nad fasadą. Prac nad dwupiętrowym pałacem właściwym nigdy nawet nie podjęto. Wkrótce po ukończeniu budowy, belweder zaczął cierpieć z powodu nadmiernej wilgoci.
Ostateczny upadek budowli nastąpił w poł. XX w., kiedy to wraz z budową Muru Berlińskiego belweder został zamknięty – roztaczał się stąd widok na umocnienia graniczne i panorama na Berlin Zachodni.
W 1988 grupa młodych mieszkańców Poczdamu założyła stowarzyszenie "Arbeitsgemeinschaft Pfingstberg" (od 1990 "Förderverein Pfingstberg e.V.") w celu przywrócenia świetności belwederowi. Budowla została odrestaurowana dzięki darowiznom w 2005.

</doc>
<doc id="1624388" url="https://pl.wikipedia.org/wiki?curid=1624388" title="Medalion (łowiectwo)">
Medalion (łowiectwo)

Medalion – wypreparowane trofeum łowieckie, rodzaj zwierzęcego popiersia. Stanowi go wypreparowana głowa i szyja zwierzęcia, naciągnięta na specjalny, naturalistyczny model tych części ciała, umocowany najczęściej na ozdobnej drewnianej tarczy.
Medalion wykonywany jest na potrzeby ekspozycji muzealnych, wystawowych, często jest ozdobą izby myśliwskiej, pamiątka z udanych łowów.

</doc>
<doc id="1624389" url="https://pl.wikipedia.org/wiki?curid=1624389" title="Taniec z nieznajomym">
Taniec z nieznajomym

Taniec z nieznajomym – brytyjski film kryminalny z 1985 roku oparty na faktach.
Fabuła.
Londyn, lata 50. Ruth Ellis mieszka z 10-letnim synem. Pracuje jako kelnerka w nocnym klubie. Tam poznaje Davida Blakeleya, w którym się zakochuje. Ale związek ten jest dla nich destrukcyjny. On pije, ona traci pracę i dom. Po pewnym czasie David oświadcza Ruth, że go znudziła i odchodzi. Kobieta popada w depresję, podczas kłótni zabija kochanka. Ruth zostaje skazana na śmierć. Jest ostatnią kobietą, która została stracona w Wielkiej Brytanii.

</doc>
<doc id="1624390" url="https://pl.wikipedia.org/wiki?curid=1624390" title="Biełaruś">
Biełaruś

Biełaruś () – miesięcznik wydawany od 2005 roku w językach białoruskim, polskim, niemieckim, francuskim, angielskim i hiszpańskim, mający na celu szerzenie wiedzy na temat Białorusi, wydawany przez Ministerstwo Informacji Republiki Białorusi. 
Korzenie czasopisma sięgają 1930 roku, gdy ukazał się po raz pierwszy dwutygodnik „Czyrwonaja Biełaruś” („Чырвоная Беларусь”) (wychodził do 1933). W 1944 roku zadecydowano o wznowieniu gazety, która ukazywała się teraz raz na dwa miesiące w językach białoruskim i rosyjskim (tytuł: Беларусь). 
Od 1997 roku pismo wychodziło co miesiąc w dwóch językach państwowych Republiki Białorusi (od 2003 raz na dwa miesiące). W lutym 2005 roku ponownie zmieniono formułę gazety: odtąd przyjęła ona obecną nazwę i jest wydawana po białorusku oraz w pięciu językach środkowo- i zachodnioeuropejskich. Ma za zadanie dostarczać obiektywną – w rozumieniu władz – informację na temat sytuacji na Białorusi. 

</doc>
<doc id="1624391" url="https://pl.wikipedia.org/wiki?curid=1624391" title="Neicer Reasco">
Neicer Reasco



</doc>
<doc id="1624392" url="https://pl.wikipedia.org/wiki?curid=1624392" title="Jest taka sprawa">
Jest taka sprawa

Jest taka sprawa to debiutancki album zespołu Ratatam wydany w 2004 r.
Lista utworów.
Słowa i muzyka Paweł Czachur z wyjątkiem jak zaznaczono powyżej.
Muzycy.
W utworze "heja" gościnnie: Stanisław Domarski - saksofon, Mariusz Koziołkiewicz - klawisz, Agnieszka Dulijan - chórki, zespół dziecięcy Vox Clamantis pod dyrekcją Zbigniewa Stojka

</doc>
<doc id="1624393" url="https://pl.wikipedia.org/wiki?curid=1624393" title="Próba ognia i wody">
Próba ognia i wody

Próba ognia i wody – polski film psychologiczny z 1978 roku na podstawie powieści Andrzeja Brauna.
Główne role.
Przy realizowaniu zdjęć do filmu latem 1977 jako statyści zostali zaangażowani hokeiści Stali Sanok, przebywający wówczas na zgrupowaniu sportowym w Gdańsku.
Fabuła.
Dziennikarz prowadzi prywatne śledztwo w sprawie katastrofy na tankowcu - wybuchł pożar i by ratować stocznię oraz statek zduszono ogień dwutlenkiem węgla. Statek ocalono, ale zginęło 12 osób uwięzionych w maszynowni. Udaje się mu dotrzeć do ludzi odpowiedzialnych za tragedię. Jego artykuł obciąża inżyniera Janicza. Później dziennikarz dowiaduje się, że skutkiem jego śledztwa był wyjazd Janicza ze stoczni, który nie wytrzymał presji. Dociera do Fabryki Cegielskiego, gdzie Janicz przez pewien czas pracował, ale kiedy doszły wiadomości ze stoczni, odszedł. Po 2 latach dziennikarz odnajduje Janicza i decyduje się na rozmowę z nim.
Film, poprzez swój literacki pierwowzór, inspirowany jest autentycznymi wydarzeniami (pożar na MS Maria Konopnicka w Stoczni Gdańskiej w 1961).

</doc>
<doc id="1624395" url="https://pl.wikipedia.org/wiki?curid=1624395" title="Jacek Męcina">
Jacek Męcina

Jacek Piotr Męcina (ur. 9 września 1968 w Skierniewicach) – polski prawnik i politolog, zajmujący się zagadnieniami z zakresu prawa pracy, układów zbiorowych pracy i rynku pracy, profesor nauk społecznych. W 2005 podsekretarz stanu w Ministerstwie Gospodarki i Pracy, w latach 2012–2015 sekretarz stanu w Ministerstwie Pracy i Polityki Społecznej, wykładowca na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego (1993) oraz na Wydziale Prawa i Administracji tego uniwersytetu (1996). Pracę doktorską zatytułowaną "Przeciwdziałanie bezrobociu absolwentów w latach 1990–1997 na przykładzie rynku pracy woj. płockiego" obronił w 1999. W 2011 na podstawie rozprawy "Wpływ dialogu społecznego na kształtowanie stosunków pracy w III Rzeczypospolitej" uzyskał na UW stopień doktora habilitowanego nauk humanistycznych w zakresie nauk o polityce. W 1993 podjął pracę jako pracownik naukowy Uniwersytetu Warszawskiego. W 1999 objął stanowisko adiunkta w Instytucie Polityki Społecznej tego uniwersytetu, później został profesorem uczelni w Katedrzie Ustroju Pracy i Rynku Pracy na UW. W 2021 otrzymał tytuł profesora nauk społecznych.
Był stypendystą programu TEMPUS w 1997. W latach 2001–2002 jako stypendysta Fundacji im. Alexandra von Humboldta pracował naukowo na Wolnym Uniwersytecie Berlina, gdzie prowadził badania międzynarodowe nad przemianami świata pracy i nowymi zjawiskami na rynku pracy. W latach 1997–2000 był wicedyrektorem Instytutu Pracy i Spraw Socjalnych, a w latach 2000–2004 dyrektorem Departamentu Stosunków Pracy i Dialogu Społecznego Polskiej Konfederacji Pracodawców Prywatnych Lewiatan.
W 2005 w drugim rządzie Marka Belki pełnił funkcję wiceministra gospodarki i pracy, odpowiedzialnego za problematykę prawa pracy i zbiorowych stosunków pracy, rynku pracy i dialogu społecznego. W 2006 został doradcą zarządu Polskiej Konfederacji Pracodawców Prywatnych Lewiatan, członkiem Komisji Trójstronnej ds. Społeczno-Gospodarczych, przewodniczącym zespołu Komisji Trójstronnej do spraw Prawa Pracy i Układów Zbiorowych Pracy. Został także członkiem rady programowej Konkursu „Lider Zarządzania Zasobami Ludzkimi” i dwumiesięcznika „Zarządzanie Zasobami Ludzkimi”, a także mediatorem w sporach zbiorowych.
18 kwietnia 2012 objął stanowisko sekretarza stanu w Ministerstwie Pracy i Polityki Społecznej w drugim rządzie Donalda Tuska. Został też przedstawicielem resortu w Komisji Nadzoru Finansowego. We wrześniu 2015 odszedł ze stanowiska wiceministra. W październiku tego samego roku z ramienia Konfederacji Lewiatan został członkiem nowo powstałej Rady Dialogu Społecznego.
Publikacje.
Jacek Męcina jest autorem kilku książek z zakresu problemów pracy i dialogu społecznego m.in.:
Jest również autorem kilkudziesięciu artykułów w czasopismach naukowych i branżowych, tj. „Polityka Społeczna”, „Rynek Pracy”, „Zarządzanie Zasobami Ludzkimi”.

</doc>
<doc id="1624399" url="https://pl.wikipedia.org/wiki?curid=1624399" title="Flaga powiatu drawskiego">
Flaga powiatu drawskiego



</doc>
<doc id="1624404" url="https://pl.wikipedia.org/wiki?curid=1624404" title="Ulica Józefa Bema w Raciborzu">
Ulica Józefa Bema w Raciborzu



</doc>
<doc id="1624405" url="https://pl.wikipedia.org/wiki?curid=1624405" title="Ulica Bema w Raciborzu">
Ulica Bema w Raciborzu



</doc>
<doc id="1624409" url="https://pl.wikipedia.org/wiki?curid=1624409" title="Młody Winston">
Młody Winston

Młody Winston – amerykańsko-brytyjski film historyczny z 1972 roku na podstawie wspomnień Winstona Churchilla.

</doc>
<doc id="1624413" url="https://pl.wikipedia.org/wiki?curid=1624413" title="Uciekinier (film 1987)">
Uciekinier (film 1987)

Uciekinier (ang. "The Running Man") – amerykański film dystopijny z 1987 roku na podstawie powieści Stephena Kinga (pod pseudonimem Richard Bachman).
Fabuła.
Od roku 2017, USA blokuje wszelkie formy wolności osobistej i staje się de facto dyktaturą.
Los Angeles, rok 2019. Policjant Ben Richards (Arnold Schwarzenegger) odmawia wykonania rozkazu strzelania do głodujących, protestujących ludzi. W rezultacie zostaje skazany na więzienie. Gdy odsiaduje wyrok, popularność zdobywa program "Uciekinier". Zasady są proste: ludzie są ścigani przez zawodowych morderców. Twórca programu Damon Killian (Richard Dawson) proponuje, żeby do programu trafił Richards.
Obsada.
a także muzycy Mick Fleetwood jako Mic i Dweezil Zappa jako Stevie.

</doc>
<doc id="1624416" url="https://pl.wikipedia.org/wiki?curid=1624416" title="Alexandrowka">
Alexandrowka

Alexandrowka – osiedle drewnianych domów w stylu rosyjskim z początku XIX wieku, położone na północy Poczdamu. Osiedla zostało zaprojektowane przez Petera Josepha Lennégo na zlecenie króla Prus Fryderyka Wilhelma III dla ostatnich dwunastu rosyjskich śpiewaków z dawnego 62-osobowego chóru żołnierzy rosyjskich. Osiedle nazwano na cześć zmarłego w 1825 roku cara Aleksandra I.
Kolonia należy do grupy pałaców i zespołów parkowych w Poczdamie i Berlinie wpisanych w 1990 roku na listę światowego dziedzictwa UNESCO.
Historia.
W 1806 roku wojska pruskie zostały rozbite przez armię Napoleona Bonapartego w bitwie pod Jeną i Auerstedt. Pokonane Prusy musiały wesprzeć Francję w walce przeciw Rosji w 1812 roku. Podczas kampanii rosyjskiej pojmano ponad 1000 żołnierzy, z których 62 w październiku 1812 roku znalazło się w Poczdamie, by utworzyć chór wojskowy, podporządkowany 1 pruskiemu regimentowi gwardii królewskiej. Po konwencji w Taurogach, na wiosnę 1813 roku Rosja i Prusy zawarły przymierze przeciwko Francji. Jeńcy rosyjscy utworzyli osobny regiment w armii pruskiej. Car Aleksander I popierał funkcjonowanie rosyjskiego chóru wojskowego na dworze pruskim, skierowując kolejnych siedmiu grenadierów do służby w Poczdamie.
Po śmierci cara w 1825 roku, w Poczdamie żyło jeszcze 12 dawnych chórzystów. 10 kwietnia 1826 roku Fryderyk Wilhelm III wydał następujący rozkaz:
W 1827 roku do przygotowanych gospodarstw wprowadzili się rosyjscy koloniści. Każda rodzina otrzymała krowę. Koloniści nie mogli sprzedawać, wynajmować ani oddawać w zastaw otrzymanych dóbr. Domy mogły być jedynie dziedziczone przez męskich potomków kolonistów.
Na położonym w pobliżu wzniesieniu Kapellenberg wybudowano cerkiew św. Aleksandra Newskiego, poświęconą w 1829 roku. Obok świątyni stanął czternasty dom kolonii, w którym zamieszkał królewski lokaj Tarnowsky.
W 1861 roku zmarł ostatni z rosyjskich chórzystów. W 1927 roku, sto lat po założeniu kolonii, na osiedlu mieszkały jeszcze cztery rodziny dawnych kolonistów. Obecnie w kolonii żyją jeszcze potomkowie rodziny Grigorieff oraz Schischkoff. Do 1926 osiedle należało do prywatnych włości rodu Hohenzollernów. Do 1945 roku obowiązywało tu dawne prawo królewskie. Status prawny kolonii zmienił się dopiero po II wojnie światowej. Po zjednoczeniu Niemiec większość domów znajduje się w rękach prywatnych.
Architektura.
Osiedle w formie hipodromu z krzyżem świętego Andrzeja zostało zaprojektowane przez Petera Josepha Lennégo, a wybudowane przez Johanna Georga Morscha Starszego. Plany poszczególnych domów bazowały na rysunkach rosyjsko-włoskiego architekta Carla Rossiego, który w 1815 roku zaprojektował dla carycy matki typowo rosyjską wieś do parku w Pawłowsku. Rossi podarował swoje szkice pruskiemu królowi podczas wizyty u carycy w 1818 roku.
Osiedle składa się z dwunastu gospodarstw z wolno stojącymi, jedno- i dwupiętrowymi domami, dwupiętrowego domu wartownika, cerkwi oraz sąsiadującego z nią domu mieszczącego herbaciarnię królewską. Pierwotnie dachy domów miały być pokryte strzechą na modłę rosyjską, jednak wybrano wariant pruski – pokrycie drewnianymi dachówkami, które pod koniec XIX wieku zastąpiono pokryciem łupkowym. Każde gospodarstwo obejmuje dom z balkonem i loggią, połączony zadaszoną bramą wjazdową z sąsiadującym małym budynkiem stajennym.
W styczniu 2005 roku w gospodarstwie pod numerem 2 otwarto muzeum Alexandrowki ukazujące historię osiedla.

</doc>
<doc id="1624422" url="https://pl.wikipedia.org/wiki?curid=1624422" title="Kattorna JJ72 / Pamflet na ludzkość JJ75">
Kattorna JJ72 / Pamflet na ludzkość JJ75

Kattorna JJ72 / Pamflet na ludzkość JJ75 – dwupłytowy album Czesława Niemena wydany w roku 2009. Znajduje się na nim zapis dwóch koncertów artysty na Międzynarodowym Festiwalu Jazz Jamboree w roku 1972 i 1975.
Utwory.
Jedynie utwór „Kattorna” pochodzi z roku 1972, pozostałe nagrano w trzy lata później.

</doc>
<doc id="1624423" url="https://pl.wikipedia.org/wiki?curid=1624423" title="Ivana Maria Furtado">
Ivana Maria Furtado

Ivana Maria Furtado (ur. 16 marca 1999 w Goa) – indyjska szachistka, mistrzyni międzynarodowa od 2012 roku.
Kariera szachowa.
W szachy gra od trzeciego roku życia. Pierwszy turniej w życiu rozegrała w wieku 5 lat i 3 miesięcy. W grudniu 2005 r. zdobyła brązowy medal mistrzostw Azji juniorek do 8 lat, rozegranych w New Delhi, natomiast w sierpniu 2006 r. w tych samych mistrzostwach zajęła w Teheranie II miejsce. W tym samym roku została w Batumi pierwszą mistrzynią świata juniorek do 8 lat, w 2007 r. broniąc tego tytułu w Kemerze. W 2007 r. zdobyła również dwa złote medale (indywidualnie oraz drużynowo) na rozegranych w Grecji mistrzostwach świata szkół. W 2008 r. odniosła kolejne sukcesy: złoty medal w mistrzostwach świata szkół (w Singapurze) oraz wicemistrzostwo Azji juniorek do 10 lat (w Teheranie). W 2009 r. zdobyła w Antalyi tytuł wicemistrzyni świata juniorek do 10 lat, natomiast w 2010 r. w Porto Carras – tytuł wicemistrzyni świata do 12 lat.
Najwyższy ranking w dotychczasowej karierze osiągnęła 12 października 2012 r., z wynikiem 2119 punktów zajmowała wówczas 25. miejsce wśród indyjskich szachistek.
W 2007 r. została wpisana do księgi rekordów "Limca Book of Records" jako najmłodsza indyjska mistrzyni świata w jakiejkolwiek dyscyplinie sportowej (tytuł zdobyła mając 7 lat i 226 dni).

</doc>
<doc id="1624425" url="https://pl.wikipedia.org/wiki?curid=1624425" title="Świadectwo charakterystyki energetycznej budynku">
Świadectwo charakterystyki energetycznej budynku

Świadectwo charakterystyki energetycznej budynku (pot. certyfikat energetyczny) – termin wprowadzony w polskim ustawodawstwie z dniem 1 stycznia 2009 roku, jako wdrożenie dyrektywy 2002/91/WE Parlamentu Europejskiego i Rady Europy z 16 grudnia 2002 roku, której celem była poprawa sprawności energetycznej budynków. Aktualnie zagadnienia te są uregulowane przez odrębną ustawę z dnia 29 sierpnia 2014 o charakterystyce energetycznej budynków oraz rozporządzenie w sprawie metodologii wyznaczania charakterystyki energetycznej budynku lub części budynku oraz świadectw charakterystyki energetycznej. Świadectwo charakterystyki energetycznej budynku jest ważne 10 lat.
Nie należy mylić sprawdzenia charakterystyki energetycznej budynku z audytem energetycznym, który wynika z odmiennych aktów prawnych i jest używany dla potrzeb termomodernizacji.
Zawarte informacje.
Określa wartość rocznego zapotrzebowania na nieodnawialną energię pierwotną EP i energię końcową EK. Wyliczenia podane są w kWh/m²/rok. Energia pierwotna uwzględnia straty powstające na etapie jej produkcji i przesyłaniu. Może być większa od końcowej, gdy nośnikiem ciepła jest np. gaz, prąd lub mniejsza, gdy nośnikiem jest biomasa.
Osoby uprawnione do sporządzania świadectwa.
Świadectwo charakterystyki energetycznej budynku może sporządzać osoba, która jednocześnie spełnia 3 warunki (na podstawie ustawy o charakterystyce energetycznej budynków):
Centralny rejestr charakterystyki energetycznej budynków.
Zgodnie z art. 31 ust. 1 ustawy o charakterystyce energetycznej budynków Minister właściwy do spraw budownictwa, planowania i zagospodarowania przestrzennego oraz mieszkalnictwa prowadzi centralny rejestr charakterystyki energetycznej budynków, który obejmuje wykazy:
Wykazy o których mowa w pkt. 1, 2 i 5 udostępnione są za pośrednictwem Biuletynu Informacji Publicznej.

</doc>
<doc id="1624434" url="https://pl.wikipedia.org/wiki?curid=1624434" title="Supplingenburg">
Supplingenburg



</doc>
<doc id="1624438" url="https://pl.wikipedia.org/wiki?curid=1624438" title="Rozstanie (film 1997)">
Rozstanie (film 1997)

Rozstanie ("Judaai") – indyjski dramat miłosny i rodzinny. W rolach głównych Anil Kapoor, Urmila Matondkar i Sridevi, w swojej ostatniej roli przed odejściem z kina. Wyreżyserowany w 1997 roku okazał się sukcesem reżysera Raj Kanwara, autora "Deewana", "Andaaz". Remake filmu w telugu "Subhalagnam". Tematem filmu są relacje dwóch kobiet owładniętych chciwością, pragnieniem posiadania ukochanej osoby choćby za cenę uprzedmiotowienia jej i mężczyzny walczącego o utrzymanie ładu w rodzinie. Film pokazuje też, jak szukanie bezpieczeństwa i znaczenia w pieniądzach niszczy rodzinę, jak zaniedbanie potrzeb najbliższej osoby czyni ja podatną na zbliżenie z inną osoba. Bohaterowie tego filmu kochając ryzykują utratę tej miłości, tracąc ją zabiegają o przebaczenie i pojednanie. Cztery lata po hollywoodzkiej "Niemoralnej propozycji" w indyjskim filmie przedstawiono inny wariant eksperymentu dokonanego na ludzkich sercach.
Fabuła.
Raj (Anil Kapoor) i Kaajal Verma (Sridevi) to szczęśliwe małżeństwo obdarzone dwójką dzieci. Cieszą się swoją obecnością, z wyrzeczeniem odkładają pieniądze, by zaskoczyć siebie prezentem, z czułością i w uniesieniu doświadczają swojej bliskości nocą, z dumą dzielą między siebie troskę o synów. Jedynym cieniem w ich małżeństwie jest fakt, że Kaajal poślubiając inżyniera spodziewała się życia w bogactwie. Trudno jej się pogodzić z tym, że musi jeździć w ścisku autobusu i żyć oszczędzając każdy grosz. Kłamie koleżance z dzieciństwa prezentując się jako właścicielka willi i limuzyny. Płacze upokorzona, gdy jej kłamstwa spotykają się z szyderstwem lub bolesnymi uwagami o tym, że poniża swojego męża nie akceptując życia, które jej stworzył. Szansa na spełnienie marzeń Kaajol pojawia się, gdy w ich życie wkracza śliczna, prowokująca zachodnimi ubraniami bratanica szefa Raja, Jhanhvi (Urmila Matondkar). Urzeczona uczciwością i szczerością Raja zakochuje się w nim. Przyzwyczajona, że dotychczas w życiu spełniano każdy jej kaprys, chce mieć Raja za wszelką cenę. Wykorzystując chciwość Kaajol kusi ją perspektywą życia w bogactwie. Za cenę jej zgody na rozwód z Rajem.
Muzyka i piosenki.
Autorami muzyki jest duet Nadeem-Shravan, twórcy muzyki do takich filmów jak "Deewana", "Raja Hindustani", "Zamaana Deewana", "Raja", "Dil Hai Ki Manta Nahin", "Pardes", "Aa Ab Laut Chalen", "Raaz", "Więzy miłości", "Wiem, czym jest miłość", "Należę do ciebie, kochanie", "Dil Hai Tumhaara", "Dil Ka Rishta", "Yeh Dil", "Andaaz", "Qayamat", "Hungama", "Tumsa Nahin Dekha", "Bewafaa", "Deszcz" czy "Przyjaźń na zawsze".

</doc>
<doc id="1624442" url="https://pl.wikipedia.org/wiki?curid=1624442" title="Ignacy Tański">
Ignacy Tański

Ignacy Tański (ur. 1761 w Wyszogrodzie, zm. 15 sierpnia 1805 w Izdebnie) – polski urzędnik państwowy, dramatopisarz, poeta, tłumacz i mason.
Kształcił się w jezuickim Collegium Nobilium w Warszawie. Początkowo pracował jako niższy urzędnik kancelaryjny Departamentu Policji przy Radzie Nieustającej (1778–1789), a później jako sekretarz sejmowej Deputacji do spraw buntów na Ukrainie (1789–1790) i członek Gabinetu Spraw Cudzoziemskich króla Stanisława Augusta Poniatowskiego (1793–1794). Brał udział w życiu literackim i kulturalnym Warszawy, bywał gościem w warszawskich salonach. W czasie insurekcji kościuszkowskiej (1794) współpracował z Wydziałem Interesów Zagranicznych, następnie był członkiem Deputacji Pocztowej w Wydziale Bezpieczeństwa Rady Najwyższej Narodowej i wszedł w skład Deputacji Targowicko-Grodzieńskiej, która miała skontrolować działalność konfederacji targowickiej. W insurekcji stracił dobytek i stanowisko, a także obydwoje rodziców, którzy padli ofiarą rzezi Pragi. Około 1801 roku osiadł w Puławach i objął funkcję nadwornego poety i sekretarza Adama Kazimierza Czartoryskiego. Tworzył wiersze sentymentalne, okolicznościowe, sielanki sceniczne i komedie. Napisał także libretto do jednej opery. Wydanie zbiorowe jego dzieł ukazało się pośmiertnie pod tytułem "Wiersze i pisma różne" (1808). Tański był ojcem pisarki Klementyny Hoffmanowej i wujem adwokata Marcelego Tarczewskiego.
Życiorys.
Pochodzenie i edukacja.
Pochodził ze średniozamożnej rodziny szlacheckiej. Urodził się w 1761 roku w Wyszogrodzie na Mazowszu jako syn Konstancji z Kurowskich, miecznikówny czerskiej, i Tomasza Tańskiego, dzierżawcy majątków Orszymów i Rębów należących do starosty wyszogrodzkiego Michała Szymanowskiego. Dziesięcioro jego rodzeństwa zmarło w dzieciństwie, przeżyła jedynie siostra Józefa, wydana za Macieja Tarczewskiego (zm. 1790), burgrabiego wyszogrodzkiego, a następnie za Wincentego Ferreriusza Kraszewskiego (ok. 1752–1830), chorążego Kawalerii Narodowej. Ignacy Tański pozostawał od wczesnych lat w przyjaznych i bliskich relacjach z Szymanowskimi, z którymi był spowinowacony przez matkę, oraz ze swoim krewnym, poetą Józefem Tańskim.
Pierwsze nauki pobierał u jezuitów w Płocku. Od roku szkolnego 1770/1771 kształcił się w jezuickim Collegium Nobilium w Warszawie, gdzie wyróżniał się jako uczeń. Nawiązał przyjaźń ze Stanisławem Mokronowskim oraz Janem Łuszczewskim. Przez pewien czas przebywał na dworze kasztelana trockiego Andrzeja Ogińskiego.
Urzędnik w Departamencie Policji i Gabinecie Spraw Cudzoziemskich.
Od 1778 roku pracował jako kancelista, czyli niższy urzędnik kancelaryjny w Departamencie Policji przy Radzie Nieustającej, pozostając pod zwierzchnictwem marszałka wielkiego koronnego Stanisława Lubomirskiego. Od 1780 roku pracował w tymże Departamencie jako archiwista.
Od 1781 roku należał do wolnomularstwa jako członek lóż Katarzyny pod Gwiazdą Północną oraz Świątynia Izis, w której był podskarbim (1781–1783), namiestnikiem mistrza (1787), mówcą (1788), a w końcu mistrzem katedry (1789–1790). Od 4 marca 1783 roku był sekretarzem Wielkiego Wschodu Królestwa Polskiego i Wielkiego Księstwa Litewskiego. Wraz z Janem Łuszczewskim i Józefem Orsettim, a pod kierownictwem Maurycego Glaire'a opracował konstytucję, czyli statut reformowanego Wielkiego Wschodu, przewidującą siedmiostopniowy system organizacyjny. Najwyższa Kapituła Wielkiego Wschodu przyjęła statut 19 lutego 1784 roku. 26 lutego tegoż roku statut podpisało trzynaście lóż, a 4 marca ukonstytuował się Wielki Wschód. Od stycznia 1788 roku Tański pełnił funkcję I dozorcy Wielkiego Wschodu, a wg Wojciecha Pękalskiego został też członkiem Najwyższej Kapituły tej loży. Pisał w tym okresie utwory okolicznościowe.
W 1789 roku, po zniesieniu przez Sejm Wielki Departamentu Policji Rady Nieustającej, został sekretarzem deputacji sejmowej dla zbadania sprawy buntów na Ukrainie. Wraz z Ignacym Manugiewiczem tłumaczył i streszczał materiały skonfiskowane zatrzymanemu 29 kwietnia 1789 roku prawosławnemu władyce Wiktorowi. Współredagował "Relację deputacji do egzaminowania sprawy o bunty oskarżonych na sejmie 1790 roku uczynionej"; "Annexy do części pierwszej relacji w materii o buntach na sejmie 1790 roku uczynionej" oraz "Treść z relacji od deputacji egzaminującej oskarżonych o bunty stanom sejmującym na sesji semotis arbitris dnia 26 marca r. 1790 uczynionej, za rozkazem Deputacji Interesów Zagranicznych wyciągnionej". Poseł Mateusz Butrymowicz chwalił Tańskiego za rzetelność w jego pracy w ramach deputacji.
Tański brał udział w życiu literackim i kulturalnym Warszawy. Przyjaźnił się z grupą młodzieży tworzącą dyskusyjne kółko literackie w Bibliotece Załuskich pod przewodem Onufrego Kopczyńskiego, m.in. z Michałem Wyszkowskim, Konstantym Tymienieckim, Alojzym Felińskim, Mikołajem Dzieduszyckim, Franciszkiem Skarbkiem Rudzkim i Janem Feliksem Amorem Tarnowskim. Bywał gościem w warszawskich salonach, m.in. u hetmanowej wielkiej litewskiej Aleksandry Ogińskiej, marszałkowej wielkiej litewskiej Barbary Sanguszkowej, oraz u warszawskiego lekarza Jana Baptysty Czempińskiego, zabiegając o względy jego córki Marianny.
Od 1790 roku Tański był sekretarzem do ekspedycji polskich w Deputacji Interesów Spraw Cudzoziemskich. Według świadectwa córki Klementyny, „zmuszony z urzędu swego”, towarzyszył królowi Stanisławowi Augustowi na sejmie w Grodnie w 1793 roku.
W insurekcji kościuszkowskiej.
Jako sekretarz królewskiego Gabinetu Spraw Cudzoziemskich podpisał 19 kwietnia 1794 roku akces obywateli i mieszkańców Księstwa Mazowieckiego do insurekcji kościuszkowskiej.
Od czerwca 1794 roku był rewizorem korespondencji w Wydziale Interesów Zagranicznych Rady Najwyższej Narodowej. Zadaniem Tańskiego było selekcjonowanie spośród napływających listów tych istotnych dla interesu państwowego lub interesujących, oraz przekazywanie ich wyższym organom. Od lipca 1794 roku był członkiem Deputacji Pocztowej w Wydziale Bezpieczeństwa Rady Najwyższej Narodowej. Wszedł do Deputacji Targowicko-Grodzieńskiej, której zadaniem była kontrola działalności konfederacji targowickiej i sejmu grodzieńskiego z 1793. Podpisał złożone 26 lipca 1794 roku Sądowi Kryminalnemu Wojskowemu sprawozdanie tej deputacji. Zajmował się też sporządzeniem „seriarza alfabetycznego nazwisk osób”, które w jakikolwiek sposób były związane z działalnością targowicką i nie powinny pełnić urzędów zaufania publicznego. Tabele z 9 września 1794 z podpisem Tańskiego posłużyły do przesłuchań w Sądzie Kryminalnym Wojskowym.
Również w czasie insurekcji, w rzezi Pragi 4 listopada 1794 roku zginęli obydwoje rodzice Tańskiego. Według Kaspara Niesieckiego, „znaleziono ich między innemi trupami, jego z karabelą w ręku a żonę z różańcem owiniętym o palce”. Kupiony przez nich dworek oraz zebrane oszczędności zostały zagrabione.
Po upadku insurekcji Tański został pozbawiony zasobów i urzędu. Skorzystał z przyjacielskiej propozycji Jana Łuszczewskiego i objął w powiecie sochaczewskim dzierżawę wsi Wyczułki, która od 1795 roku znalazła się w granicach Prus. Zamieszkał z rodziną w chacie krytej strzechą, organizując gospodarstwo i utrzymując kontakty towarzyskie, m.in. z Łuszczewskimi, Szymanowskimi z Izdebny oraz pisarką Teklą z Bielińskich i jej mężem Feliksem Łubieńskim z pobliskiego Guzowa.
Zajął się tłumaczeniem "Georgik" Wergiliusza, ale przełożył wierszem trzynastozgłoskowym tylko pieśń pierwszą i część pieśni drugiej. Pisał kolejne utwory okolicznościowe.
W Puławach. Sekretarz Adama Kazimierza Czartoryskiego.
Aleksandra, najstarsza córka Tańskiego, została przyjęta do pensji dla dziewcząt w Puławach przez Izabelę i Adama Kazimierza Czartoryskiego. W 1800 roku Tański otrzymał od władz pruskich rekompensatę za utracony urząd w formie rocznej pensji.
Około 1801 roku przyjął zaproszenie Adama Kazimierza Czartoryskiego i został jego sekretarzem z pensją sześć tysięcy złotych polskich rocznie. Przeniósł się wówczas z żoną i córką Zofią do Puław, pozostających pod panowaniem Austrii. Zofia zmarła w 1803 roku. W tym samym roku urodziła się inna córka Tańskich, Marianna. Córka Klementyna została umieszczona w Izdebnie. Opiekę nad nią powierzono starościnie wyszogrodzkiej Anieli ze Świdzińskich Szymanowskiej.
W Izdebnie w 1801 lub 1802 roku wystawiono pięcioaktową wierszowaną komedię Tańskiego "Dobrogost, czyli człowiek rad wszystkiemu", adaptację dramatu Jean-François Collin d'Harleville'a "L'Optimiste, ou l'homme toujours content" z 1788 roku. Z kolei w Puławach w 1802 roku wystawiono operę Tańskiego "I plotka czasem się przyda" z muzyką Wincentego Lessla. Historyk literatury Roman Dąbrowski pisał, że „sposób zbudowania intrygi przypominał tu "Krakowiaków i górali" Wojciecha Bogusławskiego, a przez bohaterkę jednej sceny (Cygankę Jawnutę) nawiązywał do "Cyganów" Franciszka Dionizego Kniaźnina”. W Puławach wystawiono również komedie Tańskiego "Dwa wieki" oraz "Żegota, czyli staropolskie obyczaje". W Puławach Tański kontynuował twórczość okolicznościową, głównie żartobliwą i panegiryczną. Roman Dąbrowski oceniał, że „pod względem wartości artystycznej były to utwory przeciętne, z reguły krótkie, lekkie w tematyce i nastroju, bliskie poetyce rokokowej, niekiedy sentymentalnej”.
Tański zmarł 15 sierpnia 1805 roku, „nagle apopleksją tknięty” w gościnie u Szymanowskich, w Izdebnie. Tam został pochowany.
Po śmierci Ignacego wdowa po nim Marianna otrzymała od Adama Kazimierza Czartoryskiego połowę pensji męża. Od około 1808 roku mieszkała z córkami w Warszawie prowadząc dom otwarty w oficynie Pałacu Błękitnego. Za namową córki Klementyny pisała od 1820 roku "Dziennik zdarzeń".
Wydanie zbiorowe dzieł Tańskiego ukazało się pod tytułem "Wiersze i pisma różne" w 1808 roku, trzy lata po śmierci autora. Michał Wyszkowski pisał o Tańskim: „Był wzrostu miernego, postaci nie tyle wydatnej, ile bardziej przyjemnej i ujmującej; spojrzenie jego bystre i pewne, cechowało w nim niepodległość duszy i otwartość charakteru, jaką dają tylko uczciwe postępki”.
Rodzina.
Ignacy Tański był żonaty z Marianną Rozalią Reginą z domu Czempińską (1773–1825), córką Jana Baptysty Czempińskiego i Prowidencji z domu Fontany, córki Józefa Fontany i Teresy z domu Poncet. Tańscy mieli cztery córki: Aleksandrę (1792–1850), żonę prawnika Marka Marcelego Tarczewskiego, siostrzeńca Tańskiego; Zofię (1793–1803); Klementynę (1798–1845), późniejszą pisarkę i tłumaczkę; oraz Mariannę (1803–1830), wychowywaną przez babkę Prowidencję w Kozłowie, żonę Jana Nepomucena Hermana, kapitana wojska Królestwa Polskiego, sędziego pokoju i przemysłowca.
Bibliografia.
Główna
Uzupełniająca

</doc>
<doc id="1624443" url="https://pl.wikipedia.org/wiki?curid=1624443" title="Schronisko turystyczne na Chrobaczej Łące">
Schronisko turystyczne na Chrobaczej Łące

Schronisko turystyczne na Chrobaczej Łące, schronisko turystyczne na Hrobaczej Łące (występuje także jako Dom Turystyczno-Rekolekcyjny „Chrobacza Łąka”) – górskie schronisko turystyczne w Beskidzie Małym, pod szczytem Chrobaczej Łąki. Położone jest w obrębie Żarnówki Dużej, części wsi Międzybrodzie Bialskie. Obecnie prowadzi je Fundacja S.O.S. Obrony Poczętego Życia z Warszawy.
Historia.
Schronisko powstało w latach 30. XX wieku jako prywatna inwestycja rodzeństwa Zofii, Michaliny i Jana Dorzaków. Po II wojnie światowej obiekt pozostał własnością rodziny Dorzaków, natomiast oddział Polskiego Towarzystwa Tatrzańskiego, później Polskiego Towarzystwa Turystyczno-Krajoznawczego z Bielska-Białej, otworzył w nim stację turystyczną z 15 miejscami noclegowymi. W 1973 właścicielki sprzedały budynek Rudolfowi Baścikowi, który wraz z Rolniczą Spółdzielnią Produkcyjną „Postęp” ze Starej Wsi prowadził obiekt do 1991. W tym czasie budynek rozbudowano oraz przeprowadzono remonty i adaptacje. W 1991 schronisko nieodpłatnie nabyła Fundacja S.O.S. Obrony Poczętego Życia z Warszawy, która utworzyła tu dom turystyczno-rekolekcyjny. Od 1998 obiekt posiada własną kaplicę.
7 stycznia 2017 w schronisku wybuchł pożar, który wyłączył obiekt z ruchu turystycznego. Od 2017 rozpoczęto odbudowę obiektu oraz częściowe udostępnianie schroniska.
Warunki pobytu.
Schronisko oferuje 40 miejsc noclegowych (w trakcie remontu udostępnia 9 miejsc), bufet oraz wyżywienie na zamówienie. Gospodarzem obiektu jest ks. Ryszard Halwa.

</doc>
<doc id="1624444" url="https://pl.wikipedia.org/wiki?curid=1624444" title="DWM">
DWM



</doc>
<doc id="1624446" url="https://pl.wikipedia.org/wiki?curid=1624446" title="Axt">
Axt

Axt – śląski herb szlachecki. Według Alfreda Znamierowskiego jest to odmiana herbu Janina.
Opis herbu.
Opis zgodnie z klasycznymi regułami blazonowania:
W polu błękitnym tarcza złota. Klejnot: Na maszcie złotym, z takąż chorągiewką, żagiel srebrny, wydęty, z krzyżem czerwonym.
Herbowni.
Axt. 
Inna rodzina o tym samym nazwisku posługiwała się herbem Nowina.

</doc>
<doc id="1624453" url="https://pl.wikipedia.org/wiki?curid=1624453" title="56. ceremonia wręczenia nagród Brytyjskiej Akademii Filmowej">
56. ceremonia wręczenia nagród Brytyjskiej Akademii Filmowej

56. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 23 lutego 2003 roku. Najwięcej statuetek (3) otrzymał film "".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1624458" url="https://pl.wikipedia.org/wiki?curid=1624458" title="Tartsch">
Tartsch

Tartsch (Tarces, Chiesa di Tarces) – gromada i miasteczko w gminie Mals we Włoszech w Południowym Tyrolu, prowincji Bolzano, regionie Trydent-Górna Adyga.
Liczy 446 mieszkańców (marzec 2007), leży na wysokości 1029 m n.p.m. Cechą charakterystyczną wioski jest wzgórze Tartscher Bühel (Col di Tarces). W starożytności biegła tędy droga Via Claudia Augusta. Do Tartsch należą także leżące po sąsiedzku przysiółki: Weiler Muntetschinig, Lechtl und Gemassen (tak brzmią po niemiecku).
Wśród zabytków Tartsch można wymienić:
Uciążliwością dla mieszkańców jest przebiegająca przez środek miasteczka szosa, która przecina wieś na pół. Stale więc dyskutuje się na temat budowy obwodnicy lub tunelu.

</doc>
<doc id="1624460" url="https://pl.wikipedia.org/wiki?curid=1624460" title="Spółdzielnia Artystów Ład">
Spółdzielnia Artystów Ład

Spółdzielnia Artystów Plastyków „Ład” – spółdzielnia utworzona 27 października 1926 w Warszawie z inicjatywy profesorów (m.in. J. Czajkowskiego, W. Jastrzębowskiego, K. Stryjeńskiego) i studentów Szkoły Sztuk Pięknych.
Historia.
Okres międzywojenny.
Nazwa spółdzielni stanowiła zarazem jej program artystyczny: "Ład, bo to tylko trzy litery, bo to znaczy, że ma być ładnie i ma być w tym ład – porządek". Celem spółdzielni było projektowanie i wytwarzanie mebli, tkanin, ceramiki i innych przedmiotów wyposażenia wnętrz mieszkalnych, "z wyraźnym dążeniem do doskonałości formy, surowca i wykonania" – jak zakładano w statucie. 
Z "Ładem" współpracowali przedstawiciele, rozwiązanych w 1926 Warsztatów Krakowskich (będących obok Polskiej Sztuki Stosowanej prekursorem spółdzielni, a także artyści Akademii Warszawskiej, tj. Wanda Sakowska Wanke, która projektowała kilimy, które wystawiane były na wielu wystawach krajowych i międzynarodowych, m.in. w Międzynarodowej Wystawie w Paryżu w 1925 r., obok kilimów Jastrzębowskiego, Trojanowskiego czy Brzozowskiego (pisał o tym J. Warchałowski w książce "Polska sztuka dekoracyjna"). Twórcy spółdzielni czerpali inspirację m.in. ze sztuki ludowej okolic Podhala i innych regionów Polski. 
"Ład" miał własne pracownie, gdzie pod okiem projektantów, pracowali najlepsi rzemieślnicy. Spółdzielnia zlecała wykonanie mebli zakładom rzemieślniczym, gdy większe zamówienia przekraczały jej możliwości techniczne. Z "Ładem" współpracowały takie firmy, jak Garde Meuble, czyli Szczerbiński i Spółka oraz Bandych i Jaworski, Bracia Jaskólscy, Drążkiewicz, Herodek, Kamler, Maletko i Pieńkoś, Sterniński; w Poznaniu – Sroczyński, a w Krakowie – Bober i Syn. 
W 1931 roku, w Hotelu Europejskim w Warszawie, otwarto sklep firmowy. Wyroby nie należały jednak do tanich, toteż większość nabywców należała do warstw zamożniejszych. Nowością była możliwość zakupu mebli na raty przez mniej zasobnych klientów. "Ład" realizował zlecenia urządzenia całego mieszkania, można było kupić komplet mebli albo pojedyncze sprzęty, a także tkaniny obiciowe i zasłonowe, makaty, kilimy, ceramikę. Podczas codziennych dyżurów projektanci udzielali porad klientom. W okresie międzywojennym spółdzielnia, w uznaniu polskości jej stylu, dostawała zlecenia na wyposażanie wnętrz ważnych instytucji państwowych: ambasad, konsulatów ministerstw. Wojna zahamowała rozwój spółdzielni.
Czasy powojenne.
Spółdzielnia była związana z Warszawą i w czasie wojny większa część dokumentacji i dorobku uległa zniszczeniu. Przedwojenne meble "Ładu" nie były sygnowane, więc ich identyfikacja wyłącznie na podstawie stylu bywa zawodna: projektanci dostosowywali się do mody i życzeń klienta, także w innych firmach powstawały podobne wzory. 
W 1945 r. reaktywowano "Ład" jako Spółdzielnię Pracy Architektury Wnętrz. Tuż po wojnie, w latach 40. i na początku 50., w "Ładzie" powstawały jeszcze meble unikatowe, projektowane na indywidualne zamówienia dla klientów prywatnych lub instytucji państwowych. W 1950 podporządkowano spółdzielnię nowo utworzonej, nadrzędnej instytucji – Centrali Przemysłu Ludowego i Artystycznego znanej pod nazwą – Cepelia. Styl "Ładu" ewoluował, zmieniał się w zależności od mody, potrzeb odbiorców i upodobań artystów, projektowano meble przeznaczone do produkcji masowej. Do lat 70 XX wieku przewinęły się przez spółdzielnię trzy pokolenia twórców: założyciele "Ładu" Wojciech Jastrzębowski, Marian Sigmund, Jan Kurzątkowski, Tadeusz Banach oraz Czesław Knothe druga generacja, najbardziej znaczącej (zaczynali karierę przed samą wojną albo tuż po niej, ale zasadnicza część ich twórczości przypadła na okres powojenny) – Olgierd Szlekys, Władysław Wincze, Władysław Księżyc oraz artyści debiutujący od połowy lat 50. i w latach 60. – Irena Żmudzińska, Teresa Kruszewska, Ewa Milewska, Hanna Lachert, Izabela Sternińska i Andrzej Nehring, a także: Maria Bielska i Halina Karpińska, Przemysław Kocowski, Roman Schneider, Krystyna Dydyńska i Janina Grzędzielska. 
Projektanci "Ładu" pomimo podobnych poglądów na sztukę użytkową, posiadali odmienne temperamenty i indywidualności artystyczne. Prace poszczególnych artystów różniły się, dlatego tworzono w "Ładzie" meble surowe, masywne i proste, ale także eleganckie, o płynnych konturach, czasem zdobione rzeźbieniami; skromne i reprezentacyjne, awangardowe i sięgające do tradycji. "Ład" ostatecznie rozwiązano w 1996. Spółdzielnia wywarła wielki wpływ na polską sztukę użytkową.

</doc>
<doc id="1624462" url="https://pl.wikipedia.org/wiki?curid=1624462" title="Storm Shadow">
Storm Shadow

Storm Shadow / SCALP-EG – konwencjonalny, taktyczny pocisk manewrujący dalekiego zasięgu o niskiej wykrywalności, służący do niszczenia punktowych celów, produkowany przez europejskie konsorcjum MBDA, wprowadzony na początku XXI wieku.
Historia.
Wstępne prace nad pociskiem manewrującym dalekiego zasięgu przenoszonym przez samoloty rozpoczęła francuska firma Matra w 1991 roku, na zlecenie francuskiego lotnictwa. Stanowił on rozwinięcie koncepcji szybującego pocisku skrzydlatego APACHE, który miał także odmianę z silnikiem odrzutowym dalekiego zasięgu APACHE-C. Oznaczenie SCALP stanowi skrót od "Système de Croisière Autonome à Longue Portée", a dodatek EG od "Emploi Général" (ogólnego przeznaczenia). W 1992 roku współpracę przy programie rozwoju pocisku podjęła brytyjska firma BAe Dynamics (późniejsza BAE Systems). Przeprojektowano wówczas kadłub i zastosowano autonomiczny system naprowadzania TRN ("Terrain Reference Navigation") oraz zastosowano brytyjską uniwersalną tandemową głowicę bojową BROACH. 
Doświadczenia zebrane przez RAF podczas I wojny w Zatoce Perskiej, podczas której Brytyjczycy stracili 6 samolotów Panavia Tornado, uwypukliły potrzebę posiadania nowej klasy pocisków, dzięki którym można by atakować cele bez potrzeby przelatywania nad celem bądź w jego bezpośredniej bliskości. Na bazie tych doświadczeń powstały pociski manewrujące, zapewniające z jednej strony duże prawdopodobieństwo trafienia, a z drugiej strony pozwalające atakować wybrane cele z dużej odległości bez narażania załóg własnych samolotów na ogień obrony przeciwlotniczej.
Na początku lat 90. XX wieku RAF ogłosił wymagania dotyczące pocisku manewrującego klasy fire-and-forget (tłum. odpal i zapomnij) CASOM ("Conventionally Armed Stand Off Cruise Missile"). W czerwcu 1996 roku wybrany został projekt SCALP konsorcjum firm Matra i BAa Dynamics (późniejsze MBDA). W 1998 roku francuska agencja uzbrojenia DGA zawarła umowę na opracowanie prototypów i dostawę pierwszych 500 pocisków. RAF zamówił początkowo 900 pocisków. Próby prototypów rozpoczęto w 1999 roku, a pierwsze odpalenie kompletnego pocisku miało miejsce w grudniu 2000 roku we Francji. Pocisk został odpalony z pokładu Mirage 2000N i po przeleceniu 250 km trafił w makietę schronu. We Francji pocisk został oznaczony SCALP EG, a przez Brytyjczyków Storm Shadow. Brytyjczycy swój pierwszy Storm Shadow odpalili z pokładu Tornado w maju 2001 roku. W lutym 2002 roku rozpoczęto produkcję seryjną. 
W listopadzie 2013 roku rozpoczęto testy pocisku z samolotem Eurofighter Typhoon. Badania obejmowały testy kompatybilności, badania flatterowe oraz sprawdzenie osiągów samolotu i jego charakterystyki aerodynamicznej z podwieszonym pociskiem. W listopadzie 2014 roku, na poligonie Aberporth w Walii, dokonano pierwszego zrzutu ćwiczebnej wersji Storm Shadow.
W grudniu 2006 roku rozpoczęto prace nad morskim wariantem pochodnym pocisku MdCN ("Missile de Croisière Naval"), przystosowanym do wystrzeliwania z pionowych wyrzutni okrętowych lub zanurzonych okrętów podwodnych. Wymusiło to przeprojektowanie pocisku, w tym zastosowanie dłuższego kadłuba o okrągłym przekroju i średnicy 500 mm. Próbne odpalenie miało miejsce w maju 2010 roku. Francuska marynarka wojenna zamówiła 200 pocisków, w tym 50 dla okrętów podwodnych typu "Barracuda".
Konstrukcja.
Wersja francuska różni się od wersji używanej przez RAF jedynie interfejsem łączącym pocisk z nosicielem. We Francji są to samoloty Mirage 2000N/D i Dassault Rafale F2, a w Wielkiej Brytanii Tornado GR.4 i Eurofighter Typhoon.
Storm Shadow to pocisk manewrujący o utrudnionej wykrywalności, naprowadzany autonomicznie z wykorzystaniem systemu nawigacji bezwładnościowej z użyciem odbiornika GPS oraz systemu TERPROM ("Terrain Profile Matching", porównywanie profilu powierzchni ziemi). Kadłub ma przekrój prostokątny o szerokości 630 mm i wysokości 480 mm, a rozpiętość rozkładanych skrzydeł umieszczonych na grzbiecie wynosi 3 m. Z tyłu znajdują się powierzchnie sterowe. Zasięg wynosi od 250 do 400 km. Pocisk leci po zaprogramowanej trasie na wysokości między 40 a 150 m.
Przed zaatakowaniem celu, z głowicy pocisku odpada pokrywa kamery termowizyjnej o wysokiej rozdzielczości, dzięki której następuje identyfikacja celu. Po przechwyceniu pocisk wznosi się na zadaną wysokość tak, aby kąt uderzenia w cel był jak najbardziej efektywny. Tuż przed samym uderzeniem następuje powtórna identyfikacja celu. Pocisk leci nad cel na wysokości 30–40 metrów. Głowica BROACH ("Bomb Royal Ordnance Augmented Charge") jest dwustopniowa, w momencie uderzenia w cel o utwardzonej powierzchni, pierwsza część głowicy – prekursor, wypala otwór, przez który uderza druga część głowicy, tym samym cała energia pocisku wykorzystywana jest do zniszczenia celu. W zależności od kąta uderzenia rakiety, głowica BROACH jest w stanie przebić 2 do 4 metrów żelbetu. Część bojowa ma masę 450 kg. Błąd trafienia wynosi 1-3 m.
Służba.
Storm Shadow trafił do uzbrojenia w 2002 roku. 21 marca 2003 roku miało miejsce pierwsze bojowe użycie pocisku. Brytyjskie Tornado GR.4 z 617 dywizjonu "Dambusters" odpaliły swoje pociski w stronę umocnień pod Bagdadem podczas II wojny w Zatoce Perskiej. Podczas działań w Iraku w 2003 roku odpalono 27 pocisków. Francuskie pociski osiągnęły gotowość w grudniu 2004 roku. W listopadzie 1998 roku pocisk został zamówiony także przez Zjednoczone Emiraty Arabskie, otrzymał on nazwę własną Black Shaheen. Wersja dla tego państwa ma zmniejszony do 300 km zasięg, dzięki czemu nie podlega kontroli w ramach układu o nierozprzestrzenianiu broni dalekiego zasięgu – Missile Technology Control Regime (MTCR), i jest integrowana z samolotami Mirage 2000-9.
W 1999 roku lotnictwo włoskie zamówiło 200 pocisków dla samolotów Tornado i Typhoon. W sierpniu 2000 roku Grecja zamówiła 90 pocisków integrując je ze swoimi Mirage 2000-5. W ramach programu modernizacji własnych samolotów Tornado, znanym pod nazwą Tornado Sustainment Programme, w 2006 roku 350 sztuk zamówiła Arabia Saudyjska.
Kolejnym polem bitwy, na którym użyto pociski bojowo była wojna domowa w Libii, gdzie w 2011 roku interweniowały państwa NATO. Odpalono tam ponad 75 pocisków brytyjskich, francuskich i włoskich przeciwko libijskim rządowym centrom dowodzenia i bazom lotniczym. 

</doc>
<doc id="1624465" url="https://pl.wikipedia.org/wiki?curid=1624465" title="Feldberger Seenlandschaft">
Feldberger Seenlandschaft

Feldberger Seenlandschaft – gmina w Niemczech, w kraju Meklemburgia-Pomorze Przednie, w powiecie Mecklenburgische Seenplatte.
Gmina powstała 13 czerwca 1999 z połączenia miasta Feldberg oraz czterech gmin: Conow, Dolgen, Lichtenberg i Lüttenhagen.
Dzielnice.
Obecnie gmina Feldberger Seenlandschaft składa się z następujących dzielnic:
Cantnitz, Carwitz, Conow, Dolgen, Dolgen Siedlung, Feldberg, Gräpkenteich, Hasselförde, Hochfeld, Hohenwippel, Koldenhof, Köllershof, Krumbeck, Labee, Laeven, Lichtenberg, Lüttenhagen, Mechow, Neubrück, Neugarten, Neuhof, Rosenhof, Schlicht, Schönhof, Tornowhof, Triepkendorf, Waldsee, Weitendorf, Wendorf, Wittenhagen i Wrechen.

</doc>
<doc id="1624467" url="https://pl.wikipedia.org/wiki?curid=1624467" title="Niemen Improwizacje">
Niemen Improwizacje

Niemen Improwizacje − album Artura Dutkiewicza wydany w roku 2009. Znajdują się na nim jazzowe aranżacje utworów z repertuaru Czesława Niemena.

</doc>
<doc id="1624468" url="https://pl.wikipedia.org/wiki?curid=1624468" title="Siergiej Sednew">
Siergiej Sednew



</doc>
<doc id="1624469" url="https://pl.wikipedia.org/wiki?curid=1624469" title="Spółdzielnia artystyczna Ład">
Spółdzielnia artystyczna Ład



</doc>
<doc id="1624475" url="https://pl.wikipedia.org/wiki?curid=1624475" title="Karol Boromeusz Hoffman">
Karol Boromeusz Hoffman

Karol Aleksander Boromeusz Hoffman (ur. 1798 w Wieruchowie koło Warszawy, zm. 6 lipca 1875 w Blasewitz koło Drezna) – polski pisarz polityczny, historyk, prawnik i wydawca.
Życiorys.
W 1812 podjął naukę w Szkole Prawa i Administracji w Warszawie. Członek Związku Panta Koina. Po ukończeniu studiów mianowany asesorem Trybunału Cywilnego województwa mazowieckiego. W 1822 roku zwolniony i aresztowany na kilka dni za przynależność do Panta Koina. Po ułaskawieniu do 1828 roku szef biura w Komisji Rządowej Sprawiedliwości. Radca Prokuratorii Generalnej w 1828 roku. Od 1828 radca Banku Polskiego, od 1830 jeden z jego dyrektorów. W latach 1828–1830 wydawał w Warszawie czasopismo prawnicze "Themis Polska". W roku 1829 poślubił Klementynę Tańską. Uczestniczył w powstaniu listopadowym, a po jego upadku w 1832 zamieszkał w Paryżu. Na emigracji paryskiej należał do stronnictwa Czartoryskiego. W latach 1837–1839 redagował "Kronikę emigracji polskiej". Po śmierci Klementyny poślubił Matyldę Dunin-Wąsowicz. W roku 1848 przeniósł się do Drezna, skąd pisał korespondencje do krakowskiego "Czasu" i był członkiem Komitetu Emigracji Polskiej. Od 1873 członek korespondent Akademii Umiejętności.
W latach 1869–1875 był członkiem honorowym Poznańskiego Towarzystwa Przyjaciół Nauk.
Prace.
Wydał prace o powstaniu listopadowym i cenny zbiór materiałów o Wielkiej Emigracji: "Vademecum polskie" (1839). W swych pracach historycznych przeciwstawiał się prądom demokratyczno-republikańskim. Upatrywał specyfikę polskiego procesu dziejowego w niedorozwoju miast i słabości władzy królewskiej.
Bibliografia.
Prace Hoffmana w:

</doc>
<doc id="1624476" url="https://pl.wikipedia.org/wiki?curid=1624476" title="Przepiórnik zwyczajny">
Przepiórnik zwyczajny

Przepiórnik zwyczajny, przepiórnik ("Turnix sylvaticus") – gatunek małego, podobnego do przepiórki ptaka z rodziny przepiórników (Turnicidae). Samica jest większa od samca i intensywniej ubarwiona niż on, także ona tokuje. Jest ptakiem lęgowym w południowej Hiszpanii, północno-zachodniej oraz subsaharyjskiej Afryce, w południowo-zachodniej części Półwyspu Arabskiego oraz w Azji Południowej i Południowo-Wschodniej.
Gatunek ten jest zazwyczaj dość trudny do spostrzeżenia. Długość jego ciała wynosi 13–16 cm; samce ważą 32–60 g, a samice – 39–74 g. Pióra koloru brązowego, unika latania. Przepiórnik zwyczajny zamieszkuje zazwyczaj ciepłe trawiaste równiny lub karłowate dżungle. Żywi się insektami oraz nasionami.
Systematyka.
Przepiórnik zwyczajny jest blisko spokrewniony z przepiórnikiem cienkodziobym ("Turnix maculosus") – dawniej uznawano je za przedstawicieli tego samego gatunku, jednak różnią się barwą upierzenia, dzioba i nóg.
Podgatunki i zasięg występowania.
Obecnie wyróżnia się 9 podgatunków "T. sylvaticus":
Status.
Międzynarodowa Unia Ochrony Przyrody (IUCN) uznaje przepiórnika zwyczajnego za gatunek najmniejszej troski (LC – "Least Concern"). Całkowita liczebność populacji nie została oszacowana, choć w zależności od miejsca występowania gatunek opisywany jest jako od rzadkiego po lokalnie bardzo liczny. Populacja europejska jest na granicy wymarcia, być może już wymarła. Globalny trend liczebności populacji uznawany jest za spadkowy ze względu na postępującą degradację siedlisk oraz polowania.

</doc>
<doc id="1624478" url="https://pl.wikipedia.org/wiki?curid=1624478" title="Katastrofa lotu ADC Airlines 53">
Katastrofa lotu ADC Airlines 53

Katastrofa rejsu ADC Airlines lot 53 wydarzyła się 29 października 2006 w Abudży w Nigerii. Samolot Boeing 737-2B7 linii ADC Airlines rozbił się kilka chwil po starcie na polu kukurydzy. Zginęło 97 osób (w tym jedna na ziemi), ocalało 10 osób. Samolot leciał z Abudży do Sokoto.
Samolot.
Boeing 737-2B7 (nr rej. 5N-BFK) został wyprodukowany dnia 27 września 1983. Przed wypadkiem w Abudży wylatał ponad 44,088 godzin.
Przebieg lotu.
Na lotnisku.
Maszyna leciała z Lagos do Sokoto z międzylądowaniem w Abudży. O godzinie 11:14 kapitan samolotu poprosił o zgodę na kołowanie do pasa nr 22. Kontrolerzy wydali pozwolenie na start. Przed startem kontroler poinformował pilotów o pogarszającej się pogodzie. O godzinie 11:28 samolot wystartował z lotniska Nnamdi Azikiwe International Airport.
Start i katastrofa.
Pierwsze problemy zaczęły się w trakcie wznoszenia. Pilotom udało skontaktować się z kontrolerami, ale kilka sekund później, maszyna spadła na pole kukurydzy i stanęła w płomieniach, zabijając kobietę na ziemi, która została ciężko zraniona odłamkami Boeinga. Śmierć poniosło 97 osób (w tym jedna na ziemi), ocalało 10 osób.
Przyczyn katastrofy do tej pory nie udało się ustalić.
Inne katastrofy.
Katastrofa lotu 53 była 11. katastrofą lotniczą w Nigerii od 1995 roku. Od tamtego czasu w katastrofach lotniczych w Nigerii zginęło ponad 500 osób. Poprzednia katastrofa zdarzyła się rok przed tragedią lotu 53. W wyniku katastrofy samolotu linii Bellview Airlines, śmierć poniosło 117 osób.

</doc>
<doc id="1624481" url="https://pl.wikipedia.org/wiki?curid=1624481" title="Dzieła Edgara Allana Poego">
Dzieła Edgara Allana Poego

Twórczość amerykańskiego pisarza i poety Edgara Allana Poego (19 stycznia 1809 – 7 października 1849) obejmuje wiersze i nowele oraz jedną powieść. W swoich dziełach pisarz sięgał do różnych gatunków literackich: horroru, powieści przygodowej, fantastyki naukowej oraz powieści detektywistycznej – gatunku, za którego twórcę uważa się właśnie Poego. Utwory te są zazwyczaj zaliczane do czarnego romantyzmu, literackiej odpowiedzi na transcendentalizm. Prace Allana Poego odzwierciedlają jego teorie literackie. Odrzucał dydaktyzm i alegorię. Sens w literaturze, jak twierdził, powinien leżeć tuż pod samą powierzchnią, albowiem utwory, których wymowa jest zbyt oczywista przestają być sztuką. Poe dążył w swoich utworach do oryginalności, nie lubił przysłów. W jego dziełach można często znaleźć elementy pseudonauk, takich jak frenologii i fizjonomiki. W utworach często powtarza się temat śmierci wraz z jej fizycznymi objawami, rozkładem, strachem przed byciem pogrzebanym żywcem, wskrzeszeniem i żałobą. Choć jest dobrze znany jako mistrz powieści gotyckiej, to jednak nie odkrył on tego gatunku, lecz kontynuował długotrwałą tradycję. 
Kariera literacka Poego zaczęła się w 1827 roku wraz z wydaniem 50 egzemplarzy zbioru "Tamerlane i inne poezje", pod pseudonimem "Bostończyk". Zbiór ten praktycznie został niezauważony. W grudniu 1829 roku Poe wydał w Baltimore zbiór wierszy "Al Aaraaf, Tamerlane, and Minor Poems", następnie skupił się na pisaniu nowel, pierwszą z nich był "Metzengerstein" z 1832 roku. Jego największym sukcesem, najczęściej czytanym utworem za jego życia i uważanym za najbardziej udane dzieło prozatorskie pisarza był "Złoty żuk", na którym zarobił 100 dolarów, co było największą sumą jaką otrzymał za pojedynczy utwór. Jedno z jego najważniejszych dzieł to "Zabójstwo przy Rue Morgue", opublikowane w 1841, które obecnie uważa się za pierwszą współczesną powieść detektywistyczną. Sam Poe nazwał ją „opowieścią o rozumowaniu” ("tale of ratiocination"). Poe stał się znany po publikacji "Kruka" w 1845 roku, chociaż nie był to finansowy sukces. W tamtym czasie kariera pisarska w przemyśle wydawniczym była trudnym wyborem, stąd wiele dzieł Poego zostało tak napisanych, by zaspokoić gusta masowych czytelników.

</doc>
<doc id="1624483" url="https://pl.wikipedia.org/wiki?curid=1624483" title="Nartkała">
Nartkała

Nartkała (ros. "Нарткала") – miasto w Rosji, w republice Kabardo-Bałkarii, zamieszkiwane przez ok. 35 tys. ludzi. Do 1967 nosiło nazwę - Dokszukino.
W mieście rozwinął się przemysł chemiczny oraz spożywczy.

</doc>
<doc id="1624484" url="https://pl.wikipedia.org/wiki?curid=1624484" title="Rybitwa bengalska">
Rybitwa bengalska

Rybitwa bengalska ("Thalasseus bengalensis") – gatunek średniej wielkości ptaka z rodziny mewowatych (Laridae). Jest podobna do rybitwy czubatej, ale ma żółtopomarańczowy dziób. W Europie rozmnaża się sporadycznie, we Włoszech w parach mieszanych z rybitwą czubatą.
IUCN uznaje rybitwę bengalską za gatunek najmniejszej troski (LC, "Least Concern"). Globalny trend liczebności uznawany jest za stabilny, choć u niektórych populacji nie jest on znany.

</doc>
<doc id="1624485" url="https://pl.wikipedia.org/wiki?curid=1624485" title="54. ceremonia wręczenia nagród Brytyjskiej Akademii Filmowej">
54. ceremonia wręczenia nagród Brytyjskiej Akademii Filmowej

54. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 25 lutego 2001 roku. Najwięcej statuetek (4) otrzymały filmy "Gladiator" oraz "Przyczajony tygrys, ukryty smok".
Laureaci i nominowani.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1624488" url="https://pl.wikipedia.org/wiki?curid=1624488" title="Świątynia Pomony (Poczdam)">
Świątynia Pomony (Poczdam)

Świątynia Pomony (niem. "Pomonatempel") – klasycystyczny pawilon z początku XIX w. projektu Karla Friedricha Schinkla położony poniżej belwederu na wzgórzu Pfingstberg w północnym Poczdamie.
Historia.
Świątynia została wzniesiona w 1800 na zlecenie tajnego radcy Carla Ludwiga von Oesfelda (1741-1804) na terenie jego winnicy. Budynek poświęcony był Pomonie, rzymskiej bogini sadów, ogrodów i drzew owocowych. Pawilon uchodzi za pierwszy zrealizowany projekt Karla Friedricha Schinkla. Świątynia służyła jako herbaciarnia.
W 1817 teren ten zakupił król Prus Fryderyk Wilhelm III. Późniejsze plany Fryderyka Wilhelma IV budowy pałacu na wzgórzu Pfingstberg przewidywały zburzenie świątyni. Realizacja tych projektów została przerwana z powodu braku wystarczających środków pieniężnych. Z wzorowanego na włoskiej architekturze renesansu pałacu, zrealizowano jedynie element z dwoma wieżami. Świątynia Pomony nie została zburzona.
Wraz z budową Muru Berlińskiego świątynia Pomony i belweder na wzgórzu Pfingstberg znalazły się na terenie ziemi niczyjej i popadły w ruinę. Po zjednoczeniu Niemiec pawilon został odbudowany w 1992-93 dzięki pomocy Fundacji Hermanna Reemtsmy z Hamburga. Obecnie budynek jest własnością Fundacji Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg"), a podlega zarządowi stowarzyszenia "Förderverein Pfingsteberg in Potsdam e.V."
Architektura.
Pawilon powstał na planie kwadratu. Projekt wzorowany był na greckiej świątyni - bezpośrednią inspiracją był najprawdopodobniej Erechtejon na ateńskim Akropolu.
Z przodu budynku znajduje się portyk wsparty na czterech jońskich kolumnach, zwieńczony trójkątnym szczytem. Na dachu urządzono taras przykryty namiotem przeciwsłonecznym z gęsto tkanego płótna. Namiot dodano najprawdopodobniej dopiero za czasów Fryderyka Wilhelma III Schody na taras umieszczono z tyłu budynku. Wewnątrz znajduje się jedno pomieszczenie z kominkiem pomiędzy dwoma, głębokimi niszami.

</doc>
<doc id="1624489" url="https://pl.wikipedia.org/wiki?curid=1624489" title="SM U-20 (1912)">
SM U-20 (1912)

SM U-20 – niemiecki okręt podwodny (U-Boot) typu "U-19" z czasów I wojny światowej, który zatopił między innymi liniowiec RMS Lusitania.
Historia.
Okręt zamówiony został 25 listopada 1910 w stoczni Kaiserliche Werft w Gdańsku. Stępkę położono 7 listopada 1911, wodowanie miało miejsce 18 grudnia 1912. Wcielony do służby 5 sierpnia 1913. Pierwszym dowódcą był Kptlt. Otto Dröscher, 16 grudnia 1914 zastąpił go Kptlt. Walther Schwieger. W skład jego uzbrojenia wchodziły torpedy G/7 kalibru 500 mm
Podczas 7 patroli bojowych U-20 zatopił 37 statków o łącznej pojemności 145 829 BRT i uszkodził dwa (2643 BRT).
4 listopada 1916 U-20 wpadł na mieliznę u wybrzeży Danii; następnego dnia został wysadzony przez swoją załogę.
Zatopienie Lusitanii.
7 maja 1915 U-20 patrolował wody u południowych wybrzeży Irlandii. Dowódca Walther Schwieger dostrzegł za pomocą peryskopu duży statek, który zidentyfikowano jako RMS „Lusitania”. Wystrzelono w jego kierunku jedną torpedę, która uderzyła w sterburtę na wysokości mostku. Chwilę potem nastąpiła kolejna, silna eksplozja. Statek zaczął szybko tonąć – zniknął z powierzchni morza po 18 minutach.
W wyniku zatonięcia liniowca śmierć poniosło ok. 1200 pasażerów i członków załogi, w tym 139 obywateli neutralnych wówczas Stanów Zjednoczonych.

</doc>
<doc id="1624490" url="https://pl.wikipedia.org/wiki?curid=1624490" title="Wybory do PE w Polsce w 2009 roku">
Wybory do PE w Polsce w 2009 roku



</doc>
<doc id="1624493" url="https://pl.wikipedia.org/wiki?curid=1624493" title="NORAD">
NORAD



</doc>
<doc id="1624498" url="https://pl.wikipedia.org/wiki?curid=1624498" title="Zygmunt Huszcza">
Zygmunt Huszcza

Zygmunt Huszcza (ur. 3 lipca 1917 w Augustowie, zm. 17 stycznia 2006 w Warszawie) – generał broni Wojska Polskiego. Dowódca Pomorskiego Okręgu Wojskowego (1956–1964), zastępca Głównego Inspektora Szkolenia MON (1964–1968), dowódca Warszawskiego Okręgu Wojskowego (1968–1972), wiceminister oświaty i wychowania (1972–1982), prezes Zarządu Głównego Ligi Obrony Kraju (1982–1988), wiceprezes Zarządu Głównego Związku Kombatantów RP i Byłych Więźniów Politycznych (1990–2006). Poseł na Sejm PRL V i VI kadencji. Budowniczy Polski Ludowej.
Życiorys.
Młodość.
W latach 1925–1932 uczył się w szkole powszechnej w Augustowie. Na skutek trudnych warunków materialnych rodziny (miał sześcioro rodzeństwa) musiał przerwać naukę. Od 1933 uczęszczał do Gimnazjum Ogólnokształcącego w Augustowie, a od 1937 do Liceum Ogólnokształcącego, gdzie w 1939 zdał maturę. Od czerwca do lipca 1939 pracował w paramilitarnych Junackich Hufcach Pracy w Mikołowie, gdzie jako junak 8 Batalionu Pracy brał udział w budowie umocnień obronnych. Następnie pracował w gospodarstwie ojca, a od listopada 1939 do czerwca 1941 jako nauczyciel łaciny w gimnazjum ogólnokształcącym w Augustowie i w niepełnej szkole średniej Krasnymborze.
II wojna światowa.
Po wybuchu wojny niemiecko-sowieckiej w czerwcu 1941 został wraz z rodziną wywieziony do ZSRR, do miejscowości Oczury w Kraju Krasnojarskim, gdzie pracował jako robotnik w kołchozie „Jenisiej”, a następnie jako tragarz w magazynach zbożowych i buchalter grupy rozliczeniowej. W maju 1943 wstąpił do formowanych na terytorium ZSRR Polskich Sił Zbrojnych w ZSRR i został skierowany na szefa 9 Kompanii w 3 Pułku Piechoty 1 Dywizji Piechoty im. Tadeusza Kościuszki. 15 sierpnia 1943 został prymusem I promocji Szkoły Podchorążych Piechoty 1 Dywizji Piechoty w Riazaniu. 28 sierpnia 1943 został promowany przez gen. bryg. Zygmunta Berlinga na stopień podporucznika w korpusie oficerów piechoty. W dniach 12–13 października 1943 uczestniczył w bitwie pod Lenino, w której dowodził plutonem ciężkich karabinów maszynowych 3 Pułku Piechoty. Od listopada do grudnia 1943 odbył kurs starszych adiutantów batalionu (szefów sztabu batalionu) przy sztabie 1 Dywizji Piechoty. Następnie był adiutantem dowódcy 1 Dywizji Piechoty, a od lutego 1944 brał udział w kursach strzelecko-taktycznych „Wystrieł” w Sołniecznogorsku. W sierpniu 1944 został pomocnikiem szefa 1 referatu Wydziału Personalnego Dowództwa 1 Armii Wojska Polskiego, gdzie awansował kolejno na porucznika i kapitana. W lutym 1945 został starszym adiutantem (oficerem do specjalnych zleceń) dowódcy 1 Armii WP gen. dyw. Stanisława Popławskiego. Od sierpnia 1944 do końca wojny przeszedł szlak bojowy 1 Armii, biorąc udział w walkach pod Puławami, Warszawą, Bydgoszczą, na Wale Pomorskim i zdobyciu Berlina.
Powojenna służba wojskowa.
W czerwcu 1945 był w grupie polskich oficerów uczestniczących w paradzie zwycięstwa na placu Czerwonym w Moskwie. Od lipca 1945 był adiutantem gen. Stanisława Popławskiego jako dowódcy Okręgu Wojskowego nr IV w Katowicach. W maju 1946 został zastępcą dowódcy do spraw liniowych 25 Pułku Piechoty we Wrocławiu, a w lipcu 1946 w stopniu majora został dowódcą 27 Pułku Piechoty w Kłodzku (w strukturze 10 Dywizji Piechoty). W 1946 wstąpił do Polskiej Partii Robotniczej. Od listopada 1947 do marca 1948 był dowódcą 11 Dywizji Piechoty w Żarach. Od grudnia 1947 studiował w Akademii Sztabu Generalnego WP, w maju 1948 wyjechał na dalsze studia w Wojskowej Akademii Sztabu Generalnego Sił Zbrojnych ZSRR im. K.J. Woroszyłowa w Moskwie, którą ukończył w lipcu 1950 z wyróżnieniem i oceną bardzo dobrą. Szczyt jego kariery w Wojsku Polskim przypadł w okresie stalinizmu w Polsce, kiedy to z wojska masowo usuwano oficerów przedwojennych oraz wywodzących się z Polskich Sił Zbrojnych na Zachodzie. Umożliwiło to szybki awans młodych oficerów, którzy nie posiadali odpowiedniego przygotowania wojskowego. Od sierpnia 1950 do listopada 1952 dowódca 4 DP w Krośnie Odrzańskim. Był pierwszym polskim oficerem młodego pokolenia awansowanym po wojnie na stopień generalski. Awans na generała brygady otrzymał na podstawie Zarządzenia Prezydenta RP Bolesława Bieruta z 3 lipca 1952 (z dniem 22 lipca 1952). Od listopada 1952 dowódca 2 Korpusu Armijnego w Poznaniu. Od listopada 1953 do listopada 1956 był zastępcą dowódcy, a od listopada 1956 do listopada 1964 dowódcą Pomorskiego Okręgu Wojskowego w Bydgoszczy. Na mocy uchwały Rady Państwa PRL z 3 lipca 1958 został awansowany do stopnia generała dywizji z dniem 22 lipca 1958. Od stycznia 1965 do marca 1968 był zastępcą Głównego Inspektora Szkolenia MON (gen. broni Jerzego Bordziłowskiego). W marcu 1968 został dowódcą Warszawskiego Okręgu Wojskowego i sprawował tę funkcję do kwietnia 1972. Równolegle w latach 1965–1972 piastował funkcję prezesa CWKS Legia Warszawa. W 1969 ukończył Wyższy Kurs Akademicki w Wojskowej Akademii Sztabu Generalnego Sił Zbrojnych ZSRR im. K.J. Woroszyłowa w Moskwie.
Działalność polityczna i społeczna.
W latach 1969–1976 z ramienia PZPR sprawował mandat posła na Sejm PRL V i VI kadencji. W wyborach parlamentarnych w 1972 według oficjalnych wyników uzyskał 294 809 głosów (dało mu to 96,08% w okręgu wyborczym). W kwietniu 1972 został urlopowany z wojska – do służby liniowej już nie powrócił. W latach 1972–1982 był podsekretarzem stanu w Ministerstwie Oświaty i Wychowania odpowiedzialnym za patriotyczno-obronne wychowanie młodzieży. W okresie od maja 1982 do lutego 1988 pełnił funkcję prezesa Zarządu Głównego Ligi Obrony Kraju. 26 lutego 1988, w związku z zamiarem przejścia na emeryturę, przeszedł do dyspozycji MON i 12 lipca 1988 (w wieku 71 lat) został przeniesiony w stan spoczynku. 15 września 1988 awansowany uchwałą Rady Państwa do stopnia generała broni w stanie spoczynku. Nominację wręczył mu w Belwederze 11 października 1988 przewodniczący Rady Państwa gen. armii Wojciech Jaruzelski.
Na początku lat 50. był jednym z założycieli Wojskowego Koła Łowieckiego „Hubertus” w Bydgoszczy. Był także działaczem Związku Bojowników o Wolność i Demokrację – m.in. członkiem prezydium Zarządu Głównego (od 1972, w latach 1979–1985 jako wiceprezes) oraz członkiem prezydium Rady Naczelnej ZBoWiD (w kadencji 1985–1990), a także wieloletnim przewodniczącym Komisji Współpracy z Młodzieżą ZG ZBoWiD. Zasiadał także w Społecznym Komitecie Budowy Szpitala – Centrum Zdrowia Dziecka. W latach 1973–1990 był wiceprzewodniczącym Rady Ochrony Pamięci Walk i Męczeństwa. Od 1972 członek Rady Głównej Przyjaciół Harcerstwa, a od 1986 członek Głównego Komitetu Kultury Fizycznej i Turystyki. W latach 1974–1983 członek prezydium Zarządu Głównego, a w latach 1983–1989 członek prezydium Krajowej Rady Towarzystwa Przyjaźni Polsko-Radzieckiej. 9 maja 1985 stał na czele polskiego zgrupowania kombatantów i żołnierzy, które brało udział w paradzie z okazji 40-lecia Zwycięstwa na placu Czerwonym w Moskwie. Był także wieloletnim prezesem Polskiego Towarzystwa Schronisk Młodzieżowych. W latach 1986–1988 członek Społecznego Komitetu Odnowy Starego Miasta Zamościa.
Od 1990 do śmierci był wiceprezesem Zarządu Głównego Związku Kombatantów RP i Byłych Więźniów Politycznych.
Pochowany został na Cmentarzu Wojskowym na Powązkach w Warszawie (kwatera EII-4-7). Nabożeństwo żałobne w katedrze polowej WP odprawił biskup polowy WP gen. dyw. Tadeusz Płoski. Odczytano specjalne posłanie od byłego biskupa polowego WP gen. dyw. Sławoja Leszka Głodzia.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Syn Józefa, rolnika i Julii z Górskich. Jego ojciec w ramach emigracji zarobkowej wyjechał do Filadelfii w USA, gdzie przez 8 lat pracował jako górnik w kopalni węgla kamiennego, a po powrocie do kraju kupił 10-hektarowe gospodarstwo rolne.
Zygmunt Huszcza mieszkał w Waszawie. Żonaty z Heleną z domu Sok (1926–2002), miał dwie córki Ewę Marię i Beatę oraz syna Zygmunta (1963–2015).

</doc>
<doc id="1624499" url="https://pl.wikipedia.org/wiki?curid=1624499" title="Ilulissat (fiord)">
Ilulissat (fiord)

Ilulissat – fiord na zachodnim wybrzeżu Grenlandii, do którego spływa jeden z najaktywniejszych lodowców na świecie Sermeq Kujalleq.
W 2004 roku wpisany na listę światowego dziedzictwa UNESCO.
Fiord i lodowiec.
Fiord, nazwany od położonego w pobliżu miasta Ilulissat, leży 250 km za kołem podbiegunowym północnym na zachodnim wybrzeżu Grenlandii. Rozciąga się na długości ok. 40 km, a jego szerokość sięga 7 km. 
U jego nasady znajduje się lodowiec Sermeq Kujalleq, jeden z najaktywniejszych na świecie – przemieszcza się z prędkością ok. 19 m dziennie. Jest to jedno z niewielu miejsc gdzie lód grenlandzkiej czapy lodowej – jedynej pozostałości czwartorzędowego lądolodu na półkoli północnej – uchodzi do morza. Najstarsze partie lodu pochodzą sprzed 250 tys. lat i używane są to badań nad zmianami klimatu Ziemi. 
Lodowiec Sermeq Kujalleq spływa do fiordu, gdzie się cieli, tworząc góry lodowe. Od lodowca co roku odrywa się 35 km³ lodu, co stanowi ok. 10% wszystkich gór lodowych powstających rocznie na Grenlandii. Góry przemieszczają się przez wody fiordu z prędkością ok. 40 m na dzień i gromadzą się przy wylocie fiordu do morza. Następnie wpływają do zatoki Disko i unoszone są dalej na otwarty ocean, stanowiąc zagrożenie dla żeglugi na północnym Atlantyku. Niektóre z nich docierają nawet na Bermudy. 
Badania lodowca i przemieszczającego się we fiordzie lodem prowadzone są od 250 lat.
W 2004 roku fiord został wpisany na listę światowego dziedzictwa UNESCO. 
Stanowiska archeologiczne.
U ujścia fiordu znajduje się stanowisko archeologiczne Sermermiut. Odkryto tam ślady bytności ludzkiej poczynając od kultury Saqqaq (2400–900 p.n.e.) przez Dorset (800–100 p.n.e.) po kulturę Thule (od 1200 p.n.e.). Sermermiut było zamieszkane do ok. 1850 roku. 
Drugie stanowisko – Qajaa – znajduje się ok. 25 km w głąb fiordu. Odnaleziono tu ślady osadnictwa od czasów kultury Saqqaq do XVIII w. 

</doc>
<doc id="1624501" url="https://pl.wikipedia.org/wiki?curid=1624501" title="Nick Mason’s Fictitious Sports">
Nick Mason’s Fictitious Sports

Nick Mason’s Fictitious Sports – album z udziałem perkusisty Pink Floyd Nicka Masona, wydany w 1981 r.
Lista utworów.
Wszystkie utwory są autorstwa Carli Bley.

</doc>
<doc id="1624506" url="https://pl.wikipedia.org/wiki?curid=1624506" title="52. ceremonia wręczenia nagród Brytyjskiej Akademii Filmowej">
52. ceremonia wręczenia nagród Brytyjskiej Akademii Filmowej

52. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 11 kwietnia 1999 roku. Najwięcej statuetek (6) otrzymał film "Elizabeth".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1624507" url="https://pl.wikipedia.org/wiki?curid=1624507" title="Stacja turystyczna">
Stacja turystyczna

Stacja turystyczna – obiekt noclegowy, stworzony w budynku prywatnym lub prowizorycznie do tego przygotowanym (szkoła) dla obsługi ruchu turystycznego. W Polsce stacje turystyczne tworzyło Polskie Towarzystwo Tatrzańskie, a następnie Polskie Towarzystwo Turystyczno-Krajoznawcze. 
Do roku 1939 PTT posiadało 81 stacji, natomiast w 2006 swoim patronatem towarzystwo sygnowało 13 obiektów. PTTK nie firmuje już tego typu obiektów. W chwili obecnej nazwy tej używają także obiekty, które nie mają nic wspólnego z organizacjami turystycznymi (domy wycieczkowe, pensjonaty, kwatery prywatne).

</doc>
<doc id="1624508" url="https://pl.wikipedia.org/wiki?curid=1624508" title="S.B.S.K.">
S.B.S.K.



</doc>
<doc id="1624509" url="https://pl.wikipedia.org/wiki?curid=1624509" title="Berberys wąskolistny">
Berberys wąskolistny

Berberys wąskolistny ("Berberis ×stenophylla") – gatunek rośliny należący do rodziny berberysowatych. Jest mieszańcem powstałym w wyniku skrzyżowania dwóch gatunków pochodzących z Ameryki Południowej: "B. darwinii" i "B. empetrifolia". W Polsce jest czasami uprawiany jako roślina ozdobna, znajduje się też w kolekcji niektórych ogrodów botanicznych.
Zmienność.
Wybrane kultywary: 'Corallina Compacta' (krzewinka), 'Crawley Gem', 'Pink Pearl'.

</doc>
<doc id="1624512" url="https://pl.wikipedia.org/wiki?curid=1624512" title="Berberis x stenophylla">
Berberis x stenophylla



</doc>
<doc id="1624513" url="https://pl.wikipedia.org/wiki?curid=1624513" title="Profiles">
Profiles

Profiles – album Nicka Masona (Pink Floyd) i Ricka Fenna (10cc). Został wydany w 1985 r.

</doc>
<doc id="1624521" url="https://pl.wikipedia.org/wiki?curid=1624521" title="Colton (Kalifornia)">
Colton (Kalifornia)

Colton - miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 47 662 (2000).
Położenie.
Colton położone jest w rejonie metropolitalnym Los Angeles, oraz w regionie Inland Empire. Znajduje się ok. 89 km na wschód od Los Angeles i ok. 12 km na południe od stolicy hrabstwa, miasta San Bernardino.
Historia.
Colton znajdowało się na terenie dwócz rancz: Jurupa i San Bernardino. Osadę założono w 1875 roku, prawa miejskie Colton posiada od 1887 roku. Nazwa miasta pochodzi od nazwiska Davida Coltona, generała w wojnie secesyjnej i potentata kolejowego. W mieście znajduje się Colton Crossing, jedno z najważniejszych przecięć linii kolejowych w Stanach, które zbudowano w 1882 roku.

</doc>
<doc id="1624522" url="https://pl.wikipedia.org/wiki?curid=1624522" title="John Altman (kompozytor)">
John Altman (kompozytor)

John Altman (ur. 5 grudnia 1949 w Londynie) – brytyjski kompozytor muzyki filmowej, dyrygent i aranżer.
Laureat nagrody Emmy za kompozycję do filmu "Obywatel Welles". Jest też twórcą ścieżek dźwiękowych do filmów: "Wspaniała rzecz", "O mały głos" i "Legionista".

</doc>
<doc id="1624527" url="https://pl.wikipedia.org/wiki?curid=1624527" title="Zaporoska Elektrownia Jądrowa">
Zaporoska Elektrownia Jądrowa

Zaporoska Elektrownia Jądrowa () – elektrownia jądrowa na Ukrainie, w Enerhodarze, nad Zbiornikiem Kachowskim, wybudowana w latach 1980–1986; największa elektrownia jądrowa w Europie.
Ma obecnie sześć reaktorów typu WWER-1000 o mocy 950 MW każdy. 5 pierwszych reaktorów zostało uruchomionych w latach 1985–1989, ostatni blok w roku 1995. Załoga elektrowni mieszka w pobliskim mieście Enerhodar (56 tys. mieszkańców).
28 listopada 2014 roku doszło do usterki instalacji elektrycznej w hali turbin III bloku, wskutek której nastąpiło wyłączenie bloku elektrowni. 5 grudnia 2014 roku, po usunięciu usterki, wznowiono normalną pracę bloku. W Międzynarodowej Skali Zdarzeń Jądrowych i Radiologicznych zdarzenie zostało sklasyfikowane na poziomie 0 – „bez znaczenia dla bezpieczeństwa”. O awarii poinformował publicznie 3 grudnia roku 2014 premier Ukrainy – Arsenij Jaceniuk.
Rosyjska inwazja na Ukrainę (2022).
27 lutego Rosjanie rozpoczęli wciąganie wojsk do miasta. 1 marca żołnierze Gwardii Narodowej Ukrainy wraz z jednostkami Sił Zbrojnych Ukrainy walczyli z rosyjskim okupantem pod Enerhodarem. 1 i 2 marca mieszkańcy Enerhodaru masowo wyszli na ulice, aby zatrzymać przejazd kolumny wojsk rosyjskich.
3 marca do miasta wjechał rosyjski konwój składający się z około 100 jednostek ciężkiego sprzętu. Rosyjskie wojska wznowiły próby przejęcia elektrowni jądrowej. W nocy z 3 na 4 marca 2022 r. wojska rosyjskie ostrzelały elektrownie jądrowe. W budynku szkoleniowym EJ wybuchł pożar. Pożar został ugaszony, ale trzeci blok energetyczny został odłączony od pojedynczego systemu energetycznego.
4 marca teren Zaporoskiej Elektrowni Jądrowej zajęli Rosjanie. Zebrali kierownictwo elektrowni atomowej i oświadczyli, że elektrownia jest teraz własnością Rosatomu.
Po zdobyciu elektrowni niewybuchy zostały zdetonowane przez Rosjan bezpośrednio na jej terenie. Rozkaz strzelania do elektrowni atomowej i wysadzenia amunicji wydał generał dywizji Rosgwardii Aleksandr Dombrowski.

</doc>
<doc id="1624528" url="https://pl.wikipedia.org/wiki?curid=1624528" title="Blut und Boden">
Blut und Boden

 
Blut und Boden (tłum. „krew i ziemia”) – szowinistyczna i rasistowska ideologia używana w III Rzeszy, oparta na idei przywiązania ludzi do ziemi, na której żyją.
Historia.
Ideologia "Blut und Boden" w skrócie "Blubo" głosiła, że chłopi są źródłem życia rasy nordyckiej i w przeciwieństwie do ludności miejskiej, to chłopi są ostoją społeczeństwa, która odrodzi naród i rasę. Teoria "Krew i Ziemia" została po raz pierwszy użyta pod koniec XIX wieku wraz z rozwojem niemieckiego narodowego romantyzmu oraz pierwszych teorii rasistowskich.
Termin wymyślony przez niemieckiego pisarza naturalistę Georga Conrada w 1901. Głównym popularyzatorem teorii krwi i ziemi był Richard Walther Darré, polityk NSDAP oraz teoretyk kwestii rasowych III Rzeszy. Jego polityka doprowadziła do masowego wzrostu poparcia dla partii nazistowskiej na terenach wiejskich. W późniejszych latach idea Richarda Darré stała się podstawą niemieckiej polityki eksterminacyjnej w czasie II wojny światowej.
Do dziś teoria "Blut und Boden" znajduje poparcie w niemieckich kręgach skrajnie prawicowych.
Idea Blut und Boden w literaturze.
W języku niemieckim zwana jako "Die Blut-und-Boden-Dichtung" – "Literatura Krwi i Ziemi" (w skrócie jako "Blubo-Dichtung" lub "Blubo-Literatur"). Jest to kierunek w literaturze, w której występuje idea czystej gatunkowo rolniczej rasy przewodniej. Obejmuje on w szczególności powieści dotyczące rolników, osiedleńców, najemców ziemi. Przedstawicielami byli między innymi Gerhard Schumann, Herbert Böhme, Heinrich Anacker, Herybert Menzel i Josefa Berens-Totenohl.
Idea Blut und Boden w sztuce.
W języku niemieckim zwana jako "Die Blut-und-Boden-Kunst". Naziści widzieli istotny środek ideologicznego wpływu na ludność kraju w sztuce, szczególnie w malarstwie oraz monumentalnym rzeźbiarstwie. Powracającymi motywami były aryjskie motywy pracowitego niemieckiego rolnika, dzielnego niemieckiego żołnierza, płodnej niemieckiej kobiety oraz nienaruszalnej niemieckiej dużej rodziny. Najważniejszymi artystami-przedstawicielami byli Adolf Ziegler, Paul Mathias Padua, Werner Peiner, Arthur Kampf, Arno Breker, Josef Thorak i Sonjevski-Jamrowski.

</doc>
<doc id="1624532" url="https://pl.wikipedia.org/wiki?curid=1624532" title="Grand Terrace">
Grand Terrace

Grand Terrace - miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 11 626 (2000).
Położenie.
Grand Terrace położone jest w rejonie metropolitalnym Los Angeles, oraz w regionie Inland Empire. Znajduje się ok. 93 km na wschód od Los Angeles. Położone jest pomiędzy miastami Riverside i San Bernardino. Otoczone jest dwoma pasmami górskimi
ze wschodu Blue Mountain i La Loma Hills z zachodu.
Historia.
Osadnictwo na terenie miasta rozpoczęło się na przełomie XIX i XX wieku. W 1962 powstała Izba Handlowa ("Chamber of Commerce") Grand Terrace. Prawa miejskie od 1978 roku.
Według pisma "Money Magazine" Grand Terrace znajduje się w "Top 100" najlepszych miejsc do mieszkania w USA.

</doc>
<doc id="1624535" url="https://pl.wikipedia.org/wiki?curid=1624535" title="Nikola Petković">
Nikola Petković

Nikola Petković (ur. 28 marca 1986 w Nowym Sadzie) – serbski piłkarz występujący na pozycji obrońcy. Od 2018 jest zawodnikiem Police Tero.
Kariera klubowa.
Petković zawodową karierę rozpoczynał w 2005 roku w klubie FK Vojvodina Nowy Sad, grającym w serbskiej ekstraklasie. W 2007 roku zajął z nim 3. miejsce w lidze. W Vojvodinie spędził 2 lata. W tym samym roku odszedł do tureckiego Gençlerbirliği. W Süper Lig zadebiutował 12 sierpnia 2007 roku w przegranym 1:2 meczu z Hacettepe. W styczniu 2008 roku Petković został wypożyczony do tego zespołu. Występował tam przez pół roku. Potem wypożyczono go do Crvenej Zvezdy Belgrad. Po pół roku powrócił do Gençlerbirliği, nie rozegrał tam już jednak żadnego spotkania.
W styczniu 2009 roku za 1,2 miliona euro Petković został sprzedany do niemieckiego Eintrachtu Frankfurt z Bundesligi. W tych rozgrywkach zadebiutował 31 stycznia 2009 roku w przegranym 1:2 pojedynku z Herthą Berlin. W 2010 roku Petković został wypożyczony do rosyjskiego Tomu Tomsk, a w 2011 do saudyjskiego Al-Ahli Dżudda. Następnie grał w takich klubach jak: Crvena Zvezda, Hapoel Tel Awiw, Sydney FC i KVC Westerlo. W 2016 trafił do chińskiego Yanbian Funde. W 2018 najpierw grał w FK Zemun, a następnie w Police Tero.
Kariera reprezentacyjna.
W latach 2006–2008 Petković rozegrał 7 spotkań i zdobył 2 bramki w reprezentacji Serbii U-21.

</doc>
<doc id="1624536" url="https://pl.wikipedia.org/wiki?curid=1624536" title="Kometa (ujednoznacznienie)">
Kometa (ujednoznacznienie)



</doc>
<doc id="1624537" url="https://pl.wikipedia.org/wiki?curid=1624537" title="Legionista (film)">
Legionista (film)

Legionista (tytuł oryg. "Legionnaire") – amerykański film fabularny z 1998 roku, z Jean-Claude’em Van Damme’em obsadzonym w roli głównej.
Fabuła.
Marsylia, rok 1925. Bokser Alain Lefevre (Van Damme), wbrew zawartej z gangsterem umowie, wygrywa sprzedaną walkę. Na dodatek nawiązał on romans z mafijną kochanicą. Uciekając przed zemstą, zaciąga się do Legii Cudzoziemskiej i trafia do fortu w północnej Afryce. Niebawem przybywają tam nowi legioniści. Wśród nich znajdują pragnący zemsty rywal Lefevre’a z ringu oraz organizator niefortunnej walki.

</doc>
<doc id="1624538" url="https://pl.wikipedia.org/wiki?curid=1624538" title="Elektrownia Jądrowa Chmielnicki">
Elektrownia Jądrowa Chmielnicki



</doc>
<doc id="1624539" url="https://pl.wikipedia.org/wiki?curid=1624539" title="Robert Prince">
Robert Prince

Robert Prince, właśc. Robert Caskin Prince III (pseud. Bobby Prince) – amerykański kompozytor muzyki do gier komputerowych. Pracował jako niezależny twórca głównie dla id Software i Apogee / 3D Realms i tworzył też efekty dźwiękowe dla gier "Commander Keen 4–6", "Cosmo’s Cosmic Adventure", "Catacomb 3D", "Wolfenstein 3D", "Spear of Destiny", "Blake Stone", "Doom", "Rise of the Triad", "Doom II", "Duke Nukem II", "Duke Nukem 3D", "Abuse", "Demonstar" i innych, jak również muzykę do reklam i filmów niezależnych.
Prince skończył psychologię na Uniwersytecie Georgii w 1966. Potem trafił do wojska. W latach 1969–1970 dowodził plutonem w Wietnamie ze stopniem porucznika. Po zakończeniu służby wojskowej w 1972 roku uzyskał doktorat z psychologii, a następnie z prawa – skończył aplikację w 1980 roku.
Długi czas pracował jako adwokat, ale równolegle interesował się komponowaniem muzyki MIDI. Wtedy nieoczekiwanie dostał ofertę stworzenia muzyki ze Scott Mills (Apogee Software). Kilka miesięcy później spotkał Johna Romero współtwórcę id Software – wtedy jeszcze małej i nikomu nieznanej firmy. Dzięki id Software rozpoczęła się jego droga do międzynarodowej popularności. Uzyskał ją dzięki stworzeniu muzyki do gier "Wolfenstein 3D", "Duke Nukem II", ale przede wszystkim do "Dooma".
Stworzone do "Dooma" przez Prince’a utwory opierają się na muzycznym schemacie ciągłego powtarzania jednego motywu muzycznego przy zmianie brzmienia. Efektem była muzyczna mantra utrzymana w konwencji muzyki ezoterycznej lub transowej.
Ponieważ John Romero był wielkim fanem muzyki metalowej i hard rockowej przy komponowaniu Prince wykorzystywał motywy z utworów takich jak „Mouth For War Rise” (Pantera), „Them Bones” (Alice in Chains), „Master of Puppets” (Metallica) lub „Behind the Crooked Cross” (Slayer). . . . .

</doc>
<doc id="1624542" url="https://pl.wikipedia.org/wiki?curid=1624542" title="Stadion im. Orła Białego">
Stadion im. Orła Białego



</doc>
<doc id="1624545" url="https://pl.wikipedia.org/wiki?curid=1624545" title="Brisbane Lions">
Brisbane Lions

Brisbane Lions Australian Football Club – klub futbolu australijskiego występujący w ogólnokrajowej lidze AFL. Klub noszący przydomek "the Lions" (Lwy) został założony w 1996 roku, w następstwie połączenia dwóch klubów: "Brisbane Australian Football Club" i "Fitzroy Football Club".
Klub rozgrywa swoje mecze na stadionie The Gabba w Brisbane, mogącym pomieścić 42 000 widzów.
Okoliczności powstania.
4 lipca 1996 roku doszło do pierwszego w dziejach "AFL" połączenia klubów. Borykające się z kłopotami organizacyjno-finansowymi: "Brisbane AFC" (założony w 1986 roku) i "Fitzroy FC" (klub z Melbourne założony w 1883 roku) postanowiły utworzyć wspólny klub, mogący skutecznie konkurować z najlepszymi w lidze.
Sukcesy przed połączeniem.
"Fitzroy FC" swoje największe sukcesy odnosił do połowy XX wieku. Zdobył 8-krotnie mistrzostwo ligi (1898 1899 1904 1905 1913 1916 1922 1944). Po tym okresie – jako klub o ograniczonych możliwościach marketingowych – nie mógł na równi konkurować z najlepszymi. Zaczął uchodzić za najmniejszy wiktoriański klub występujący w głównej lidze.
"Brisbane AFC" nie odniósł żadnych sukcesów ligowych (na co wpływ miała krótka historia klubu).
Sukcesy po połączeniu.
2001 2002 2003
2004
Barwy klubowe i przydomek.
Oficjalnymi barwami klubu są : bordowy, złoty i niebieski.
Przydomek "Lwy" został zaczerpnięty z nieoficjalnej nazwy klubu "Fitzroy FC" ("Brisbane AFC" nosił przydomek "the Bears" – "Niedźwiedzie"). Dla upamiętnienia klubu z Fitzroy, przydomek "Lions" znalazł się w oficjalnej nazwie klubu.

</doc>
<doc id="1624547" url="https://pl.wikipedia.org/wiki?curid=1624547" title="Cerkiew św. Paraskiewy w Samborzu">
Cerkiew św. Paraskiewy w Samborzu

Cerkiew pod wezwaniem św. Paraskiewy – prawosławna cerkiew parafialna w Samborzu. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
W latach 1954–2016 świątynia prawosławna mieściła się w poewangelickiej kaplicy (13 m²), znajdującej się w budynku mieszkalnym z początku XX wieku. Wewnątrz znajdował się współczesny ikonostas i skromne wyposażenie. Obiekt posiadał niewielką kopułkę.
W 2015 rozpoczęto budowę wolnostojącej cerkwi. Do września 2016 świątynia została wzniesiona; obecnie trwa kompletowanie wyposażenia, w tym ikon do ikonostasu. 18 września 2016 w nowej cerkwi po raz pierwszy celebrowano Boską Liturgię. W kwietniu 2017 na budynku cerkiewnym umieszczono dwa sześcioramienne krzyże oraz zainstalowano dzwon.
W 2017 r. wokół posesji cerkiewnej zbudowano metalowe ogrodzenie.
Świątynia została konsekrowana 2 czerwca 2018 r. przez arcybiskupa wrocławskiego i szczecińskiego Jerzego.

</doc>
<doc id="1624549" url="https://pl.wikipedia.org/wiki?curid=1624549" title="Eduard Müller (ksiądz)">
Eduard Müller (ksiądz)

Eduard Müller (ur. 15 listopada 1818 w Kwielicach, zm. 6 stycznia 1895 w Nysie) – tzw. „apostoł Berlina”, uznawany jest za najważniejszą postać w podjętym w XIX wieku dziele odbudowy katolicyzmu w Niemczech.
Życiorys.
Był synem sołtysa. W latach 1832–1839 uczęszcza do głogowskiego gimnazjum katolickiego. Jako 20 letni młodzieniec często gości w Sanktuarium Maryjnym w Grodowcu, gdzie odprawia żarliwe modlitwy. Wpływ na jego życie duchowe miała ślepota z którą zmagał się od dziecka oraz wczesna śmierć jego matki.
Po zdaniu matury Eduard Müller wyjechał do Wrocławia gdzie studiował teologię na Uniwersytecie Wrocławskim.
W 1843 został wyświęcony na kapłana i odbył swoją prymicję w kościele pw. św. Michała Archanioła w rodzinnych Kwielicach.
Po debiucie pełnienia posługi kapłańskiej w Lwówku Śląskim i latach nauczania religii w gimnazjum żagańskim, Müllera skierowano w roku 1852 do Berlina gdzie objął stanowisko wikarego misyjnego na obszarze Berlina i Brandenburgii.
W przeciągu czterdziestu lat, Eduard Müller żarliwie działa na rzecz kościoła. W stolicy Prus, Brandenburgii i na Pomorzu tworzy szereg nowych parafii i stowarzyszeń skupiających powiększające się grona wiernych, a także gorliwie nadzoruje powstanie nowych świątyń i miejsc umożliwiających przeprowadzanie spotkań i nabożeństw. Odznacza się głęboką wiarą oraz całkowitym oddaniem bliźnim. Sam żyje w spartańskich warunkach, mieszkając przez długie lata w mansardzie.
W Berlinie zakłada towarzystwa katolickie, stając się zarazem pierwszym prezesem związku czeladników założonego przez Adolfa Kolpinga.
W roku 1865 Müller uzyskuje tytuł radcy duchownego, a w 1888 – prezesa generalnego wszystkich stowarzyszeń katolickich w Niemczech.
Müller był jednym z inicjatorów założenia partii Centrum, a także przez dwadzieścia lat deputowanym do Reichstagu.
Wydawał periodyki katolickie, a także był współzałożycielem wydawnictwa "Germania". Gazety „Märkische Volkszeitung".
Mimo zapracowania corocznie odbywał pielgrzymkę do Grodowca.
Cztery lata przed śmiercią, Eduard Müller wrócił na Śląsk i zamieszkał w domu Zgromadzenia Sióstr św. Elżbiety (Elżbietanki) w Nysie. Pochowano go na cmentarzu św. Jadwigi w Berlinie. W roku 1920 jego szczątki przeniesiono do kościoła św. Edwarda, wybudowanego dla uczczenia jego pamięci.

</doc>
<doc id="1624553" url="https://pl.wikipedia.org/wiki?curid=1624553" title="Karlino (stacja kolejowa)">
Karlino (stacja kolejowa)

Karlino – stacja kolejowa w Karlinie, w województwie zachodniopomorskim, w powiecie białogardzkim, w gminie Karlino. Stacja położona 1,5 km w kierunku północ-północny wschód od centrum Karlina, po zachodniej stronie drogi wojewódzkiej nr 163, 400 m na północny zachód od mostu nad Radwią. Przez stację przebiega jednotorowa zelektryfikowana linia kolejowa Szczecinek – Białogard – Kołobrzeg. Na stacji zatrzymują się wyłącznie pociągi osobowe.
W roku 2017 stacja obsługiwała 20–49 pasażerów na dobę.
Przed budynkiem stacji przystanek autobusowy PKS.

</doc>
<doc id="1624554" url="https://pl.wikipedia.org/wiki?curid=1624554" title="Raül López">
Raül López

Raül López Molist (ur. 15 kwietnia 1980 w Vic) – hiszpański koszykarz, narodowości katalońskiej, rozgrywający. Srebrny medalista olimpijski z Pekinu. 
Mierzący 182 cm wzrostu koszykarz zawodową karierę zaczynał w 1998 w Joventucie Badalona. W ojczyźnie grał także w Realu Madryt (2000-02). W 2001 został wybrany przez Utah Jazz w pierwszej rundzie w draftu z 24 numerem, do NBA trafił rok później. W zespole miał zastąpić Johna Stocktona, legendarną postać Jazz, jednak oczekiwania te nie spełniły się – w pewnej mierze na skutek zdrowotnych kłopotów Hiszpana. W NBA rozegrał zaledwie około 100 spotkań i w 2005 wrócił do ojczyzny. W sezonie 2005/06 był zawodnikiem Girona, od 2006 ponownie gra w Realu. Z klubem ze stolicy był m.in. mistrzem kraju (2007)
Z reprezentacją Hiszpanii sukcesy odnosił już w rozgrywkach młodzieżowych i szybko awansował do dorosłej kadry. Brał udział w IO 2000, zdobył brązowy medal mistrzostw Europy w 2001. Później na kilka lat zniknął z niej z powodu kontuzji, by wrócić tuż przed igrzyskami w Pekinie.

</doc>
<doc id="1624555" url="https://pl.wikipedia.org/wiki?curid=1624555" title="Raimundo Pereira">
Raimundo Pereira

Raimundo Pereira (ur. 28 sierpnia 1956 w Bissau) – gwinejski polityk, przewodniczący Narodowego Zgromadzenia Ludowego od 22 grudnia 2008 do 12 kwietnia 2012, pełniący obowiązki prezydenta Gwinei Bissau od 2 marca do 8 września 2009 oraz ponownie od 9 stycznia do 12 kwietnia 2012.
Życiorys.
Raimundo Pereira urodził się w 1956 w Bissau. W latach 1982–1987 studiował prawo na Uniwersytecie Lizbońskim w Portugalii. W latach 1998–1998 specjalizował się na tej uczelni w zakresie prawa pracy, prawa finansowego oraz międzynarodowego prawa handlowego.
Od 1988 do 1992 zajmował stanowisko dyrektora państwowego radia RDN ("Radio Difusao Nacional"), a od 1992 do 1994 publicznej telewizji TGB ("Telvisao de Guine-Bissau"). Od 1993 do 1994 pełnił funkcję dyrektora generalnego ds. komunikacji społecznej. Jednocześnie od 1990 do 1993 wchodził w skład Narodowej Komisji ds. Rewizji Konstytucji. Od 1991 do 1994 stał na czele Rady Finansowej Adwokatury Gwinei Bissau.
Od 1994 do 1996 zajmował stanowisko sekretarza stanu w kancelarii premiera. W latach 1996–1997 pełnił funkcję ministra administracji terytorialnej, w latach 2005–2005 ministra sprawiedliwości, by w 2005 objąć urząd ministra transportu. Od 1997 do 2002 był konsultantem prawnym w oddziale banku Banco Totta &amp; Acores w Bissau. W 2007 pełnił funkcję doradcy Banku Światowego w ramach Projektu Rewitalizacji i Rozwoju Sektora Prywatnego, będąc odpowiedzialnym za przegląd przepisów prawnych oraz sprawy mediów.
Po wyborach parlamentarnych z listopada 2008, został 6 grudnia 2008 wybrany przez Afrykańską Partię Niepodległości Gwinei i Zielonego Przylądka (PAIGC) kandydatem do stanowiska przewodniczącego parlamentu. 22 grudnia 2008 został wybrany przewodniczącym Narodowego Zgromadzenia Ludowego. W głosowaniu uzyskał poparcie 60 deputowanych, wobec 37 głosów przeciwnych jego kandydaturze.
2 marca 2009 na mocy konstytucji przejął obowiązki głowy państwa po zabójstwie prezydenta João Bernardo Vieiry. Prezydent zginął w wyniku ostrzału pałacu przez zbuntowanych żołnierzy. Rzecznik sił zbrojnych ogłosił jednak, że w kraju nie doszło do zamachu stanu, a wojsko respektuje porządek konstytucyjny, według którego funkcję tymczasowego szefa państwa, do czasu nowych wyborów prezydenckich, przejął przewodniczący parlamentu.
3 marca 2009 Pereira został oficjalnie zaprzysiężony na stanowisku szefa państwa i zobowiązał się do zorganizowania wyborów prezydenckich w ciągu przepisowych 60 dni. Zaapelował również do społeczności międzynarodowej o pomoc w celu stabilizacji kraju.
Ostatecznie wybory prezydenckie w Gwinei Bissau odbyły się 28 czerwca 2009. Pereira ubiegał się o nominację PAIGC, jednak w wewnętrznym głosowaniu 25 kwietnia 2009 został pokonany przez byłego prezydenta Malama Bacai Sanhę. 8 września 2009 Sanhá, po zwycięstwie w wyborach, objął oficjalnie stanowisko prezydenta kraju.
9 stycznia 2012 Raimundo Pereira po raz drugi przejął obowiązki szefa państwa po śmierci prezydenta Malama Bacaia Sanhy w Paryżu.
12 kwietnia 2012, po dokonaniu przez wojsko zamachu stanu, został aresztowany razem z kandydatem prezydenckim Carlosem Gomesem Júniorem. Władzę w kraju przejęło Dowództwo Wojskowe na czele z generałem Mamadu Ture Kurumą. Przebywał w nieznanym miejscu w areszcie domowym. Zwolniony 27 kwietnia, wyjechał do Wybrzeża Kości Słoniowej.

</doc>
<doc id="1624556" url="https://pl.wikipedia.org/wiki?curid=1624556" title="Brisbane Cricket Ground">
Brisbane Cricket Ground

Brisbane Cricket Ground (znany także pod nazwą The Gabba) – jedna z głównych aren sportowych w Brisbane (stan Queensland) w Australii, której początki datuje się na 1895 rok. Po niedawnych renowacjach uchodzi za jeden z najnowocześniejszych stadionów w kraju; może pomieścić 42 000 widzów. Przydomek "The Gabba" pochodzi od przedmieścia Woolloongabba, w którym się znajduje. Przez lata Gabba gościła lekkoatletykę, piłkę nożną, baseball, koncerty, krykieta, kolarstwo, rugby league, rugby union i wyścigi konne. Stadion będzie miejscem ceremonii otwarcia i zamknięcia Letnich Igrzysk Olimpijskich 2032.
Latem na stadionie rozgrywane są mecze krykieta (międzynarodowe i międzystanowe), a w okresie jesienno-zimowym obiekt wykorzystywany jest przez drużynę Brisbane Lions, występującą w lidze futbolu australijskiego - AFL.

</doc>
<doc id="1624558" url="https://pl.wikipedia.org/wiki?curid=1624558" title="Cerkiew św. Michała Archanioła w Michałowie">
Cerkiew św. Michała Archanioła w Michałowie

 
Cerkiew pod wezwaniem św. Michała Archanioła – prawosławna cerkiew parafialna w Michałowie. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Cerkiew znajduje się w Michałowie w województwie dolnośląskim, powiecie polkowickim, gminie Chocianów. Jest to nowa świątynia wybudowana w latach 1987–1989 w stylu łemkowskim, konsekrowana 6 sierpnia 1989. Posiada jedną dużą kopułę i dwie mniejsze. Wewnątrz mieści się współczesny ikonostas.

</doc>
<doc id="1624559" url="https://pl.wikipedia.org/wiki?curid=1624559" title="Raul Lopez">
Raul Lopez



</doc>
<doc id="1624563" url="https://pl.wikipedia.org/wiki?curid=1624563" title="New York City Ballet">
New York City Ballet

New York City Ballet – zespół baletowy założony w roku 1948 przez George Balanchine’a oraz Lincolna Kirsteina. Zespół ma dwie stałe siedziby: w mieszczącym się w nowojorskim Lincoln Center New York State Theater oraz w znajdującym się w Saratoga Springs w stanie Nowy Jork ośrodku Saratoga Performing Arts Center.
Na inaugurację w październiku 1948 wystawiono trzy choreografie Balanchine'a: Concerto Barocco, Orpheus oraz Symphony in C.

</doc>
<doc id="1624570" url="https://pl.wikipedia.org/wiki?curid=1624570" title="Hesperia (Kalifornia)">
Hesperia (Kalifornia)

Hesperia – miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 62 585 (2000). Szacowana liczna ludności na rok 2006 – ok. 80 000.
Położenie.
Hesperia położona jest na pustyni Mojave. Znajduje się ok. 120 km na północny wschód od Los Angeles i ok. 50 km na północ od stolicy hrabstwa San Bernardino. Obok miasta przepływa rzeka Mojave, przez Hesperię przebiega także akwedukt kalifornijski – California Aqueduct.
Historia.
Pierwotnie tereny miasta znajdowały się w granicach "Rancho San Felipe, Las Flores y el Paso del Cajon". W 1891 roku przy linii kolejowej powstała osada, noszącą nazwę od Hesperusa, greckiego boga zachodu. Prawa miejskie od 1988 roku.

</doc>
<doc id="1624572" url="https://pl.wikipedia.org/wiki?curid=1624572" title="Andrzej Kapuścik">
Andrzej Kapuścik

Andrzej Kapuścik (ur. 30 stycznia 1949 w Gdańsku, zm. 9 stycznia 2020 w Wiedniu) – polski architekt.
Dyplom na Wydziale Architektury Politechniki Gdańskiej, dyplom na Wydziale Architektury Wnętrz oraz Wzornictwa Przemysłowego Akademii Sztuk Pięknych (PWSSP) w Gdańsku. Był członkiem Stowarzyszenie Architektów Polskich (SARP), Austriackiego Towarzystwa Architektonicznego (ÖGFA), Mazowieckiej Okręgowej Izby Architektów RP (IARP). Mieszkał w Wiedniu i w Warszawie.
Twórca projektów najwyższego budynku mieszkalnego w Polsce „SeaTowers”, Gdynia, gmachu „Banku Handlowego” (Citibank) Katowice oraz najwyższego budynku Warmii i Mazur „Centaurus”Olsztyn. Andrzej Kapuścik reprezentuje trudny do zdefiniowania styl w sztuce, architekturze. Wydaje się, że jeżeli koniecznie chcieć sklasyfikować jego twórczość to najbliższymi pojęciami są dekonstruktywizm i hi-tech. To gdzieś w tej przestrzeni ulokowana jest jego twórczość formalnie. Jednak i w gruncie rzeczy najbardziej istotną cechą w twórczości Andrzeja Kapuścika jest jego własna łatwa od odróżnienia – pośród innych – interpretacja architektury, wybiegająca w nowe obszary twórczość, która budziła i budzi często emocje.
Działalność naukowa i zawodowa.
Asystent Wydziału Architektury, Politechniki Gdańskiej * Stypendium naukowe w Kairze, Egipt * W latach 1981 do 1990 pracował w Niemczech i Austrii w biurach architektonicznych: Feldsien – Nickels – Orth, Hamburg, Niemcy, Atelier Prof. Hans Hollein Wiedeń, Biuro Architektoniczne T. Spychała, Wiedeń, Austria. W 1991 tworzy Biuro Architektoniczne początkowo partnerskie, a od 1996 autorskie „Architekt Andrzej Kapuścik”, Wiedeń, Austria, a w 2002 biuro autorskie „A. Kapuścik – Biuro Architektoniczne”, Warszawa, Polska.
Konkursy.
W latach 1973–2017 brał udział w szeregu konkursów architektonicznych otrzymując nagrody i wyróżnienia:
Wystawy.
Pochowany na cmentarzu Sieveringer w Wiedniu 27 stycznia 2020 roku.

</doc>
<doc id="1624579" url="https://pl.wikipedia.org/wiki?curid=1624579" title="Rozmowa Jedynki">
Rozmowa Jedynki

Rozmowa Jedynki – program publicystyczny TVP1 (do 8 maja 2009 emitowany pod nazwą Temat dnia – rozmowa Jedynki).
Program emitowany był od 2 marca 2009 od poniedziałku do piątku (początkowo o godzinie 17:20 po "Teleexpressie", a od 2 września 2009 o godzinie 8:45, tuż po "Kawie czy herbacie"). Od początku 2010 zawieszono nadawanie. Do 8 maja 2009 nosił nazwę "Temat dnia". Prowadzony był najczęściej przez dziennikarzy prowadzących danego dnia główne wydanie "Wiadomości" – Hannę Lis, Piotra Kraśkę, Jarosława Kulczyckiego, Dorotę Wysocką, a także Marcina Szczepańskiego oraz Małgorzatę Wyszyńską. Od 11 maja 2009 program nosił nazwę "Rozmowa Jedynki" i prowadzony był przez Macieja Zdziarskiego, Justynę Dobrosz-Oracz oraz Macieja Zakrockiego. Poruszał i komentował bieżące wydarzenia polityczne w Polsce i na świecie. Do każdego programu zapraszani byli goście – politycy, ekonomiści, socjolodzy, urzędnicy.

</doc>
<doc id="1624580" url="https://pl.wikipedia.org/wiki?curid=1624580" title="Highland (Kalifornia)">
Highland (Kalifornia)

Highland - miasto w Stanach Zjednoczonych położone w południowo-zachodniej części hrabstwa San Bernardino w Kalifornii. Liczba mieszkańców 44 605 (2000).
Położenie.
Highland położone jest w rejonie metropolitalnym Los Angeles, oraz w regionie Inland Empire. Znajduje się ok. 104 km na wschód od Los Angeles. Graniczy od zachodu ze stolicą hrabstwa, miastem San Bernardino.
Historia.
Highland zostało założone w 1891, w 1987 roku otrzymało prawa miejskie.

</doc>
<doc id="1624588" url="https://pl.wikipedia.org/wiki?curid=1624588" title="Saeed Jaffrey">
Saeed Jaffrey

Saeed Jaffrey (ur. 8 stycznia 1929 w Maler Kotla w Pendżabie, zm. 14 listopada 2015 w Londynie) – indyjski aktor.
Życiorys.
Ukończył historię na uniwersytecie w Allahabadzie. Studiował też w Staff Training Institute of All India Radio. Karierę zaczynał grając w teatrze, 1951-1956 w Nowym Delhi działał w założonym przez siebie teatrze angielskim Theatre Unity, jednocześnie reżyserując w All India Radio. Grał w sztukach Szekspira, Oscara Wilde’a, Tennessee Williamsa. Studia zakończył w 1956 roku w Royal Academy of Dramatic Art w Londynie. Rok 1957 spędził objeżdżając USA ze sztukami Szekspira. Grał nie tylko w indyjskich filmach (nagrodzony za "Shatranj Ke Khilari" 1977), ale i w brytyjskich - "Gandhi", "Perła w Koronie (TV film brytyjski)", "The Guru (1969)" James Ivory'ego, "Podróż do Indii" David Leana, czy "Moja piękna pralnia" Stephen Frearsa (za rolę nominowany do nagrody BAFTA). Grał zauważane drugoplanowe role .
Z pierwszą żoną miał troje dzieci.

</doc>
<doc id="1624593" url="https://pl.wikipedia.org/wiki?curid=1624593" title="Kielichowiec wonny">
Kielichowiec wonny

Kielichowiec wonny ("Calycanthus floridus" L.) – gatunek rośliny z rodziny kielichowcowatych ("Calycanthaceae" Lindl.). Występuje naturalnie w południowo-wschodnich Stanach Zjednoczonych. W Ameryce Północnej z racji zapachu kwiatów często nazywany jest krzewem truskawkowym. Kielichowiec wonny jest uprawiany jako roślina ozdobna. W Polsce znajduje się w kolekcjach wielu ogrodów botanicznych.
Rozmieszczenie geograficzne.
Rośnie naturalnie w południowo-wschodnich Stanach Zjednoczonych – w Luizjanie, Missisipi, Alabamie, na Florydzie, w Georgii, Karolinie Południowej, Karolinie Północnej, Tennessee, Kentucky, Illinois, Ohio, Wirginii, Wirginii Zachodniej, Maryland, Dystrykcie Kolumbii, w stanie Nowy Jork, Pensylwanii, Delaware, New Jersey, Connecticut, Rhode Island oraz Massachusetts, według niektórych źródeł także w stanie Kansas. 
Biologia i ekologia.
Rośnie w lasach mieszanych, lasach liściastych zrzucających liście na zimę oraz na brzegach rzek. Występuje na wysokości do 1800 m n.p.m. Kwitnie około miesiąca na przełomie czerwca i lipca (pierwsze kwiaty mogą pojawiać się już w maju, a najpóźniejsze nawet we wrześniu). Kwiaty są zapylane przez chrząszcze. Ich zapach jest podobny do aromatu truskawek, a według niektórych źródeł zapach bardziej przypomina woń dojrzałych jabłek, bananów, ananasów, wina, kamfory i goździków. Ta różna interpretacja jest wynikiem zmienności woni kwiatów i jej intensywności, różnej w zależności od odmiany czy okazu. Zapach jest najsilniej wyczuwalny wieczorem, w ciepłe letnie dni. Aromat wydzielają nie tylko kwiaty, ale także kora, korzenie i liście, szczególnie po ich zgnieceniu. Owoce dojrzewają od sierpnia do września. Roślina charakteryzuje się średnim tempem wzrostu. 
Jest rośliną trującą – nasiona zawierają trujący alkaloid kalikantynę, a liście cyjanowodór. 
Gęsty pokrój zapewnia schronienie wielu gatunkom ptaków i innych małych zwierząt. 
Zmienność.
W obrębie tego gatunku wyróżniono jedną odmianę:
W uprawie znajduje się kilka odmian ozdobnych formy typowej: 'Ovatus' i odmiana o liściach czerwonych od spodu – 'Purpureus' oraz odmiany plennej: 'Nanus' (krzew do 1 m wysokości z liśćmi zielonymi od spodu), 'Purpureus' (liście fioletowoczerwone od spodu).
Nazewnictwo.
Łacińska nazwa rodzajowa "Calycanthus" pochodzi od greckich słów „kalyx” (oznacza „kielich”) oraz „anthos” (czyli „kwiat”). Epitet gatunkowy „floridus” odnosi się do Florydy – stanu, w którym występuje naturalnie. W Ameryce Północnej z racji zapachu kwiatów często nazywany jest krzewem truskawkowym. 
Uprawa.
Może rosnąć na przeciętnej ogrodowej glebie – odpowiednio żyznej, dobrze przepuszczalnej i umiarkowanie wilgotnej. Najlepiej rośnie na stanowiskach w pełnym nasłonecznieniu lub półcieniu, w miejscach osłoniętych przed wiatrem. Jest gatunkiem tolerancyjnym ze względu na odczyn gleby. Ponadto jest mrozoodporny – występuje od 5 do 10 strefy mrozoodporności (według niektórych źródeł tylko w strefach 6b do 7b), wytrzymuje spadki temperatury do –26 °C. W Polsce środkowej i wschodniej młode pędy mogą przemarzać. Wiosną należy przycinać krzew, aby nadać mu zwarty pokrój. Jest bardzo odporny na wszelkie choroby i szkodniki. 

</doc>
<doc id="1624594" url="https://pl.wikipedia.org/wiki?curid=1624594" title="Calycanthus floridus">
Calycanthus floridus



</doc>
<doc id="1624597" url="https://pl.wikipedia.org/wiki?curid=1624597" title="Ngang (przełęcz)">
Ngang (przełęcz)

Przełęcz Ngang (wiet. Đèo Ngang) – górska przełęcz w Wietnamie na granicy prowincji Quảng Bình i Hà Tĩnh w Regionie Wybrzeża Północno-Środkowego (wiet. Bắc Trung Bộ). Przełęcz Ngang jest położona na drodze 1A, głównej drodze biegnącej wzdłuż wybrzeża Wietnamu, przecinającej w tym miejscu góry Hoành Sơn, boczne pasmo gór Annamskich.
Z przełęczy widać otaczające góry piaszczyste plaże, zalesione zbocza, a dalej pola uprawne. Na szczycie znajduje się zbudowana przez dynastię Nguyễn brama kontrolująca ruch przez przełęcz. Dawniej przełęcz była znana jako wietrzna i stroma przeszkoda. Obecnie przejazd ułatwia tunel omijający przełęcz. Stroma, kręta droga została zachowana jedynie jako trasa widokowa dla turystów. Przełęcz Ngang została opisana w literaturze wietnamskiej w słynnym poemacie napisanym przez dziewiętnastowieczną poetkę Bà Huyện Thanh Quan.

</doc>
<doc id="1624600" url="https://pl.wikipedia.org/wiki?curid=1624600" title="Park Narodowy Manú">
Park Narodowy Manú

Park Narodowy Manu (hiszp. "Parque nacional del Manu") – park narodowy w Peru położony w regionach Madre de Dios (prowincja Manú) i Cuzco (prowincja Paucartambo). Został utworzony 29 maja 1973 roku i zajmuje obszar 17 162,95 km². Od 1977 roku stanowi rezerwat biosfery UNESCO. W 1987 roku został wpisany na listę światowego dziedzictwa UNESCO, a w 2008 roku został zakwalifikowany przez BirdLife International jako ostoja ptaków IBA. Na zachód od niego znajduje się Park Narodowy Otishi.
Opis.
Park znajduje się na pograniczu Andów Północnych i Niziny Amazonki, na wysokościach od 200 do 4300 m n.p.m., i obejmuje całe dorzecze rzeki Manu. Jest jednym z obszarów o największej różnorodności biologicznej na świecie.
Klimat równikowy. Na terenach nizinnych temperatura wynosi średnio +35 °C w dzień i +25 °C w nocy. Pora deszczowa trwa od stycznia do marca. Wysoko w górach średnia roczna temperatura to +8 °C.
Flora.
Niżej położoną część parku pokrywa wilgotny las równikowy, wyżej występuje tropikalny wilgotny las górski i las mglisty. Szczyty powyżej 4000 m n.p.m. pokrywa puna.
W parku odnotowano 4385 gatunków flory należących do 162 rodzin i 1191 rodzajów. Na jednym hektarze znaleziono aż 250 odmian drzew.
Rośnie tu narażona na wyginięcie (VU) orzesznica wyniosła, a także m.in.: "Mauritia flexuosa", "Euterpe precatoria", "Cedrelinga catenaeformis", kauczukowiec brazylijski i drzewa z rodzajów "Cedrela", "Cekropka" i "Chorisia""."
Fauna.
W parku zarejestrowano m.in.:
Spośród dużych ssaków w parku żyje zagrożone wyginięciem (EN) arirania amazońska i ocelot andyjski, narażone na wyginięcie (VU) zębolita olbrzymia, andoniedźwiedź okularowy, pekari białobrody, czepiak czarny i tapir amerykański, a także m.in.: jaguar amerykański, jaguarundi amerykański, puma płowa, pekariowiec obrożny, mazama ruda, mulak białoogonowy, kapibara wielka, leniwiec pstry, wyjec rudy, wełniak brunatny, kapucynka białoczelna, kapucynka czubata.
Ptaki tu występujące to zagrożony wyginięciem (EN) mrówkowiec złotorzytny ("Terenura sharpei"), narażone na wyginięcie (VU) oliwiaczek czerwonodzioby ("Zimmerius cinereicapilla"), ara niebieskogłowa ("Primolius couloni"), kusacz Taczanowskiego ("Nothoprocta taczanowskii") i  kusacz czarny ("Tinamus osgoodi"), a także m.in.: kusacz ciemnogłowy ("Nothocercus nigrocapillus"), kusacz kapturowy ("Crypturellus atrocapillus"), gęsiówka grzywiasta ("Neochen jubata"), białostrząb białobrewy ("Leucopternis kuhli"), harpia gujańska ("Morphnus guianensis"), złotopiórka ("Leptosittaca branickii"), stokóweczka szmaragdowa ("Nannopsittaca dachilleae"), srokaczek płowy ("Phlogophilus harterti") i kacyk żółtorzytny ("Cacicus koepckeae").
Z gadów żyje tu m.in. narażony na wyginięcie (VU) "Podocnemis unifilis""."

</doc>
<doc id="1624603" url="https://pl.wikipedia.org/wiki?curid=1624603" title="Polskie Siły Zadaniowe">
Polskie Siły Zadaniowe



</doc>
<doc id="1624604" url="https://pl.wikipedia.org/wiki?curid=1624604" title="Czerwona gorączka (film)">
Czerwona gorączka (film)

Czerwona gorączka (ang. "Red Heat") jest filmem z roku 1988, zrealizowanym przez Waltera Hilla. W głównych rolach: Arnold Schwarzenegger jako Iwan Danko z Moskwy i James Belushi, jako detektyw Art Ridzik z Chicago.
Film został zrealizowany na Węgrzech (Budapeszt), w Moskwie i Chicago, jest pierwszym amerykańskim filmem kręconym na Placu Czerwonym. Schwarzenegger otrzymał 8 milionów dolarów za rolę w filmie.
Fabuła.
Kapitan Ivan Danko (Arnold Schwarzenegger), funkcjonariusz milicji rosyjskiej walczy z narkotykowym procederem na terenie Moskwy. Podczas akcji ujęcia grupy handlarzy narkotyków, jego partner Jurij zostaje zastrzelony przez jednego z dilerów, Viktora Rosta (Ed O'Ross). Wraz z dwoma innymi przestępcami opuszcza ZSRR, trafiając do Chicago. Danko rusza ich śladem. Na miejscu okazuje się, że Rosta został ujęty przez policję podczas kontroli drogowej. Danko chce zabrać go do ojczyzny. Otrzymuje wsparcie dwóch policjantów, detektywa Artura Ridzika (James Belushi) oraz sierżanta Gallaghera (Richard Bright). Podczas eskorty, Danko zostaje zaatakowany przez uzbrojony gang Afroamerykanów zwanych „Twardogłowymi”. Chcą oni odbić Victora Rosta, z którym prowadzą interesy narkotykowe. Dochodzi do strzelaniny. Victor ucieka, Gallagher zostaje zastrzelony a Danko skatowany.
Po wyjściu ze szpitala, kapitan chce koniecznie szukać zbiega. Do pomocy zostaje mu przydzielony Ridzik. Mimo wzajemnych niechęci i różnych podejść do sprawy, obaj gliniarze muszą działać razem.

</doc>
<doc id="1624607" url="https://pl.wikipedia.org/wiki?curid=1624607" title="Górne (jezioro)">
Górne (jezioro)



</doc>
<doc id="1624608" url="https://pl.wikipedia.org/wiki?curid=1624608" title="Hubert Theophil Simar">
Hubert Theophil Simar

Hubert Theophil Simar (ur. 14 grudnia 1835 w Eupen, zm. 24 maja 1902 w Kolonii) — niemiecki duchowny katolicki, biskup Paderborn i arcybiskup Kolonii.
Studiował teologię w Bonn i Münster, doktorat uzyskał w roku 1867. W latach 1892-1899 był biskupem Paderborn, a następnie w latach 1899-1902 arcybiskupem Kolonii.
Autor licznych rozpraw teologicznych, m.in. "Lehrbuch der Dogmatik", kilka wydań we Fryburgu.

</doc>
<doc id="1624611" url="https://pl.wikipedia.org/wiki?curid=1624611" title="Brygada Nordycko-Polska">
Brygada Nordycko-Polska

Brygada Nordycko-Polska (ang. "Nordic-Polish Brigade" – NORDPOLBDE) – międzynarodowa brygada sił pokojowych NATO, stacjonująca na terytorium Bośni i Hercegowiny, wykonująca zadania w ramach IFOR/SFOR w latach 1995-1996.
Historia.
14 grudnia 1995 strony wojny domowej w Bośni i Hercegowinie zawarły układ w Dayton – porozumienie pokojowe kończące konflikt. Na jego mocy wojska serbskie i bośniacko-chorwackie wstrzymały działania bojowe i rozpoczęły demilitaryzację. Nad wprowadzeniem w życie zapisów układu miały czuwać działające na podstawie mandatu Rady Bezpieczeństwa ONZ "Siły Implementacyjne" – IFOR, dowodzone przez NATO. Przejęły one odpowiedzialność od nieskutecznych "Sił Ochronnych ONZ" – UNPROFOR.
Jednymi z oddziałów które przeszły z jurysdykcji UNPROFOR do IFOR były bataliony państw nordyckich: NORDBATT 2 (batalion nordycki z przewagą pododdziałów szwedzkich) i NORLOGBAT (norweski batalion logistyczny) w Tuzli oraz DANBATT (duński batalion operacyjny) w trakcie relokacji z Chorwacji do północno-wschodniej Bośni. Zgrupowanie to było zbyt małe wobec wymogów NATO: brygady piechoty zmotoryzowanej z zapleczem logistycznym i inżynieryjnym. Zwrócono się o wsparcie ze strony Polski, Finlandii i państw bałtyckich (Litwy, Łotwy i Estonii).
W październiku rozpoczęto formowanie Brygady Nordyckiej, a pierwsze szkolenie sztabu nowej jednostki 15 grudnia 1995. Pięć dni później dowódca brygady (duński gen. bryg. Kjell Grandhagen) i pierwsza grupa dowództwa i sztabu zostali przetransportowani do Bośni, reszta kontyngentu dołączyła między 10 stycznia a 8 lutego 1996. W jego skład początkowo wchodziły: dowództwo i sztab brygady w Doboju, bataliony operacyjny z Danii, Polski i Szwecji, logistyczny z Norwegii i budowlany z Finlandii. W Peczu na Węgrzech stacjonowała Nordycko-Polska Grupa Zaopatrzenia. Sama brygada podlegała Wielonarodowej Dywizji "Północ" pod dowództwem amerykańskim (1 Dywizja Pancerna/Task Force Eagle).
10 lutego 1996 Brygadę Nordycką przemianowano na Brygadę Nordycko-Polską. Wielonarodowość brygady początkowo stwarzała problemy językowe i organizacyjne: znajomość języka angielskiego w dowództwie brygady i pododdziałach nie była powszechna, a część kontyngentów nie działała jeszcze strukturach jednostek Paktu Północnoatlantyckiego.
Do głównych zadań NORDPOLBDE należało:
Brygada wykonywała je w ramach Operacji "Joint Guard" ("Wspólna straż"), po której rozpoczęciu stan osobowy NORDPOLBDE został zmniejszony o 10% w celu uzyskania większej mobilności oddziałów.
Po wygaśnięciu mandatu IFOR ich miejsce zajęły "Siły Stabilizacyjne" – SFOR, zredukowano o połowę w stosunku do poprzednich sił (32 tys. wobec 60 tys.). Zmiany objęły także Brygadę Nordycko-Polską:
Postępująca normalizacja sytuacji na terenie Bośni i Hercegowiny i utworzenie sił wielonarodowych KFOR w Kosowie skutkowały zmniejszeniem liczebności SFOR oraz zmianami w strukturze organizacyjnej. 5 stycznia 2000 Brygadę Nordycko-Polską oficjalnie zredukowano do formy Nordycko-Polskiej Grupy Bojowej (NORDPOLBG), stanowiącej odpowiednik batalionu.

</doc>
<doc id="1624617" url="https://pl.wikipedia.org/wiki?curid=1624617" title="Kielichowiec (roślina)">
Kielichowiec (roślina)

Kielichowiec ("Calycanthus") – rodzaj roślin należący do rodziny kielichowcowatych (Calycanthaceae Lindl.). Według "The Plant List" w obrębie tego rodzaju znajdują się 4 gatunki – 3 z nich występują naturalnie w Ameryce Północnej, natomiast jeden (kielichowiec chiński) rośnie endemicznie w Chinach. Liście, kora i drewno wydzielają silny aromat. Bywają uprawiane jako ozdobne.
Nasiona zawierają trujący alkaloid – kalikantynę o budowie i działaniu podobnym do strychniny.
Systematyka.
Jeden z rodzajów z podrodziny "Calycanthoideae" Burnett w obrębie rodziny kielichowcowatych "Calycanthaceae". Rodzina ta jest kladem bazalnym rzędu wawrzynowców z kladu magnoliowych, będących jedną ze starszych linii rozwojowych okrytonasiennych.
W niektórych ujęciach gatunek azjatycki – "Calycanthus chinensis" wyodrębniany bywa do osobnego, monotypowego rodzaju "Sinocalycanthus" (jako "S. chinensis").
Zastosowanie.
Rośliny z tego rodzaju uprawiane są jako rośliny ozdobne. Wysuszona aromatyczna kora kielichowca wonnego wykorzystywana była jako przyprawa – substytut cynamonu.

</doc>
<doc id="1624618" url="https://pl.wikipedia.org/wiki?curid=1624618" title="Calycanthus">
Calycanthus



</doc>
<doc id="1624619" url="https://pl.wikipedia.org/wiki?curid=1624619" title="Cerkiew Świętych Kosmy i Damiana w Studzionkach">
Cerkiew Świętych Kosmy i Damiana w Studzionkach

 
Cerkiew pod wezwaniem Świętych Kosmy i Damiana – prawosławna cerkiew parafialna w Studzionkach. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Jest to dawna kaplica pochodząca z początku XX w., rozbudowana w latach 1989–1991. Posiada trzy kopuły. Ikonostas pochodzi z XIX w. z Tomaszowa Mazowieckiego. Obok świątyni znajduje się dzwonnica.

</doc>
<doc id="1624620" url="https://pl.wikipedia.org/wiki?curid=1624620" title="Daszewo (przystanek kolejowy)">
Daszewo (przystanek kolejowy)

Daszewo – przystanek osobowy w Daszewie, w województwie zachodniopomorskim, w powiecie białogardzkim, w gminie Karlino. Przystanek położony po wschodniej stronie linii kolejowej, 0,7 km na zachód-południowy zachód od drogi wojewódzkiej nr 163. Przez przystanek przebiega jednotorowa zelektryfikowana linia kolejowa Szczecinek – Białogard – Kołobrzeg. Na przystanku zatrzymują się wyłącznie pociągi osobowe.
W roku 2017 przystanek obsługiwał 10–19 pasażerów na dobę.

</doc>
<doc id="1624622" url="https://pl.wikipedia.org/wiki?curid=1624622" title="Jacek Drela">
Jacek Drela

Jacek Drela (ur. 12 stycznia 1954 w Poznaniu zm. 25 maja 2008 w Alanyi) – polski trener kick-boxing, wychowawca wielu medalistów mistrzostw świata i Europy.
Kariera.
W młodości uprawiał zapasy (Cybina, Posnania) i boks (Olimpia). Karierę sportową przerwała mu kontuzja.
W 1979 został szkoleniowcem bokserów w Olimpii Poznań. Od 1988 roku zajmował się trenowaniem kickboxingu. Wychowankowie Dreli zdobyli kilkadziesiąt medali w mistrzostwach Polski, Europy i świata oraz w zawodach Pucharu Świata.
Jego synem jest zawodowy Mistrz Europy Sebastian Drela.

</doc>
<doc id="1624623" url="https://pl.wikipedia.org/wiki?curid=1624623" title="Świergotek bagienny">
Świergotek bagienny

Świergotek bagienny ("Anthus rubescens") – gatunek małego wędrownego ptaka z rodziny pliszkowatych (Motacillidae). Występuje w Azji i Ameryce Północnej. Nielicznie, choć regularnie zalatuje do Europy, przeważnie z Ameryki Północnej; zwykle odnotowuje się kilka–kilkanaście stwierdzeń rocznie. Dawniej był uznawany za podgatunek siwerniaka ("Anthus spinoletta"). Mierzy 15–16 cm.
Systematyka.
Wyróżniono kilka podgatunków "A. rubescens":
Status.
W Czerwonej księdze gatunków zagrożonych IUCN świergotek bagienny klasyfikowany jest jako gatunek najmniejszej troski (LC, "Least Concern"). W 2020 roku organizacja Partners in Flight szacowała liczebność światowej populacji na 20 milionów osobników. Globalny trend liczebności oceniany jest jako spadkowy.

</doc>
<doc id="1624625" url="https://pl.wikipedia.org/wiki?curid=1624625" title="Peter Underwood">
Peter Underwood

Peter George Underwood (ur. 10 października 1937, zm. 7 lipca 2014) – australijski prawnik i działacz społeczny, od kwietnia 2008 pełnił funkcję gubernatora Tasmanii.
Życiorys.
Pochodził z Wielkiej Brytanii, do Australii przeniósł się wraz ze rodziną jako trzynastolatek. Służył w Royal Australian Navy, gdzie doszedł do stopnia podporucznika. Następnie ukończył prawo na University of Tasmania i podjął praktykę adwokacką w Hobart. W 1984 został sędzią Sądu Najwyższego Tasmanii, zaś w latach 2004-2008 był jego prezesem. Ponadto pracował jako wykładowca akademicki w Hobart, Londynie i Hongkongu. Był także wiceprzewodniczącym Dyscyplinarnego Trybunału Apelacyjnego Australijskich Sił Zbrojnych.
3 marca 2008 premier Tasmanii Paul Lennon ogłosił jego nominację na gubernatora stanu. Oficjalnie objął urząd 2 kwietnia 2008. Zajmował to stanowisko do końca swojego życia. Zmarł 7 lipca 2014 w wieku 76 lat, przyczyną zgonu był rak nerki. 

</doc>
<doc id="1624627" url="https://pl.wikipedia.org/wiki?curid=1624627" title="Zabytki w Gorzowie Wielkopolskim">
Zabytki w Gorzowie Wielkopolskim

Lista zabytków znajdujących się w Gorzowie Wielkopolskim wpisanych do rejestru zabytków:

</doc>
<doc id="1624633" url="https://pl.wikipedia.org/wiki?curid=1624633" title="Cerkiew Podwyższenia Krzyża Pańskiego w Narwi">
Cerkiew Podwyższenia Krzyża Pańskiego w Narwi

Cerkiew Podwyższenia Krzyża Pańskiego – prawosławna cerkiew parafialna w Narwi. Należy do dekanatu Narew diecezji warszawsko-bielskiej Polskiego Autokefalicznego Kościoła Prawosławnego.
Prawosławna cerkiew w Narwi odnotowywana jest w źródłach w XVI w. Po zawarciu unii brzeskiej miejscowa parafia przyjęła jej postanowienia najpóźniej w 1635. Najstarsza świątynia parafialna funkcjonowała do drugiej połowy XVIII w., gdy z powodu bardzo złego stanu technicznego wzniesiono na jej miejscu nową. Wyposażenie unickiej cerkwi w Narwi było w tym okresie poważnie zlatynizowane. Zachowane opisy inwentarzowe wskazują, że w świątyni nie było ikonostasu (chociaż prawdopodobnie zachowano niektóre ikony z okresu prawosławnego), wstawiono do niej natomiast ołtarze boczne, a w ołtarzu głównym znajdował się typowo zachodni wizerunek Matki Boskiej Bolesnej. Elementy te pozostały w cerkwi także po 1839, gdy na mocy postanowień synodu połockiego przeszła ona, razem z całą diecezją, do Rosyjskiego Kościoła Prawosławnego. Ikonostas został wstawiony do narewskiej świątyni dopiero w 1868. Utrzymywał się również kult obrazu Matki Boskiej Bolesnej.
Pounicka cerkiew została w latach 80. XIX w. przeniesiona na cmentarz w Narwi, na jej miejscu zaś zbudowano nową świątynię. Na początku XX w. uczęszczało do niej ponad 3 tys. wiernych. Działalność parafii zamarła w 1915 wskutek bieżeństwa. Ewakuowani ze wsi prawosławni zabrali ze sobą szczególnie czczone w świątyni wizerunki, które nigdy nie wróciły do Narwi. Po 1918 cerkiew została ponownie otwarta i odtąd jest nieprzerwanie czynna. W 1990 budynek został poważnie uszkodzony przez pożar, który zniszczył jego zabytkowe wnętrze. Odrestaurowaną cerkiew ponownie konsekrowano cztery lata później.
Świątynia znajduje się przy ulicy Księcia Józefa Poniatowskiego 27.
Historia.
Pierwsza cerkiew prawosławna.
Cerkiew prawosławna w Narwi ufundowana została prawdopodobnie w 1529. Pierwsza wzmianka źródłowa o istnieniu cerkwi „ruskiej” w Narwi pojawiła się wrejestrze pomiary włócznej spisanym w 1560 r. Stanisława Dziewiałtowskiego. Rejestr nie wskazuje wezwania świątyni, natomiast lokalizuje ją po lewej stronie ulicy Bielskiej patrząc od strony rynku, co pokrywa się ze współczesną lokalizacją cerkwi parafialnej. Według legendy, zapisanej w kronice parafialnej z 1900, fundatorem cerkwi był książę Iwan Wiśniowiecki, który jadąc z Warszawy do Wilna miał zobaczyć na jej miejscu ikonę św. Antoniego Pieczerskiego i postanowił zbudować ku jego czci kaplicę. Nie ma jednoznacznego potwierdzenia, iż to właśnie Wiśniowiecki fundował budowlę, chociaż wiadomo, że w 1518 jego żona Anastazja zd. Olizarowicz przekazała mu dobra w bliskiej geograficznie Narewce. Inne legendy mówią o obecności w Narwi mnichów z Kijowa, którzy mieli w XV w. dotrzeć do miejscowości z ikoną św. Antoniego Pieczerskiego. Kult Antoniego jest nadal żywy w parafii narewskiej, a dzień wspomnienia mnicha jest, obok święta patronalnego, najważniejszą uroczystością obchodzoną w cerkwi.
W księdze poborowej z 1578 w wykazie duchownych prawosławnych z ziemi bielskiej wymieniony jest kapłan z Narwi.
Narewska świątynia należała prawdopodobnie do dekanatu bielskiego eparchii włodzimiersko-brzeskiej. Brakuje informacji o jej wyposażeniu, gdyż pierwszy opis cerkwi znajdującej się we wsi pochodzi dopiero z 1727.
W okresie unickim.
Parafia w Narwi najpóźniej w 1635 przyjęła postanowienia unii. W okresie unickim jej wyposażenie ulegało stopniowej latynizacji. Proces ten nasilił się po synodzie zamojskim, na którym wprost zalecono wstawianie do unickich świątyń organów, konfesjonałów i ołtarzy bocznych. Równocześnie cerkiew w Narwi zachowała elementy starszego wyposażenia, powstałego jeszcze dla cerkwi prawosławnej. W dokumentach wizytacji kanonicznej świątyni w 1727 wskazano, iż w budynku znajdowało się osiem dużych ikon, z czego cztery określono jako „moskiewskie”, co sugerowałoby prawosławne pochodzenie. W cerkwi nadal znajdował się ikonostas z królewskimi wrotami i jednymi drzwiami diakońskimi po stronie północnej. Ikonostas był dwurzędowy, w jego dolnym rzędzie znajdowało się sześć wizerunków. W części ołtarzowej znajdował się ołtarz z „bardzo starym” obrazem Boga Ojca oraz stół ofiarny (cs. "żertwiennik") z ikoną Chrystusa Zbawiciela. Drugi ołtarz, z obrazem Najświętszej Maryi Panny, znajdował się w przedsionku. Na wyposażeniu cerkwi pozostawało ponadto cyborium, patena, dwa krzyże służące do udzielania błogosławieństwa i krzyż procesyjny. W budynku przechowywano księgi liturgiczne i religijne, w tym drukowane "Kazusy Zamojskie". Ogólny stan świątyni oceniono jako nie najlepszy. Cerkiew była stara, drewniana, naprawy wymagał gontowy dach i okna (niektóre były powybijane), taki też remont wizytator nakazał proboszczowi miejscowej parafii. Sąsiadująca z cerkwią dzwonnica groziła zawaleniem.
Nowa cerkiew unicka.
W II połowie XVIII w. w Narwi zbudowano nową cerkiew unicką. Była to budowla jednokopułowa na planie sześcioboku, trójdzielna, szalowana i kryta gontem. W protokołach wizytacji z lat 1811 i 1818 opisano poważnie zlatynizowane wnętrze świątyni. Znajdowała się w nim „pozytywka o pięciu głosach” spełniająca rolę organów. W prezbiterium znajdował się znacznych rozmiarów ołtarz główny z obrazem Matki Bożej Bolesnej w srebrnej koronie i ze srebrnym pasem, z promieniami i mieczem z tego samego materiału, w miedzianej sukience. Obraz ten zakrywano drugim wizerunkiem, ukazującym Ukrzyżowanego Jezusa. Wizerunek maryjny otaczany był szczególnym kultem, o czym świadczyła obecność kilkunastu wotów. W ołtarzu znajdowała się mensa z cyborium. Oprócz głównego ołtarza w cerkwi funkcjonowały dwa boczne, z obrazami św. Antoniego (zasuwanym wizerunkiem św. Mikołaja) oraz Matki Bożej (zasuwanym postacią św. Antoniego). Poza tym w cerkwi znajdowała się nieokreślona w protokole wizytacyjnym liczba ikon (zidentyfikowano jedynie wizerunek św. Praksedy) oraz dwa krzyże procesyjne. Nie było natomiast ikonostasu.
Do 1797 parafia w Narwi funkcjonowała w strukturach unickiej diecezji włodzimierskiej. W wymienionym roku razem z całym dekanatem bielskim przeszła do nowo erygowanej diecezji supraskiej, w której pozostawała do 1809 (wówczas administratura została skasowana). W roku tym decyzją cara Aleksandra I tereny dawnej diecezji supraskiej włączono do unickiej diecezji brzeskiej. W 1828, po reorganizacji struktur Kościoła unickiego w Imperium Rosyjskim, parafia narewska znalazła się w diecezji litewskiej. W 1811 liczbę wiernych uczęszczających do świątyni oszacowano na 1158 osób.
Z cerkwią sąsiadowała dzwonnica, wzniesiona razem z całą świątynią. Na początku XIX w. była już ona poważnie zniszczona i wymagała renowacji. Na dzwonnicy znajdowało się pięć dzwonów, z czego najstarszy z roku 1758, a dwa kolejne z lat 1760 i 1813. Dzwon z 1760 został odlany w Gdańsku.
W 1827 r. Józef Siemaszko (od 1833 r. unicki biskup wileński), opowiadający się za przyłączeniem unitów do prawosławia, jako asesor unickiego Kolegium Duchownego ułożył szczegółowy memoriał ze wskazaniami, w jaki sposób należało sprzyjać asymilacji Cerkwi unickiej z Rosyjską Cerkwią Prawosławną. W 1834 r. Kolegium poleciło wprowadzić prawosławne księgi liturgiczne oraz przywrócić ikonostasy. Zmiany te powinny nastąpić również w cerkwi w Narwi. Faktycznie jednak akcja usuwania elementów pochodzenia łacińskiego, przygotowująca konwersję unitów z Podlasia na prawosławie, przeprowadzana w latach 30. XIX w. pod kierunkiem biskupa wileńskiego Józefa Siemaszki, w niewielkim stopniu wpłynęła na wygląd cerkwi w Narwi.
Cerkiew prawosławna do I wojny światowej.
W 1839, na mocy postanowień synodu połockiego, cerkiew w Narwi przeszła na własność Rosyjskiego Kościoła Prawosławnego i znalazła się w eparchii wileńskiej i litewskiej, w dekanacie bielskim. W budynku nadal nie było ikonostasu, wstawiono go dopiero w 1868. Była to konstrukcja dwurzędowa. Na carskich wrotach przedstawiono Zwiastowanie oraz czterech Ewangelistów. W dolnym rzędzie ikonostasu znajdowały się ikony o wymiarach 142 x 71,2 cm, kolejno od lewej przedstawiające Antoniego Pieczerskiego, Aleksandra Newskiego, Michała Archanioła (na północnych wrotach diakońskich), Matkę Bożą, Chrystusa Zbawiciela, św. Symeona (na południowych wrotach diakońskich) i Podwyższenie Krzyża Pańskiego. Wizerunki w wyższym rzędzie ikonostasu były o połowę mniejsze. Były to ikony świętych metropolitów kijowskich i moskiewskich: Jonasza, Filipa, Aleksego i Piotra, jak również ikony męczenników Nikandra i Szczepana, Świętych Cyryla i Metodego, św. Sergiusza i św. Mitrofana. W prezbiterium świątyni znajdował się stół ołtarzowy (prestoł) z antyminsem i baldachimem, żertwiennik oraz krzyż z blachy cynkowej, na którym znajdowały się emaliowane wizerunki Boga Ojca, Matki Bożej, św. Jana Chryzostoma i góry Golgoty. Na ścianie pomieszczenia ołtarzowego znajdowała się ikona Chrystusa modlącego się w Ogrójcu.
Kult obrazu Matki Boskiej Bolesnej utrzymał się w Narwi także po konwersji na prawosławie, chociaż taki ikonograficzny typ przedstawienia Maryi nie występuje w tradycji bizantyńskiej. W 1885, gdy na miejscu cerkwi pounickiej wzniesiono nową świątynię, wizerunek ten starannie odrestaurowano. Drugim szczególnie czczonym obrazem był wizerunek Antoniego Pieczerskiego. W cerkwi znajdowały się ponadto ikony Ukrzyżowania, Narodzenia Pańskiego, Matki Bożej, Chrystusa Zbawiciela i św. Mikołaja.
W 1846 liczbę wiernych miejscowej parafii oszacowano na 2244 osoby, a rok później – 2284. W opisie cerkwi wskazano również, że w jej bezpośrednim sąsiedztwie znajdował się dom proboszcza.
Nowa cerkiew prawosławna.
Budowę nowej świątyni prawosławnej w Narwi rozpoczął proboszcz miejscowej parafii ks. Antoni Kuźmiński, za zgodą władz eparchialnych, w 1881. Po śmierci Kuźmińskiego budowę kontynuował nowy proboszcz, ks. Jan Kłoczkowski. Budowlę poświęcono 9 maja 1885. Nie zachowały się opisy nowej świątyni bezpośrednio po jej otwarciu. Starszą cerkiew przeniesiono na miejscowy cmentarz, na miejsce starej kaplicy, i ponownie wyświęcono, nadając wezwanie Kazańskiej Ikony Matki Bożej.
W 1900 cerkiew w Narwi znalazła się w eparchii grodzieńskiej. Na początku XX wieku do budynku przekazano nowe ikony – św. Barbary, św. Jerzego, Obrazu Chrystusa Nie Ludzką Ręką Uczynionego, Podwyższenia Krzyża Pańskiego. Na wyposażeniu budynku był również Ewangeliarz z 1600 r.. Liczbę uczęszczających do świątyni w 1905 szacowano na 3098 osób. Trzy lata później wokół cerkwi zbudowano ozdobne murowane ogrodzenie z bramą.
W 1915 prawosławni mieszkańcy Narwi udali się na bieżeństwo. Cerkiewne wyposażenie spakowano do ośmiu skrzyń i wysłano do monasteru w Jarosławiu. Tam w 1917 część utensyliów, w tym szczególnie czczone ikony św. Antoniego Pieczerskiego i Matki Boskiej Bolesnej, zarekwirował komitet robotniczo-żołnierski.
W okresie międzywojennym przy cerkwi w Narwi działała parafia etatowa. W 1938 do świątyni uczęszczało 2840 osób. W XX w. zakupiono do niej ikony świętych związanych z regionem – Atanazego Brzeskiego i Gabriela Zabłudowskiego. Po II wojnie światowej i zmianie granic diecezji PAKP weszła w skład diecezji warszawsko-bielskiej, od lat 60. XX wieku działa w jej dekanacie narewskim.
W 1975 w świątyni przechowywana była osiemnastowieczna ikona Matki Bożej Bolesnej, kopia cudownego wizerunku. W 1985 ks. Piotr Popławski (1941–1985), proboszcz miejscowej parafii, zmarł w niewyjaśnionych okolicznościach.
12 kwietnia 1990 pożar zniszczył wnętrze świątyni. W pożarze spłonął m.in. XVIII-wieczny wizerunek maryjny. Do pożaru doszło w Wielki Czwartek, podczas nabożeństwa czytania ewangelii pasyjnych. W pożarze zginęła jedna osoba – wierny, który próbował wynieść z cerkwi krzyż ołtarzowy. Część elementów wyposażenia została uratowana przez parafian zgromadzonych w świątyni. Wnętrze cerkwi następnie odrestaurowano, wstawiając nowe ikony i ikonostas. 25 września 1994 cerkiew została konsekrowana przez metropolitę warszawskiego i całej Polski Bazylego. W tym samym roku w sąsiedztwie budynku wzniesiono ozdobną studnię do święcenia wody.
Świątynię wpisano do rejestru zabytków 31 grudnia 1990 pod nr 746.
Na początku XXI w. do parafii w Narwi należał niecały tysiąc wiernych. W 2. dekadzie XXI w. cerkiew była remontowana; po skończeniu prac została 23 lipca 2020 r. poświęcona przez arcybiskupa lubelskiego i chełmskiego Abla.
Architektura.
Cerkiew Podwyższenia Krzyża Pańskiego jest budowlą drewnianą, orientowaną, na planie krzyża łacińskiego, na fundamencie kamienno-cementowym. Budynek posiada konstrukcję wieńcową, szalowaną. Szerokość transeptu jest równa szerokości nawy. Dach nad nawą jest dwuspadowy, nad pomieszczeniem ołtarzowym – trójspadowy, nad dzwonnicą – cztero-, a wyżej ośmiospadowy. Na skrzyżowaniu nawy głównej i bocznej znajduje się kopuła wsparta na bębnie, z dachem wielospadowym. Z pomieszczeniem ołtarzowym łączy się absyda i dwa pastoforia. Do prostokątnego przedsionka przylegają dwa boczne pomieszczenia. Wejścia do obiektu – frontowe i przez nawę boczną – zdobione są portykami z sześcioma kolumnami każdy.
Ciekawostki.
Niemal identyczna pod względem architektonicznym świątynia znajduje się na Białorusi i jest nią cerkiew św. Łukasza w Domaczewie.

</doc>
<doc id="1624634" url="https://pl.wikipedia.org/wiki?curid=1624634" title="Pliszka brytyjska">
Pliszka brytyjska

Pliszka brytyjska ("Motacilla alba yarrellii") – brytyjski podgatunek pliszki siwej – ptaka z rodziny pliszkowatych (Motacillidae). W prawie całej Wielkiej Brytanii występuje przez cały rok. Lęgnie się w Szkocji, zimuje w Hiszpanii, zachodniej Francji oraz północno-zachodniej Afryce. Do Polski sporadycznie zalatuje – do końca 2020 roku stwierdzona 39 razy (łącznie obserwowano 40 osobników).
Niektórzy autorzy traktują pliszkę brytyjską jako osobny gatunek – "Motacilla yarrellii".

</doc>
<doc id="1624640" url="https://pl.wikipedia.org/wiki?curid=1624640" title="Pomniki w Gorzowie Wielkopolskim">
Pomniki w Gorzowie Wielkopolskim

W Gorzowie Wielkopolskim znajduje się kilkadziesiąt pomników, obelisków, rzeźb ustawianych z różnych okazji i w różnym czasookresie. Najczęściej pomniki te przedstawiają i przypominają postać historyczną, lub zdarzenie historyczne. Część z nich poświęcona jest regionalnym postaciom, część nie ma oficjalnej nazwy. Jednak wszystkie one wpływają na znaczną poprawę estetyki miasta, a przy tym pamięć o osobach lub zdarzeniach przedstawionych na nich jest wciąż żywa.
Pomniki.
Pomnik Marszałka Józefa Piłsudskiego.
Pomnik Marszałka Józefa Piłsudskiego został odsłonięty podczas uroczystości patriotycznych 11 listopada 2008 roku.
Pomnik Adama Mickiewicza.
Pomnik ten znajduje się w centrum miasta, nieopodal dworca kolejowego Gorzów Wlkp. i dworca autobusowego. Stoi on na niewielkim skwerze niemal naprzeciw Domu Towarowego „Rolnik”. Jego autorem jest znany rzeźbiarz i medalier Józef Gosławski. Pomnik został wzniesiony w 1957 roku.
Pomnik Jana Pawła II.
Pomnik ten, odsłonięty w 1999 r. stoi na placu Jana Pawła II, który mieści się na gorzowskiej dzielnicy Górczyn. Prezentuje on postać Papieża z otwartymi rękami a napis głosi: „Nie bójcie się dawać świadectwa, nie lękajcie się świętości”. Pomnik stoi w miejscu odprawienia mszy polowej w roku pielgrzymki Papieża Jana Pawła II do ojczyzny, i jego pobytu w Gorzowie. Pomnik jest oświetlony nocą. Upamiętnia wizytę Ojca Świętego Jana Pawła II w Gorzowie Wlkp.
Pomnik Wilhelma Pluty.
Pomnik biskupa gorzowskiego Wilhelma Pluty.
Pomnik Edwarda Jancarza.
Pomnik ukazuje Edwarda Jancarza - żużlowca Stali Gorzów. Jancarz jest pierwszym żużlowcem na świecie, któremu postawiono pomnik. Uroczyste odsłonięcie nastąpiło w grudniu 2005 roku. Pomnik w całości wykonany został z brązu.
Pomnik Szymona Giętego.
Rzeźba ukazuje postać Szymona Giętego, (właśc. Kazimierz Wnuk ur. 1914, zm. 1998). Pomnik odsłonięty 01.05.2004 roku na ul. Sikorskiego 111.
Pomnik Pawła Zacharka.
Rzeźba autorstwa Zofii Bilińskiej uwieczniająca przewoźnika, który przez 20 lat woził mieszkańców miasta między brzegami rzeki została ustawiona na nadwarciańskim bulwarze.
Pomnik Jana Korcza.
Na malowniczym skwerze u zbiegu ul. Łokietka i Chrobrego w styczniu 2010 r. usytuowano pomnik Jana Korcza. Postać siedząca na kamieniu ze szkicownikiem w ręku jest dziełem Zofii Bilińskiej.
Pomnik Ernsta Henselera.
Rzeźba przedstawiająca malarza przy sztaludze jest dziełem Andrzeja Moskaluka, usytuowano ją u zbiegu ul. Łokietka i Chrobrego w styczniu 2010 r.
Pomnik Pierwszych Gorzowian.
Pomnik ten ustawiony jest w Parku im. Mikołaja Kopernika, niedaleko kapliczki ewangelicko-augsburskiej. Wykonany jest w kształcie płaskiego kamienia ustawionego pionowo z tablicą na której widnieje napis: „Pamięci mieszkańców naszego miasta pochowanych na tym cmentarzu w latach 1831-1945”. Napis jest umieszczony również w języku niemieckim. Został ustawiony przez Zarząd Miasta i Stowarzyszenie BAG Landsberg/Warthe w 1993 r.
Pomnik Parku Mikołaja Kopernika.
U wejścia do parku znajduje się niewielka tablica-pomnik upamiętniająca zagospodarowanie tegoż parku. Została ustawiona przez Miasto we współpracy z załogą Stilonu w czerwcu 1973 r. Na tablicy widnieje napis: „Park im. Mikołaja Kopernika zagospodarowany w czynie społecznym przez załogę ZWCh Stilon”.
Pomnik Braterstwa Broni.
"(Pomnik znajduje się na Placu Grunwaldzkim obok Dzwonu Zgody.)"
Pomnik II Armii Wojska Polskiego.
Pomnik ten mieści się w starej, zabytkowej części Gorzowa na Placu Nieznanego Żołnierza. Pomnik o kształcie przypominającym orła upamiętnia II Armię Wojska Polskiego pod dowództwem generała Karola Świerczewskiego. Pomnik został postawiony w 35 rocznicę Ludowego Wojska Polskiego w 1978 r. Jego autorem jest rzeźbiarz Jerzy Koczewski. Pomnik wykonany z białego sztucznego kamienia przedstawia dwie dłonie wznoszące ku górze polskiego, piastowskiego orła. Napis na pomniku głosi: „Żołnierzom 5 dywizji piechoty II Armii Wojska Polskiego z okazji 35 rocznicy LWP - społeczeństwo Gorzowa”.
Pomnik Pionierów Kolejnictwa.
Pomnik ten stoi w bezpośrednim sąsiedztwie dworca kolejowego Gorzów Wlkp. Główny, na ul. Dworcowej. Zbudowany jest z dwóch smukłych, betonowych, wygiętych u góry części połączonych na górze znakiem kolejnictwa. Na środku znajduje się tablica na której napis głosi: „Kolejarzom Pionierom Miasta Gorzowa Wlkp. w 40. rocznicę powrotu Ziem Zachodnich do Macierzy Załoga Węzła PKP”. Pomnik ten został ustawiony w tym miejscu w kwietniu 1985 r.
Pomnik Bohaterów Wojennych.
"(tekst do opracowania)"
Pomnik Bronisławy Wajs-Papuszy.
Pomnik Bronisławy Wajs zwanej Papuszą, ukazuje poetkę siedzącą na pniu drzewa trzymającą książkę, z której wypadają kartki. Rzeźba autorstwa Zofii Bilińskiej została odsłonięta 8 listopada 2007 r. w Parku Róż, nieopodal gmachu Wojewódzkiej i Miejskiej Biblioteki Publicznej im. Zbigniewa Herberta. W parku tym poetka chętnie się przechadzała.
Herb Miasta.
Naprzeciw Urzędu Miasta, przy ul. Sikorskiego znajduje się kamienny herb miasta. Ustawiony jest on na kamiennym cokoliku i uniesiony lekko ku górze. Został tam ustawiony 6 października 1994 r. Do 1945 r. zdobił on środkowe przęsło Mostu im. Otto Gerloffa, nadburmistrza Landsbergu. Herb otaczają niewielkie rabatki. Jest on efektownie podświetlony nocą.
Obeliski.
Obelisk Ireny Dowgielewiczowej.
Obelisk ten ustawiono w dziesiąta rocznicę śmierci tej gorzowskiej poetki a więc w 1997 r., na skwerze przy ul. Dąbrowskiego, nieopodal ul. Krasińskiego. Wykonany jest on z kamienia i brązu a autorem tegoż pomnika jest znana gorzowska rzeźbiarka Zofia Bilińska. Napis na tablicy głosi: „Irena Dowgielewicz pisarka mieszkała i tworzyła w Gorzowie Wielkopolskim w latach 1945-1987”, a pod tymi słowami widnieje fragment jej wiersza „Ja to miasto kocham naprawdę”. Obelisk nocą jest podświetlany.
Obelisk Egometa Brahtza.
Obelisk ten mieści się w Parku Słowiańskim na narożniku ulic Słowiańskiej i Kosynierów Gdyńskich. Egomet Brahtz był landsberskim murarzem, a w późniejszym okresie radcą miejskim i starszym radcą miejskim. Zmarł w 1918 r. Obelisk ten, zniszczony w 1945 r., został ponownie ustawiony w tym samym miejscu w 2001 r.
Obelisk Nikołaja Bierzarina.
Obelisk ten znajdował się w Parku im. Henryka Siemiradzkiego w pobliżu gorzowskiego amfiteatru. 
Został on ustawiony w styczniu 1984 r. Obecnie obelisk już nie istnieje a w jego miejsce w parku Siemiradzkiego w Gorzowie odsłonięto w 2018 roku tablicę upamiętniającą ofiary zbrodni wołyńskiej.
Obelisk Pierwszej Szkoły im. Marii Konopnickiej.
Obelisk ten mieści się w ścisłym centrum miasta na tyłach Obszaru Telekomunikacji i Poczty Polskiej w Gorzowie, nad Kłodawką praktycznie w Parku Wiosny Ludów. Wykonany jest on z kamienia z pamiątkową tablicą na której jest umieszczony napis: „W tym miejscu stał budynek w którym 27 maja 1945 r. otwarto pierwszą polska publiczna szkołę powszechną im. Marii Konopnickiej.
Obelisk Orląt Lwowskich.
Obelisk ten stoi na niewielkim skwerze przy ul. Orląt Lwowskich. Jest on wykonany z kamienia, na którym umieszczona jest płyta pamiątkowa a na szczycie tegoż kamienia umieszczony jest biały orzeł. Pomnik został postawiony w listopadzie 1993 r., a napis na nim głosi: „W hołdzie Orlętom Lwowskim w 75 rocznicę walk o polskość Lwowa 1918-1920 Społeczeństwo Ziemi Gorzowskiej”. Pomnik ten jest oświetlony nocą.
Tablice pamiątkowe.
"(tekst do opracowania)"
Rzeźby.
Śfinster.
Nazwa pochodzi od nazwiska fundatora żeliwnego odlewu Józefa Teofila Finstera i nawiązuje do kontrowersji, jakie wywołało jego postawienie. Dzieło Zbigniewa Frąckiewicza było początkowo częścią większego cyklu nagich żelaznych mężczyzn i nie było wystawiane inaczej niż w grupie rzeźb. Zdaniem przeciwników pomnika wystawienie samotnej rzeźby wypacza jej sens i stanowi obrazę moralności publicznej. Śfinster stał początkowo na Wełnianym Rynku, w tym czasie kilkukrotnie podejmowano próbę jego zniszczenia bądź wywiezienia. Ostatecznie, bez większych kontrowersji został przeniesiony na ul. Hawelańską, w nieeksponowane miejsce za parkingiem.
Kormorany.
Rzeźba ta, autorstwa Zofii Bilińskiej ustawiona została pod koniec lat 70. XX w. Mieści się na niewielkim skwerze na rozwidleniu ulic Warszawskiej i Sikorskiego, nieopodal tzw. Białego Kościółka czyli Kościoła Św. Stanisława Kostki. Wykonana jest ze sztucznego, białego kamienia i prezentuje ptaki próbujące poderwać się do lotu we wszystkie strony.
Rzecznik prasowy (Janusz).
Hiperrealistyczna rzeźba autorstwa Ewy Kozubal i Ewy Bone, znajdująca się od lipca 2015 roku na gorzowskim Bulwarze Wschodnim. Przedstawia dojrzałego mężczyznę siedzącego na plażowym krześle i czytającego gazetę, ubranego w kąpielówki, klapki i czapkę rybacką (w pierwotnym założeniu posiada również okulary). Rzeźba ta ma na celu wzbogacać wizualnie przestrzeń bulwaru, podkreślać jego rekreacyjny charakter oraz zacierać granicę między galerią, a przestrzenią miejską. Wykonana została z żywicy poliestrowej. Zwyczajowo nazywana jest przez mieszkańców „Januszem” bądź „Januszem Gorzowskim”.
Rzeźba przy alei Jagiełły.
"(tekst do opracowania)"
Rzeźba przy ulicy Drzymały.
"(tekst do opracowania)"
Tzw. „Kamień filozoficzny”
Rzeźby w Parku Wiosny Ludów.
Rzeźby, autorstwa Zofii Bilińskiej ustawione podczas renowacji Parku przedstawiają Nimfy Wodne które umieszczone są na niewielkim cokoliku. Wykonane są z jasnego kamienia.
Rzeźba „Macierzyństwo”.
Rzeźba ta powstała dzięki plenerowi artystycznemu przeprowadzonemu w 1997 r. w ramach obchodów 740-lecia Miasta Gorzowa. Wykonana jest z jasnego kamienia z zarysem matki z dzieckiem. Ustawiona jest w pobliżu Szpitala Dziecięcego przy ul. Franciszka Walczaka. Autorem tej rzeźby jest znana gorzowska rzeźbiarka Zofia Bilińska.
Rzeźba na skwerze przy Empik-u.
Rzeźba ta powstała podczas pleneru artystycznego organizowanego z okazji 740-lecia Miasta Gorzowa oraz Dni Gorzowa w 1997 r. Autorem tej rzeźby jest Wojciech Nawrocki.
Rzeźba w Parku Wolności.
"(tekst do opracowania)"

</doc>
<doc id="1624642" url="https://pl.wikipedia.org/wiki?curid=1624642" title="Ngang">
Ngang



</doc>
<doc id="1624647" url="https://pl.wikipedia.org/wiki?curid=1624647" title="S.C.I.E.N.C.E.">
S.C.I.E.N.C.E.

S.C.I.E.N.C.E. – drugi album studyjny zespołu Incubus wydany 9 września 1997 roku. Jak dotąd zostało sprzedanych 740 tysięcy kopii tego albumu.

</doc>
<doc id="1624648" url="https://pl.wikipedia.org/wiki?curid=1624648" title="Be Human">
Be Human

Be Human – trzeci albumem zespołu Fightstar, ukazał się 20 kwietnia 2009.
Pierwszym singlem jest The English Way, wydany wraz z teledyskiem 3 listopada 2008.
Jako drugi wybrany został utwór Mercury Summer. Jego premiera odbyła się 25 lutego 2009, a data wydania singla to 6 kwietnia.
20 lipca 2009 ukazał się kolejny singiel – Never Change. Teledysk do utworu pojawił się na Kerrang!, MTV2 i Scuzz.

</doc>
<doc id="1624649" url="https://pl.wikipedia.org/wiki?curid=1624649" title="Mieczysław Stanclik">
Mieczysław Stanclik

Mieczysław Stanclik, pseud. "Adam Stanisławski" (ur. 23 listopada 1941 w Komorowicach, zm. 25 października 1998 w Bielsku-Białej) – polski poeta.
Rozpoczął naukę w technikum włókienniczym, ukończył liceum ogólnokształcące. Jako poeta debiutował w 1960 roku na łamach czasopisma "Odra". W 1968 roku otrzymał Nagrodę im. Włodzimierza Pietrzaka, zaś w 1970 roku Nagrodę Czerwonej Róży, w 1985 roku został laureatem Nagrody im. Stanisława Piętaka za tom poezji "Ave Eva". 

</doc>
<doc id="1624653" url="https://pl.wikipedia.org/wiki?curid=1624653" title="Zakony studenckie">
Zakony studenckie

Zakony studenckie (niem. "Studentenorden") – tajne korporacje akademickie działające w okresie oświecenia.
Historia.
W XVIII wieku różne grupy studentów zawiązywały tak zwane "zakony", częściowo wzorowane na lożach wolnomularskich, jak również nawiązujące do stowarzyszeń literacko-filozoficznych ("Pegnesischer Blumenorden" w Norymberdze, Accademia della Crusca we Florencji, Zakon iluminatów), były zakładane początkowo jako alternatywa do istniejących od dawna "ziomkostw" (nacji) studenckich (niem. "Landsmannschaften").
Do najważniejszych zakonów studenckich są zaliczani: "Amicisten", Konstantisten ("Constantisten"), "Unitisten" oraz "Harmonisten". 
Chociaż zakony nie zajmowały się polityką, to przez władze państwowe i uczelniane były traktowane jako organizacje wywrotowe i szerzące wrogą propagandę powiązaną między innymi z rewolucją francuską. Ostatecznie w roku 1793 uchwałą Reichstagu zostały zakazane i były zwalczane na całym obszarze Rzeszy Niemieckiej.
Ważnym źródłem do historii zakonów studenckich są sztambuchy zawierające wpisy członków zakonów, którzy przeważnie przy swym nazwisku umieszczali monogram korporacji.
Po likwidacji zakonów studenckich pod koniec XVIII wieku powstały pierwsze współczesne korporacje akademickie, które istnieją do dzisiaj jako Corpsy, i Burschenschafty. W USA w XIX wieku rozwinęły się podobne korporacje, mianowicie bractwa Fraternities und Sororities.

</doc>
<doc id="1624654" url="https://pl.wikipedia.org/wiki?curid=1624654" title="Discovery Studios">
Discovery Studios

Discovery Studios - wewnętrzne studio telewizyjne realizujące programy dla sieci kanałów Discovery. Do głównych produkcji należą filmy dokumentalne i reality. 
Produkcje.
Przed utworzeniem studia produkcje spod logo Discovery były realizowane przez wiele niezależnych małych wytwórni filmowych (wszystkie stworzone i należące do Discovery Communications) takich jak np. Discovery Docs. Po utworzeniu Discovery Studios poprzednie studia i ich produkcje włączone zostały do kanonu Discovery Studios. Obecnie wytwórnia jest największym producentem filmów dokumentalnych. W 2008 stworzono ponad 300 godzin filmu.
Linki zewnętrzne.
Strona wytwórni

</doc>
<doc id="1624655" url="https://pl.wikipedia.org/wiki?curid=1624655" title="Cerkiew Narodzenia Najświętszej Maryi Panny w Mielniku">
Cerkiew Narodzenia Najświętszej Maryi Panny w Mielniku

Cerkiew Narodzenia Przenajświętszej Bogurodzicy – prawosławna cerkiew parafialna w Mielniku. Należy do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Pierwsze pisemne informacje o istnieniu w Mielniku prawosławnej cerkwi pochodzą z 1260, następnie zaś z 1551. W XVII w. parafia mielnicka przyjęła unię. W 1614 i w 1656 świątynia ulegała zniszczeniu wskutek pożaru, po czym była odbudowywana. Pierwszą murowaną świątynię w miejscowości zbudowano w latach 1821–1823 w stylu klasycystycznym. Podobnie jak wszystkie cerkwie unickie na Podlasiu, obiekt posiadał silnie zlatynizowane wyposażenie, z organami, amboną i ołtarzami bocznymi, jako jedna z nielicznych świątyń w regionie zachował natomiast ikonostas. Większość łacińskich elementów wyposażenia została usunięte ze świątyni w latach 1835–1838, podczas akcji delatynizacji unickich obrzędów przygotowującej konwersję całej unickiej diecezji litewskiej na prawosławie. Sposób i zakres dokonywania zmian we wnętrzu cerkwi stał się przyczyną sporu między duchowieństwem a naczelnikiem powiatu Miedwiediewem, który nalegał, by unickie świątynie natychmiast przebudowywać w stylu typowym dla architektury rosyjskiej. Konsystorz diecezji litewskiej pod kierunkiem biskupa Józefa Siemaszki opowiedział się wówczas za zmianami stopniowymi i zgodził się, by niektóre – uznane za drugorzędne – elementy wyposażenia typowe dla katolicyzmu pozostały w cerkwi mielnickiej i w innych świątyniach.
Cerkiew w Mielniku przeszła na własność Rosyjskiego Kościoła Prawosławnego na mocy postanowień synodu połockiego w 1839. Na początku XX wieku obiekt został gruntownie przebudowany w stylu bizantyjsko-rosyjskim. Dobudowano wtedy do niego przedsionek z dzwonnicą i pięć cebulastych kopuł. W tym samym okresie wymieniono ikonostas.
Cerkiew w Mielniku jest ośrodkiem lokalnego kultu ikony Matki Bożej Oranty z przełomu XVIII i XIX w. Na plebanii w miejscowości przechowywane są również inne zabytkowe unickie obrazy z tego samego okresu. 
Cerkiew mieści się przy ulicy Brzeskiej 93, na naturalnym wzniesieniu.
Historia.
Pierwsze cerkwie w Mielniku.
Pierwsza wzmianka o istnieniu prawosławnej świątyni w Mielniku wskazuje, iż w 1260 w miejscowości znajdowała się cerkiew ze szczególnie czczoną ikoną Matki Bożej, przed którą modlił się brat Daniela Halickiego Wasylko, udając się na wyprawę przeciwko Jaćwieży. Była to najprawdopodobniej cerkiew grodowa, a czas powstania parafii prawosławnej w Mielniku jest niemożliwy do ustalenia z braku dokumentów. Legendarne przekazy datują powstanie cerkwi w Mielniku nawet na wiek XI.
Kolejna wzmianka o świątyniach pochodzi dopiero z 1551 i wskazuje istnienie w Mielniku dwóch cerkwi, z czego jedna znajdowała się na miejscu współcześnie istniejącej. Była to świątynia drewniana. Przetrwała do 1614, gdy zniszczył ją całkowicie pożar. Budynek sakralny został odbudowany i pozostawał w rękach prawosławnych (w eparchii włodzimiersko-brzeskiej) jeszcze po zawarciu unii brzeskiej, której miejscowi wierni się sprzeciwili. Unici przejęli mielnicką cerkiew najpóźniej w 1646. Dziesięć lat później budowla ponownie spłonęła, po czym została odbudowana.
Protokół wizytacji parafii Narodzenia Najświętszej Maryi Panny z lat 1726–1727 wskazuje, iż w świątyni znajdował się czterorzędowy ikonostas. Najwcześniej w trzeciej dekadzie XVIII w. w cerkwi pojawiły się organy oraz ambona.
Unickie parafiew Mielniku jurysdykcyjnie podlegały diecezji włodzimiersko-brzeskiej, należały do dekanatu drohiczyńskiego. W 1797 razem z całym dekanatem znalazły się w diecezji supraskiej. Po jej zniesieniu w 1807 ponownie włączono je do diecezji włodzimiersko-brzeskiej, a w 1828, w ramach reorganizacji podziału terytorialnego Kościoła unickiego w Imperium Rosyjskim – do diecezji litewskiej.
Cerkiew z XIX w..
Cerkiew unicka.
W latach 1821–1823 na miejscu drewnianej świątyni wzniesiona została klasycystyczna cerkiew murowana. Obiekt zbudowano z polnych kamieni i cegły. Budowę sfinansowano z oszczędności własnych parafii oraz z darów miejscowych wiernych Świątynia nosiła wezwanie Narodzenia Matki Bożej. W kolejnych latach w dokumentach cerkiewnych przewija się także wezwanie Zmartwychwstania Pańskiego.
Wyposażenie unickiej cerkwi w Mielniku było w znacznym stopniu zlatynizowane. Równocześnie cerkiew była jednym z pięciu unickich obiektów sakralnych w regionie, gdzie po synodzie zamojskim (lub w kolejnych dziesięcioleciach) nie zdemontowano ikonostasu. Na początku 1836 w cerkwi nie było natomiast typowych dla obrządku bizantyjskiego ksiąg liturgicznych, stołu ofiarnego i ołtarza oraz naczyń liturgicznych. Wymienione elementy wyposażenia zostały umieszczone w świątyni w czasie akcji delatynizacji unickiego obrządku na Podlasiu, przygotowującej konwersję unitów diecezji litewskiej na prawosławie. Jeszcze w tym samym 1836 dziekan drohiczyński informował konsystorz diecezjalny, że w cerkwi znajdował się już komplet utensyliów liturgicznych niezbędnych dla odprawiania nabożeństw prawosławnych. W 1838 unicki ikonostas został zastąpiony nowym; fundusze na ten cel przekazało państwo rosyjskie. W maju tego roku dziekan bielski Kostycewicz oraz przedstawiciel władz świeckich, naczelnik ziemski Miedwiediew dokonali w świątyni wizytacji, wskazując, iż w obiekcie nadal przechowywano szereg typowo unickich elementów wyposażenia, wielu zaś sprzętów prawosławnych brakowało. Wbrew wcześniejszym deklaracjom miejscowego duchowieństwa w świątyni pozostały organy (demontowane w całej diecezji w latach 1835–1836), chociaż nie były już użytkowane. Negatywnie wygląd świątyni oceniał zwłaszcza Miedwiediew, który w czasie wizytacji domagał się natychmiastowego wyrzucenia z budynku dzwonu-sygnaturki, balasów, konfesjonału, ambony, łojowych lamp oraz kryłosu. Żądał również, by przenieść na środek świątyni boczne ołtarze z obrazami św. Mikołaja i Opieki Matki Bożej. Jego opinia stała się przyczyną konfliktu z proboszczem mielnickim Florianem Zienkiewiczem, który pragnął zachować wymienione elementy. Powoływał się na postępowanie biskupa litewskiego Józefa Siemaszki, który podczas wizytacji w unickich cerkwiach nie nalegał na rezygnację akurat z tych elementów wyposażenia (zaś w kwestii ambony w Mielniku wydał wyjątkową zgodę na jej pozostawienie). Przypominał także, że władze diecezjalne znały wygląd świątyni i akceptowały go. Poparł go w tej sprawie dziekan, prosząc konsystorz o wydanie opinii w sprawie mielnickiej cerkwi, jak również o wyraźne sprecyzowanie, które elementy pochodzenia łacińskiego były w cerkwiach dopuszczalne, a które należało eliminować.
W związku ze sporem wokół wyglądu cerkwi w Mielniku dziekan drohiczyński odbył 12 marca 1838 rozmowę z Miedwiediewem, by przekonać go do stopniowego, a nie natychmiastowego adaptowania świątyń unickich do wymogów liturgii prawosławnej. Naczelnik ziemski zarzucał Kostycewiczowi tolerowanie naleciałości łacińskich we wszystkich parafiach w dekanacie. W kwietniu 1838 konsystorz postanowił zainteresować sprawą naczelnika obwodu białostockiego Gunaropułłę, by ten skłonił Miedwiediewa do zaprzestania ingerencji w działania duchowieństwa. Pismo do naczelnika wystosował także biskup pomocniczy diecezji litewskiej Antoni Zubko. Prośba konsystorza została spełniona. Udzielając naczelnikowi wyjaśnień, Miedwiediew zarzucił duchowieństwu mielnickiemu ignorowanie zaleceń władz duchownych w zakresie delatynizacji obrządku. Twierdził także, że wszystkie świątynie unickie na Podlasiu powinny natychmiast zostać przebudowane w stylu typowych dla rosyjskiej architektury sakralnej.
O sytuacji w Mielniku konsystorz litewski dyskutował na odrębnym posiedzeniu. Ustalono na nim dokładne wytyczne w sprawie wyjątkowego pozostawiania w świątyniach obcych prawosławnej tradycji elementów. W czerwcu 1838 proboszcz mielnickiej parafii informował, że bez dalszych dotacji nie będzie w stanie zakupić brakujących elementów wyposażenia. W sierpniu tego samego roku otrzymał od skarbu państwa kolejną dopłatę w wysokości 448 rubli 92 kopiejki, z zastrzeżeniem, iż część tej kwoty miała zostać następnie zwrócona przez ziemian, których poddani chłopi uczęszczali do opisywanej cerkwi. Ostatecznie wymienioną kwotę przekazano duchowieństwu mielnickiemu dopiero w październiku roku następnego.
Cerkiew w Mielniku była ostatnią świątynią na Podlasiu, w której zakończono delatynizację obrządku. Po jej zakończeniu proboszcz mielnickiej parafii początkowo nie chciał złożyć deklaracji gotowości przejścia na prawosławie, a w lipcu 1838 był jednym z 21 duchownych, którzy prosili oberprokuratora Świętego Synodu Rządzącego o zgodę na pozostanie przy wyznaniu unickim zarówno dla siebie, jak i dla wiernych. Ostatecznie jednak podpisał stosowne oświadczenie w drugiej połowie 1838.
W 1838 do świątyni uczęszczało 1300 wiernych.
Cerkiew prawosławna.
W 1839, na mocy postanowień synodu połockiego, mielnicka parafia przeszła do Rosyjskiego Kościoła Prawosławnego.
W latach 1907–1910 budynek gruntownie przebudowano w urzędowym stylu bizantyjsko-rosyjskim. Dostawiono do niego przedsionek z położoną nad nim dzwonnicą oraz pięć kopuł (tzw. "piatigławie").
W 1985 cerkiew została wyremontowana. W czasie prac obiekt otynkowano, co doprowadziło do całkowitego przekształcenia jego pierwotnego wyglądu (kamienna elewacja o ramowych podziałach tynkowych, z lizenami).
We wrześniu 2015 świątynia (po raz pierwszy w historii) otrzymała relikwie świętych prawosławnych – męczenników wileńskich Antoniego, Jana i Eustachego, podarowane przez monaster Świętego Ducha w Wilnie.
Cerkiew została wpisana do rejestru zabytków 17 kwietnia 1985 pod nr 598.
Architektura.
Bryła budynku.
Cerkiew w Mielniku zbudowana jest na planie prostokąta. Jest to budowla murowana, o trójprzęsłowym korpusie, orientowana. Przedsionek cerkiewny jest niższy i węższy od naw, nad nim położona jest wieża-dzwonnica. Przedsionek od nawy oddziela trójłuczne przejście arkadowe; nad nim położony jest wysunięty ponad nawę drewniany balkon przeznaczony dla chóru. Okna świątyni są rozglifione i zamknięte odcinkowo. W przedsionku mają kształt prostokątny, jedynie w zachodniej elewacji wieży wybito dwa okna koliste. Fasady korpusu budynku podzielono pilastrami, w przypadku przęsła ołtarzowego – zdwojonymi. Pilastry wieńczy belkowanie, w przedsionku także kostkowy fryz. Elewacja główna cerkwi jest trzyosiowa, symetryczna, z umieszczoną centralnie dzwonnicą na planie kwadratu, w górnych partiach ośmioboczną. Dzwonnicę dekorują trójkątne niewielkie szczyty oraz podwieszony fryz arkadowy. Na osi fasady zachodniej znajduje się również kruchta z uskokowym półkolistym portalem. Wieżę wieńczy ośmioboczny, ostrosłupowy dach wieżowy. Dachy cerkwi kryte są blachą. Nad kruchtą i korpusem znajdują się dachy dwuspadowe, w pozostałych częściach budynku – płaskie. Pomieszczenie ołtarzowe mielnickiej cerkwi nie jest wyodrębnione w bryle budynku, zamknięte zostało trójbocznie. W 2017 r. zakończono remont elewacji, zmieniając jej kolor na niebieski.
Wnętrze.
Wnętrze świątyni dzielą na nawy rzędy drewnianych kolumn toskańskich. W nawach bocznych znajduje się strop płaski, zaś w głównej – pozorne sklepienie kolebkowe. Ikonostas w cerkwi powstał na początku XX wieku i reprezentuje styl eklektyczny z przewagą elementów neorenesansowych. W podobnym stylu wykonano cztery ozdobne kioty z tego samego okresu. W cerkwi znajdują się również dwie starsze ikony: wizerunek maryjny w typie Hodigitria z XVIII w., gruntownie przemalowany na pocz. XX stulecia. Ikona ta reprezentuje styl barokowy z ornamentami rokokowymi na płaszczu Maryi.
Inne zabytkowe elementy wyposażenia cerkwi, powstałe w okresie przynależności miejscowej parafii do Kościoła unickiego, to osiemnastowieczna barokowa puszka zwieńczona krzyżem z pasyjką, kociołek na wodę święconą z lat 1820–1830 oraz dwie posrebrzane wieczne lampy z ok. 1830.
Z wyposażenia starszych cerkwi w Mielniku zachowały się XVIII-wieczne ikony Apostołów, pierwotnie stanowiące jeden z rzędów ikonostasu. Są one przechowywane na plebanii miejscowej parafii. Wszystkie obrazy namalowano na desce techniką olejną, w manierze barokowej, o czym świadczą dramatyczne pozy, skłębienia szat, masywne proporcje postaci świętych, a także malarskość ujęcia i modelunek światłocieniowy. Tłem dla Apostołów są złote liście akantu. Poszczególni święci nie są możliwi do zidentyfikowania, z wyjątkiem św. Piotra, który trzyma w dłoni jednoznacznie kojarzony z nim atrybut – klucze.
Wnętrze cerkwi zostało w całości pokryte freskami i polichromią (prace ukończono w 2015).
Ikona Matki Bożej z Mielnika.
Od XVIII w. w parafii mielnickiej funkcjonuje kult ikony Matki Bożej, reprezentującej rzadki na Podlasiu typ Oranta. Według miejscowej tradycji obraz został wyłowiony z Bugu w 1777. W ocenie konserwatorów zabytków wizerunek powstał na przełomie XVIII i XIX w., a jego twórcą jest artysta ludowy. Ikona ta wystawiona była dla kultu w mielnickiej cerkwi cmentarnej Opieki Matki Bożej, a w świątyni parafialnej znalazła się po jej gruntownym remoncie na początku XX wieku.

</doc>
<doc id="1624656" url="https://pl.wikipedia.org/wiki?curid=1624656" title="Discovery Docs">
Discovery Docs



</doc>
<doc id="1624658" url="https://pl.wikipedia.org/wiki?curid=1624658" title="Make Yourself">
Make Yourself

Make Yourself – trzeci album studyjny amerykańskiego zespołu Incubus, grającego rock alternatywny. W Stanach Zjednoczonych uzyskał status podwójnej platynowej płyty. 

</doc>
<doc id="1624662" url="https://pl.wikipedia.org/wiki?curid=1624662" title="Jadwiga Stańczakowa">
Jadwiga Stańczakowa

Jadwiga Stańczakowa (ur. 27 września 1919 w Warszawie, zm. 29 maja 1996 tamże) – niewidoma polska pisarka i poetka.
Życiorys.
Była córką Adolfa Strancmana (1880–1976). Studiowała na wydziale finansowo-ekonomicznym Akademii Nauk Politycznych w Warszawie. Debiutowała jako poetka na łamach tygodnika „Nowa Kultura”. Otrzymała Nagrodę im. Jerzego Szczygła.
Przyjaźniła się z Mironem Białoszewskim. Opowiada o tym film "Parę osób, mały czas" w reżyserii Andrzeja Barańskiego. Jej rolę grała Krystyna Janda, zaś w roli Białoszewskiego wystąpił Andrzej Hudziak. 
Jej córką jest Anna Sobolewska, eseistka, krytyk i historyk literatury.

</doc>
<doc id="1624667" url="https://pl.wikipedia.org/wiki?curid=1624667" title="Muchołówka półobrożna">
Muchołówka półobrożna

Muchołówka półobrożna ("Ficedula semitorquata") – gatunek małego ptaka z rodziny muchołówkowatych (Muscicapidae). Gniazduje od południowo-wschodniej Europy po Azerbejdżan i Iran.
Takson ten często bywał łączony w jeden gatunek z muchołówką białoszyją ("F. albicollis"). Nie wyróżnia się podgatunków.
Długość ciała wynosi około 13 cm, masa ciała 8–17,2 g. Jest podobna do muchołówki białoszyjej, ale zamiast obroży ma półobrożę.
Muchołówki półobrożne są wędrowne. Gniazdują w Albanii, Bułgarii, Grecji, Turcji i obszarze od Kaukazu i Zakaukazia na południe po północny i północno-zachodni Iran. W 2011 po raz pierwszy stwierdzono lęg w Serbii. Zimują we wschodnio-centralnej Afryce – od Sudanu Południowego na południe do zachodniej Tanzanii.
Środowiskiem życia muchołówek półobrożnych podczas sezonu lęgowego są pasy lasów na zboczach górskich do około 2000 m n.p.m. z przewagą dojrzałych drzew zrzucających liście na zimę (zwłaszcza dębów i grabów), jak i również nadrzeczne i położone na bagnach lasy jesionów wąskolistnych ("Fraxinus angustifolia"). Zasiedlają również skupiska platanów wschodnich ("Platanus orientalis"). Sporadycznie gnieżdżą się w starych lub opuszczonych sadach, zagajnikach i plantacjach, parkach miejskich i dużych ogrodach albo zalesionych skrajach miast i wsi.
Muchołówki półobrożne zakładają gniazda w dziuplach dzięciołów, ale używają również budek lęgowych.
BirdLife International szacuje liczebność populacji na 58–350 tysięcy dorosłych osobników, ocenia trend populacji jako spadkowy. W latach 2005–2012 muchołówkę półobrożną IUCN klasyfikowała jako gatunek bliski zagrożenia (NT, "Near Threatened"), w 2015 klasyfikację zmieniono na gatunek najmniejszej troski (LC, "Least Concern").

</doc>
<doc id="1624669" url="https://pl.wikipedia.org/wiki?curid=1624669" title="Komitet Nauk Geologicznych Polskiej Akademii Nauk">
Komitet Nauk Geologicznych Polskiej Akademii Nauk

Komitet Nauk Geologicznych Polskiej Akademii Nauk – jeden z komitetów Polskiej Akademii Nauk. Komitet zajmuje się naukami geologicznymi.
Komitet Nauk Geologicznych Polskiej Akademii Nauk, początkowo jako Komitet Geologiczny PAN, istnieje od 1952 roku. Jednym z pierwszych, bardzo ważnych zadań Komitetu było sformułowanie kluczowych problemów badawczych, szczególnie istotnych dla rozpoznania budowy geologicznej Polski, która w wyniku II wojny światowej zmieniła w 3/5 swoje granice. Przez pewien czas Komitet również finansował badania naukowe. Obecnie Komitet działa przy Wydziale III Nauk Ścisłych i Nauk o Ziemi PAN. W kadencji 2020-2023 liczy 34 członków wybranych przez polską społeczność geologiczną uczelni wyższych, instytutów PAN i jednostek badawczo-rozwojowych. Komitet współpracuje z Międzynarodową Unią Nauk Geologicznych (IUGS) oraz współdziała m.in. w międzynarodowym programie geonauk (IGCP).
Wykonując swoje zadania Komitet opracował wiele ważnych dokumentów, w tym: "„Zasady polskiej terminologii i nomenklatury stratygraficznej”" (1975), "„Polskie Zasady Stratygrafii”" (2006) i "„Regionalizację tektoniczną Polski”" (2011). Wraz z Komitetem Planeta Ziemia PAN uczestniczył w organizacji i realizacji trzyletniego programu edukacyjnego IUGS i UNESCO "„Światowy Rok Planeta Ziemia”" (2007-2009).
W sprawach edukacji Komitet tworzył opinie dla Komitetu Badań Naukowych i Ministerstwa Nauki i Szkolnictwa Wyższego, zajmował stanowiska w sprawie trójstopniowych studiów geologicznych, w sprawie organizacji kształcenia w zakresie nauk geologicznych, w sprawie programów szkolnych uwzględniających geologię w nauczaniu geografii w szkole podstawowej i średniej oraz proponował sposoby upowszechniania wiedzy geologicznej. Komitet przedstawiał swe stanowisko w sprawie potencjalnych zagrożeń geologicznych dla lokalizacji elektrowni jądrowej w Polsce, w sprawie zakresu badań geologicznych terenów przeznaczonych pod lokalizację takiej elektrowni, problemów związanych z poszukiwaniem gazu ziemnego w skałach łupkowych w Polsce, organizacji służby geologicznej w Polsce i związanych z tym projektów ustaw sejmowych, a także dostępu do sztucznych odsłonięć skalnych i zmian w prawie geologicznym i górniczym. Komitet przygotował też opinie w sprawie zagrożenia globalnym ociepleniem i konieczności wielodyscyplinowych badań nad tym problemem. Opinie te spotkały się z krytycznymi komentarzami ze strony niektórych mediów, w stanowisku Komitetu Geofizyki PAN, na portalu Nauka o klimacie i na pokrewnym mu blogu popularnonaukowym.
Stanowisko w sprawie zmian klimatu.
Na posiedzeniu Komitetu Nauk Geologicznych PAN w Warszawie w dniu 14.11.2008 r. problemy zmian klimatu dyskutowali profesorowie: Janusz Kotlarczyk, Andrzej Żelaźniewicz, Leszek Marks, Ryszard Marcinowski, Krystyna Piotrowska, Marek Lewandowski (geolog), Krzysztof Jaworowski, Jerzy Żaba, Grzegorz Racki, Krzysztof Jakubowski (geolog) oraz Izabela Bojakowska. Główny wątek dyskusji dotyczył przyczyn ocieplania się klimatu oraz wzrostu zawartości CO2 w atmosferze:
12 lutego 2009 roku Komitet Nauk Geologicznych Polskiej Akademii Nauk wydał oświadczenie w sprawie zagrożenia globalnym ociepleniem. Dokument zawiera wiele argumentów
dotyczących kontrowersji globalnego ocieplenia. Oświadczenie to jest wykorzystywane w mediach. M.in. Marek Rabij pisze
"w lutym Komitet Nauk Geologicznych Polskiej Akademii Nauk stwierdził w oficjalnym stanowisku, że teza o wpływie człowieka, a konkretnie przemysłu na zmiany klimatyczne nie znajduje na razie uzasadnienia w wynikach badań."
Część z tych argumentów jest dyskutowana w stanowisku Komitetu Geofizyki PAN (zajmującego się badaniami fizyki atmosfery) w sprawie współczesnej zmiany klimatu z czerwca 2009.
Stanowisko KNG PAN z 2009 r. zostało surowo skrytykowane przez Marcina Popkiewicza i prof. Szymona Malinowskiego na łamach portalu Nauka o klimacie.
9 grudnia 2019 r. KNG opublikował zaktualizowane stanowisko w debacie klimatycznej. Zostało ono nominowane w konkursie na Klimatyczną bzdurę roku 2019 za stwierdzenie, że w okresie MEL ludzie przemieszczali się saniami przez całkowicie zamarznięty Bałtyk. Doczekało się też krytycznej oceny na blogu popularnonaukowym oraz portalu Nauka o Klimacie. Stanowisko KNG zostało przyjęte tuż przed wyborami, podczas których zmienił się znacznie skład Komitetu Nauk Geologicznych PAN.

</doc>
<doc id="1624671" url="https://pl.wikipedia.org/wiki?curid=1624671" title="Wrzosowo (stacja kolejowa)">
Wrzosowo (stacja kolejowa)

Wrzosowo – stacja kolejowa, w województwie zachodniopomorskim, w powiecie kołobrzeskim, w gminie Dygowo, 1,5 km na wschód od centrum Wrzosowa. Przez stację przebiega zelektryfikowana linia kolejowa Szczecinek - Białogard - Kołobrzeg. Stacja posiada 2 perony. Na przystanku zatrzymują się pociągi osobowe.
W roku 2017 stacja obsługiwała 10–19 pasażerów na dobę.

</doc>
<doc id="1624674" url="https://pl.wikipedia.org/wiki?curid=1624674" title="Proroctwo z Tęgoborza">
Proroctwo z Tęgoborza



</doc>
<doc id="1624677" url="https://pl.wikipedia.org/wiki?curid=1624677" title="Kowalik korsykański">
Kowalik korsykański

Kowalik korsykański ("Sitta whiteheadi") – gatunek małego ptaka z rodziny kowalików (Sittidae). Występuje tylko na Korsyce.

</doc>
<doc id="1624678" url="https://pl.wikipedia.org/wiki?curid=1624678" title="Småort">
Småort

Småort (ze szw., l.mn. "småorter"; dosłownie "mała miejscowość") – jedna z dwóch typów jednostek osadniczych Szwecji (drugą jest tätort).
Określeniem småort oznacza się wszystkie miejscowości o liczbie mieszkańców "50-199", z których 50% to stali mieszkańcy, i gdzie odległość między domami nie przekracza 150 m.
Småort może mieć wyjątkowo więcej niż 200 mieszkańców, jeżeli 50% jego zabudowy stanowią domki letniskowe. W przypadku kiedy domki letniskowe stanowią więcej niż 50%, ich liczba wynosi więcej niż 50, a odległość między domkami nie przekracza 150 m, skupisko takie nazywa się "fritidshusområde" (dosłownie 'obszar domków letniskowych'), czyli wieś letniskowa.
Tak więc småort nie dotyczy tylko topografii, lecz także liczby mieszkańców. Czynnik ludnościowy sprawia, że pojęcie "småort" nie jest równoznaczne określeniu "wieś rozproszona". Ponieważ liczba mieszkańców i gęstość zabudowania ciągle się zmieniają, tak też zmieniają się grupy "småorter" i "tätorter" (podziału dokonuje się co 5 lat).
W 2005 roku było w Szwecji 2876 småortów. W porównaniu z danymi z 1997 roku przybyło ich 397. W 59 przypadkach a) liczba mieszkańców wsi się zwiększyła, b) wieś została połączona z inną bądź c) przybyły nowe jednostki.

</doc>
<doc id="1624680" url="https://pl.wikipedia.org/wiki?curid=1624680" title="Smaort">
Smaort



</doc>
<doc id="1624681" url="https://pl.wikipedia.org/wiki?curid=1624681" title="Zespół zaburzeń oddychania">
Zespół zaburzeń oddychania



</doc>
<doc id="1624683" url="https://pl.wikipedia.org/wiki?curid=1624683" title="Arnd Peiffer">
Arnd Peiffer

Arnd Peiffer (ur. 18 marca 1987 w Wolfenbüttel) – niemiecki biathlonista, trzykrotny medalista olimpijski i wielokrotny medalista mistrzostw świata, dwukrotny medalista mistrzostw świata juniorów.
Kariera.
Pierwsze sukcesy osiągnął w 2008 roku, kiedy na mistrzostwach świata juniorów w Ruhpolding zdobył brązowe medale w sprincie i sztafecie. W zawodach Pucharu Świata zadebiutował 10 stycznia 2009 roku w Oberhofie, zajmując siódme miejsce w sprincie. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 26 marca 2009 roku w Chanty-Mansyjsku, wygrywając rywalizację w tej samej konkurencji. W zawodach tych wyprzedził Norwega Ole Einara Bjørndalena i Austriaka Christopha Sumanna. W kolejnych startach jeszcze wielokrotnie stawał na podium, najlepsze wyniki osiągając w sezonach 2010/2011, 2011/2012, 2016/2017 i 2017/2018, kiedy zajmował czwarte miejsce w klasyfikacji generalnej. W sezonie 2013/2014 był drugi, a w sezonie 2017/2018 trzeci w klasyfikacji sprintu. Ponadto w sezonie 2018/2019 był drugi, a w sezonie 2009/2010 trzeci w klasyfikacji biegu masowego, a w sezonach 2011/2012 i 2016/2017 zajmował trzecie miejsce w klasyfikacji biegu pościgowego.
W 2009 roku wystąpił na mistrzostwach świata w Pjongczangu, gdzie zdobył brązowe medale w sztafecie męskiej i mieszanej. Wynik ten powtórzył na rozgrywanych trzy lata później mistrzostwach świata w Ruhpolding, a podczas mistrzostw świata w Oslo w 2016 roku i mistrzostw świata w Östersund w 2019 roku zajmował w obu tych konkurencjach drugie miejsce. Na mistrzostwach świata w Chanty-Mansyjsku w 2010 roku i mistrzostwach świata w Hochfilzen w 2017 roku zwyciężał w sztafecie mieszanej, a podczas rozgrywanych w 2015 roku mistrzostw świata w Kontiolahti był najlepszy w sztafecie męskiej. Pierwszy indywidualny medal wywalczył na mistrzostwach świata w Chanty-Mansyjsku w 2011 roku, gdzie był najlepszy w sprincie. Wyprzedził tam na podium Francuza Martina Fourcade'a i Tarjei Bø z Norwegii. Zwycięstwo odniósł także na MŚ w Östersund w 2019 roku, gdzie triumfował w biegu indywidualnym. Pozostałe miejsca na podium zajęli tam Władimir Iliew z Bułgarii i Tarjei Bø. Ostatni medal w karierze zdobył podczas mistrzostw świata w Pokljuce w 2021 roku, gdzie był drugi w biegu indywidualnym, za Norwegiem Sturlą Lægreidem.
Debiut olimpijski zanotował podczas igrzysk w Vancouver w 2010 roku. W biegu indywidualnym i sprincie zajął 37. miejsce, w biegu pościgowym był siedemnasty, a w sztafecie był piąty. Na rozgrywanych cztery lata później igrzyskach olimpijskich w Soczi razem z Erikiem Lesserem, Danielem Böhmem i Simonem Schemppem zdobył srebrny medal w sztafecie. Indywidualnie był między innymi osiemnasty w biegu pościgowym. Brał też udział w igrzyskach w Pjongczangu w 2018 roku, zdobywając złoty medal w sprincie. Wyprzedził tam Czecha Michala Krčmářa i Włocha Dominika Windischa. W biegu pościgowym nie utrzymał miejsca na podium i ostatecznie zajął ósme miejsce. Parę dni później wraz z kolegami z reprezentacji był trzeci w sztafecie męskiej, a w sztafecie mieszanej Niemcy zajęli czwarte miejsce.
16 marca 2021 ogłosił zakończenie kariery sportowej.

</doc>
<doc id="1624684" url="https://pl.wikipedia.org/wiki?curid=1624684" title="Zespół błon szklistych">
Zespół błon szklistych



</doc>
<doc id="1624689" url="https://pl.wikipedia.org/wiki?curid=1624689" title="Cerkiew św. Barbary w Milejczycach">
Cerkiew św. Barbary w Milejczycach

Cerkiew św. Barbary – prawosławna cerkiew parafialna w Milejczycach. Należy do dekanatu Kleszczele diecezji warszawsko-bielskiej Polskiego Autokefalicznego Kościoła Prawosławnego.
Parafia prawosławna św. Barbary w Milejczycach z pewnością istniała na początku XVI stulecia. W kolejnym wieku przyjęła unię, mimo początkowego oporu miejscowego duchowieństwa i wiernych. W XVIII w. milejczycką cerkiew pod tym wezwaniem (w miejscowości była również cerkiew św. Mikołaja) opisano jako poważnie zniszczoną. W 1839, na mocy postanowień synodu połockiego, miejscowa parafia została włączona do Rosyjskiego Kościoła Prawosławnego. W 1859 cerkiew św. Barbary w Milejczycach uległa całkowitemu zniszczeniu w czasie pożaru. Nową cerkiew zbudowano w latach 1899–1900, od dnia oddania do użytku jest to świątynia parafialna.
Cerkiew jest szczególnym ośrodkiem kultu św. Barbary, w budynku znajduje się siedemnastowieczny wizerunek tej świętej.
Budowla położona jest przy ulicy św. Barbary, na otoczonym niskim, współczesnym ogrodzeniem placu. W sąsiedztwie budynku znajduje się kilka nagrobków i pojedyncze drzewa.
Historia.
Prawosławna parafia w Milejczycach istniała z pewnością na początku XVI w., w 1516 posiadała wolno stojącą cerkiew. W XVI w. w Milejczycach mógł funkcjonować również ośrodek prawosławnego życia mniszego. W 1529 król Zygmunt I Stary nadał dwóm świątyniom prawosławnym w tej miejscowości uposażenie i zagwarantował im swobodne funkcjonowanie (analogiczny przywilej otrzymał milejczycki kościół katolicki św. Stanisława)
W końcu XVI w. zdecydowana większość mieszkańców Milejczyc wyznawała prawosławie i negatywnie odniosła się do aktu unii brzeskiej. Miejscowy protopop Leontij uczestniczył w soborze przeciwników unii w Brześciu i podpisał się pod jego końcowym aktem. Mimo to najpóźniej w połowie XVII w. placówka duszpasterska należała już do unickiej diecezji włodzimiersko-brzeskiej.
W 1725 w protokole wizytacji unickiej parafii w Milejczycach zapisano, iż miejscowa drewniana cerkiew była w bardzo złym stanie, przez co proboszcza upomniano za niedbałość. Na wyposażeniu budynku pozostawało 19 „moskiewskich obrazów”, tj. ikon powstałych jeszcze przed unią brzeską.
Milejczycka świątynia pozostawała cerkwią unicką do synodu połockiego w 1839, gdy − podobnie jak wszystkie świątynie tego wyznania na Podlasiu − przeszła do Rosyjskiego Kościoła Prawosławnego. Istniała do 1859, gdy uległa zniszczeniu w pożarze Milejczyc.
Obecnie czynna cerkiew została zbudowana w latach 1899–1900. Świątynia funkcjonowała do 1915; w sierpniu tego roku prawosławni mieszkańcy wsi udali się na bieżeństwo. Cerkiewne dzwony wywieziono wówczas do Mińska, natomiast wyposażenie świątyni zakopano na miejscowym cmentarzu prawosławnym przy grobowcu ks. Aleksandra Bursy. Budynek został ponownie otwarty dla celów kultu religijnego po 1918 po powrocie prawosławnych. 
W dwudziestoleciu międzywojennym parafia milejczycka należała do diecezji warszawsko-chełmskiej, zaś po II wojnie światowej znalazła się w diecezji warszawsko-bielskiej, w dekanacie siemiatyckim. W 1951 do cerkwi uczęszczało 1278 osób. Do 1969 liczba ta spadła do 1209–1215 osób. W obydwu przypadkach parafia milejczycka była jedną z liczebniejszych w dekanacie: w 1951 piątą co do liczby członków, zaś w 1969 – drugą.
W 1980 budynek został wpisany do rejestru zabytków pod numerem 497.
W 2013 podjęty został kapitalny remont cerkwi, współfinansowany z funduszy unijnych, w wyniku którego m.in. przywrócono świątyni pierwotną barwę w miejsce dotychczasowej błękitnej. Wymieniono również dach i pozłocono cebulaste kopułki.
Architektura.
Bryła budynku.
Jest to budynek drewniany, na podmurówce kamiennej, orientowany, o konstrukcji zrębowej wzmocnionej lisicami, szalowany. Do remontu w latach 2013–2014 był malowany z zewnątrz farbą olejną. Układ budowli jest trójdzielny. Cerkiew posiada kwadratową nawę oraz niższe od niej pomieszczenie ołtarzowe i przedsionek, oba wzniesione na planie kwadratu. Nad przedsionkiem wznosi się ośmioboczna wieża zwieńczona ostrosłupowym hełmem z cebulastą kopułką. Nad nawą zbudowany został bęben zwieńczony ośmioboczną wieżyczką z latarnią, na której znajduje się hełm ostrosłupowy, także z cebulastą kopułką. Dachy cerkwi są blaszane. Nad nawą znajduje się dach namiotowy, nad przedsionkiem – dwuspadowy, nad prezbiterium – również dwuspadowy. Okna świątyni są prostokątne.
Cerkiew położona jest na wydzielonym ogrodzeniem terenie, na którym poza nią znajduje się również kilka krzyży pamiątkowych i wotywnych oraz nagrobki duchowieństwa związanego z miejscową parafią i członków rodzin kapłanów. Po ukończeniu remontu w 2014 w sąsiedztwie świątyni ustawiono krzyże, które pierwotnie wieńczyły jej kopuły, a podczas renowacji zostały zastąpione nowymi.
Wyposażenie wnętrza.
Na wyposażeniu cerkwi pozostają dwa ikonostasy: główny, wykonany dla tej świątyni ok. 1900, oraz starszy z 1865, przeniesiony z cerkwi Świętego Ducha w momencie zwrotu budynku dawnego kościoła katolikom, ustawiony przy północnej ścianie budowli. W głównym ikonostasie znajdują się dwie starsze, siedemnastowieczne barokowe ikony świętych Barbary i Mikołaja ze scenami z żywota. W pomieszczeniu ołtarzowym cerkwi znajduje się osiemnastowieczny kiot wyrzeźbiony w stylu barokowo-klasycystycznym, z unickimi ikonami: Matki Bożej z Dzieciątkiem w typie Hodegetrii z XVII w. (przemalowywana na początku XX w.) oraz Immaculaty z końca XVIII w. W cerkwi znajdują się również inne ikony z okresu unickiego: dwie siedemnastowieczne ikony Chrystusa Pantokratora, obraz Trójcy Świętej z początku XIX w. oraz wizerunek Symeona Słupnika z końca w. XVIII. Z tego samego okresu pochodzą dwa obrazy typowo łacińskie: Wniebowzięcie Najświętszej Maryi Panny namalowane w stylu barokowym w II połowie XVIII w. oraz dziewiętnastowieczne Ukrzyżowanie. Prawosławne pochodzenie mają dziewiętnastowieczny wizerunek św. Mikołaja oraz kopia Żyrowickiej Ikony Matki Bożej.
Z II połowy XIX w. pochodzi przechowywana w cerkwi darochranitielnica z figurkami świętych Piotra i Pawła oraz aniołów, a także plakietami w podstawie, na których ukazano Złożenie do Grobu i Ostatnią Wieczerzę. Darochranitielnicę wieńczy gloria z emaliowanym medalionem ze sceną Zmartwychwstania. Z 1871 pochodzi neorenesansowy kielich, na którego stopie widnieją cztery medaliony z postaciami Chrystusa Pantokratora, Matki Bożej, św. Jana Chrzciciela oraz z wyobrażeniem Krzyża Pańskiego. Rok wcześniej powstała wykorzystywana w cerkwi łyżeczka. Wszystkie te przedmioty powstały w różnych pracowniach w Moskwie.
Starsze od naczyń liturgicznych są feretrony. Najstarszy z nich powstał około połowy XVIII w. Wstawiono do niego wizerunki świętych Barbary i Mikołaja. Drugi powstał w trzeciej ćwierci XVIII w., znajdują się w nim młodsze, XIX-wieczne ikony św. Barbary oraz Matki Bożej. Trzeci feretron jest dziełem ludowego twórcy z I połowy XIX w.. Znajduje się w nim ikona Matki Bożej z tego samego okresu oraz dwudziestowieczny wizerunek św. Mikołaja.
Na wyposażeniu cerkwi pozostają również trzy krucyfiksy ołtarzowe z XIX w.: srebrny, z elementami barokowymi, mosiężny, zdobiony plakietami z postaciami Ewangelistów, Jezusa Chrystusa oraz Boga Ojca (częściowo uszkodzone) oraz srebrny, wykonany w Moskwie w trzeciej ćwierci XIX w. W tym samym okresie powstały przechowywane w cerkwi korony ślubne, wykonane w stylu neobarokowym z medalionami, po cztery na każdej: Ukrzyżowania, Chrystusa, Matki Bożej i św. Konstantyna oraz Ukrzyżowania, Matki Bożej (w typie ikony „Znak”), św. Jana Teologa i św. Heleny.
Ikona św. Barbary z Milejczyc.
Od XVI w. w Milejczycach istniał szczególnie żywy kult św. Barbary. Według Grzegorza Sosny w miejscowej cerkwi musiała znajdować się ikona tej świętej, a niewskazanie jej w protokołach wizytacji z 1725 była przejawem celowego pomijania opisu prawosławnego obrazu. "Katalog zabytków..." wskazuje, iż w milejczyckiej świątyni znajduje się ikona św. Barbary z XVII w., a zatem już z okresu unickiego. Świętą ukazano na niej frontalnie, do kolan, z palmą męczeństwa w prawej dłoni i zwojem papieru z cerkiewnosłowiańską inskrypcją w prawej. Barbara ubrana jest w niebieską suknię i płaszcz barwy ugry, nosi koronę na głowie. Włosy świętej są rozpuszczone, twarz owalna, pociągła. Barbarę ukazano na złotym tle zdobionym motywami florystycznymi. Wizerunek męczennicy otaczają mniejsze wyobrażenia scen z jej życia.

</doc>
<doc id="1624690" url="https://pl.wikipedia.org/wiki?curid=1624690" title="André-Hercule de Fleury">
André-Hercule de Fleury



</doc>
<doc id="1624691" url="https://pl.wikipedia.org/wiki?curid=1624691" title="Nintendo optical disc">
Nintendo optical disc

Nintendo optical disc (dysk optyczny Nintendo) – format dysków optycznych przeznaczony do dystrybucji gier wideo stworzony przez firmę Nintendo. Nazwa ta obejmuje formaty GameCube Game Disc oraz Wii Optical Disc.
Format.
Dyski GameCube Game Disc to nośnik przeznaczony dla GameCube stworzony przez Matsushita a następnie wykorzystany w Wii dzięki wstecznej kompatybilności. Dyski te mają pojemność 1,5 GB, średnicę 8 cm i są oparte na technologii miniDVD, ze stałą prędkością kątową odczytu. Nintendo wprowadziło ten format w celu zapobieżenia naruszenia praw autorskich gier, w celu uniknięcia opłat licencyjnych dla DVD Forum i aby zmniejszyć czas ładowania.
Format ten był krytykowany z powodu niewielkiej pojemności. Na potrzeby Wii, Nintendo rozszerzyło technologię na pełnorozmiarowe 12 centymetrowe dyski DVD o pojemności 4,7 GB (lub 8,54 GB dla dysków dwuwarstwowych).
Każdy dysk posiada specjalny kod kreskowy BCA utworzony za pomocą lasera.

</doc>
<doc id="1624692" url="https://pl.wikipedia.org/wiki?curid=1624692" title="Marla Mallett">
Marla Mallett

Marla Mallett z domu Geiger (ur. 19 grudnia 1970 w Nanaimo) – kanadyjska curlerka z Langley.
Mallett w 1987 jako otwierająca u Julie Sutton wygrała prowincjonalne mistrzostwa juniorek i wystąpiła na mistrzostwach Kanady. Na tym turnieju Kolumbia Brytyjska po Round Robin z 9 wygranymi i 1 porażką zajmowała 1. miejsce, dawało to automatyczny występ w finale. Zespół Sutton pokonał tam Karen Purdy z Manitoby 5:4. 
Zwycięska drużyna wyjechała na 1. Mistrzostwa Świata Juniorek do Chamonix. Kanada weszła jako 1. do fazy playoff, w półfinale pokonała Szkocję 7:3 i w finale 6:4 Szwajcarię.
Ponownie pierwsze miejsce w prowincji do Mallet powróciło w 1989, była wówczas trzecią w drużynie Judy Wood. Jej drużyna zajęła 2. miejsce po rundzie grupowej, w półfinale pokonała Albertę 7:2 jednak w finale uległa Manitobie 1:8.
Mallett po raz pierwszy zdobyła tytuł mistrza Kolumbii Brytyjskiej kobiet w 1995, była wówczas kapitanem drużyny. Zmagania w Scott Tournament of Hearts 1995 zakończyła na 6. miejscu z bilansem 6-5. Swój drugi tytuł mistrza prowincji zdobyła dwa lata później, w 1997, była trzecią w drużynie Kelley Owen. Zespół z trzema wygranymi i 8 porażkami został sklasyfikowany na ostatnim 12. miejscu.
Do 2009 Marla Mallett nie mogła przebrnąć przez rywalizację prowincjonalną, w tym roku wygrała British Columbia Scotties Tournament of Hearts 2009. Mistrzostwa Kanady ostatecznie zakończyła na 2. miejscu, w finale przegrała z obrończynią tytułu Jennifer Jones 5:8. Po Round Robin zajmowała pierwsze miejsce.

</doc>
<doc id="1624694" url="https://pl.wikipedia.org/wiki?curid=1624694" title="Dzierzba białoczelna">
Dzierzba białoczelna

Dzierzba białoczelna, dzierzba afrykańska, dzierzba maskowa ("Lanius nubicus") – gatunek małego ptaka z rodziny dzierzb (Laniidae). Występuje od wschodniej Grecji i Bułgarii przez Turcję i Cypr po Izrael i zachodni Iran (góry Zagros). Wędrowny, zimuje w Afryce Subsaharyjskiej i w południowo-zachodniej części Półwyspu Arabskiego. Nie wyróżnia się podgatunków.
Długość ciała 17–18,5 cm; masa ciała 14,5–30 g (zwykle około 20–23 g).
Preferuje naturalne otwarte lasy z krzewami i polanami, lubi duże pojedyncze drzewa. Gniazduje w różnych typach świetlistych lasów liściastych, iglastych i mieszanych lub w zaroślach makii lub podobnych. Zwykle nie występuje na terenach otwartych lub w pobliżu miejsc zamieszkanych przez ludzi, ale lokalnie pojawia się w gajach cytrusowych i oliwnych, sadach, winnicach, ogrodach itp.
Jest to ptak monogamiczny. Budową gniazda zajmują się oba ptaki z pary. Sezon składania jaj trwa od kwietnia do połowy czerwca. Gniazdo jest umiejscowione w rozwidleniu gałęzi lub na bocznej gałęzi drzewa, czasami w gęstym (często ciernistym) krzaku. Jest stosunkowo małe, otwarte, starannie zbudowane z korzonków, gałązek, łodyg i mchu, w środku wyłożone sierścią lub materiałami sztucznymi, z zewnątrz ozdobione porostami. W zniesieniu zazwyczaj 4–6 jaj.
W skład diety dzierzby białoczelnej wchodzą głównie koniki polne i chrząszcze, ale żywi się ona również innymi owadami i drobnymi kręgowcami, takimi jak jaszczurki czy małe ptaki wróblowe.
Międzynarodowa Unia Ochrony Przyrody (IUCN) uznaje dzierzbę białoczelną za gatunek najmniejszej troski (LC – "least concern") nieprzerwanie od 1988 roku. Liczebność światowej populacji szacuje się na około 121–348 tysięcy dorosłych osobników. Trend liczebności populacji uznawany jest za spadkowy. W Europie prawdopodobnie główną przyczyną spadku populacji jest degradacja preferowanych przez ten gatunek siedlisk. Podczas migracji dzierzba białoczelna narażona jest na odstrzał w Turcji, na Bliskim Wschodzie i w Afryce. Lokalnie jest prześladowana w Grecji i Syrii, ponieważ jest tam uznawana za ptaka przynoszącego nieszczęście.

</doc>
<doc id="1624695" url="https://pl.wikipedia.org/wiki?curid=1624695" title="Wolfgang Wittelsbach (Pfalz-Zweibrücken)">
Wolfgang Wittelsbach (Pfalz-Zweibrücken)

Wolfgang Wittelsbach (ur. 26 września 1526 Zweibrücken - zm. 11 czerwca 1569 Nexon) – książę Palatynatu–Zweibrücken.
Syn księcia Ludwika II i Elżbiety Heskiej.
Po śmierci Ludwika II w 1532, władzę w księstwie sprawował w imieniu niepełnoletniego Wolfganga regent – młodszy brat Ludwika II – Ruprecht. Regencja ta trwała do 1543. W 1548 cesarz Karol V Habsburg w imię działań kontrreformacyjnych zajął protestancki Palatynat-Zweibrücken. Okupacja ta zakończyła się po tzw. powstaniu protestanckich książąt (niem. "Fürstenaufstand") w 1552. W 1557 na mocy rodzinnej umowy z Heidelbergu, Wolfgang otrzymał terytorium Palatynatu-Neuburga, którym do tej pory rządził Otto Henryk Wittelsbach. Konflikty religijne zakończono podpisaniem pokoju augsburskiego w 1555 r.
Od 1566 Wolfgang Wittelsbach służył jako oficer kawalerii w czasie wojny z imperium osmańskim. W 1569 powrócił i udał się na wojnę religijną we Francji. Wspierał hugenotów na czele 14 tysięcy najemników opłacanych przez angielską królową Elżbietę I. W roku 1569 próbował najechać Burgundię, ale zginął w czasie tej wyprawy. Został pochowany w Meisenheim.
W 1545 ożenił się z Anną Heską, córką landgrafa Hesji Filipa Wielkodusznego (1504-1567) i Krystyny, księżniczki saksońskiej (1505-1549). Para miała 13 dzieci:

</doc>
<doc id="1624699" url="https://pl.wikipedia.org/wiki?curid=1624699" title="Come'n Get Me">
Come'n Get Me

Come'n Get me – pierwszy singel zespołu Solid Base promujący jego drugi album, "The Take Off". Ukazał się 21 kwietnia 1998.
Teledysk.
Do utworu nakręcono teledysk w baśniowym klimacie. Akcja rozgrywa się w mrocznym zamczysku. Isabelle pomaga swemu ukochanemu Theo T w ucieczce przed wampirem i jego pachołkami.

</doc>
<doc id="1624702" url="https://pl.wikipedia.org/wiki?curid=1624702" title="Tätort">
Tätort

Tätort (ze szw. dosłownie „gęsto (zabudowana) miejscowość”; tłumaczenie ang. "urban area" lub "locality") – termin używany w Szwecji na określenie miejscowości o liczbie mieszkańców 200 lub więcej, gdzie odległość między zabudowaniami mieszkalnymi nie przekracza 200 m oraz gdzie odsetek domów letniskowych nie jest większy niż 50%.
Definicja ta została wypracowana i przyjęta w 1960 na spotkaniu szefów urzędów statystycznych państw nordyckich jako wspólna i obowiązująca w tych krajach. W Finlandii używa się odpowiednio terminu "taajama", w Danii "byområde" i w Norwegii "tettsted" (bokmål) lub "tettstad" (nynorsk).
Szwecja.
Tätort jest jedną z dwóch typów jednostek osadniczych w Szwecji (drugą jest småort). Ponieważ liczba mieszkańców i gęstość zabudowania ciągle się zmieniają, tak też zmieniają się grupy "tätorter" i "småorter". W Szwecji nowy podział przeprowadza co 5 lat Centralne Biuro Statystyczne ("Statistiska centralbyrån" – SCB). Podział ten jest całkowicie niezależny od istniejącego i obowiązującego podziału administracyjnego i przeprowadza się go według powyższej definicji. Tätort może z tego powodu znajdować się w granicach kilku gmin (np. tätort Sztokholm, obejmujący obecnie 12 gmin). Dzielnica miasta może także stanowić własny, odrębny tätort (np. Sävja – Uppsala). Obszar, który nie jest zaliczony do tätortu, SCB określa jako obszar „poza tätortem” ("utanför tätort") i są to mniejsze skupiska zabudowań takie jak småort, kolonie domków letniskowych ("fritidhusområde"), obszary przemysłowe oraz tereny rolnicze.
Większy obszar, na którym znajduje się kilka związanych ze sobą i od siebie zależnych tätortów stanowi "tätortsregion" lub region miejski ("stadsregion"). Jest to miejscowość centralna ("centralort" lub "huvudort") oraz otaczające ją przedmieścia ("förorter"). Poszczególne przedmieścia mogą posiadać własne centrum handlowo-usługowe czy administracyjne, ale są jednocześnie silnie zależne od miejscowości głównej (rynek pracy, placówki kulturalne, edukacja itp.).
Nazwy dla nowo wydzielonych tätortów zatwierdza urząd geodezyjny ("Lantmäteriet") w porozumieniu z zarządami regionów ("Länstyrelse") i innymi urzędami. Każdy tätort, poza swoją nazwą, ma przydzielony 4-cyfrowy kod ("tätortskod"), np. Sztokholm – 0336.
Historia.
Do 2 poł. XIX w. pojęcie "tätort" odnosiło się tylko do miast (szw. "stad", l.mn. "städer"), a więc do miejscowości posiadających prawa miejskie. Rzeczywisty obszar osadnictwa pokrywał się wówczas w znacznej mierze z jednostkami podziału administracyjnego. Od 2 poł. XIX w. industrializacja Szwecji i budowa sieci linii kolejowych przyczyniły się do powstania nowych typów osad i miejscowości, z reguły bez administracyjnego statusu miasta. Części z nich nadano rangę miejscowości municypalnych ("municipalsamhälle") lub köping, inne zaś pozostały w ujęciu administracyjnym obszarami rolniczymi ("landsbygd"). Występowały jeszcze tzw. osady poza granicami miasta ("utomgränsbebygelse"), ściśle jednak, przede wszystkim ekonomicznie, z miastem związane. Z czasem zostały one przekształcone w miejscowości municypalne i następnie wchłonięte w granice miasta (np. Sofielund – Malmö).
Konieczne stało się stworzenie nowego pojęcia na określenie gęsto zabudowanych obszarów bez względu na obowiązujące wtedy granice administracyjne. W 1900 po raz pierwszy przedstawiono dane o „miejscowościach podobnych do köping” ("köpingsliknande samhällen"). W l. 1920–1945 mieszkańców tzw. tätortów administracyjnych ("administrativ tätort"), tj. miast, köping, köping municypalnych i miejscowości municypalnych, zaliczano do ludności tätortu. Samo pojęcie "tätort", jako określenie obszaru zabudowanego, wprowadzono w celach statystycznych w 1930.
Od reformy administracyjnej z 1971 i wprowadzenia jednolitego typu gmin, posiadanie przez miasto praw miejskich, poza walorami prestiżowymi i historycznymi, straciło praktyczne znaczenie. Miejscowości posiadające prawa miejskie przed 1971 (podobnie jak i pozostałe miejscowości spełniające warunki definicji) klasyfikowane są jako tätorty. W praktyce jednak używa się dla nich określenia "miasto" (nie tätort), np. "Stockholms stad", "Solna stad".
"Statistiska centralbyrån" (SCB) i ustalanie granic tätortów.
SCB ustala granice tätortów i wylicza ich zaludnienie co 5 lat. Rezultaty z 2010 zostały opublikowane 16 czerwca 2011. SCB posługuje się, z pewnymi wyjątkami, wspólną, ustaloną w 1960, skandynawską definicją tätortu.
Według spisu z 2010 w Szwecji znajdowało się 1956 tätortów. W okresie 2005–2010 pojawiło się 59 nowych tätortów. Jednocześnie 42 miejscowości przestały być tätortami, co oznacza, że albo liczba ich mieszkańców spadła poniżej 200 (w 29 przypadkach), albo na skutek „zrośnięcia się” z innym tätortem (12 przypadków). W jednym przypadku także ze względu na to, że liczba domów letniskowych przekroczyła 50% wszystkich zabudowań.
Powierzchnia tätortu może się zmienić w okresach pomiędzy kolejnymi spisami. Pojedyncze småort lub zabudowania na obszarach rzadko zaludnionych ("glesbygd") mogą „zrosnąć się” ze sobą, np. poprzez wybudowanie budynku mieszkalnego w ten sposób, że odległość między zabudowaniami będzie mniejsza niż 200 m lub odwrotnie, gdy położone pomiędzy zabudowanie zostanie wyburzone.
W 2010 roku w 1956 tätortach mieszkało łącznie 8 016 000 osób, tj. 85% ludności Szwecji. Według danych z 2005 liczba ta wynosiła 7 633 000 osób w 1940 tätortach.

</doc>
<doc id="1624703" url="https://pl.wikipedia.org/wiki?curid=1624703" title="Tatort (ujednoznacznienie)">
Tatort (ujednoznacznienie)



</doc>
<doc id="1624704" url="https://pl.wikipedia.org/wiki?curid=1624704" title="Fritidshusområde">
Fritidshusområde



</doc>
<doc id="1624705" url="https://pl.wikipedia.org/wiki?curid=1624705" title="Fritidshusomrade">
Fritidshusomrade



</doc>
<doc id="1624707" url="https://pl.wikipedia.org/wiki?curid=1624707" title="Cerkiew Podwyższenia Krzyża Pańskiego w Kuźnicy">
Cerkiew Podwyższenia Krzyża Pańskiego w Kuźnicy

Cerkiew pod wezwaniem Podwyższenia Krzyża Pańskiego – prawosławna cerkiew parafialna w Kuźnicy. Należy do dekanatu Sokółka diecezji białostocko-gdańskiej Polskiego Autokefalicznego Kościoła Prawosławnego.
Opis.
Świątynia znajduje się przy ulicy Sidrzańskiej, w miejscu drewnianej cerkwi z początku XIX w., która spłonęła w czasie działań wojennych w 1944. Później w tym samym miejscu zbudowano kolejną drewnianą cerkiew, która również spłonęła (1945).
Obecną cerkiew wzniesiono w końcu lat 40. XX w. Jest to budowla na planie prostokąta, murowana, o dwóch kopułach. Dzwon sprowadzono z Wojnowa w 1959. Wewnątrz znajdował się zabytkowy ikonostas (umieszczony w 1973). Większość wyposażenia świątyni pochodzi z zachodniej Polski. Cerkiew otoczona jest kamiennym murem z końca XIX wieku.
W latach 2010–2015 wyremontowano wnętrze świątyni (wymieniono podłogę i schody na chór, umieszczono nowy ikonostas, wymieniono pokrycie ołtarza i wykonano polichromię ścienną). Wiosną 2011 na posesji cerkiewnej ułożono kostkę brukową. W latach 2018–2020 wymieniono pokrycie dachu i przebudowano kopuły. W 2021 r. odnowiono elewacje cerkwi.

</doc>
<doc id="1624711" url="https://pl.wikipedia.org/wiki?curid=1624711" title="Antoni Wojciechowski">
Antoni Wojciechowski

Antoni Wojciechowski (ur. 6 czerwca 1905, zm. 19 stycznia 1938) – poznański szachista, z zawodu urzędnik skarbowy.
Życiorys.
W latach międzywojennych należał do ścisłej czołówki poznańskich szachistów. Debiutował w 1926 r., dzieląc II-III m. w mistrzostwach Poznania. W tym samym roku zdobył mistrzostwo Poznańskiego Klubu Szachistów. Mistrzem Poznania został w 1928 r., a w latach 1929 i 1932 zdobywał tytuły wicemistrzowskie. Był mistrzem Wielkopolski oraz Pomorza (w czasach, gdy mieszkał w Inowrocławiu). Dwukrotnie (1929 Królewska Huta, 1934 Katowice) wystąpił w reprezentacji Poznania na drużynowych mistrzostwach Polski, w drugim przypadku osiągając najlepszy indywidualny wynik na I szachownicy. Był również dwukrotnym uczestnikiem finałów indywidualnych mistrzostw Polski, w 1935 r. w Warszawie zajął XVI, a w 1937 r. w Juracie – XI miejsce. W 1936 r. reprezentował Polskę na nieoficjalnej szachowej olimpiadzie w Monachium, gdzie na VIII szachownicy uzyskał 9½ pkt w 14 i w znacznym stopniu przyczynił się do zajęcia przez polski zespół II miejsca. W tym okresie należał już do grona najsilniejszych polskich mistrzów, na swoim koncie miał zwycięstwa nad Dawidem Przepiórką, Rudolfem Spielmannem i Mieczysławem Najdorfem oraz remis z Akibą Rubinsteinem.
Ostatnie lata życia spędził w Warszawie, czynnie uczestnicząc w stołecznym życiu szachowym. W 1936 r. zwyciężył w klubowym turnieju Warszawskiego Towarzystwa Zwolenników Gry Szachowej.
Był człowiekiem o słabym zdrowiu. Zmarł w wieku 33 lat na zapalenie płuc.

</doc>
<doc id="1624712" url="https://pl.wikipedia.org/wiki?curid=1624712" title="Ronald Shannon Jackson">
Ronald Shannon Jackson

Ronald Shannon Jackson (ur. 12 stycznia 1940 w Fort Worth, zm. 19 października 2013 tamże) – amerykański perkusista jazzowy.
Styl gry Jacksona zawdzięcza równie wiele tradycji perkusji jazzowej, co muzyce orkiestr wojskowych.
Jest on jedyną osobą, która nagrywała i występowała z trzema pionierami free jazzu: pianistą Cecilem Taylorem i saksofonistami Ornette Colemanem i Albertem Aylerem.
W 1979 Jackson założył swoją własną grupę The Decoding Society, grającą muzykę opisywaną jako free funk – mieszaninę funkowego rytmu i freejazzowej improwizacji. Wśród nagrań grupy wymienić należy "Eye on You", "Mandance", "Street Priest", "Barbeque Dog" i "When Colors Play". Swoje kariery u boku Jacksona rozpoczynali Vernon Reid (Living Colour) i Melvin Gibbs (Harriet Tubman, Rollins Band). Obydwaj nagrywali i koncertowali z Jacksonem.
Wraz z Sonnym Sharrockiem, Peterem Brötzmannem i Billem Laswellem, Jackson Jackson był członkiem kwartetu Last Exit. W 1987 był współzałożycielem grup Power Tools (z gitarzystą Billem Frisellem i basistą Melvinem Gibbsem) i SXL (z Laswellem, indyjskim skrzypkiem L. Shankarem, senegalskim perkusistą Aiybem Diengiem i koreańską grupą perkusyjną SamulNori); w 1988 wraz z Laswellem i japońskim saksofonistą Akira Sakata występował w trio Mooka. Nagrywał również z Charlesem Tylerem, Jamesem Blood Ulmerem (Jackson był pierwotnym muzykiem The Music Revelation Ensemble Ulmera), Billym Bangiem, Albertem Mangelsdorffem, Robinem Eubanksem, Byardem Lancasterem, Erikiem Personem i Jamesem Carterem.
Jackson jest uważany za jednego z najważniejszych perkusistów free jazzu, ze względu na umiejętność włączenia do gry zespołowej (w nagraniach jego zespołu "Decoding Society") polirytmicznych struktur perkusyjnych i wykorzystania ich w jego kompozycjach.
Dyskografia.
Jako leader:
z Last Exit
z Mooko:
z Music Revelation Ensemble:
z Power Tools:
z SXL:
Jako sideman:

</doc>
<doc id="1624715" url="https://pl.wikipedia.org/wiki?curid=1624715" title="Sitta whiteheadi">
Sitta whiteheadi



</doc>
<doc id="1624716" url="https://pl.wikipedia.org/wiki?curid=1624716" title="Lanius nubicus">
Lanius nubicus



</doc>
<doc id="1624719" url="https://pl.wikipedia.org/wiki?curid=1624719" title="Ficedula semitorquata">
Ficedula semitorquata



</doc>
<doc id="1624720" url="https://pl.wikipedia.org/wiki?curid=1624720" title="Isabelle Heitman">
Isabelle Heitman

Isabelle Heitman (ur. 2 stycznia 1972 w Oslo w Norwegii) – wokalistka zespołu Solid Base.
Dzieciństwo.
Już od dzieciństwa jej największą pasją były taniec i śpiew. Mogła liczyć na duże wsparcie ze strony rodziców, którzy przebywali w kręgach muzycznych. Śpiewając w znanym norweskim zespole muzycznym, Isabelle występowała jako ich support. W wieku 10 lat przeprowadziła się z rodziną do Göteborg w Szwecji, gdzie w wieku 14 lat rozpoczęła naukę w szkole Stage School. Tam kilka lat później zdała egzaminy z muzyki poważnej i przeniosła się do Sztokholmu, gdzie kontynuowała swoją edukację w znanej szkole Södra Latin. Swoje umiejętności doskonaliła na deskach teatru Apollo oraz biorąc udział w różnych konkursach mających wyłonić młode talenty muzyczne.
Solid Base.
Pewnego dnia zadzwonił do niej producent Pat Reiniz z pytaniem, czy nie zechciałaby śpiewać dla niego. Zgodziła się na propozycję i razem z grupą Cool James &amp; Black Teacher rozpoczęli pracę nad albumem. W czasie pracy poznała Niclasa Lindberga, producenta grupy Snipers, od którego dowiedziała się o grupie Solid Base, do której twórcy szukają wokalistki. Zdecydowała się pójść na próbne nagranie. Udało jej się pokonać około 25 innych kandydatek i swoim talentem oczarowała Thomasa i producentów, którzy, jak wspominają, mieli gęsią skórkę, kiedy Isabelle zaczynała śpiewać.
Teraźniejszość.
Od wydania ostatniej płyty zespołu In Action w 2002 roku nie ma żadnych informacji na temat tego, co stało się z Isabelle.

</doc>
<doc id="1624722" url="https://pl.wikipedia.org/wiki?curid=1624722" title="Arumowicz">
Arumowicz

Arumowicz ("Szreniawa odmiana Arumowicz") – polski herb szlachecki, odmiana herbu Szreniawa.
Opis herbu.
W polu czerwonym krzywaśń srebrna, z zaćwieczonym krzyżem kawalerskim złotym. Klejnot: Sowa siedząca na wprost, brunatna, między dwoma rogami jelenimi. Labry: Czerwone, podbite srebrem.
Herbowni.
Arumowicz.

</doc>
<doc id="1624723" url="https://pl.wikipedia.org/wiki?curid=1624723" title="Sangharakszita">
Sangharakszita



</doc>
<doc id="1624726" url="https://pl.wikipedia.org/wiki?curid=1624726" title="Archidiecezja rijecka">
Archidiecezja rijecka

Archidiecezja rijecka (łac. "Archidioecesis Fluminensis", chorw. "Riječka nadbiskupija") - rzymskokatolicka archidiecezja ze stolicą w Rijece, w Chorwacji.
Arcybiskup Rijeki jest również metropolitą. Sufraganami metropolii są diecezje: Gospić–Senj, Krk, porecko-pulska.
Historia.
30 kwietnia 1920 utworzono Administraturę Apostolską w Rijece. Wcześniej wierni tych terenów podlegali biskupom diecezji Triest i Koper oraz Ljubljana.
W dniu 25 kwietnia 1925 erygowano diecezje Rijeka.
Powstanie administratury apostolskiej i diecezji zbiegło się w czasie z walkami o przynależność państwową Rijeki, do której pretensje zgłaszali Królestwo Serbów, Chorwatów i Słoweńców oraz Włochy. W latach 1920 - 1924 istniało Wolne Miasto Rijeka, a później do 1947 Rijeka należała do Włoch. W tym okresie biskupami Rijeki byli Włosi.
27 lipca 1969 doszło do połączenia z diecezją Senj i podniesieniu diecezji do godności archidiecezji. 20 sierpnia 1969 mianowany został pierwszy biskup po wojnie. Został nim Chorwat Viktor Burić, dotychczasowy biskup Senj.
W dniu 25 maja 2000 Stolica Apostolska rozdzieliła archidiecezję tworząc archidiecezję rijecką i diecezje Gospić–Senj.

</doc>
<doc id="1624729" url="https://pl.wikipedia.org/wiki?curid=1624729" title="81 mm moździerz M29">
81 mm moździerz M29

M29 – amerykański moździerz kalibru 81 mm, wykorzystywany m.in. podczas wojny wietnamskiej.
Moździerz M29 charakteryzował się mniejszą masą i większą donośnością niż M1, którego zastąpił w latach 50. XX wieku. W latach 80. XX wieku został zastąpiony w US Army moździerzem M252 nowszej generacji.

</doc>
<doc id="1624735" url="https://pl.wikipedia.org/wiki?curid=1624735" title="Tympanon Jaksy">
Tympanon Jaksy



</doc>
<doc id="1624744" url="https://pl.wikipedia.org/wiki?curid=1624744" title="Jerzy Strzałkowski (porucznik)">
Jerzy Strzałkowski (porucznik)

Jerzy Strzałkowski (ur. 21 lipca 1907 w Sułtanówce k. Kijowa, zm. 4 maja 1991 w Pruszkowie) - pułkownik Wojska Polskiego.
Życiorys.
Urodził się jako syn Władysława i Stanisławy z Rakowiczów, którzy pochodzili z Wielkopolski. Ich przodkowie za udział w powstaniu styczniowym 1863 zostali zesłani na Syberię. Jerzy miał jeszcze pięcioro rodzeństwa. Po wybuchu rewolucji październikowej 1917, zmuszono rodzinę do opuszczenia domu i gospodarstwa. Przenieśli się pośpiesznie do Chersonia nad Dnieprem. Jednak ojciec Władysław i dziadek Adolf ponieśli śmierć. Epidemia tyfusu rozdzieliła rodzinę. Chory na tyfus Jerzy z wujem T. Sobańskim, przez Kijów i Czytę zawędrował do Harbina, a matka Stanisława z dziećmi wyjechała do Polski. Z Harbina, przy pomocy Polskiego Komitetu Ratunkowego Dzieci Dalekiego Wschodu i Japońskiego Czerwonego Krzyża, opuścił Rosję wraz z około 700 dziećmi i w 1922 roku poprzez Japonię dotarł do Polski.
Spotkał się z rodziną na tzw. etapie emigracyjnym w Warszawie przy ul. Powązkowskiej. Jerzy wraz z matką i rodzeństwem trafił do Zakładu Wychowawczego dla Dzieci Syberyjskich w Wejherowie. Ukończył tam gimnazjum i uzyskał maturę, po czym w 1928 roku opuścił Zakład. Podjął pracę zarobkową i rozpoczął studia na Wydziale Psychologii Uniwersytetu Warszawskiego.
Jesienią 1928 roku w lokalu Bursy Komitetu Ratunkowego Dzieci Dalekiego Wschodu odbył się Zjazd, na którym powołano Związek Młodzieży z Dalekiego Wschodu i wybrano 17-letniego Jerzego Strzałkowskiego jego prezesem. Pełnił tę funkcję do wybuchu II wojny światowej. Związek miał oddziały i koła w Poznaniu, Łodzi, Katowicach, Wilnie, Lwowie, Radomiu, Gdyni, Białymstoku, Bydgoszczy i Wejherowie. Miało to znaczenie w przyszłości.
Związek rozwija swą działalność opiekuńczo-wychowawczą i patriotyczną. Utrzymuje kontakty z Macierzą Szkolną, Związkiem Osadników Wojskowych, Kołem Podolan, Towarzystwem Pomocy Dzieciom z Kresów i Związkiem Sybiraków. W latach 1930-1931 pracował z Januszem Korczakiem w „Naszym Domu” na Bielanach. Związek utrzymywał kontakty z Ambasadą Japonii w Warszawie i Japońskim Czerwonym Krzyżem w Tokio. Do września 1939 roku pracował jako kurator sądowy dla nieletnich, a także jako dyrektor Ośrodka Wypoczynkowego dla Dzieci Upośledzonych w Gardei koło Grudziądza. Ostatnią przed wybuchem wojny inicjatywą integracji z młodzieżą z Kresów, były dwa turnusy obozu wakacyjnego w lipcu i sierpniu 1939 roku, w trzech wsiach powiatu brzeżańskiego. Kierownikami podobozów byli wychowankowie „Jerzego”: Karol Lachowski, Longin Izydorczak, Zbigniew Stolarski i Tadeusz Dermedko.
W kampanii wrześniowej 1939, w stopniu starszego strzelca, walczył w szeregach 36 pułku piechoty Legii Akademickiej. Po zakończeniu działań wojennych powrócił do Warszawy i zaangażował się w działalność konspiracyjną. W październiku 1939 na ostatnim posiedzeniu ZMzDW podjęto decyzję o powołaniu Powstańczych Oddziałów Specjalnych i wysłaniu kurierów do oddziałów w całym kraju, celem podjęcia działalności niepodległościowej. Nazwa nawiązywała do tradycji powstań narodowych, a baza organizacyjna i kadrowa ZMzDW była świetną kuźnią kadr.
Podczas powstania warszawskiego dowodził batalionem „Jerzyków” na Starówce. 22 sierpnia wyruszył kanałami z Placu Krasińskich w stronę Puszczy Kampinoskiej po broń i amunicję dla powstańców. Po dotarciu do wsi Pociecha (przez Laski i Wiersze) stoczyli ciężki bój w dniach 28 sierpnia do 5 września, z oddziałami niemieckimi i RONA. W boju zginęło 23 żołnierzy i 30 zostało rannych. W dniu 17 stycznia 1945 „Jerzy” wydał rozkaz rozwiązujący organizację. Ale już 1 sierpnia 1945 został aresztowany przez UB i po ciężkich przesłuchaniach zwolniony pod koniec października.
Czas powojenny zmusił go do podejmowania różnych zajęć. Szykany władz uniemożliwiły mu podjęcie stałej pracy, zgodnej z zainteresowaniami pedagogicznymi i wykształceniem. Zmuszony był do wielokrotnych zmian zakładów pracy np.:
W roku 1973 przeszedł na emeryturę, którą wykorzystał na działalność społeczno-wychowawczą w TPD i pracę w organizacjach kombatanckich.
W okresie pracy w ADM 12 na Muranowie, dał się poznać jako prawdziwy pedagog i wychowawca młodzieży. Zyskał przydomek „Ojciec tysiąca dzieci”. Nawet niechętne mu władze ZBM, musiały zaakceptować jego metody wychowawcze, a media nazwały je „eksperymentem muranowskim” lub „republiką muranowską”. Ukoronowaniem działalności wśród młodzieży było nadanie jego imienia Ośrodkowi Szkolno-Wychowawczemu w Lesznie i ich drużynom harcerskim. Utworzono tam Izbę Pamięci swego patrona.
Po wojnie, w życiu codziennym, bliska była mu wielopokoleniowa rodzina Rybałków. Eugeniusz Rybałko ps. „Genek” był jego adiutantem w POS „Jerzyki”. Poznał go w 1935 jako kuratora dla nieletnich, który interesował się losem dzieciaków warszawskich podwórek. Jednak swe losy, najmocniej związał z najmłodszym z Rybałków - Bronisławem. Od 1958 w mieszkaniu przy Linneusza 7 wraz z rodziną Bronisława i czuł się za nią odpowiedzialny jak ojciec i dziadek. Ostatnie lata życia spędził w atmosferze przyjaźni i serdeczności, którą stworzyli mu domownicy, jak i cała rodzina Rybałków. Dbali też o to wychowankowi z "republiki muranowskiej" i podkomendni z Oddziałów „Jerzyki”.
Zmarł 4 maja 1991 w szpitalu w Pruszkowie. Pochowany na Cmentarzu Wojskowym na Powązkach (kwatera A27-3-3).

</doc>
<doc id="1624745" url="https://pl.wikipedia.org/wiki?curid=1624745" title="Robert T. Morris">
Robert T. Morris



</doc>
<doc id="1624750" url="https://pl.wikipedia.org/wiki?curid=1624750" title="Kamasja Leichtlina">
Kamasja Leichtlina

Kamasja Leichtlina ("Camassia leichtlinii") – gatunek byliny należący do rodziny szparagowatych ("Asparagaceae s.l."), a w niej do podrodziny agawowych. Pochodzi z Ameryki Północnej.

</doc>
<doc id="1624752" url="https://pl.wikipedia.org/wiki?curid=1624752" title="Shang Yang">
Shang Yang

Shang Yang (znany też jako 公孫鞅 "Gongsun Yang", 商君 "Shang Jun" lub 卫鞅 "Wei Yang"; ur. ok. 390 p.n.e., zm. 338 p.n.e.) – starożytny chiński polityk i filozof, przedstawiciel szkoły legistów.
Urodził się w państwie Wei jako syn królewskiej konkubiny, jednak całe swoje życie poświęcił służbie państwu Qin. Jako legista za najważniejszy czynnik w polityce i sprawowaniu władzy uważał "fa" (法), czyli przestrzeganie prawa.
Po wstąpieniu na tron Qin króla Xiao (361 p.n.e.) został mianowany ministrem i otrzymał lenno w Shang (stąd jego imię Shang Jun, "Pan na Shangu"). Jako minister przeprowadził liczne, radykalne reformy administracyjne i wojskowe, które stały się podstawą późniejszej potęgi państwa Qin. Shang Yang wprowadził m.in. prywatną własność ziemi, zwolnienie od pańszczyzny osób zajmujących się tkactwem i produkcją rolną, nobilitację za zasługi wojskowe przy jednoczesnym odbieraniu szlachectwa starej arystokracji, która nie wykazywała się w boju. Cały kraj został podzielony na jednolite okręgi administrowane przez urzędników państwowych. Ludność wiejską podzielono na grupy po pięć lub dziesięć rodzin. Wprowadzono ścisły system policyjny, obowiązek donoszenia władzy o przestępstwach i odpowiedzialność zbiorową. Włóczęgów i osoby uchylające się od pracy zamieniano w niewolników.
Reformy Shang Yanga wywołały sprzeciw dużej części dawnej arystokracji. Po śmierci króla Xiao w 338 p.n.e. nowy władca Huiwen skazał Shanga na śmierć przez rozerwanie czterema rydwanami. Stracono także całą jego rodzinę.

</doc>
<doc id="1624753" url="https://pl.wikipedia.org/wiki?curid=1624753" title="Camassia leichtlinii">
Camassia leichtlinii



</doc>
<doc id="1624758" url="https://pl.wikipedia.org/wiki?curid=1624758" title="Hidenori Isa">
Hidenori Isa

 – japoński biathlonista, olimpijczyk. Zadebiutował w biathlonie w rozgrywkach juniorskich w roku 1988.
Starty w Pucharze Świata rozpoczął zawodami w Salt Lake City w 2001 r., zajmując 50. miejsce w sprincie. Jego najlepszy dotychczasowy wynik w Pucharze Świata to 13. miejsce w biegu indywidualnym w Antholz-Anterselva w sezonie 2001/02.
Podczas igrzysk olimpijskich w Salt Lake City w 2002 r. zajął 44. miejsce w biegu indywidualnym, 62. w sprincie i 13. w sztafecie. Podczas igrzysk olimpijskich w Turynie w 2006 r. zajął 63. miejsce w biegu indywidualnym i 38. w sprincie, 35. w biegu pościgowym i 12. w sztafecie.
Na mistrzostwach świata w 2008 r. w Östersund zajął 66. miejsce w biegu indywidualnym, 53. w sprincie, 40. w biegu pościgowym oraz 18. w sztafecie. Na mistrzostwach świata w 2009 r. w Pjongczangu zajął 86. miejsce w biegu indywidualnym, 62. w sprincie, 20. w sztafecie mieszanej oraz 18. w sztafecie męskiej.

</doc>
<doc id="1624762" url="https://pl.wikipedia.org/wiki?curid=1624762" title="Gradzanowo (gmina)">
Gradzanowo (gmina)

Gradzanowo (od 1973 "Siemiątkowo Koziebrodzkie") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Gradzanowo, lecz siedzibą władz gminy było Siemiątkowo Koziebrodzkie.
W okresie międzywojennym gmina Gradzanowo należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 15 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Siemiątkowo Koziebrodzkie (od 2004 nazwa "gmina Siemiątkowo").

</doc>
<doc id="1624763" url="https://pl.wikipedia.org/wiki?curid=1624763" title="Antenna Audio">
Antenna Audio

Antenna Audio – producent wycieczek audio i multimedialnych. Według spółki z jej usług korzysta średnio 50 tys. klientów na całym świecie. Właścicielem spółki jest Discovery Communications. Firma posiada biura w Londynie, San Francisco, Paryżu, Rzymie, Berlinie, Nowym Jorku, Amsterdamie i Bangkoku. Firma zdobyła nagrodę Queen's Award for Enterprise w kategorii innowacje w 2003 roku.
Historia.
Antenna Audio powstało po podziale spółki Antenna Theater w 1980 roku. Założycielem i prezesem spółki jest Chris Hardmantwórca Walkmanology. Pierwszą wycieczką audio stworzoną przez firmę była wycieczka po Alcatraz. W 1998 roku spółkę nabyła firma Arts Communications and technology Ltd. Od 2003 roku właścicielem Antenna Audio jest Discovery Communications.
Oferta.
Wycieczki obejmują 450 miejsc i zabytków na świecie w 20 krajach (w tym Polska). Każda wycieczka dostępna jest w 12 językach m.in.: angielski, niemiecki, francuski, włoski, hiszpański, polski, czeski i węgierski.

</doc>
<doc id="1624765" url="https://pl.wikipedia.org/wiki?curid=1624765" title="Kosemin (gmina)">
Kosemin (gmina)

Kosemin – była gmina wiejska istniejąca do 1954 roku w woj. warszawskim. Nazwa gminy pochodzi od wsi Kosemin, lecz siedzibą władz gminy był Zawidz Kościelny.
W okresie międzywojennym gmina Kosemin należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast gminę Zawidz z siedzibą w Zawidzu Kościelnym (większą niż dawna gmina Kosemin).

</doc>
<doc id="1624767" url="https://pl.wikipedia.org/wiki?curid=1624767" title="Martin Lanig">
Martin Lanig

Martin Lanig (ur. 11 lipca 1984 w Bad Mergentheim) - niemiecki piłkarz występujący na pozycji pomocnika. Obecnie jest zawodnikiem klubu Eintracht Frankfurt.
Kariera.
Lanig jako junior grał w klubach SV Königshofen, TSV Tauberbischofsheim oraz 1. FC Nürnberg. Później grał w amatorskim FV Lauda. Jego pierwszym profesjonalnym klubem było trzecioligowe TSG 1899 Hoffenheim, do którego trafił w 2003 roku. W barwach tego zespołu zadebiutował 20 września 2003 w zremisowanym 1-1 pojedynku z SV Wehen Wiesbaden, rozegranym w ramach rozgrywek Regionalligi. Łącznie w sezonie 2003/04 rozegrał siedem ligowych spotkań. Od początku następnego sezonu był już podstawowym graczem składu ekipy z Sinsheim.
W 2006 roku Lanig przeszedł do SpVgg Greuther Fürth, grającego w drugiej lidze. Jako zawodnik tego klubu pierwszy występ zanotował 20 sierpnia 2006 roku w przegranym przez jego zespół 0-1 meczu z TuS Koblenz. Natomiast pierwszego gola dla nowej drużyny strzelił 1 kwietnia 2007 w ligowym spotkaniu z Kickers Offenbach wygranym przez Gretuher Fürth 2-1. W sezonie 2007/08 z dziesięcioma trafieniami na koncie w 28 meczach był czołowym strzelcem swojego klubu, a także ligi.
W 2008 roku podpisał kontrakt z pierwszoligowym VfB Stuttgart. W Bundeslidze zadebiutował 17 sierpnia 2008 w wygranym przez jego drużynę 3-1 pojedynku z Borussią Mönchengladbach. W sezonie 2008/09 grał także w Pucharze Intertoto, Pucharze UEFA i Pucharze Niemiec.

</doc>
<doc id="1624768" url="https://pl.wikipedia.org/wiki?curid=1624768" title="Jazy (przystanek kolejowy)">
Jazy (przystanek kolejowy)

Jazy - przystanek osobowy, w województwie zachodniopomorskim, w powiecie kołobrzeskim, w gminie Dygowo, 0,5 km na północny wschód od centrum Jazów. Przez przystanek przebiega jednotorowa zelektryfikowana linia kolejowa Szczecinek - Białogard - Kołobrzeg. Na przystanku zatrzymują się wyłącznie pociągi osobowe.
W roku 2017 przystanek obsługiwał 0–9 pasażerów na dobę.

</doc>
<doc id="1624771" url="https://pl.wikipedia.org/wiki?curid=1624771" title="Lisewo (gmina w województwie warszawskim)">
Lisewo (gmina w województwie warszawskim)

Lisewo – dawna gmina wiejska istniejąca do 1954 roku w woj. warszawskim. Siedzibą władz gminy było Lisewo Wielkie (obecna nazwa "Lisewo Duże").
Gmina Lisewo (alt. "gmina Liszewo") powstała za Królestwa Polskiego, w 1874 roku, w powiecie sierpeckim w guberni płockiej z obszaru dotychczasowych gmin Bożewo i Smoszewo.
W okresie międzywojennym gmina Lisewo należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 41 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z jej dawnego obszaru dwie nowe gminy – Gozdowo i Mochowo.

</doc>
<doc id="1624775" url="https://pl.wikipedia.org/wiki?curid=1624775" title="Białyszewo (gmina)">
Białyszewo (gmina)

Białyszewo – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Białyszewo, lecz siedzibą władz gminy był Goleszyn.
W okresie międzywojennym gmina Białyszewo należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 29 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z jej dawnego obszaru (oraz z obszaru dawnej gminy Borkowo) nową gminę Sierpc.

</doc>
<doc id="1624776" url="https://pl.wikipedia.org/wiki?curid=1624776" title="Twilight of the Thunder God">
Twilight of the Thunder God

Twilight of the Thunder God to 7 studyjny album szwedzkiego zespołu metalowego Amon Amarth. Muzyka na nim zawarta to melodyjna odmiana death metalu z charakterystycznym dla grupy podniosłym klimatem. Tytuł płyty nawiązuje do zagłady bogów według mitologii nordyckiej, inaczej Ragnarök. Tematyka utworów, oprócz wspomnianego Ragnaröku, dotyczy walki, braterstwa i lojalności. Na albumie pojawiło się trzech gości: Roope Latvala (Children Of Bodom), LG Petrov (Entombed) i Apocalyptica. Album zebrał bardzo dobre recenzje, został również wybrany w kilku magazynach albumem miesiąca, m.in. w RockHard (Niemcy), Metal Hammer (Niemcy), Heavy (Niemcy), Legacy (Niemcy), Kerrang (Anglia), Rock Hard (Włochy), Slam (Austria), Rock Hard (Francja). Również polski magazyn HardRocker w numerze ósmym (listopad 2008) wybrał Twilight of the Thunder God albumem miesiąca.
Twórcy.
Goście.
Roope Latvala - solo gitarowe w utworze "Twilight of the Thunder God"
LG Petrov - śpiew w utworze "Guardians Of Asgaard"
Apocalyptica - wiolonczele w utworze "Live For The Kill"
Informacje o albumie.
"Twilight of the Thunder God" został nagrany w Fascination Street Studios (Örebro). Za inżynierie, mixy, mastering i produkcje odpowiada Jens Bogren dla Northern Music. Autorem okładki zdobiącej płytę jest Tom Thiel.
Wydania.
Album został wydany w kilku wersjach:

</doc>
<doc id="1624781" url="https://pl.wikipedia.org/wiki?curid=1624781" title="Borkowo (gmina)">
Borkowo (gmina)

Borkowo – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Borkowo, lecz siedzibą władz gminy był Sierpc, który stanowił odrębną gminę miejską.
W okresie międzywojennym gmina Borkowo należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 18 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast z jej dawnego obszaru (oraz z obszaru dawnej gminy Białyszewo) nową gminę Sierpc.

</doc>
<doc id="1624782" url="https://pl.wikipedia.org/wiki?curid=1624782" title="Parafia bł. Michała Kozala w Gnieźnie">
Parafia bł. Michała Kozala w Gnieźnie

Parafia pw. bł. Michała Kozala w Gnieźnie – jedna z parafii rzymskokatolickich w Gnieźnie. Należy do dekanatu Gniezno I. Znajduje się w zachodniej części miasta; swoim zasięgiem obejmuje część osiedla Piekary, całe osiedle Skiereszewo oraz dwie wsie. Główną świątynią parafii jest kościół parafialny pw. Matki Bożej Fatimskiej oraz św. Jana Pawła II, który wraz z plebanią mieści się przy ul. Elizy Orzeszkowej 22d. Parafia erygowana została 1 stycznia 1988 r. przez kardynała Józefa Glempa. Według danych z odwiedzin duszpasterskich 2019/2020 parafia liczy 5300 mieszkańców. Od 1 lipca 2012 roku zarządzana przez księży Michalitów ze Zgromadzenia Świętego Michała Archanioła.
Historia.
Pierwsze lata istnienia parafii.
Parafia została założona w 1988 roku dekretem kard. Józefa Glempa. Jej pierwszym proboszczem został ks. Alfred Lewicz. Z powodu braku plebanii, przy kościele stanął stary, drewniany barak, który służył jako tymczasowa plebania. Znalazły się w nim trzy mieszkania, kuchnia, pokój gościnny i salka katechetyczna. W 1990 roku powstała pierwsza grupa w parafii – Koło Matek Żywego Różańca. Rok później powstała Służba Liturgiczna. Powstało też Bractwo Szkaplerza, do dziś działające przy klasztorze Sióstr Karmelitanek. Po roku 1992 i reorganizacji struktury Kościoła katolickiego w Polsce, parafia została przydzielona do dekanatu Gniezno I. Parafia była w posiadaniu ziemi pod budowę kościoła i plebanii. Na zlecenie proboszcza została wykonana makieta i plany budowy. Dwukrotnie projekt nie został zaakceptowany przez Kurię Metropolitalną.
Lata 1997–2003.
W 1997 roku nastąpiła zmiana proboszcza – miejsce ks. Lewicza zajął ks. Witold Dusiński. Opuścił on jednak parafię po kilku miesiącach. Nowym proboszczem został ks. Sławomir Jessa. Otrzymał on także od abpa Muszyńskiego zadania kapelana Wojewódzkiego Szpitala dla Nerwowo i Psychicznie Chorych Dziekanka w Gnieźnie. Rozpoczął remont kościoła parafialnego, którym od założenia parafii do 2010 roku był kościół bł. Michała Kozala w Gnieźnie. Ksiądz Jessa rozpoczął dialog ze Wspólnotą Kościoła Ewangelickiego-Augsburskiego, która korzystała z kościoła parafialnego. Parafianie i ewangelicy pod koniec lat 90. wspólnie ufundowali remont wieży kościoła. Proboszcz wymienił również oświetlenie, konfesjonały, dokonał remontu południowej zakrystii (od strony szpitala). Po kilku latach posługi w parafii proboszcz otrzymał tytuł wicedziekana dekanatu. Od 2000 roku zaczęły powstawać kolejne grupy w parafii. Była to Odnowa w Duchu Świętym, Duszpasterstwo Młodych oraz dwa zespoły – chórek dziecięcy i zespół „Piąta Pieczęć”. W 2001 roku dokonano zamiany ziem z Urzędem Miasta i rozpoczęto budowę nowej plebanii przy ul. Elizy Orzeszkowej.
Lata 2004–2009.
W 2005 roku zespół „Piąta Pieczęć” opuścił parafię, rozpoczynając koncerty w całej diecezji, później też w całej Polsce. W kolejnych latach zmieniali się wikariusze. Kolejnymi byli ks. Witold Ceglarek i ks. Błażej Czarnecki. 7 grudnia 2005 roku tragicznie zmarł ks. Ceglarek. Jego pogrzeb zgromadził wielu parafian, a także duchownych i wiernych z innych parafii. W 2007 roku księża rozpoczęli przeprowadzkę do nowej plebanii, gdzie ukończona została część mieszkalna. W tym czasie nastąpiła zmiana wikariusza – miejsce ks. Czarneckiego zajął ks. Jakub Dębiec, doktor teologii pastoralnej i liturgiki. Stał się opiekunem Liturgicznej Służby Ołtarza, którą zreorganizował. Zainicjował także budowę boiska sportowego przy plebanii. Po kilku miesiącach został mianowany Diecezjalnym Duszpasterzem Służby Liturgicznej. Po niespełna roku posługi w parafii abp Henryk Muszyński mianował go swoim ceremoniarzem, później także prefektem seminarium w Gnieźnie, co zmusiło go do opuszczenia parafii. Nowym wikariuszem został ks. Krzysztof Walkowski, który ukończył specjalistyczne studia w Rzymie i właśnie powrócił do Polski. W 2008 roku założył on nową Wspólnotę Młodzieży „Allegria”, która zajęła miejsce dawnego Duszpasterstwa Młodych. Kilka miesięcy później kilku członków wspólnoty utworzyło Zespół Muzyczny „Allegria”. Ks. Walkowski wprowadził do służby liturgicznej dziewczęta czytające w czasie mszy – lektorki. Pod koniec 2008 roku, parafia otrzymała cmentarz przy zbiegu ulic Dalkoskiej i Kostrzewskiego (obecnie ul. Aleksandra Piotrowskiego). Pod koniec kolejnego, 2009 roku wspólnymi siłami młodych i innych parafian ukończona została kolejna część plebanii (centrum parafialnego) – Centrum Formacji Młodych „Studnia”. Po odejściu ks. Karmolińskiego do parafii przybył nowy wikariusz – ks. Piotr Szymkowiak. Założył nowy chórek dziecięcy pod nazwą „Małe Radości”, a także rozpoczął przygotowania do VI Parafiady Archidiecezji Gnieźnieńskiej. Dzięki niemu powstała Komisja Sportowa, która nadzorowała przygotowania do Parafiady. Wznowione zostały również prace przy boisku. Od 22 listopada 2009 roku zaczęła się ukazywać gazetka parafialna – „Z życia Parafii bł. Michała Kozala...”, która co tydzień była dodatkiem do Przewodnika Katolickiego.
Lata 2010–2012.
Od początku 2010 roku trwały przygotowania do Parafiady, która odbywała się w dniach 2–3 maja w Inowrocławiu. Podczas ogłoszenia wyników parafii przyznano III miejsce, jednak kilka dni później punktacja generalna została zmieniona i parafia zajęła ostatecznie II miejsce. 16 czerwca ks. Krzysztof Walkowski mianowany został administratorem parafii ze względu na konieczność podjęcia leczenia przez proboszcza. 24 czerwca 2010 roku odbyło się uroczyste otwarcie i poświęcenie Boiska Sportowego „Kozalik”, Centrum Formacji Młodych „Studnia” i nowo powstałego Parafialnego Klubu Sportowego „Kozal Gniezno”, którego dokonał ks. kan. Andrzej Grzelak, dziekan dekanatu. Pod koniec czerwca rozpoczęły się prace przy ostatniej, niedokończonej części Centrum Parafialnego – dużej sali, którą planowano przekształcić w tymczasową kaplicę, a także na cmentarzu parafialnym. Z dniem 4 września dotychczasowy proboszcz został przeniesiony jako rezydent do parafii św. Jadwigi Królowej w Inowrocławiu. 12 września, na jednej z niedzielnych mszy świętych delegacje wspólnot parafialnych, a także inni parafianie, wspólnie podziękowali mu za jego posługę w parafii. W wigilię Bożego Narodzenia 24 grudnia 2010 roku odbyła się pasterka, która została odprawiona w nowej kaplicy przy centrum parafialnym. W dniach 2–3 maja parafia, wzorem ubiegłego roku uczestniczyła w VII Parafiadzie Archidiecezji Gnieźnieńskiej, pokonując pierwszy raz w historii sześciokrotnych zwycięzców – parafię św. Mikołaja ze Sławna i zajmując tym samym 1. miejsce. Parafia w nagrodę otrzymała Puchar Arcybiskupa Metropolity Gnieźnieńskiego Prymasa Polski oraz złoty ornat przez niego ufundowany. W lipcu 2011 roku dokonana została rozbiórka baraku przy kościele parafialnym, który do 2007 roku służył jako tymczasowa plebania, a w 2009 roku został wyłączony z użytku. We wrześniu tego samego roku zakończone zostały prace przy Centrum Parafialnym, które polegały na utworzeniu parkingu, dojazdu do garaży oraz upiększeniu terenu. Z dniem 7 lutego 2012 roku w związku z poważną awarią komina w kościele i koniecznością jego remontu, świątynia została tymczasowo zamknięta, a wszystkie msze święte przeniesione do kaplicy przy centrum parafialnym. 30 maja urlopowany proboszcz ks. Jessa obchodził 25. rocznicę święceń kapłańskich. Kilka dni później, 5 czerwca został formalnie zwolniony z obowiązków proboszcza. W niedzielę 17 czerwca miało miejsce jego uroczyste pożegnanie. 24 czerwca abp Józef Kowalczyk wystosował list do parafian, w którym napisał, że "(...) w pierwszym paragrafie dekretu erekcyjnego czytamy, że „Rodzinie Parafialnej jako Dom Boży służyć będzie kościół pod wezwaniem bł. Michała Kozala Biskupa i Męczennika, który zostanie pobudowany na terenie tej parafii”. To zadanie postawione przez ówczesnego arcybiskupa metropolitę gnieźnieńskiego, Księdza Prymasa Józefa Glempa, stoi ciągle przed Waszą wspólnotą do wypełnienia". W związku z koniecznością budowy nowego kościoła, Prymas wraz z przełożonym Zgromadzenia Świętego Michała Archanioła podpisał 25 czerwca umowę o rozpoczęciu posługi Zgromadzenia Michalitów w Archidiecezji Gnieźnieńskiej i przekazaniu im z dniem 1 lipca Parafii bł. Michała Kozala w Gnieźnie. Tym samym z dniem 30 czerwca abp Kowalczyk zwolnił wszystkich dotychczasowych duszpasterzy i z dniem 1 lipca skierował czterech kapłanów ze Zgromadzenia Michalitów do pracy duszpasterskiej w parafii. We wrześniu ukończone zostały prace przy parkingu. Z dniem 20 grudnia parafia otrzymała na własność kościół przy ul. Poznańskiej, który w latach 1988–2010 był główną świątynią parafii. Dotychczas świątynia była własnością Skarbu państwa.
Lata 2013–2018.
Od początku roku trwały prace nad projektem nowego kościoła parafialnego, które zostały ukończone w czerwcu. 13 lipca Przełożony Generalny Zgromadzenia św. Michała Archanioła ks. Kazimierz Radzik CSMA dokonał poświęcenia placu budowy kościoła. W połowie lipca parafia otrzymała dofinansowanie z Ministerstwa Kultury i Dziedzictwa Narodowego na rzecz remontu kościoła filialnego. Prace remontowe rozpoczęły się 14 października. Od września swoją działalność rozpoczęła Oaza Dzieci Bożych, natomiast zawieszona została działalność Wspólnoty Młodzieży Allegria. W marcu 2014 roku rozpoczęły się prace budowlane przy nowym kościele parafialnym i przed letnimi wakacjami ukończone zostały fundamenty. Wykonana została także elewacja kaplicy parafialnej i części mieszkalnej centrum parafialnego. 31 maja parafia wzięła udział w X Parafiadzie Archidiecezji Gnieźnieńskiej, w czasie której zdobyła 1 miejsce. Od marca do lipca zawieszono prace remontowe kościoła filialnego, ze względu na brak dalszego dofinansowania z MKiDN. W wakacje zamontowano nowe ogrzewanie w kościele. Następnie, ze względu na dalszy brak dofinansowania, prace zostały zawieszone do października. Od września działalność rozpoczęła Oaza Młodzieżowa. Wraz z końcem roku 2014 ukończone zostały prace nad całkowitym remontem dachu kościoła filialnego. W czasie tych prac, w kościele filialnym odkryto malowidła ścienne z XIX wieku. Zgodnie z zaleceniami Miejskiego Konserwatora Zabytków, Parafia ma za zadanie odrestaurować te malowidła, jak również dokonać wymiany okien, posadzki i osuszenia fundamentów. W związku z tym, od początku 2015 roku opracowywany jest program konserwatorsko-naprawczy, który pozwoli na wystąpienie do MKiDN o dofinansowanie remontu, którego Parafia z własnych środków nie jest w stanie zrealizować. Od marca 2015 roku wznowione zostały prace przy budowie nowego kościoła parafialnego, którego stan surowy został ukończony w 2017 roku. 21 maja tegoż roku abp Józef Kowalczyk dokonał aktu wmurowania kamienia węgielnego. 27 kwietnia 2018 roku przeniesiono Najświętszy Sakrament z tymczasowej kaplicy do nowego kościoła, gdzie rozpoczęto sprawowanie kultu. Z tym samym dniem kaplica pw. bł. Michała Kozala przy centrum parafialnym została zdesakralizowana. 17 czerwca tego samego roku, abp Wojciech Polak Prymas Polski dokonał uroczystej konsekracji świątyni, której nadał wezwanie Matki Bożej Fatimskiej i św. Jana Pawła II.
Lata 2019 – obecnie.
Od początku 2019 roku trwały prace przy budowie dzwonnicy, które ukończono w wakacje. 20 października abp Józef Kowalczyk dokonał poświęcenia trzech dzwonów, które umieszczono na dzwonnicy. Noszą one imiona Świętej Rodziny – Jezus, Maryja i Józef. Dzwon Józef posiada napis "Na wieczną rzeczy pamiątkę ks. abp. Józefowi Kowalczykowi, nuncjuszowi apostolskiemu, metropolicie gnieźnieńskiemu, prymasowi Polski -  Zgromadzenie św. Michała Archanioła".
Terytorium parafii.
Parafia swoim zasięgiem obejmuje część ulic dzielnicy Piekary (ulice pomiędzy ul. Piekary, ul. Czarnieckiego a ul. Poznańską), teren szpitala Dziekanka, dzielnicę Dziekanka i Skiereszewo, ul. Strumykową oraz wieś Skiereszewo i Braciszewo. Na terenie parafii znajdują się cztery szkoły: Szkoła Podstawowa nr 3 im. św. Wojciecha, Gimnazjum Stowarzyszenia Rodzice-Dzieciom, I Liceum Ogólnokształcące im. Bolesława Chrobrego i Instytut Kultury Europejskiej.
Miejsca sakralne.
Kościół parafialny.
Pierwsze prace w związku z nowym kościołem rozpoczęły się w 2013 roku. Wtedy też prowadzono prace archeologiczno-geodezyjne na potencjalnym terenie budowy. W czerwcu tego samego roku uzyskano gotowy projekt i pozwolenie na budowę. 13 lipca 2013 roku ówczesny Przełożony Generalny Zgromadzenia ks. Kazimierz Radzik CSMA dokonał poświęcenia placu budowy. W marcu 2014 roku rozpoczęła się budowa i po trzech miesiącach ukończono prace przy fundamentach. Na pół roku zawieszono prace i wznowiono je na wiosnę 2015 roku. Jesienią 2016 roku ukończono prace przy wznoszeniu ścian, zbudowano strop i przykryto go dachem. 21 maja 2017 roku miała miejsce uroczystość wmurowania kamienia węgielnego przez abpa Józef Kowalczyk. Wmurowano dwa kamienie – pierwszy, przywieziony z Dachau, który miał być wmurowany w kościół poświęcony bł. Michałowi Kozalowi i drugi, z góry Gargano, sanktuarium św. Michała Archanioła. Dalej prowadzono prace wykończeniowe wewnątrz kościoła. 27 kwietnia 2018 roku przeniesiono Najświętszy Sakrament i rozpoczęto sprawowanie Eucharystii w tym kościele. 17 czerwca abp Wojciech Polak Prymas Polski dokonał uroczystego poświęcenia kościoła i ołtarza. W 2019 roku zamontowano we wszystkich oknach witraże, przedstawiające Matkę Bożą z Fatimy wraz z trójką dzieci, którym się objawiła oraz polskich świętych i błogosławionych.
Kościół jest trójnawowy wraz z chórem, zbudowany jest na planie krzyża. W bocznej części znajduje się zakrystia, a po przeciwległej stronie kaplica pw. św. Jana Pawła II. Aktualnie w prezbiterium znajduje się obraz Matki Bożej Częstochowskiej i bł. Michała Kozala, a nawach bocznych – obraz Jezusa Miłosiernego, św. Michała Archanioła i figura Matki Bożej Fatimskiej. Figura ta jest darem rodzin z michalickiej wspólnoty w Australii. 
Kościół filialny.
Zabytkowy kościół wybudowany z czerwonej cegły na planie prostokąta pod koniec XIX wieku. Początkowo służył jako kaplica dla szpitala „Dziekanka”. Obecnie jest świątynią dwuwyznaniową z dwoma prezbiteriami i dwiema zakrystiami. Jedno prezbiterium służy tej parafii, drugie wykorzystywane jest przez Wspólnotę Kościoła Ewangelicko-Augsburskiego. Pomieścić może ok. 200 wiernych. Posiada drewniany chór z organami. Posiada nieczynną wieżę, odrestaurowaną pod koniec lat 90. ubiegłego wieku. W czterech narożnikach świątyni znajdują się pomieszczenia: dwa połączone z kościołem – zakrystie oraz dwa oddzielone od niego – biuro charytatywne parafii oraz kotłownia. W związku z awarią komina kościół został zamknięty, a wszystkie msze święte przeniesione do kaplicy parafialnej. Od października 2013 trwają w nim prace remontowe.
Kaplica Świętej Rodziny przy Klasztorze Sióstr Karmelitanek.
Kaplica w klasztorze powstała w tym samym czasie, co sam klasztor. Sprawowane są tam codziennie Msze święte dla sióstr z udziałem wiernych z parafii. W centrum kaplicy znajduje się marmurowy ołtarz oraz obraz Świętej Rodziny. Po prawej stronie znajdują się kraty, za którymi w Eucharystii uczestniczą Siostry Karmelitanki.
Kaplica przy centrum parafialnym.
Było to tymczasowe miejsce kultu, utworzone w 2010 roku przez ówczesnego administratora parafii, ks. Krzysztofa Walkowskiego. Kaplica mieściła się w dotychczas niezagospodarowanej części centrum parafialnego. Pierwsza Msza święta była sprawowana w Wigilię Bożego Narodzenia 2010 roku. Kaplica została erygowana dekretem abpa Józefa Kowalczyka z dnia 21 kwietnia 2011 roku i poświęcona bł. Michałowi Kozalowi. W sierpniu 2014 roku ukończono jej elewację zewnętrzną. 27 kwietnia 2018 roku sprawowano w niej ostatnią mszę, po czym przeniesiono Najświętszy Sakrament do nowego kościoła. Kaplica, dekretem abp. Wojciecha Polaka, została z tym samym dniem zdesakralizowana.
Dom zakonny.
Wybudowany w latach 2001–2017, mieści się przy ulicy Elizy Orzeszkowej 22d. W jego skład wchodzą: część mieszkalna (plebania), Centrum Formacji Młodych „Studnia”, sala im. bł. Bronisława Markiewicza oraz garaże. W latach 2010–2017, przed powstaniem sali bł. B. Markiewicza, istniała tam tymczasowa kaplica parafialna. W latach 2010–2015 przy plebanii funkcjonowało boisko parafialne „Kozalik”. W 2011 roku ukończone zostały prace przy utworzeniu dojazdu do garaży oraz prace ogrodowe wokół plebanii. Po przekazaniu parafii pod zarząd Zgromadzenia Księży Michalitów, plebania stała się własnością zgromadzenia, a pozostałe pomieszczenia centrum parafialnego pozostały własnością parafii. We wrześniu 2012 roku ukończono prace nad parkingiem. Z dniem 1 listopada 2012 roku erygowany został dom zakonny Zgromadzenia św. Michała Archanioła, w części mieszkalnej utworzono także kaplicę pw. św. Dominika. W sierpniu 2014 roku ukończono elewację kaplicy oraz plebanii od strony parkingu. Prace budowlane zostały ostatecznie ukończone w 2017 roku.
Centrum Formacji Młodych „Studnia”.
Część Centrum Parafialnego utworzona na pod koniec roku 2009. Początkowo ta część plebanii miała służyć jako przedszkole. Gdy w 2008 roku zawiązała się Wspólnota Młodzieży Allegria, młodzi nie mieli własnego miejsca spotkań. Ze względu na coraz większą liczbę członków Wspólnoty, duszpasterze postanowili przeznaczyć nie ukończoną jeszcze część plebanii na miejsce spotkań młodzieży. W skład CFM weszło: Oratorium modlitewne, mniejsza sala spotkań, magazyn oraz toalety. Obecnie Centrum Formacji zostało zlikwidowane i podzielone na dwie części. W miejscu mniejszej sali spotkań znalazło się biuro parafialne, przeniesione z głównej części plebanii, natomiast w oratorium znajduje się sala lekcyjna, w której odbywają się zajęcia z języka angielskiego i niemieckiego, prowadzone przez Akademię Języków Obcych. Oratorium jest też wykorzystywane jako miejsce spotkań niektórych grup duszpasterskich.
Wspólnoty, koła i zgromadzenia przy parafii.
Od początku istnienia parafii powstawały w niej liczne zgromadzenia, koła i wspólnoty. Intensywnie zakładano je w latach 2008–2010, kiedy łącznie powstało ich pięć. Są to:
Dawniej w parafii funkcjonowały takie grupy, jak: Duszpasterstwo Młodzieży (w latach 2000–2004), Wspólnota Młodzieży Allegria (w latach 2008–2012), Zespół Muzyczny Allegria (w latach 2008–2014), Zespół Muzyczny Piąta Pieczęć (w latach 2004–2014), Wspólnota Rodzin (w latach 2009–2012), Bractwo Świętej Rodziny (w latach 2010–2016).
Klasztor Sióstr Karmelitanek Bosych.
Klasztor Sióstr Karmelitanek mieści się przy ul. Cienistej. Znajduje się w nim kaplica pw. Świętej Rodziny, w której codziennie odprawiane są msze święte. Zakonnice żyjące w Gnieźnie wywodzą się ze wspólnoty w Tryszczynie koło Bydgoszczy, która na prośbę Prymasa kard. Józefa Glempa podjęła się budowy klasztoru na ofiarowanym na ten cel terenie. 30 czerwca 1995 roku grupa dziewięciu sióstr rozpoczęła życie w nowym klasztorze. Oprócz codziennej modlitwy i Eucharystii, siostry zajmują się ogrodem przy klasztorze, a także haftowaniem szat liturgicznych i sztandarów, z czego się utrzymują.
Cmentarz.
Cmentarz parafialny mieści się przy ul. Dalkoskiej. Powstał wraz z wybudowaniem szpitala „Dziekanka” w 1894 roku. Już od samego początku był on podzielony na kwaterę katolicką i ewangelicką. Zostali na nim pochowani zmarli pacjenci szpitala do roku 1939, a także zmarli wyznawcy Kościoła Ewangelicko-Augsburskiego do roku 1945. W czasie okupacji hitlerowskiej cmentarz był miejscem składania ciał zamordowanych pacjentów szpitala. W 1940 roku z polecenia ówczesnego dyrektora zniszczono większość grobów(ok. 90%). Do lat 70. także chowano tu zmarłych pacjentów. Następnie cmentarz został skomunalizowany, a w latach 90. przekazany Kurii Metropolitalnej. W 2008 roku cmentarz został przekazany parafii w zarząd. Do 2010 roku dokonano pięciu pochówków. W latach 1970–2008, kiedy cmentarz był wyłączony z użytku, zdewastowano wiele grobów. Obecnie znajduje się tam ok. 100 miejsc pochówków z różnych lat, najwcześniej z lat 1910–1920. Wiele grobów jest zapomnianych, zniszczonych; ok. połowa zachowanych nagrobków jest anonimowa – nie posiada tablic. Na terenie szpitala znajduje się zabytkowy grobowiec rodziny Piotrowskich, w tym Aleksandra Piotrowskiego, pierwszego polskiego dyrektora szpitala. W listopadzie 2010 roku zakończyła się renowacja tego grobowca. Z dniem 15 lipca 2011 roku cmentarz został ponownie przekazany w zarząd Kurii Metropolitalnej.
Gazetka parafialna.
Był to najpierw tygodnik, później dwutygodnik – bezpłatny, czterostronicowy dodatek do Przewodnika Katolickiego, informujący o najważniejszych wydarzeniach w parafii. Została założona w listopadzie 2009 roku przez ówczesnego diakona, przebywającego na praktykach w parafii – Radosława Tuszyńskiego. Zawieszono jej wydawanie w 2018 roku.
Parafia "na zewnątrz".
Parafia cztery razy uczestniczyła w Parafiadzie Archidiecezji Gnieźnieńskiej w Inowrocławiu. W 2010 roku, debiutując zajęła II miejsce, rok później I miejsce. W 2013 roku zajęła IV miejsce, a w 2014 roku ponownie miejsce I. Uczestniczy także w różnych turniejach sportowych dla Służby Liturgicznej czy organizowanych przez PKS Kozal Gniezno. Parafia jest licznie reprezentowana na procesji z okazji odpustu ku czci św. Wojciecha, od 2008 roku bierze udział w Nocy Świętych. Młodzież parafii gromadzi się na krajowych i europejskich spotkaniach (Pielgrzymka Młodych do Grobu św. Wojciecha, Spotkanie Młodych na Lednicy czy ESM Taizé).

</doc>
<doc id="1624790" url="https://pl.wikipedia.org/wiki?curid=1624790" title="Stawiszyn (gmina w województwie warszawskim)">
Stawiszyn (gmina w województwie warszawskim)

Stawiszyn – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Stawiszyn, lecz siedzibą władz gminy był Sławęcin.
W okresie międzywojennym gmina Stawiszyn należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 16 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Bieżuń.

</doc>
<doc id="1624795" url="https://pl.wikipedia.org/wiki?curid=1624795" title="Courbet (1994)">
Courbet (1994)

Courbet (F 712) – francuska fregata rakietowa typu "La Fayette" wchodząca w skład Marynarki Wojennej Francji. Swoją nazwę okręt otrzymał na cześć XIX wiecznego admirała, Amédée Courbeta. 
Fregata została zwodowana w 1994 roku, a 1 kwietnia 1997 roku oficjalnie weszła w skład marynarki. Okręt brał udział w wielu operacjach morskich m.in. w operacji "Baliste" przeprowadzonej w 2006 roku w czasie trwania wojny w Libanie.
16 września 2008 roku okręt uczestniczył w odbiciu przez francuskich komandosów jachtu, "Carré d'As IV" porwanego przez piratów somalijskich.
Główną bazą domową okrętu jest śródziemnomorski port Tulon na południu Francji. 
Uzbrojenie.
Okręt jest uzbrojony w wyrzutnie pocisków przeciwlotniczych Crotale oraz przeciwokrętowych Exocet. Oprócz tego fregata jest wyposażona w działo kalibru 100 mm oraz dwa działka kalibru 20 mm. Wsparcie lotnicze zapewnia jeden śmigłowiec.

</doc>
<doc id="1624798" url="https://pl.wikipedia.org/wiki?curid=1624798" title="Tarponopodobne">
Tarponopodobne



</doc>
<doc id="1624800" url="https://pl.wikipedia.org/wiki?curid=1624800" title="Stanisław Stanuch">
Stanisław Stanuch

Stanisław Stanuch (ur. 29 marca 1931 w Piekarach Śląskich, zm. 9 lipca 2005 w Krakowie) – polski pisarz, publicysta, reportażysta.
Życiorys.
Ukończył studia na Wydziale Filozoficzno-Historycznym Uniwersytetu Jagiellońskiego. Debiutował w 1951 roku jako poeta na łamach tygodnika "Pokolenie". W latach 1954-1955 pracował jako redaktor "Nowego Kolejarza", zaś w latach 1956-1958 miesięcznika "Zebra". W latach 1956-1985 był współpracownikiem "Dziennika Polskiego". W okresie od 1970 do 1982 był redaktorem rozgłośni Polskiego Radia w Krakowie, następnie (1982-1985) redaktor w tygodniku "Tu i teraz". W latach 1985-1989 był współpracownikiem dziennika "Gazeta Krakowska". Był również jednym z założycieli grupy literackiej Barbarus oraz dyrektorem Wydawnictwa "Sponsor".
W latach 1948-1956 członek Związku Młodzieży Polskiej, od 1962 członek PZPR. Był członkiem Prezydium Komisji Kultury Komitetu Krakowskiego PZPR (od 1983), członkiem Prezydium Zespołu Pisarzy Partyjnych przy Komitecie Centralnym PZPR (od 1979), wiceprzewodniczący Zespołu Krytyków i Teoretyków Literatury przy KC PZPR (od 1985). 
Powieść Stanucha z 1959, "Portret z pamięci" wykorzystał Mariusz Szczygieł, który (zafascynowany nią) przedrukował ją w całości jako jedną z części swojej książki "Projekt: prawda". 

</doc>
<doc id="1624801" url="https://pl.wikipedia.org/wiki?curid=1624801" title="Gutkowo (gmina)">
Gutkowo (gmina)

Gutkowo – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Gutkowo, lecz siedzibą władz gminy był Unieck.
W okresie międzywojennym gmina Gutkowo należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 18 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Raciąż i Siemiątkowo Koziebrodzkie.

</doc>
<doc id="1624802" url="https://pl.wikipedia.org/wiki?curid=1624802" title="Claudia Llosa">
Claudia Llosa

Claudia Llosa (ur. 15 listopada 1976 w Limie) – peruwiańska reżyserka, scenarzystka i producentka filmowa.
Życiorys.
Urodziła się w 1976 jako córka inżyniera Alejandro Llosy Garcíi i włoskiej artystki Patricii Bueno Risso. Jest bratanicą pisarza-noblisty Mario Vargasa Llosy i reżysera Luisa Llosy.
Claudia Llosa studiowała medioznawstwo na Uniwersytecie Limeńskim ("Universidad de Lima"), a następnie pod koniec lat 90, przeniosła się do Madrytu. W latach 1998–2001 studiowała filmoznawstwo na tamtejszej uczelni filmowej Escuela TAI, gdzie zdobyła dyplom ze scenopisarstwa. Karierę zawodową rozpoczęła w Peru, pracowała w reklamie i w telewizji, założyła również własną firmę producencką o nazwie Vela Films.
Pod koniec studiów rozpoczęła pracę nad projektem "Madeinusa", który zdobył nagrodę w kategorii najlepszy nieopublikowany scenariusz na MFF w Hawanie w 2003. Sam film, osadzony wśród społeczności peruwiańskich Indian, powstał w 2006 i był wielokrotnie nagradzany, m.in. na MFF w Mar del Plata i w Rotterdamie.
Kolejny film Llosy, "Gorzkie mleko" (2009), ponownie rozgrywał się wśród Indian, a na czele jego obsady stała znowu Magaly Solier. Obraz miał swoją premierę w konkursie głównym na 59. MFF w Berlinie, gdzie ostatecznie zdobył główną nagrodę Złotego Niedźwiedzia. Był to pierwszy film peruwiańskiego reżysera zaprezentowany w oficjalnej selekcji tego festiwalu. Obraz przyniósł później reżyserce także nominację do Oscara dla najlepszego filmu nieanglojęzycznego.
Anglojęzyczny debiut Llosy, "Do nieba" (2014), pomimo gwiazdorskiej obsady (Jennifer Connelly, Cillian Murphy, Mélanie Laurent) i premiery w sekcji konkursowej na 64. Berlinale, nie odniósł sukcesu. Rok po jego premierze reżyserka zasiadała w jury konkursu głównego na 65. MFF w Berlinie.

</doc>
<doc id="1624805" url="https://pl.wikipedia.org/wiki?curid=1624805" title="Filologia romańska">
Filologia romańska

Romanistyka (filologia romańska) – nauka o językach romańskich i literaturze pisanej w tych językach. Obejmuje całokształt wiedzy na temat tych języków oraz krajów w których są one używane, głównie w kontekście podobieństwa i różnic między nimi. Obejmuje również zagadnienia związane z nauką tych języków w szkołach czy na uniwersytetach.
W Polsce, szczególnie w szkolnictwie wyższym, termin „romanistyka” odnosi się przeważnie do filologii francuskiej.

</doc>
<doc id="1624811" url="https://pl.wikipedia.org/wiki?curid=1624811" title="Wilfred Owen">
Wilfred Owen

Wilfred Edward Salter Owen (ur. 18 marca 1893 w Oswestry w hrabstwie Shropshire, zm. 4 listopada 1918 w Ors), angielski poeta. Tworzył wiersze żołnierskie, ukazujące tragizm wojny. Znany jest jako autor wiersza „Anthem for Doomed Youth” (wyd. 1921). Poległ na froncie we Francji na kilka dni przed zawieszeniem broni.
Twórczość.
Do najważniejszych utworów poety należą wiersze, wspomniany "Anthem for Doomed Youth" i "Dulce et Decorum Est". Jego liryki przekazują grozę wojny i stoją w opozycji do patriotycznych wierszy tworzonych na początku konfliktu między innymi przez Ruperta Brooke’a.
Przekłady.
Wiersze Owena tłumaczyli na język polski Jerzy Pietrkiewicz (Opowieść o starym człowieku i o młodym, Dół jak rura...) i Stanisław Barańczak (Hymn do młodych, skazanych na zgubę)
Zobacz też: Poems by Wilfred Owen.
Bibliografia.
"The Poems of Wilfred Owen", Introduction, Bibliography and Notes by Owen Knowles, Wordsworth Editions Limited, Ware, 2002.

</doc>
<doc id="1624812" url="https://pl.wikipedia.org/wiki?curid=1624812" title="II liga polska w futbolu amerykańskim w sezonie 2009">
II liga polska w futbolu amerykańskim w sezonie 2009

II liga polska w futbolu amerykańskim w sezonie 2009 - druga edycja rozgrywek II ligi futbolu amerykańskiego w Polsce. Rozgrywki toczone są systemem "wiosna-jesień". W sezonie zasadniczym drużyny rozegrają po jednym meczu systemem "każdy z każdym" (bez rewanżu). Awans do playoffów uzyskują pierwsze drużyny każdej z grup (miejsce w półfinale) oraz drugie i trzecie (faza wildcard) Jej triumfator uzyska awans do Polskiej Ligi Futbolu Amerykańskiego w sezonie 2010, przegrany w finale PLFA II i zwycięzca meczu o trzecie miejsce zagrają w meczach barażowych o awans do PLFA I z, odpowiednio, 8. i 7. drużyną PLFA I po sezonie zasadniczym. Do rywalizacji przystąpi 14 drużyn podzielonych na 2 grupy - Północną i Południową. Organizatorem i zarządcą zmagań jest Polski Związek Futbolu Amerykańskiego.
Faza play-off.
Faza Wildcard.
26 IX Zagłębie Steelers Interpromex (27) - Warsaw Spartans (7)
27 IX Mustangs Płock (6) - Bielawa Owls (26)
Półfinały.
10 X Torpedy Łódź (20) - Zagłębie Steelers Interpromex (23)
11 X Sioux Kraków Tigers (24) - Bielawa Owls (0)
Mecz o 3 miejsce.
Torpedy Łódź (20) - Bielawa Owls (14)
Finał.
Sioux Kraków Tigers (20) - Zagłębie Steelers Interpromex (27)
Baraże o PLFA 2010.
7 XI Sioux Kraków Tigers (30) - Lowlanders Białystok (14)
8 XI Torpedy Łódź (0) - Devils Wrocław (28)

</doc>
<doc id="1624813" url="https://pl.wikipedia.org/wiki?curid=1624813" title="Koziebrody (gmina)">
Koziebrody (gmina)

Koziebrody – dawna gmina wiejska istniejąca do 1954 roku w woj. warszawskim. Siedzibą władz gminy były Koziebrody.
W okresie międzywojennym gmina Koziebrody należała do powiatu sierpeckiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 21 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Raciąż, Zawidz i Siemiątkowo Koziebrodzkie.

</doc>
<doc id="1624819" url="https://pl.wikipedia.org/wiki?curid=1624819" title="Ford Pinto OHC">
Ford Pinto OHC

Ford OHC Pinto - rodzina benzynowych, czterocylindrowych, wolnossących jednostek napędowych z wałkiem rozrządu umieszczonym w głowicy, wyposażone w pasek rozrządu. Zadebiutowała w 1970 roku w Europie, silniki te montowane były w modelach Taunus, Granada, Capri, Sierra, Scorpio, Transit a także FSO Polonez MR'89 oraz Caro (tylko kilkaset egzemplarzy).
Przykładowe oznaczenia kodowe silników.
Silniki te były również bazą dla innych jednostek napędowych np. szesnastozaworowych YT 2.0 DOHC 16V TURBO - Ford Cosworth (Ford Sierra Cosworth, Ford Escort RS Cosworth); 16V RS1600, 16V RS1800. (bazą dla 16v RS1600 i RS1800 był silnik kent a nie pinto (rodzina Cosworth BDA) - sugerują to średnica tłoka i skok)

</doc>
<doc id="1624824" url="https://pl.wikipedia.org/wiki?curid=1624824" title="Gójsk (gmina)">
Gójsk (gmina)

Gójsk (pocz. "Gujsk") – dawna gmina wiejska istniejąca do 1954 roku w woj. warszawskim. Siedzibą władz gminy był Gójsk. 
Gmina Gójsk powstała w 1867 roku w powiecie rypińskim w guberni płockiej. Na początku okresu międzywojennego gmina należała nadal do powiatu rypińskiego w woj. warszawskim, lecz już 1 stycznia 1925 gminę przyłączono ją do powiatu sierpeckiego w tymże województwie. 31 marca 1938 do gminy Gójsk przyłączono gromady Blinno i Podlesie z gminy Szczutowo w powiecie rypińskim w tymże województwie. 
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad. Gminę zniesiono 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Szczutowo, Mochowo i Sierpc.

</doc>
<doc id="1624828" url="https://pl.wikipedia.org/wiki?curid=1624828" title="Soldier Hollow">
Soldier Hollow

Soldier Hollow – miejscowość wypoczynkowa w stanie Utah w USA w paśmie górskim Wasatch.
W trakcie Zimowych Igrzysk Olimpijskich w Salt Lake City w 2002 odbywały się tam zawody w biegach narciarskich i biathlonie.

</doc>
<doc id="1624829" url="https://pl.wikipedia.org/wiki?curid=1624829" title="Maria Starzyńska">
Maria Starzyńska

Maria Starzyńska (ur. 18 grudnia 1929 w Warszawie, zm. 2 grudnia 2010 w Warszawie) – polska pisarka i publicystka.
Studiowała na Wydziale Dziennikarstwa Akademii Nauk Politycznych w Warszawie. Debiutowała jako publicystka na łamach dziennika "Słowo Powszechne". Była redaktorką "Słowa Powszechnego" w latach 1956–1973 oraz tygodnika "WTK". W 1964 roku otrzymała nagrodę młodych im. Włodzimierza Pietrzaka, a w 1970 roku nagrodę im. Włodzimierza Pietrzaka.
Twórczość literacka:

</doc>
<doc id="1624832" url="https://pl.wikipedia.org/wiki?curid=1624832" title="Action française">
Action française



</doc>
<doc id="1624834" url="https://pl.wikipedia.org/wiki?curid=1624834" title="Giacobbe Fragomeni">
Giacobbe Fragomeni

Giacobbe Fragomeni (ur. 13 sierpnia 1969 w Mediolanie) – włoski bokser, były zawodowy mistrz świata organizacji WBC w kategorii junior ciężkiej (do 200 funtów).
Kariera amatorska.
Zajął trzecie miejsce na mistrzostwach świata w Budapeszcie w 1997. Przegrał co prawda z Rusłanem Czagajewem w walce o wejście do półfinału, jednak Uzbek został zdyskwalifikowany kiedy wyszło na jaw, że wcześniej stoczył w Stanach Zjednoczonych dwie zawodowe walki. W konsekwencji Fragomeniemu przyznano brązowy medal. W następnym roku został mistrzem Europy na turnieju rozgrywanym w Mińsku. W 2000 wystąpił na igrzyskach olimpijskich w Sydney, jednak odpadł z turnieju już po pierwszej walce.
Kariera zawodowa.
Pierwszy zawodowy pojedynek stoczył w maju 2001. Wygrał pierwsze dwadzieścia jeden walk, a następnie 17 listopada 2006 przegrał w dziewiątej rundzie przez techniczny nokaut z Davidem Haye'em. Haye w szóstej rundzie doznał mocnego rozcięcia skóry w okolicach lewego oka i zaczął mocno krwawić, jednak w dziewiątej rundzie zdołał znokautować Włocha.
Kolejne cztery pojedynki wygrał (m.in. ze swoim rodakiem Vincenzo Rossitto), a następnie zmierzył się z Rudolfem Krajem w walce o wakujący tytuł mistrza świata federacji WBC (po tym jak tytułu zrzekł się Haye, zmieniając kategorię wagową na wyższą). Walka odbyła się 24 października 2008 roku w Mediolanie i zakończyła się zwycięstwem Fragomeniego. Pojedynek został przerwany w ósmej rundzie z uwagi na rozcięcie skóry nad prawym okiem Włocha, które spowodował Czech uderzeniem głową w rundzie siódmej (sędzia ringowy ukarał go za to odjęciem jednego punktu). Do chwili przerwania walki Fragomeni prowadził na punkty u wszystkich trzech sędziów w stosunku 77-74 i to jego ogłoszono zwycięzcą pojedynku.
16 maja 2009 w walce z Krzysztofem Włodarczykiem po raz pierwszy obronił swój pas mistrzowski. Pojedynek zakończył się remisem, chociaż Włoch był w dziewiątej rundzie liczony. W tej samej rundzie Fragomeni jeszcze jeden raz leżał na deskach po ciosach Polaka, jednak sędzia nie zaliczył tego upadku jako nokdaunu. Dzięki decyzji sędziego Włoch zdołał zremisować walkę i tym samym obronić tytuł mistrza świata. Swój tytuł stracił jednak w następnej walce, która odbyła się 21 listopada 2009, przegrywając decyzją większości na punkty z Zsoltem Erdeiem w stosunku 113–115, 114–114 i 113–115. Aby móc zmierzyć się z Fragomenim, Erdei zrezygnował z tytułu mistrza świata federacji WBO w kategorii półciężkiej i zmienił kategorię wagową na wyższą.
15 maja 2010 po raz drugi zmierzył się z Krzysztofem Włodarczykiem. Stawką pojedynku był tytuł mistrza świata WBC, z którego zrezygnował Erdei. Fragomeni przegrał walkę w ósmej rundzie przez techniczny nokaut. Wcześniej w rundzie szóstej był liczony.
5 listopada 2010 w The Royal Hotel w Cancun w Meksyku Włoch pokonał przez TKO w 6-tej rundzie Mieksykanina Eduardo Ayala.
30 kwietnia 2011 w Coliseum Don King w Texcoco w Meksyku, Węgra Laszlo Hubert przez TKO w siódmej rundzie.
8 lipca 2011 w Italy Piazza XX Settembre w Civitanova Marche we Włoszech na punkty Litwina Remigijus Ziausys. 
17 marca 2012 w Italy PalaRavizza w Pavia we Włoszech, Fragomeni remisuje ze swoim rodakiem Silvio Branco. 
12 grubnia 2012 po raz drugi zmierzył się z Silvio Branco w Italy PalaGarda w Riva del Garda we Włoszech, tym razem wygrywając (niejednogłośnie) na punkty.
6 grudnia 2013 w hali UIC Pavilion w Chicago Fragomeni zmierzył się po raz trzeci z Krzysztofem Włodarczykiem w pojedynku o tytuł mistrza świata federacjii WBC, przegrywając przed czasem w szóstej rundzie. W trakcie pojedynku Włoski pięściarz doznał rozcięcia pod lewym okiem, które z każdą kolejną minutą powiększało się. W przerwie między szóstą a siódmą rundą pojedynek został przerwany.
24 października 2014 w Moskwie przegrywa przez nokaut w czwartej rundzie z Rosjaninem Rachimem Czachkijewem.

</doc>
<doc id="1624835" url="https://pl.wikipedia.org/wiki?curid=1624835" title="Feliks Trzymałko">
Feliks Trzymałko



</doc>
<doc id="1624838" url="https://pl.wikipedia.org/wiki?curid=1624838" title="Artur Marya Swinarski">
Artur Marya Swinarski



</doc>
<doc id="1624839" url="https://pl.wikipedia.org/wiki?curid=1624839" title="Teodor Herzl">
Teodor Herzl



</doc>
<doc id="1624842" url="https://pl.wikipedia.org/wiki?curid=1624842" title="Frangiskos Alwertis">
Frangiskos Alwertis

Frangiskos Alwertis (grec. Φραγκίσκος Αλβέρτης; ur. 11 czerwca 1974 w Atenach) – grecki koszykarz i olimpijczyk.
3 lutego 2008 roku został wybrany do 50. najlepszych koszykarzy europejskiej koszykówki na przestrzeni ostatniej połowy XX wieku. Wyboru dokonała Europejska Komisja Ekspertów Koszykówki.
Jest jednym z najbardziej utytułowanych graczy w Europie. Kiedy w 2007 roku wraz z Panathinaikosem Ateny wygrał rozgrywki Euroligi, Alwertis stał się rekordzistą tych rozgrywek pod względem w ilości gier w Final Four – w sumie, podczas już 19-letniej przygody z koszykówką, udało mu się to osiem razy.
Reprezentacja.
W reprezentacji Grecji grał już jako 18-latek, grając na Mistrzostwach Europy i Świata oraz na Igrzyskach Olimpijskich. Karierę reprezentacyjną zakończył w 2004 roku. Wystąpił 155 razy, średnio rzucając 10,35 pkt na mecz.

</doc>
<doc id="1624843" url="https://pl.wikipedia.org/wiki?curid=1624843" title="Juliette Greco">
Juliette Greco



</doc>
<doc id="1624850" url="https://pl.wikipedia.org/wiki?curid=1624850" title="INSTAL (CP/J)">
INSTAL (CP/J)

INSTAL – polecenie nierezydentne systemu CP/J, zlecające instalację i konfigurację konkretnej sieci lokalnej o nazwie JUNET, pracującej pod kontrolą systemu CP/J.
Dyrektywa ta ma następującą postać:
INSTAL
Wydanie tego zlecenia powinno nastąpić po fizycznym zmontowaniu sieci, przed rozpoczęciem pracy sieciowej. Przy kolejnych uruchomieniach zbędne jest ponowne wydawanie tego polecenia, chyba że konieczna jest zmiana konfiguracji sieci. Ustawienia sieciowe podane podczas konwersacji użytkownika z programem INSTAL pamiętane są w pliku CONFIG.NET. Przy kolejnych uruchomieniach systemu w trybie sieciowym, zlecenie JUNET rozsyłania i nadzorowania pracy sieciowej systemu CP/J, korzysta z zapisanych w tym pliku informacji, dlatego zmiana fizyczna w strukturze sieci, spowoduje wystąpienie błędów w działaniu systemu, o ile nie nastąpi aktualizacja tego pliku zleceniem INSTAL.
Użytkownik (w tym przypadku operator komputera nauczycielskiego, sterującego pracą sieci), dokonując konfiguracji sieci, odpowiada na pytania (komunikaty w języku polskim) zadawane przez program. Podać należy dla każdego użytkownika jego numer oraz adres sieciowy. Brak danego użytkownika specyfikuje się cyfrą zero. Wpisanie litery K w miejsce numeru użytkownika kończy działanie programu.

</doc>
<doc id="1624852" url="https://pl.wikipedia.org/wiki?curid=1624852" title="Pikmin">
Pikmin

Pikmin (jap. ピクミン) – komputerowa strategiczna gra czasu rzeczywistego, wydana przez Nintendo w roku 2001 na konsolę GameCube oraz w 2008 roku na konsolę Wii. Jest to pierwsza część serii gier strategicznych "Pikmin". Bohaterem gry jest kapitan Olimar, mieszkaniec fikcyjnej planety Hocotate, który w wyniku kolizji swojego statku z kometą rozbija się na planecie zamieszkanej przez tytułowe stwory zwane Pikminami. Producent "Pikmina", Shigeru Miyamoto, w wywiadach przyznał, że na pomysł stworzenia tej gry wpadł, pieląc grządki w swoim ogródku.
Rozgrywka.
Gracz kierując poczynaniami kapitana Olimara ma za zadanie naprawić statek, który w czasie katastrofy rozpadł się na 30 części. Z pomocą przychodzą mu trzy typy Pikminów: czerwony (odporny na ogień), niebieski (potrafiący pływać) i żółty (do zadań specjalnych, wysoko skacze i przenosi bomby). Olimar, kierowany przez gracza, wydaje polecenia Pikminom. Jego zapasy niezbędne do przeżycia na planecie mogą wystarczyć jedynie na 30 dni (trwających w grze po około 15 minut).
Pozyskiwanie części odbywa się w trzech etapach. Pierwszym z nich jest zlokalizowanie części. Drugim krokiem jest wybranie odpowiedniej liczby i kolorów Pikminów. Trzecim etapem jest zabezpieczenie części, które zwykle znajdują się w trudno dostępnym miejscu.
Odbiór.
Portal IGN ocenił grę na 9,1 w skali 10-punktowej, doceniając wykorzystanie tekstur. Dostrzeżono możliwość gry zawodników o różnym poziomie doświadczenia. Wśród wad wymieniano wymóg ukończenia gry w ciągu 30 dni. Zostało to zmienione w Pikmin 2.

</doc>
<doc id="1624860" url="https://pl.wikipedia.org/wiki?curid=1624860" title="Maria Kucia-Albin">
Maria Kucia-Albin

Maria Kucia-Albin (ur. 1956 we Wrocławiu) – polska scenografka, plastyczka, malarka. 
Absolwentka Państwowego Liceum Sztuk Plastycznych w Warszawie (1975), Akademii Sztuk Pięknych we Wrocławiu (dyplom w 1980). Od 1980 roku na stałe współpracuje z TVP, tworząc scenografie do Teatru TVP i programów: "Rower Błażeja", "Domisie", "Kuchcikowo", "Mama i ja", "Zdrowo z jedynką", "Babcia Róża i Gryzelka", "5-10-15", "Ziarno", "Budzik". Autorka scenografii teatralnych. 
Autorka scenografii do serii programów w konwencji teatralnej - wydanej na DVD "Aureola"http://www.promyczek.pl/o-wydawnictwie/projekty/2016-03-01-08-57-12 
Autorka scenografii do serii programów w konwencji teatralnej dla TVP ABC " W krainie baśni"http://abc.tvp.pl/24593670/w-krainie-basni 
Autorka książki "Zapach szarlotki" (Szczecin: Wydawnictwo My Book Przemysław Włodarski, 2006, ).

</doc>
<doc id="1624861" url="https://pl.wikipedia.org/wiki?curid=1624861" title="Gmina Brudzeń">
Gmina Brudzeń



</doc>
<doc id="1624862" url="https://pl.wikipedia.org/wiki?curid=1624862" title="Szloma Brzoza">
Szloma Brzoza

Szloma Brzoza (ur. 28 grudnia 1922, zm. 23 października 2000 w Szczecinie) – polski działacz społeczności żydowskiej w Szczecinie, w 2000 roku przewodniczący Gminy Wyznaniowej Żydowskiej w Szczecinie, wieloletni członek i działacz Towarzystwa Społeczno-Kulturalnego Żydów w Polsce, członek Zarządu Związku Gmin Wyznaniowych Żydowskich w RP.
Szloma Brzoza został pochowany 30 października w kwaterze żydowskiej Cmentarza Centralnego w Szczecinie.

</doc>
<doc id="1624868" url="https://pl.wikipedia.org/wiki?curid=1624868" title="Dygowo (stacja kolejowa)">
Dygowo (stacja kolejowa)

Dygowo – stacja kolejowa, w województwie zachodniopomorskim, w powiecie kołobrzeskim, w gminie Dygowo, 1 km na północ-północny wschód od centrum Dygowa. Przez stację przebiega jednotorowa zelektryfikowana linia kolejowa Szczecinek - Białogard - Kołobrzeg. Na przystanku zatrzymują się pociągi osobowe REGIO.
W roku 2017 stacja obsługiwała 10–19 pasażerów na dobę.

</doc>
<doc id="1624873" url="https://pl.wikipedia.org/wiki?curid=1624873" title="Europejskie Biuro Selekcji Kadr">
Europejskie Biuro Selekcji Kadr



</doc>
<doc id="1624877" url="https://pl.wikipedia.org/wiki?curid=1624877" title="Przebieg nośny">
Przebieg nośny

Przebieg nośny – wytwarzane w urządzeniu nadawczym napięcie lub prąd elektryczny o wartości zmieniającej się w funkcji czasu w sposób sinusoidalny lub impulsowy, poddawne modulacji przez przebieg modulujący. Umożliwia to przesyłanie informacji w drodze bezprzewodowej lub przewodowej.

</doc>
<doc id="1624879" url="https://pl.wikipedia.org/wiki?curid=1624879" title="Paulina Maciuszek">
Paulina Maciuszek

Paulina Anna Maciuszek (ur. 2 września 1985 w Rabce-Zdroju) – polska biegaczka narciarska, dwukrotna uczestniczka zimowych igrzysk olimpijskich (Vancouver 2010, Soczi 2014), trzykrotna uczestniczka mistrzostw świata (Liberec 2009, Oslo 2011, Val di Fiemme 2013), wielokrotna medalistka mistrzostw Polski, w tym indywidualna mistrzyni (2010).
Przez większość kariery reprezentowała klub LKS Poroniec Poronin. W 2016 roku ogłosiła zakończenie kariery.
Kariera.
W Pucharze Świata zadebiutowała 14 marca 2008 roku w Bormio, gdzie zajęła 62. miejsce w biegu na 2,5 km techniką dowolną. W klasyfikacji Finału Pucharu Świata, na który składały się również rozgrywane w ciągu kolejnych dwóch dni niepunktowane etapy, zajęła 57. pozycję.
W 2009 roku brała udział w mistrzostwach świata w Libercu, gdzie wspólnie z Justyną Kowalczyk, Kornelią Marek i Sylwią Jaśkowiec zajęła 6. miejsce w sztafecie 4 × 5 km. Indywidualnie zajęła 49. miejsce w biegu na 30 km, 58. miejsce w biegu łączonym i 61. miejsce w biegu na 10 km.
W sezonie 2009/2010 zaczęła częściej pojawiać się w zawodach Pucharu Świata. W swoim najlepszym występie, 16 stycznia 2010 roku w Otepää, zajęła 34. miejsce w biegu na 10 km stylem klasycznym. W lutym tego samego roku brała udział w igrzyskach olimpijskich w Vancouver zajmując między innymi szóste miejsce w biegu sztafetowym (wynik później został anulowany po wykryciu w organizmie Kornelii Marek niedozwolonych środków). W biegu na 10 km była 45, w biegu na 15 km – 52. W biegu na 30 km metę minęła jako 28.
Pierwsze pucharowe punkty wywalczyła w sezonie 2010/2011. Miało to miejsce 18 grudnia 2010 roku w La Clusaz, gdzie w biegu masowym na 15 km zajęła 21. miejsce. Dzień później dobrze zaprezentowała się w biegu sztafetowym, w którym Polki zajęły 6. pozycję. Na swojej zmianie wyprzedziła wówczas reprezentantkę Japonii. W tym samym sezonie po raz pierwszy uczestniczyła w Tour de Ski, w którym ukończyła wszystkie etapy zajmując 26. pozycję.
Na przełomie lutego i marca 2011 roku wystąpiła na mistrzostwach świata w Oslo, gdzie w sztafecie zajęła ósme miejsce, a w swoim najlepszym indywidualnym występie, biegu łączonym na 15 km, zajęła 32. pozycję.
W sezonie 2011/2012 podczas zawodów w Novym Mescie miała wypadek na trasie. Na ostatnim kilometrze upadła i doznała urazu głowy. Lekarze stwierdzili, że ma lekkie wstrząśnienie mózgu, co uniemożliwiło jej występ w zawodach Pucharu Świata w Szklarskiej Porębie.
Po sezonie 2011/2012, słabym dla Maciuszek, nastąpiła zmiana trenera kadry. Wiesława Cempę, z którym Maciuszek była w konflikcie, zastąpił Ivan Hudač.
Sezon 2012/2013 rozpoczęła sezon biegiem na 10 km techniką dowolną w Gällivare, gdzie zajęła 54. pozycję. Podczas następnego pucharowego startu w Ruce w sprincie była 83., następnego dnia przybiegła na 31. miejscu, a klasyfikacji generalnej Ruka Triple była 54. W następnych zawodach Pucharu Świata, w kanadyjskim Canmore, zapunktowała przybiegając na 27. miejscu. W Tour de Ski 2012/2013 w ogólnej klasyfikacji była 40.
Uczestniczyła w mistrzostwach świata w Val di Fiemme. Rozpoczęła je sprintem stylem klasycznym, w którym była 56. W następnym biegu (łączonym) zajęła 28. miejsce. 34. miejsce zajęła w biegu na 10 km stylem dowolnym. Ostatnim startem Maciuszek był bieg sztafetowy w którym startowała na 3 zmianie. Po biegu Justyny Kowalczyk na drugiej zmianie Polki były na 1. miejscu, lecz Paulina Maciuszek pobiegła na trzeciej zmianie słabo i Polski spadły na 9. pozycję.
Maciuszek opuściła już do końca sezonu Puchar Świata, startowała w Pucharze Kontynentalnym (Slavic Cup), gdzie zajmowała miejsca na podium. Sezon zakończyła startem w Mistrzostwach Polski na Kubalonce, w których zdobyła 1 złoty i 2 srebrne medale.
W sezonie 2013/2014 dość regularnie startowała w zawodach Pucharu Świata, między innymi zajęła 21. miejsce w klasyfikacji generalnej Tour de Ski. Podczas konkursu Pucharu Świata na 10 km stylem klasycznym, rozgrywanego 19 stycznia 2014 w Szklarskiej Porębie, zajęła najwyższe w karierze, 19. miejsce.
Brała udział w igrzyskach olimpijskich w Soczi. 8 lutego, w biegu łączonym zajęła 29. pozycję (biegła w tym biegu na nartach pożyczonych od Sylwii Jaśkowiec). 13 lutego, w biegu na 10 km stylem klasycznym była 39. W biegu sztafetowym, rozgrywanym 15 lutego, biegła na ostatniej zmianie. Linię mety przekroczyła na 7. pozycji, jednak po dyskwalifikacji sztafety rosyjskiej Polki przesunęły się na 6. miejsce. W biegu na 30 km, 22 lutego, zajęła 41. pozycję.
W sezonie 2014/2015 w Pucharze Świata wystąpiła tylko w cyklu w Lillehammer Tour, w którym zajęła 61. miejsce. Po tych zawodach oznajmiła, że ma kontuzję kolana, co uniemożliwiło jej starty w dalszej części Pucharu Świata
W sezonie 2015/2016 Paulina nie startowała ani razu z powodu ciąży. Przed startem sezonu 2016/2017 zakończyła karierę sportową.
Życie prywatne.
Jest córką reprezentantów Polski w biegach narciarskich: Józefa Łuszczka (mistrza świata z Lahti z 1978 roku) i Michaliny Maciuszek.
W grudniu 2015 urodziła syna, Franka.
Osiągnięcia.
Igrzyska olimpijskie.
Źródła:
Mistrzostwa świata.
Źródło:
Mistrzostwa świata młodzieżowców.
Źródło:
Uniwersjada.
Źródło:
Puchar Świata.
Miejsca w klasyfikacji generalnej.
Źródło:
Puchar Kontynentalny.
Slavic Cup – miejsca w klasyfikacji generalnej.
Źródło:
Miejsca w poszczególnych konkursach Slavic Cup.
Źródło:
Alpen Cup – miejsca w klasyfikacji generalnej.
Źródło:
Mistrzostwa Polski.
W poniższej tabeli zostały przedstawione pozycje medalowe. Źródło:

</doc>
<doc id="1624880" url="https://pl.wikipedia.org/wiki?curid=1624880" title="Zygmunt Szweykowski">
Zygmunt Szweykowski



</doc>
<doc id="1624881" url="https://pl.wikipedia.org/wiki?curid=1624881" title="Bunker Hill (Los Angeles)">
Bunker Hill (Los Angeles)

Bunker Hill – dzielnica w śródmieściu Los Angeles w Kalifornii w USA. Zlokalizowana jest na wzgórzu wokół 3rd Street (3. Ulicy). Ze względu na wybudowane na nim skupisko wieżowców jest widoczna z wielu miejsc w Los Angeles i jest utożsamiana z jego centrum.
Historia.
W 1867 roku bogaty deweloper Prudent Beaudry, późniejszy burmistrz Los Angeles kupił większą część terenu wzgórza. Ze względu na malownicze widoki na Los Angeles Basin i rzekę Los Angeles, wiedział, iż na tym terenie będą chcieli zamieszkać bogaci ludzie. Rozbudował szczyt Bunker Hill wznosząc okazałe dwupiętrowe domy mieszkalne w stylu wiktoriańskim, czyniąc w ten sposób tę część miasta sławną wśród przedstawicieli wyższych sfer Los Angeles. W tym rejonie działa również linia kolei linowo-terenowej Angels Flight, teraz nazywana „najkrótszą koleją świata”.
Przedmieście mieszkaniowe Bunker Hill zachowało swój ekskluzywny charakter do końca pierwszej wojny światowej, lecz w obliczu zwiększenia rozwoju miasta poprzez rozbudowę sieci tramwajowej, jego majętni mieszkańcy zaczęli przeprowadzać się do enklaw w zachodniej części miasta i do Pasadeny. Domy Bunker Hill zostały bardziej podzielone aby pomieścić wynajmujących. Pomimo to Bunker Hill był w owym czasie najbardziej zatłoczonym osiedlem w Los Angeles. Podczas drugiej wojny światowej zbudowano drogę Pasadena Freeway aby ułatwić ludziom dojazd do sklepów w centrum miasta na skutek czego zmniejszyła się w tym rejonie liczba mieszkańców. Ponadto wybudowanie po wojnie drogi na lewo od centrum miasta doprowadziło do dalszego zmniejszenia się ilości rezydentów i zmniejszenia się liczby punktów usługowych. W wiktoriańskich rezydencjach Bunker Hill zamieszkali ubodzy emeryci.
W rejonie Bunker Hill znajduje się wiele budynków użyteczności publicznej o nowoczesnej architekturze, m.in.: Walt Disney Concert Hall, Katedra Naszej Pani od Aniołów (Cathedral of Our Lady of the Angels) oraz Muzeum Sztuki Nowoczesnej (Museum of Contemporary Art).
Wykorzystanie w sztuce.
Dzielnica Bunker Hill została wielokrotnie wykorzystana w sztuce. Jednym z przykładów jest utwór „Bunker Hill” grupy Red Hot Chili Peppers, która powstała właśnie w Los Angeles.

</doc>
<doc id="1624882" url="https://pl.wikipedia.org/wiki?curid=1624882" title="Maria Wiśnios">
Maria Wiśnios



</doc>
<doc id="1624883" url="https://pl.wikipedia.org/wiki?curid=1624883" title="Marlow (Niemcy)">
Marlow (Niemcy)

Marlow – miasto w Niemczech, w kraju związkowym Meklemburgia-Pomorze Przednie, w powiecie Vorpommern-Rügen. Park ornitologiczny.
Toponimia.
Nazwa słowiańska, odosobowa, z połabskiego *"Marlov-" „gród Marla”.

</doc>
<doc id="1624884" url="https://pl.wikipedia.org/wiki?curid=1624884" title="Stramnica (przystanek kolejowy)">
Stramnica (przystanek kolejowy)

Stramnica – przystanek osobowy, w województwie zachodniopomorskim, w powiecie kołobrzeskim, w gminie Kołobrzeg, 0,5 km na wschód od centrum Stramnicy. Przez przystanek przebiega jednotorowa zelektryfikowana linia kolejowa Szczecinek - Białogard - Kołobrzeg. Na przystanku zatrzymują się wyłącznie pociągi osobowe.
W roku 2017 przystanek obsługiwał 0–9 pasażerów na dobę.

</doc>
<doc id="1624888" url="https://pl.wikipedia.org/wiki?curid=1624888" title="Szczęsny Dzierżankiewicz">
Szczęsny Dzierżankiewicz



</doc>
<doc id="1624893" url="https://pl.wikipedia.org/wiki?curid=1624893" title="Elmer Bennett">
Elmer Bennett

Elmer James Bennett (ur. 13 lutego 1970 roku w Evanston w stanie Illinois) – były amerykański koszykarz, grający na pozycji rozgrywającego.
Mierzy 183 cm i waży 77 kg.

</doc>
<doc id="1624895" url="https://pl.wikipedia.org/wiki?curid=1624895" title="Tor Lara">
Tor Lara



</doc>
<doc id="1624898" url="https://pl.wikipedia.org/wiki?curid=1624898" title="Tarponowe">
Tarponowe



</doc>
<doc id="1624902" url="https://pl.wikipedia.org/wiki?curid=1624902" title="Klauzula sumienia">
Klauzula sumienia

Klauzula sumienia – szczególna regulacja prawna, zgodnie z którą lekarz może powstrzymać się od wykonania świadczeń zdrowotnych niezgodnych z jego sumieniem.
Uwarunkowania prawne.
W polskim prawie klauzula sumienia wynika z art. 39 Ustawy o zawodzie lekarza i lekarza dentysty z 5 grudnia 1996:
Klauzula nie upoważnia lekarza do powstrzymania się od leczenia pacjenta w ogóle (tj. powstrzymania się od wszystkich możliwych do udzielenia mu świadczeń zdrowotnych), lecz wyłącznie do powstrzymania się od wykonania tych świadczeń zdrowotnych, które są niezgodne z jego sumieniem. Jest to więc ograniczone prawo do odmowy leczenia.
Uregulowania dotyczące klauzuli sumienia znajdują się także w Kodeksie Etyki Lekarskiej (KEL). Zgodnie z treścią art. 7, w szczególnie uzasadnionych wypadkach lekarz może nie podjąć się lub odstąpić od leczenia chorego, jednakże z wyjątkiem przypadków niecierpiących zwłoki. Nie podejmując albo odstępując od leczenia, lekarz powinien jednak wskazać choremu inną możliwość uzyskania pomocy lekarskiej. Przepis ten jest powiązany z art. 4, w myśl którego dla wypełnienia swoich zadań lekarz powinien zachować swobodę działań zawodowych, zgodnie ze swoim sumieniem i współczesną wiedzą medyczną. Klauzula sumienia dotyczy nie tylko lekarzy, ale również pielęgniarek i położnych.
Zgodnie z art. 12 ust. 2 ustawy o zawodach pielęgniarki i położnej, pielęgniarka i położna może odmówić wykonania zlecenia lekarskiego bądź innego świadczenia niezgodnego z ich sumieniem. W takiej sytuacji muszą niezwłocznie, na piśmie, podać przyczynę odmowy przełożonemu lub osobie zlecającej. Wyjątek stanowi przypadek zagrożenia zdrowia.
Pielęgniarka i położna mają też prawo do wglądu do dokumentacji medycznej pacjenta oraz poznania planowanych metod diagnostycznych i zabiegowych.
Powoływanie się na klauzulę sumienia jest niedopuszczalne w celu dyskryminacji jakiejś grupy pacjentów ze względu na rasę, narodowość, poglądy polityczne, przekonania religijne czy orientację seksualną. Rozwiązanie to wydaje się uzasadnione nie tylko obowiązkiem przestrzegania praw człowieka. W myśl przepisów obowiązującego prawa konflikt z sumieniem może dotyczyć jedynie danego świadczenia zdrowotnego, a nie osoby pacjenta.
O odmowie świadczeń przez lekarza traktują też niektóre przepisy deontologiczne. Wymienia się tutaj art. 4 Kodeksu etyki lekarskiej:
i art. 7:
Sytuacje, w których klauzula ma zastosowanie.
Klauzula sumienia zapisana jest w akcie prawnym obowiązującym w Polsce, w Ustawie o zawodzie lekarza i lekarza dentysty. Wedle Biesagi umożliwia ona lekarzowi odmówienie udziału w następujących działaniach, do których miałoby go zmuszać państwo albo pacjent:
Klauzula sumienia nie może zostać zastosowana w sytuacjach nagłych, w których zachodzi niebezpieczeństwo utraty życia, ciężkiego uszkodzenia ciała lub ciężkiego rozstroju zdrowia, jak podaje art. 30 Ustawy o zawodzie lekarza i lekarza dentysty. W takiej sytuacji nagłej lekarz bez względu na swoje przekonania moralne zobowiązany jest do udzielenia pomocy.
Antykoncepcja.
Wśród sytuacji, w których rozpatruje się wykorzystanie przez lekarza klauzuli sumienia, znajduje się prośba pacjentki o wypisanie tabletek antykoncepcyjnych w sytuacji, kiedy nie istnieją żadne medyczne przeciwwskazania do ich stosowania. Szewczyk próbuje wpierw umotywować odmowę wypisania recepty na antykoncepcję art. 38 Ustawy o zawodzie lekarza i lekarza dentysty; zwraca na początku uwagę, że omawiana regulacja prawna mówi o „odmowie lub niepodejmowaniu "leczenia"”. W związku z tym zadaje pytanie, czy przepis ten może dotyczyć także innych niż leczenie świadczeń? O ile toczy się również dyskusja na temat funkcji społecznej, jaką powinien pełnić lekarz, oraz celów, którym powinien służyć, faktem jest, że nie każde jego działanie można uznać za leczenie. Tak jest właśnie w przypadku przepisywania antykoncepcji. Można jednak po zastanowieniu się nad intencją ustawodawcy interpretować ją dwojako: z zawężeniem do leczenia bądź nie. Dopiero przy tej węższej interpretacji widzi konieczność powołania się na klauzulę sumienia, oczywiście przy spełnieniu 3 nakładanych przez nią warunków. W żadnym wypadku nie może dojść tutaj do sytuacji, o której mówi omawiany wyżej art. 30, a więc to ograniczenie tutaj nie obowiązuje.
Szewczyk preferuje węższą interpretację art. 38 omawianej ustawy i legalizowanie odmowy wypisywania środków antykoncepcyjnych za pomocą art. 39. Uważa, że interpretacja rozszerzającą art. 38 prowadziłaby do konserwowania paternalizmu wśród lekarzy. Podaje tutaj przykład przewodniczącego Naczelnego Sądu Lekarskiego Romualda Krajewskiego, który konflikt pomiędzy prawem pacjenta do dostępności antykoncepcji i prawem lekarza do ich nieprzepisywania rozwiązuje, kwestionując pierwsze z wymienionych przez siebie praw oraz powołując się na zasadę suwerenności lekarzy i jej starożytny rodowód. Uważa za złamanie praw lekarza, gdyby musiał on wypisywać receptę na każdy lek pożądany przez pacjenta. Szewczyk zwraca jednak uwagę, że stanowiące przedmiot konfliktu uprawnienia pacjenta wynikają z unormowań prawnych.
Krytykuje on również sytuację, w której lekarz odmawiałby pacjentkom przepisywania środków antykoncepcyjnych, tłumacząc się jakimiś ogólnymi przeciwwskazaniami do stosowania antykoncepcji. Metody te zostały bowiem dopuszczone do użycia, a więc można je stosować, chyba że występują jakieś przeciwwskazania u konkretnej pacjentki. Wtedy jednak decydują względy medyczne, a nie klauzula sumienia, stosowalna jedynie w sytuacji braku przeciwwskazań do stosowania danej metody. W opisanej sytuacji lekarz stosowałby wiedzę medyczną o charakterze empirycznym jako wiedzę etyczną. Szewczyk zwraca też uwagę na przecenianie wagi niekorzystnych efektów stosowania antykoncepcji hormonalnej, które określa jako niewłaściwe moralnie. Ocenia, że taka błędna opinia zdarza się często u przeciwników stosowania antykoncepcji. Z drugiej strony lekarze odmawiający przepisywania środków antykoncepcyjnych powołują się często na artykuł 38 Ustawy o zawodzie lekarza i lekarza dentysty, mówiący o odstąpieniu bądź niepodejmowaniu leczenia, co wymaga uznania stosowania antykoncepcji za leczenie. Dlatego też Szewczyk uznaje za lepsze wyjście powołanie się tutaj na opisaną w następnym artykule tej samej ustawy klauzulę sumienia, obejmującą swym zasięgiem „świadczenia zdrowotne” w ogólności, nie tylko leczenie. Jednakże artykuł 7 Kodeksu etyki lekarskiej znów wspomina o "leczeniu". Teoretycznie mogłoby się w świetle takich przepisów zdarzyć pociągnięcie lekarza do odpowiedzialności zawodowej za nieprzestrzeganie KEL, pomimo że jego działanie byłoby całkowicie legalne.
Podobnych kontrowersji nie budzi natomiast obowiązek informowania pacjentki o możliwych do zastosowania metodach antykoncepcji. Brzeziński przywołuje tutaj art 38 ust. 2 KEL:
Przepis ten nie wspomina w ogóle o sumieniu lekarza ani o jego światopoglądzie jako o czynnikach, od których zależy przekazywanie informacji. Brzeziński rozumie ten zapis w ten sposób, że lekarz nie tylko obowiązany jest przekazywać zainteresowanej pacjentce rzetelną wiedzę, ale również nie wolno mu podawać obok faktów dowiedzionych naukowo swoich osobistych poglądów na ten temat. Nie może tutaj zasłaniać się swoim sumieniem albo innymi wymówkami. Nie może więc stwierdzić, że nie zgadza się z innymi niż naturalne metody regulowania płodności ani też, że metody naturalne są zbyt czasochłonne, nie jest to jego rolą. Wspominany autor, w odróżnieniu od światopoglądu lekarza, dostrzega tutaj znaczną wagę światopoglądu pacjentki, który medyk musi brać pod uwagę. Jako przykłady nieskutecznej porady wymienia przepisanie doustnej antykoncepcji hormonalnej katoliczce popierającej negatywny doń stosunek jej Kościoła bądź też zalecenie metody kalendarzykowej osobie prowadzącej bogate życie seksualne. W końcu jednak zauważa, podkreślając, że chodzi o sytuacje wyjątkowe, że gdyby lekarz był niezdolny do bezstronnego spojrzenia na tę sprawę, lepiej już zrobi, jeśli skieruje pacjentkę do innego lekarza, który będzie potrafił zachować neutralność. Autor nie podaje podstawy prawnej takiego sposobu rozwiązania sprawy.
Badania prenatalne.
Kontrowersje budzi możliwość stosowania klauzuli sumienia w przypadku odmowy skierowania ciężarnej pacjentki na badania prenatalne. Sąd Najwyższy w Wyroku SN z dnia 12 czerwca 2008, dotyczącym kobiety, której odmówiono prenatalnych badań genetycznych, co do których wykonania istniały przesłanki medyczne, podał, że lekarz może zastosować tę klauzulę i odmówić nie tylko zabiegu, ale również wyrażenia zgody na badanie. Wyrok ten mówił o „jakichkolwiek przyczynach, także światopoglądowych”, dla których lekarz nie chciałby wystawić skierowania na badania. Zaraz po tym zwrócił uwagę na konieczność „wskazania realnych możliwości uzyskania takiego skierowania”. Zaznaczył również, że prawo do badań prenatalnych nie zależy w żaden sposób od istnienia bądź nie prawa do aborcji, ale wynika z prawa do informowania ciężarnej o stanie płodu, który nosi w macicy. Informacja ta służyć może nie tylko przeprowadzeniu zabiegu legalnego zakończenia ciąży, ale świadomej decyzji donoszenia chorego dziecka i otoczenia go odpowiednią opieką, jak również przygotowaniu się matki w czasie ciąży na poród i życie z chorym dzieckiem. Rozróżnienie to pogłębia fakt, że możliwość legalnego przerwania ciąży nie zależy od wyniku genetycznych badań prenatalnych, których odmówiono ciężarnej w postępowaniu będącym przedmiotem procesu, gdyż artykuł 4a ust. 1 Ustawy o planowaniu rodziny dopuszcza aborcję również bez przeprowadzenia takich badań, na podstawie innych przesłanek wskazujących na ciężkie nieodwracalne uszkodzenie płodu. W kolejnym punkcie wyroku Sąd Najwyższy uznał odmowę skierowania na badania prenatalne (bez podania określonej w klauzuli sumienia informacji) za naruszenie obowiązków lekarza i praw pacjenta, w tym wypadku prawa rodziców do planowania rodziny i podjęcia świadomej decyzji co do przerwania ciąży lub nie zrobienia tego i wydania na świat chorego dziecka. Uznał w ten sposób, że rodzice doznali ze strony leczącego podmiotu krzywdy. Rodzi to konieczność zadośćuczynienia im.
Warunki.
Warunkiem skorzystania z klauzuli sumienia jest wskazanie możliwości uzyskania kontrowersyjnego świadczenia (może to być wskazanie innego lekarza bądź innego podmiotu leczniczego). Lekarz musi również uzasadnić swą decyzję, a cała sytuacja musi zostać udokumentowana. Szewczyk w kontekście przepisywania antykoncepcji uzasadnia to tym, że lekarz stosujący art. 39 może powołać się jedynie na własne sumienie. Nie ma natomiast czegoś takiego, jak zbiorowe sumienie instytucji czy służby zdrowia: sumienie przysługuje tylko indywidualnie konkretnym osobom. Wynika też z tego niemożność powołania się na argument, jakoby metoda, której zastosowania odmawia, była sprzeczna z etyką lekarską.
Obrona i krytyka.
Zasada suwerenności i prawa lekarza.
Krajewski, broniąc klauzuli sumienia w kontekście antykoncepcji, powołuje się na zasadę suwerenności. Podaje, że od czasów starożytnych lekarz miał prawo do suwerennych decyzji. Okresy, kiedy ją podważano, określa „niesławnymi”. W rezultacie uważa, że zmuszanie lekarza do wypisywania recept na leki, których żąda pacjent, byłoby naruszeniem praw lekarza, które określa jako „podstawowe i niezbywalne”. Próby dochodzenia praw pacjenta gwarantowanych prawnie traktuje on jako zamach na autonomię lekarza i jego suwerenność.
Neutralność moralna i aksjologiczna lekarza a jego integralność moralna.
Wedle Biesagi rola klauzuli sumienia polega na ochronie autonomii i integralności moralnej lekarza.
Biesaga uważa, że klauzula sumienia jest niewygodna dla skrajnych liberałów wyznających konsumpcyjno-legalistyczny model medycyny. Pisze, że przeszkadza im ona w podporządkowaniu lekarza państwu i społeczeństwu.
Autor ten uważa, że liberalizm, pragnąc uniknąć narzucenia jednostkom konkretnych poglądów moralnych, przyjmuje moralność minimalistyczną, którą ksiądz profesor uznaje za równanie w dół. Uważa, że poprzez nienarzucanie jednostkom żadnych norm moralnych system tak odrzuca ogólne normy moralne, w tym te chroniące życie i rodzinę, znosi ich „uniwersalną obowiązywalność”. Podaje tu przykład normy nie „nie zabijaj”, z którą sprzeczne są aborcja czy eutanazja. Biesaga obawia się tutaj dopuszczenia aborcji z wyboru, powołując się na argument równi pochyłej.
Biesaga następująco przedstawia poglądy liberalne: jako że od państwa wymaga się neutralności światopoglądowej, stanowisko takie wymaga również od funkcjonariuszy tego państwa, żeby w pracy postępowali nie wedle własnych, prywatnych poglądów, ale wedle ogólnych zasad, określających funkcjonowanie tego państwa. Neutralność moralna i aksjologiczna tych funkcjonariuszy pozwoliłaby obywatelom żyć nie wedle ustalonych i ogólnych, absolutnych zasad moralnych, ale kierować się własnymi poglądami etycznymi. Państwo wyznacza mu określoną rolę do spełnienia, stawia mu pewne wymagania ze względu na pełniony zawód. Oznacza to neutralność aksjologiczną lekarza. Jako przykład Biesaga cytuje Peppina zwracającego uwagę na sugestie, że studenci medycyny powinni podczas swoich studiów uczyć się również na temat aborcji, a każdy ginekolog powinien umieć wykonać zabieg przerwania ciąży. Powołuje się dalej na głosy proponujące, by osoby odmawiające wykonywanie legalnych zabiegów nie mogły pełnić zawodów, których wykonywanie polega między innymi na przeprowadzaniu tych zabiegów.
Idąc dalej, ten sam autor podaje, że liberalna bioetyka świecka przyjmuje jednak określoną koncepcję człowieka, taką, która nie obejmuje zarodka ludzkiego, podważa sens życia i przyznaje mu niższą niż uznana z góry za obowiązującą, pewną koncepcję małżeństwa. Wobec tego narzuca pewną wizję moralności w sposób podstępny, nie ujawniając założeń etycznych ani antropologicznych, czym manipuluje ludźmi.
Co więcej, Biesaga boi się, że zwolennicy liberalizmu mogliby również uznać osoby o sprzecznych z nimi poglądach za „wrogów postępu” i zarzuca im rzucanie „najbardziej zaciekłych oskarżeń”. Ryszard Legutko zarzuca im też zaburzenia psychiczne w postaci fobii skierowanych ku religii, metafizyce, tradycji, więziom narodowym i etnicznym. Oprócz fobii autor ten zarzuca liberalizmowi również nadmierną tolerancję. Uważa też, że prowadzą oni dyskryminację ze względu na poglądy sytuujące się powyżej minimum, preferując poglądy leżące poniżej minimum etycznego jak narkotyki, pornografię. Wedle tego poglądu przeciwnik aborcji, eutanazji, klonowania, a zwolennik klauzuli sumienia musi zostać uznany przez liberałów za wroga państwa. Z drugiej strony uważa, że liberałowie z uwagi na etykę minimalistyczną mogą się łatwo stać faszystami, ksenofobami czy inkwizytorami.
Klauzula sumienia stanowi więc wedle tej opinii środek obrony lekarza przed zakusami państwa i pacjenta, pozwalający mu działań zgodnie z własnymi poglądami, a nie z porządkiem prawnym wprowadzanym przez państwo i społeczeństwo. Pozwalają mu przez to zachować integralność moralną.
Krytyka.
Przedstawione powyżej rozumowanie nie zgadza się z poglądami innych specjalistów. Mówi ono chociaż o „ogólnych normach moralnych”, które łamie państwo liberalne. Biesaga nie precyzuje jednak, o jakie dokładnie normy chodzi. Tymczasem trudno jest podać jakiś jeden zestaw norm moralnych, który obowiązywałby zawsze, niezależnie od okoliczności. Jest wręcz przeciwnie. Tadeusz Brzeziński wyróżnia relatywizm historyczny, socjologiczny i kulturowy. Uznaje tym samym, że normy zmieniają się z biegiem czasu, różnią się w zależności od kultury, a nawet określonej społeczności. To, co uznawano za moralne w starożytności, dzisiaj może uchodzić za niedozwolone. Różne zachowania podlegają różnym ocenom w zależności od kontekstu kulturowego, w którym się rozgrywają. To samo zachowanie w jednej grupie społecznej uchodzi, a w innej nie. Brzeziński przyznaje, że są pewne normy obowiązujące w większości kultur, a inne – „nadliczbowe” – zależą od sytuacji.
W etyce medycznej porównuje się też medyczną klauzulę sumienia z przepisami dotyczącymi odmowy służby wojskowej przez poborowych (obdżektorów). Wedle polskich przepisów poborowy, który nie chciał służyć w armii, musiał wykazać, że jego religia lub wyznawane zasady moralne pozostają w sprzeczności z obowiązkami żołnierza odbywającego służbę wojskową. W przeciwieństwie do tego obecne polskie przepisy dotyczące medycznej klauzuli sumienia, w szczególności po wyroku Trybunału Konstytucyjnego z 7 października 2015 r., zakładają, że racje stojące za odmową wykonania świadczenia medycznego nie podlegają jakiejkolwiek ocenie. Wedle niektórych bioetyków, np. Tomasza Żuradzkiego, kierownika Interdyscyplinarnego Centrum Etyki na Uniwersytecie Jagiellońskim, takie przepisy ułatwiają nadużywanie klauzuli sumienia przez lekarzy i nadmiernie uprzywilejowują pracowników służby zdrowia względem pacjentów, którzy na skutek wykorzystywania klauzuli sumienia mają niekiedy utrudniony dostęp do gwarantowanych świadczeń medycznych, np. aborcji. Żuradzki argumentuje, że nie ma żadnych powodów, by lekarzy prawo miało traktować łagodniej niż poborowych i postuluje zmianę przepisów w taki sposób, by każde powołanie się na klauzulę sumienia było sprawdzane przez sąd lub specjalną komisję.
Z kolei inni bioetycy (np. , dyrektor Oxford Uehiro Centre for Practical Ethics na Uniwersytecie w Oksfordzie, lub Udo Schuklenk, redaktor naczelny czasopisma ) postulują całkowitą likwidację możliwości powołania się na klauzulę sumienia we wszystkich tych sytuacjach, w których lekarze mają monopol na świadczenie pewnych usług (np. antykoncepcja hormonalna, aborcja, eutanazja).
Klauzula sumienia w Stanach Zjednoczonych.
Klauzula sumienia w Stanach Zjednoczonych została wprowadzona przez gabinet George’a W. Busha i weszła w życie 20 stycznia 2009. Zakazuje ona instytucjom medycznym otrzymującym wsparcie władz federalnych karania bądź dyskryminowania lekarzy, którzy ze względu na swe przekonania odmawiają wykonania aborcji czy wypisania skierowania na taki zabieg lub recepty na środki antykoncepcyjne. Rząd Baracka Obamy chciał uchylić przepisy pozwalające lekarzom na odmowę wykonania usług medycznych niezgodnych z ich sumieniem, takich jak aborcja.

</doc>
<doc id="1624906" url="https://pl.wikipedia.org/wiki?curid=1624906" title="Miska ustępowa">
Miska ustępowa



</doc>
<doc id="1624907" url="https://pl.wikipedia.org/wiki?curid=1624907" title="Erad">
Erad

Erad – bardzo mały pojazd oparty na silniku nieprzekraczającym 50 cm³, klasyfikowany do grupy mikrosamochodów. W Polsce prawie nieznany, głównymi posiadaczami pojazdu są kolekcjonerzy. Według polskiego prawa prowadzić go można na kartę motorowerową lub powyżej 18. roku życia na dowód osobisty.
Pojazd ukazał się w kilku modelach, większość posiada dwa miejsca i automatyczną skrzynię biegów. 
Modele:

</doc>
<doc id="1624911" url="https://pl.wikipedia.org/wiki?curid=1624911" title="Zygmunt Szweykowski (muzykolog)">
Zygmunt Szweykowski (muzykolog)

Zygmunt Marian Szweykowski (ur. 12 maja 1929 w Krakowie) – polski muzykolog, profesor nauk humanistycznych specjalizujący się w muzyce renesansowej i barokowej.
Życiorys.
Syn Zygmunta Szweykowskiego, historyka literatury, i Antoniny z Janiszewskich.
Studiował muzykologię w Poznaniu pod kierunkiem profesora Adolfa Chybińskiego w latach 1946–1951. Doktorat pod kierunkiem profesora Józefa Chomińskiego otrzymał na Uniwersytecie Jagiellońskim w roku 1964. Stopień doktora habilitowanego na UJ uzyskał w 1987, a tytuł profesorski w 1990.
Prowadzi wykłady w Polsce i za granicą, m.in. na Uniwersytecie im. Adama Mickiewicza, Uniwersytecie Warszawskim, w Instytucie Sztuki PAN, a za granicą w Allice Spring, Bazylei, Bohum, Lubljanie, Padwie, Rzymie, Illinois, Uppsali i Salzburgu.
Przedmiotem jego pracy są:
Odznaczenia i nagrody.
"Źródło": biogram na stronie Instytutu Muzykologii UJ

</doc>
<doc id="1624915" url="https://pl.wikipedia.org/wiki?curid=1624915" title="Rejencja dzierżoniowska">
Rejencja dzierżoniowska

Rejencja dzierżoniowska (niem. Regierungsbezirk Reichenbach) – jednostka nowego podziału administracyjnego Prus, istniejąca w latach 1815–1820. Została utworzona na mocy edyktu z 30 kwietnia 1815 r. i zlikwidowana 1 maja 1820 r.
Rejencja obejmowała początkowo 14 powiatów, które później zostały podzielone między dwie inne rejencje:

</doc>
<doc id="1624919" url="https://pl.wikipedia.org/wiki?curid=1624919" title="Scavolini Pesaro">
Scavolini Pesaro



</doc>
<doc id="1624922" url="https://pl.wikipedia.org/wiki?curid=1624922" title="Slumdog">
Slumdog



</doc>
<doc id="1624923" url="https://pl.wikipedia.org/wiki?curid=1624923" title="Chidori (1933)">
Chidori (1933)

Chidori (千鳥, ちどり, チドリ; dosł. Śpiew tysiąca ptaków) – japoński torpedowiec z okresu międzywojennego i II wojny światowej, główny okręt typu "Chidori". Nazwę tę nosił także wcześniejszy torpedowiec z 1901.
Budowa.
Cztery okręty typu "Chidori" były pierwszymi japońskimi torpedowcami zbudowanymi po przyjęciu przez Japonię rozbrojeniowego traktatu londyńskiego z 1930 roku, w ramach 1. Programu Uzupełnień z 1931. Przy niewielkiej wyporności standardowej – poniżej 600 ton, miały one nieść możliwie najsilniejsze uzbrojenie. Początkowo zostały one uzbrojone w 3 działa kalibru 127 mm w dwudziałowej wieży na rufie i jednodziałowej na dziobie, działko plot 40 mm i dwie podwójne wyrzutnie torped 533 mm, co niewiele ustępowało uzbrojeniu mniejszych niszczycieli.
Stępkę pod budowę głównego okrętu "Chidori" położono 13 października 1931 w stoczni Marynarki w Maizuru, kadłub wodowano 1 kwietnia 1933, a oddano go do służby 20 listopada 1933 (w niektórych publikacjach typ "Chidori" nazywany jest błędnie typem "Tomozuru" od najbardziej znanego okrętu, mimo że budowę "Tomozuru" rozpoczęto ponad rok po "Chidori"). Nazwę tę nosił wcześniej także japoński torpedowiec z 1901 typu "Hayabusa".
Jeszcze podczas prób morskich "Chidori" wyszła na jaw niska stateczność okrętów tego typu, więc jako środek zaradczy zamontowano na burtach okrętów tzw. "bąble", aż do pokładu górnego, zwiększające ich szerokość do 8,1 m. Nie polepszyły one jednak sytuacji w dużym stopniu. 12 marca 1934 doszło do przewrócenia się podczas sztormu torpedowca tego typu "Tomozuru". Ponieważ dochodzenie wykazało, że przyczyną wywrócenia się torpedowca była zbyt mała stateczność, z powodu lekkiej konstrukcji i umieszczenia wysoko dużych mas, w sierpniu-grudniu 1936 "Chidori" wraz z pozostałymi okrętami typu został przebudowany w stoczni w Maizuru w celu poprawienia ich stateczności. Usunięto drugą wyrzutnię torped, a dotychczasowe działa 127 mm zamieniono na trzy lżejsze pojedyncze stanowiska dział 120 mm, z tego jedno zamontowane na miejscu wyrzutni torped. Zdjęto też działko plot 40 mm i obniżono nadbudówkę dziobową o jedno piętro. Zmniejszeniu uległa przy tym prędkość, z 30 do 28 węzłów. Okręty faktycznie stały się eskortowcami (więcej w artykule głównym o typie "Chidori").
Służba w skrócie.
Początkowy okres.
Po wejściu do służby "Chidori" został przydzielony do 21. Sekcji Torpedowców ("Suiraitai"), w składzie Dywizjonu Straży bazy w Sasebo. 6 marca 1934 wziął udział w kilkudniowych manewrach floty, wraz z bliźniaczym "Tomozuru". Podczas manewrów, 12 marca 1934 "Tomozuru" wywrócił się w silnym sztormie, płynąc za "Chidori", kiedy oba okręty wracały z przerwanego ćwiczenia nocnego ataku torpedowego.
II wojna światowa.
Torpedowiec "Chidori" wziął udział w II wojnie światowej. W 1942 zmodernizowano go wraz z pozostałymi okrętami typu, zdejmując rufowe działo 120 mm, w zamian dodając 10 działek przeciwlotniczych 25 mm Typu 96 i zwiększając liczbę miotaczy bomb głębinowych z 2 do 6.
Podobnie jak inne okręty typu, "Chidori" służył głównie do zadań eskortowania konwojów. W początkowym okresie wojny na Pacyfiku eskortował siły dokonujące inwazji na Filipiny (Bataan i zatoka Lingayen w grudniu 1941), a następnie na Holenderskie Indie Wschodnie (Tarakan, Balikpapan w styczniu 1942, Jawa w lutym 1942). Od marca 1942 eskortował konwoje w rejonie Makasaru.
Od czerwca 1942 eskortował konwoje i patrolował na wodach Japonii, w rejonie Kushimoto-Yokosuka, przydzielony do Dystryktu Strażniczego Osaka. Od 1 kwietnia 1943 służył w składzie Dystryktu Morskiego Yokosuka. Od końca kwietnia do maja 1943 był dokowany w Maizuru, po czym dalej pełnił zadania eskortowe w rejonie Jokosuka – Yura. Od końca marca do kwietnia 1944 był dokowany w Jokosuce, ponownie w sierpniu 1944.
Od końca listopada 1944 patrolował w rejonie bazy Toba. 21 grudnia 1944 wypłynął do Jokosuki, a 22 grudnia 1944 został zatopiony 90 mil morskich na południowy zachód od Yokosuki przez amerykański okręt podwodny USS "Tilefish", w rejonie pozycji (liczne publikacje podają 24 grudnia 1944).
Oficjalnie skreślony z listy floty 10 lutego 1945.
Dane techniczne.
Uzbrojenie:

</doc>
<doc id="1624924" url="https://pl.wikipedia.org/wiki?curid=1624924" title="Tarponokształtne">
Tarponokształtne



</doc>
<doc id="1624927" url="https://pl.wikipedia.org/wiki?curid=1624927" title="East Los Angeles">
East Los Angeles

East Los Angeles (znane także jako East L.A., East Los lub El Este de Los Ángeles) – miejscowość spisowa (obszar niemunicypalny) w hrabstwie Los Angeles. Jest to największa w Kalifornii miejscowość spisowa i szósta pod tym względem w Stanach Zjednoczonych (po Honolulu, Paradise, Sunrise Manor, Spring Valley i Metairie), w 2010 licząca ponad 126 000 mieszkańców.
East Los Angeles wchodzi w skład obszaru metropolitalnego Los Angeles i zajmuje obszar 19,3 km² na wschód od granic miasta.
W 2000 roku 87,92% mieszkańców East Los Angeles było pochodzenia latynoskiego, głównie meksykańskiego, gwatemalskiego, salwadorskiego i honduraskiego. 27,2% mieszkańców żyje poniżej granicy ubóstwa.
Od 1997 w East L.A. znajduje się "Latino Walk of Fame", będący latynoską wersją Hollywood Walk of Fame.

</doc>
<doc id="1624928" url="https://pl.wikipedia.org/wiki?curid=1624928" title="Rogozino (gmina)">
Rogozino (gmina)

Rogozino (od 1973 "Radzanowo") – dawna gmina wiejska istniejąca do 1954 roku w województwie warszawskim. Siedzibą władz gminy było Rogozino.
Gmina Rogozino powstała w 1877 roku, za czasów Królestwa Polskiego, w powiecie płockim w guberni płockiej z obszaru dotychczasowych gmin Boryszewo (w większości) i Ciołkowo.
W okresie międzywojennym gmina Rogozino należała do powiatu płockiego w województwie warszawskim. Do gminy Rogozino należała odległa eksklawa nad Wisłą, położona na granicy gmin Bielino i Miszewo Murowane.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 29 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Radzanowo.

</doc>
<doc id="1624931" url="https://pl.wikipedia.org/wiki?curid=1624931" title="Łubki (gmina)">
Łubki (gmina)

Łubki (od 1973 "Bulkowo") – dawna gmina wiejska istniejąca do 1954 roku w woj. warszawskim. Siedzibą władz gminy były (Nowe) Łubki.
W okresie międzywojennym gmina Łubki należała do powiatu płockiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 17 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Bulkowo.

</doc>
<doc id="1624932" url="https://pl.wikipedia.org/wiki?curid=1624932" title="Magnolia szerokolistna">
Magnolia szerokolistna

Magnolia szerokolistna ("Magnolia hypoleuca") – gatunek rośliny należący do rodziny magnoliowatych. Pochodzi z obszaru Chin, w Polsce jest bardzo rzadko uprawiana jako roślina ozdobna, występuje też w kolekcji niektórych ogrodów botanicznych, m.in. w Arboretum w Rogowie, gdzie corocznie kwitnie i owocuje.
Uprawa.
Najlepiej rośnie na żyznych przepuszczalnych i lekko kwaśnych glebach. Wymaga stanowiska słonecznego, na mrozy jest średnio wytrzymała (wytrzymuje temperatury do ok. –25 °C).

</doc>
<doc id="1624933" url="https://pl.wikipedia.org/wiki?curid=1624933" title="Temat dnia. Rozmowa Jedynki">
Temat dnia. Rozmowa Jedynki



</doc>
<doc id="1624934" url="https://pl.wikipedia.org/wiki?curid=1624934" title="Rębowo (gmina)">
Rębowo (gmina)

Rębowo (od 1973 "Wyszogród") – dawna gmina wiejska istniejąca do 1954 roku w woj. warszawskim. Siedzibą władz gminy było Rębowo.
W okresie międzywojennym gmina Rębowo należała do powiatu płockiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 12 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Wyszogród.

</doc>
<doc id="1624935" url="https://pl.wikipedia.org/wiki?curid=1624935" title="Magnolia hypoleuca">
Magnolia hypoleuca



</doc>
<doc id="1624936" url="https://pl.wikipedia.org/wiki?curid=1624936" title="Magnolia obovata">
Magnolia obovata



</doc>
<doc id="1624939" url="https://pl.wikipedia.org/wiki?curid=1624939" title="Mszar nad jeziorem Piaski">
Mszar nad jeziorem Piaski

Rezerwat przyrody „Mszar nad jeziorem Piaski” – florystyczny rezerwat przyrody, o powierzchni 4,06 ha, utworzony 10 listopada 1976, w województwie zachodniopomorskim, w powiecie łobeskim, w gminie Resko, 2,3 km na północny wschód od Radowa Wielkiego, na północ od ujścia Piaskowej do jeziora Piaski.
Celem ochrony jest utrzymanie procesu torfotwórczego z siedliskami typowymi dla torfowiska przejściowego w bliskim sąsiedztwie ramienicowego jeziora "Piaski", z rzadkimi i ginącymi roślinami jak: żurawina drobnolistkowa ("Oxycoccus microcarpus"), rosiczka okrągłolistna ("Drosera rotundifolia"), przygiełka biała ("Rhynchospora alba"), modrzewnica błotna ("Andromeda polifolia"), turzyca obła ("Carex diandra"), turzyca bagienna ("Carex limosa"), nerecznica grzebieniasta ("Dryopteris crista"), bagnica torfowa ("Scheuchzeria palustris"), pływacz drobny ("Utricularia minor"), oraz zwierzętami: trzcinniczek ("Acrocephalus scirpaceus"), pierwiosnek ("Phylloscopus collybita"), sikorki, jaszczurka żyworodna ("Lacerta vivipara"), żaba wodna ("Rana esculenta"), żaba moczarowa ("Rana temporaria"), ropucha szara ("Bufo bufo").
Według obowiązującego planu ochrony ustanowionego w 2008 roku, obszar rezerwatu objęty jest ochroną czynną.

</doc>
<doc id="1624940" url="https://pl.wikipedia.org/wiki?curid=1624940" title="Miszewo Murowane (gmina)">
Miszewo Murowane (gmina)

Miszewo Murowane (do 1925 "Ramutówko") – dawna gmina wiejska istniejąca w latach 1925-1954 roku w woj. warszawskim. Siedzibą władz gminy było Miszewo Murowane.
Gmina powstała 9 grudnia 1925 roku w powiecie płockim w woj. warszawskim w związku z przemianowaniem gminy Ramutówko na "Miszewo Murowane". Po wojnie gmina zachowała przynależność administracyjną. Według stanu z 1 lipca 1952 roku gmina składała się z 23 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Bodzanów i Mała Wieś.

</doc>
<doc id="1624943" url="https://pl.wikipedia.org/wiki?curid=1624943" title="Zągoty (gmina)">
Zągoty (gmina)

Zągoty – dawna gmina wiejska istniejąca do 1954 roku w woj. warszawskim. Siedzibą władz gminy były Zągoty.
W okresie międzywojennym gmina Zągoty należała do powiatu płockiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 25 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Bielsk i Stara Biała.

</doc>
<doc id="1624944" url="https://pl.wikipedia.org/wiki?curid=1624944" title="Lelice (gmina)">
Lelice (gmina)

Lelice – dawna gmina wiejska istniejąca do 1954 roku w woj. warszawskim. Siedzibą władz gminy były Lelice.
W okresie międzywojennym gmina Lelice należała do powiatu płockiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 16 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Gozdowo w powiecie sierpeckim.

</doc>
<doc id="1624947" url="https://pl.wikipedia.org/wiki?curid=1624947" title="Gminny Ośrodek Kultury w Jonkowie">
Gminny Ośrodek Kultury w Jonkowie

Gminny Ośrodek Kultury w Jonkowie – samorządowa instytucja kultury działająca na terenie gminy Jonkowo.
Siedziba ośrodka mieści się w budynku Urzędu Gminy Jonkowo. Obecnie trwają przygotowania do zmiany siedziby, która będzie zlokalizowana w budynku starej poczty w Jonkowie. Początkowo mieścić się będzie tam biblioteka i punkt informacji turystycznej. W dalszych planach przewidziana jest budowa sali widowisko-konferencyjnej, a także powołanie do życia Regionalnej Izby Pamięci.
Historia.
Instytucja zainaugurowała swoje działania w 2004 na skutek rozwiązania powstałego w 1995 Samorządowego Ośrodka Kultury, Sportu i Rekreacji w Jonkowie. Jej korzenie sięgają lat 80. XX wieku – powstania Wiejskiego Domu Kultury w Jonkowie.
Po zainaugurowaniu działań ośrodka na terenie gminy zaczęły powstawać świetlice wiejskie. Obecnie najmłodszą świetlicą jest placówka we Wrzesinie. Obecnie trwają prace wykończeniowe w budynku w Porbadach, gdzie zlokalizowana będzie kolejna świetlica.
We wrześniu 2004 roku z inicjatywy ośrodka ukończono budowę masztu antenowego radiowej sieci internetowej. Dzięki temu przedsięwzięciu część mieszkańców gminy uzyskała dostęp do łącza szerokopasmowego.
Działalność ośrodka.
Zgodnie ze statutem Gminnego Ośrodka Kultury do jego podstawowych zadań należy rozpoznawanie, rozbudzanie i zaspakajanie potrzeb oraz zainteresowań społeczno-kulturalnych. Dochodzi do tego m.in. poprzez prowadzenie edukacji kulturalnej i społecznej dzieci, młodzieży i dorosłych, prowadzenie świetlic wiejskich, rozwijanie i popularyzację rozrywki i wypoczynku dzieci i młodzieży, promocję gminy czy prowadzenie Gminnej Biblioteki Publicznej w Jonkowie z filiami w Łomach i Wołownie.
Pod opieką Gminnego Ośrodka Kultury znajduje się obecnie osiem świetlic wiejskich:
Imprezy i festiwale.
Najpopularniejszą cykliczną imprezą organizowaną przez Gminny Ośrodek Kultury w Jonkowie jest Napoleoniada – rekonstrukcja bitwy, która miała miejsce w okolicach Jonkowa w czasie Kampanii Napoleońskiej w 1807. Impreza odbywa się od 2007. W 2009 zaplanowana jest na 21 i 22 marca. Weźmie w niej udział ponad 250 rekonstruktorów z różnych regionów Europy. Tradycyjnym wydarzeniem jest też coroczny Turniej Sołectw, w którym wsie z terenu gminy rywalizują o miano najpiękniejszej. Finał imprezy odbywa się zazwyczaj pod koniec wakacji.
Linki zewnętrzne.
Oficjalna strona Gminnego Ośrodka Kultury w Jonkowie

</doc>
<doc id="1624948" url="https://pl.wikipedia.org/wiki?curid=1624948" title="Majki (gmina)">
Majki (gmina)

Majki – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Majki, lecz siedzibą władz gminy były: do 1939 Łęg Kościelny, a po wojnie Łęg Probostwo.
W okresie międzywojennym gmina Majki należała do powiatu płockiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 25 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Bielsk i Drobin (powiat płocki) oraz gminy Zawidz w powiecie sierpeckim w tymże województwie.

</doc>
<doc id="1624951" url="https://pl.wikipedia.org/wiki?curid=1624951" title="Norberto Boggio">
Norberto Boggio

Norberto Constante Boggio (11 sierpnia 1931 w Santa Fe, zm. 20 grudnia 2021) – argentyński piłkarz, napastnik (lewoskrzydłowy). Czasami w literaturze występuje jako Norberto Oscar Boggio.
Swoją karierę rozpoczął w pierwszoligowym klubie CA Banfield, który w okresie 1955–1956 grał w drugiej lidze. Następnie przeniósł się do klubu San Lorenzo de Almagro. Jako gracz klubu San Lorenzo wziął udział w finałach mistrzostw świata w 1958 roku, gdzie Argentyna odpadła w fazie grupowej. Boggio zagrał tylko w meczu z Irlandią Północną.
Rok później wziął udział w ekwadorskim turnieju Copa América, gdzie Argentyna została wicemistrzem Ameryki Południowej. Boggio zagrał w trzech meczach – z Paragwajem, Ekwadorem i w przegranym aż 0:5 meczu z Urugwajem.
Razem z klubem San Lorenzo Boggio w 1959 roku zdobył mistrzostwo Argentyny, dzięki czemu wziął udział w turnieju Copa Libertadores 1960 – pierwszej edycji Pucharu Wyzwolicieli. Jego klub dotarł do półfinału, gdzie po trzech wyrównanych meczach uległ minimalnie urugwajskiemu klubowi CA Peñarol, który okazał się później zdobywcą najważniejszego klubowego pucharu Ameryki Południowej.
W 1961 roku Boggio wraz z San Lorenzo zdobył wicemistrzostwo Argentyny. Boggio w latach 1970–1971 grał także w Meksyku, w klubie Atlante FC.
W latach 1958–1961 rozegrał w reprezentacji Argentyny 11 meczów, w których nie zdobył żadnej bramki. W lidze argentyńskiej natomiast Boggio rozegrał 230 meczów i zdobył 78 bramek.

</doc>
<doc id="1624955" url="https://pl.wikipedia.org/wiki?curid=1624955" title="Bielino (gmina)">
Bielino (gmina)

Bielino (od 1973 "Borowiczki") – dawna gmina wiejska istniejąca do 1954 roku w województwie warszawskim. Nazwa gminy pochodzi od wsi Bielino, lecz siedzibą władz gminy była Ośnica (od 1981 w granicach Płocka).
W okresie międzywojennym gmina Bielino należała do powiatu płockiego w województwie warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 12 gromad.
12 sierpnia 1953 roku część obszaru gminy Bielino (część gromady Ośnica) włączono do Płocka. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Borowiczki.
W latach 1927–39 wójtem gminy Bielino był dziennikarz i felietonista Wawrzyniec Sikora.

</doc>
<doc id="1624956" url="https://pl.wikipedia.org/wiki?curid=1624956" title="Norberto Constante Boggio">
Norberto Constante Boggio



</doc>
<doc id="1624957" url="https://pl.wikipedia.org/wiki?curid=1624957" title="Planck (misja kosmiczna)">
Planck (misja kosmiczna)

Planck – misja satelity Europejskiej Agencji Kosmicznej (ESA), przeznaczonego do wykonania pomiarów anizotropii kosmicznego mikrofalowego promieniowania tła z wysoką zdolnością rozdzielczą. Satelita został wyniesiony, wspólnie z obserwatorium Herschela, przez rakietę nośną Ariane 5 ECA na orbitę wokół punktu L2 układu Ziemia – Słońce, znajdującego się w odległości około 1,5 mln km od Ziemi.
Nazwa satelity została nadana na cześć niemieckiego fizyka, Maxa Plancka.
Konstrukcja.
Satelita Planck składał się z dwóch głównych elementów – modułu ładunku (ang. Payload Module) i modułu serwisowego (ang. Service Module).
Głównym elementem modułu ładunku był teleskop z układem optycznym typu aplanat z dwoma zwierciadłami elipsoidalnymi wykonanymi z włókien węglowych. Zwierciadło główne miało wymiary 1,556 m ×x 1,887 m, a zwierciadło wtórne 1,051 m × 1,104 m. Efektywna apertura zwierciadła głównego wynosiła 1,5 m. Pole widzenia miało średnicę 8° i było skierowane pod kątem 85° do osi obrotu satelity. Zwierciadło wtórne ogniskowało promieniowanie mikrofalowe na detektorach dwóch instrumentów naukowych umieszczonych w płaszczyźnie ogniskowej teleskopu. Kriogeniczne temperatury wymagane przez instrumenty osiągane były przez połączenie pasywnego chłodzenia radiacyjnego z zespołem aktywnych chłodziarek kriogenicznych. Chłodzenie przez systemy pasywne obniżało temperaturę do około 50 K, a aktywne chłodziarki redukowały ją dalej do 20 K (dla instrumentu LFI) i 0,1 K (dla instrumentu HFI). Osłona teleskopu zapewniała jednocześnie ochronę przed rozproszonym światłem i chłodzenie radiacyjne. Trzy zwierciadlane, stożkowate osłony u podstawy modułu ładunku zapewniały izolację termiczną teleskopu i instrumentów od modułu serwisowego.
W oktagonalnym module serwisowym umieszczone były systemy niezbędne do funkcjonowania satelity. Systemy zasilania magazynowały i dystrybuowały energię elektryczną. Do kontroli położenia i orbity wykorzystywane były czujniki Słońca i gwiazd oraz silniki rakietowe na hydrazynę. W module serwisowym znajdowały się też systemy sterowania, łączności, układy przetwarzania danych obserwacyjnych z instrumentów naukowych oraz te części instrumentów, które nie wymagały chłodzenia. U podstawy modułu serwisowego znajdował się płaski, okrągły panel ogniw słonecznych, który dostarczał energię elektryczną i jednocześnie osłaniał całego satelitę przed bezpośrednim światłem słonecznym. System kontroli położenia utrzymywał rotację satelity z prędkością 1 obrotu na minutę, z osią obrotu ustawioną w kierunku Słońca, z odchyleniem nieprzekraczającym 10°.
Głównym wykonawcą satelity Planck był Thales Alenia Space w Cannes, odpowiadający także za konstrukcję modułu ładunku. Głównym wykonawcą modułu serwisowego był Thales Alenia Space w Turynie. Zwierciadła teleskopu zostały wykonane przez EADS Astrium w Friedrichshafen.
Instrumenty naukowe.
Na pokładzie satelity Planck znajdowały się dwa instrumenty naukowe, które miały za zadanie wykonanie map całego nieba w dziewięciu zakresach częstotliwości mikrofalowych od 27 GHz do 1 THz.
Przebieg misji.
14 maja 2009 rakieta nośna Ariane 5 ECA wyniosła satelitę Planck i Kosmiczne Obserwatorium Herschela na trajektorię transferową prowadzącą do punktu L2 układu Ziemia - Słońce. Odłączenie Obserwatorium Herschela od górnego stopnia rakiety nośnej nastąpiło po 25 min i 58 s od startu, na wysokości 1142 km nad wschodnim wybrzeżem Afryki. Odłączenie satelity Planck miało miejsce na wysokości 1723 km, po 28 min i 29 s od startu. Od tej pory misje obydwu satelitów są kontynuowane niezależnie.
Podróż satelity Planck w okolice punktu L2 trwała ponad sześć tygodni. Podczas niej wykonano kilka manewrów korekcyjnych trajektorii oraz rozpoczęła się faza weryfikacji i demonstracji możliwości aparatury oraz schładzanie instrumentów.
Po zbliżeniu do punktu L2 układu Ziemia - Słońce, 3 lipca 2009 satelita wykonał manewr wejścia na orbitę Lissajous wokół tego punktu, znajdującą się w średniej odległości około 400 tysięcy km od niego. Zapewnia ona optymalne warunki obserwacyjne, ze względu na brak zakłóceń ze strony promieniowania podczerwonego emitowanego przez Ziemię i Księżyc oraz łatwość zasłonięcia teleskopu przed światłem pochodzącym od Słońca, Ziemi i Księżyca. Ponieważ orbita ta jest dynamicznie niestabilna, regularnie były wykonywane manewry jej korekcji.
Tego samego dnia poinformowano, że detektor HFI osiągnął temperaturę roboczą 0,1 K.
13 sierpnia 2009 Planck rozpoczął procedurę uzyskiwania „pierwszego światła”, czyli pierwsze właściwe obserwacje wykonane po przetestowaniu podzespołów sondy. Następnie przez dwa tygodnie Planck dokonywał nieustannego przeglądu nieba. Cała procedura miała na celu sprawdzenie stabilności instrumentów i możliwości ich kalibrowania w ciągu długich sesji obserwacyjnych. Przegląd zakończył się 27 sierpnia uzyskaniem w dziewięciu różnych częstotliwościach map o szerokości 15 stopni i rozciągających się naokoło całego nieba. We wrześniu 2009 roku rozpoczęła się faza prowadzenia rutynowych obserwacji naukowych przez satelitę. Była ona zaplanowana na 15 miesięcy, podczas których satelita miał wykonać dwa pełne przeglądy całego nieba.
15 stycznia 2010 ESA zaaprobowała przedłużenie misji Plancka o 12 miesięcy. Satelita miał zbierać wysokiej jakości dane naukowe do końca 2011.
14 lutego 2010 roku, po pomyślnym zakończeniu pierwszego przeglądu nieba, satelita rozpoczął drugą część swojej misji, z planowanym pokryciem mapy Wszechświata w 100% w połowie czerwca. 
17 marca 2010 ujawnione zostały zdjęcia ukazujące koncentracje pyłu kosmicznego w odległości 500 lat świetlnych od Słońca.
5 lipca 2010 ESA udostępniła pierwsze kompletne zdjęcie nieba widziane przez Plancka.
14 sierpnia 2010 Planck rozpoczął trzeci przegląd nieba.
26 listopada 2010 zakończyła się misja nominalna Plancka, a zaczęła przedłużona, która trwała do wyczerpania się czynnika chłodzącego. 
14 lutego 2011 satelita rozpoczął czwarty, a 29 lipca - piąty przegląd nieba.
14 stycznia 2012 instrument HFI wyczerpał zapas czynnika chłodzącego, co uniemożliwiło dalszą detekcję promieniowania mikrofalowego, i zakończył prowadzenie przeglądów nieba. Przegląd nieba kontynuowany był nadal przez instrument LFI.
21 marca 2013 opublikowano pierwszą mapę mikrofalowego promieniowania tła, opartą o dane zebrane w ciągu pierwszych 15 miesięcy misji.
3 października 2013 zakończono program naukowy misji.
9 października 2013 sonda została przeniesiona z orbity wokół punktu L2 na bezpieczną orbitę heliocentryczną i rozpoczęła się procedura zamykania jej systemów. 
Misja została zakończona 23 października 2013 roku. Tego dnia wysłana została komenda wyłączenia nadajnika sondy.
5 lutego 2015 opublikowano opracowanie danych zebranych w ciągu czterech lat działania satelity. Najważniejsze wyniki:
Całkowity koszt misji Planck miał wynieść około 700 milionów euro. Wchodzi w to koszt budowy satelity, jego instrumentów naukowych, koszty startu i operacyjne.

</doc>
<doc id="1624958" url="https://pl.wikipedia.org/wiki?curid=1624958" title="Birol Ünel">
Birol Ünel

Birol Ünel (ur. 18 sierpnia 1961 w Silifke, zm. 3 września 2020 w Berlinie) – niemiecki aktor pochodzenia tureckiego. Jego imię Birol w języku tureckim oznacza „unikatowy”.
Życiorys.
Wczesne lata.
Urodził się w Silifke w Turcji. W 1968 wraz ze swoją rodziną przeniósł się do Brinkum, w pobliżu Bremy w Niemczech. Studiował aktorstwo w Wyższej Szkole Muzyki, Teatru i Mediów w Hanowerze.
Kariera.
Debiutował na scenie Berliner Tacheles, gdzie zagrał, a także wyreżyserował sztukę "Caligula". Jego debiutem kinowym była rola w dramacie "Pasażer – Witamy w Niemczech" ("Der Passagier – Welcome to Germany", 1988) u boku Tony’ego Curtisa i Gedeona Burkharda. Kreacja 40-letniego Cahita Tomruka, który po nieudanej próbie samobójczej ląduje w szpitalu psychiatrycznym w melodramacie "Głową w mur" ("Gegen die Wand", 2004) przyniosła mu nagrodę Deutscher Filmpreis, Europejską Nagrodę Filmową dla najlepszego aktora i na festiwalu filmowym w Norymberdze.
Życie prywatne.
18 sierpnia 2020, w dniu swoich urodzin, trafił do berlińskiego szpitala, gdzie zmarł 3 września 2020 w wieku 59 lat po przebytej chorobie na raka. Cierpiał także na alkoholizm.

</doc>
<doc id="1624959" url="https://pl.wikipedia.org/wiki?curid=1624959" title="Norberto Oscar Boggio">
Norberto Oscar Boggio



</doc>
<doc id="1624961" url="https://pl.wikipedia.org/wiki?curid=1624961" title="Ratekau">
Ratekau

Ratekau (pol. hist. "Radzików") – gmina w Niemczech w kraju związkowym Szlezwik-Holsztyn, w powiecie Ostholstein.
Gmina składa się z dzielnic o charakterze rolniczym.

</doc>
<doc id="1624963" url="https://pl.wikipedia.org/wiki?curid=1624963" title="Ośnica (Płock)">
Ośnica (Płock)

Ośnica – część miasta Płocka, położona na wschodnich obrzeżach miasta. Rozpościera się w okolicach ul. Skierkowskiego.
Historia.
Prywatna wieś szlachecka, położona była w drugiej połowie XVI wieku w powiecie płockim województwa płockiego.
W latach 1867–1954 należała do gminy Bielino w powiecie płockim, której była siedzibą. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Ośnica w granicach gminy Bielino, składającą się z wsi Ośnica, Ośnica-Pieńki, Borowiczki-Cukrownia, Grabówka, Ośnica Urbanowo I i Ośnica Urbanowo II.
Podczas II wojny światowej włączona do III Rzeszy. Po wojnie ponownie w Polsce. 12 sierpnia 1953 część gromady Ośnica włączono do Płocka.
W związku z reorganizacją administracji wiejskiej (zniesienie gmin) jesienią weszła w skład nowo utworzonej gromady Borowiczki w powiecie płockim. Tam przetrwała do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Ośnica weszła w skład nowo utworzonej gminy Borowiczki. W latach 1975–1979 miejscowość administracyjnie należała do województwa płockiego. 1 grudnia 1981 Ośnicę włączono do Płocka

</doc>
<doc id="1624965" url="https://pl.wikipedia.org/wiki?curid=1624965" title="Atrycja">
Atrycja

Atrycja (ang. "attrition") – jest fizjologicznym, postępującym z wiekiem, zużyciem twardych tkanek zęba w następstwie kontaktu zęba z zębem, bez interwencji obcych substancji. Atrycja występuje podczas zaciskania zębów, a powstająca destrukcja manifestuje się na powierzchniach żujących i siecznych oraz stycznych. Może być fizjologiczna lub patologiczna.
Rocznie w zębach stałych tracimy w wyniku fizjologicznej atrycji około 20-30 μm szkliwa.
Fizjologiczna najlepiej widoczna jest w zębach mlecznych i stałych u osób w podeszłym wieku. Starcia występują na guzkach zębów przedtrzonowych i trzonowych oraz na brzegach siecznych siekaczy. Starcie to odpowiada ułożeniu zębów przeciwstawnych.
Patologiczna atrycja występuje w przebiegu choroby zwanej bruksizmem (może być ekscentryczny jak i koncentryczny), a także w przypadku "prymitywnej diety" czy np. ciągłego żucia (gumy, tabaki).

</doc>
<doc id="1624967" url="https://pl.wikipedia.org/wiki?curid=1624967" title="Julia Miączyńska">
Julia Miączyńska

Julia Aleksandra z Trzeciaków herbu Sas Miączyńska (ur. 21 marca 1863 w Wołosówce na Wołyniu, zm. 5 września 1936 w Lublinie) – żona (20 czerwca 1884) Antoniego Karola hr. Miączyńskiego, dama Orderu Gwieździstego Krzyża.
Życiorys.
Córka Mieczysława Trzeciaka oraz Julii Kornelowskiej (córka marszałka szlachty powiatu lityńskiego). Ojciec był właścicielem dóbr Wołosiówka (pow. żytomierski), Metyńce, Szpiczyńce, Hreczana (pow. lityński). Wnuczka Michała Trzeciaka (właśc. Adamopola i Hreczany) oraz Teodozji z Czajkowskich h. Jastrzębiec, która była siostra Michała Czajkowskiego vel. Sadyka Paszy. W posiadaniu rodziny Miączyńskich (był według danych z 1936 roku - MH) plik wierszy pisanych przez jej stryja Michała dla niej. 
Członkini Towarzystwa Heraldycznego, pozostawiła po sobie rękopis o swych stronach rodzinnych i życiu okolicznego ziemiaństwa, o zabytkach i zbiorach w dworach wołyńskich. 
Pod koniec swojego życia przekazała cześć zbiorów rodu Miączyńskich do Muzeum na Wawelu. Za zasługi dla kościoła otrzymała Order Damy Gwieździstego Krzyża.

</doc>
<doc id="1624969" url="https://pl.wikipedia.org/wiki?curid=1624969" title="Pai-shiau">
Pai-shiau



</doc>
<doc id="1624971" url="https://pl.wikipedia.org/wiki?curid=1624971" title="Wojskowe Gubernatorstwo Warszawy (1920)">
Wojskowe Gubernatorstwo Warszawy (1920)

Wojskowe Gubernatorstwo Warszawy – organ administracji wojskowej II Rzeczypospolitej powołany rozkazem ministra spraw wojskowych generała Józefa Leśniewskiego 29 lipca 1920 roku podczas wojny polsko-bolszewickiej.
Z nadania Naczelnego Wodza Józefa Piłsudskiego funkcję Wojskowego Gubernatora Warszawy objął generał podporucznik Franciszek Latinik, równocześnie dowódca 1 Armii Wojska Polskiego broniącej przedpola Warszawy przed zbliżającą się ofensywą bolszewicką. Latinik sprawował funkcję Gubernatora przez cały okres bitwy warszawskiej i po jej zakończeniu.
Gubernator łączył obowiązki dowódcy wojskowego i zwierzchnika administracji cywilnej. Jego głównym zadaniem było ufortyfikowanie trójkąta Modlin – Zegrze – Warszawa przed nadejściem Armii Czerwonej, a także zaprowadzenie porządku i bezpieczeństwa publicznego oraz organizacja obrony w oblężonym mieście, kontrola ludności miasta i organizacja przydziału dla żołnierzy z rozbitych oddziałów, nadzór nad wysiedleniem ludności z podwarszawskich miejscowości zagrożonych nadejściem frontu, zorganizowanie dostaw żywności dla miasta, ustalenie maksymalnej ceny artykułów spożywczych w celu przeciwdziałania spekulacji, zapewnienie bezpieczeństwa na obszarach tyłowych frontu oraz przygotowanie ewakuacji instytucji wojskowych i cywilnych w przypadku załamania się obrony, a po bitwie nadzór nad pochowaniem poległych oraz nad usunięciem padliny znajdującej się na pobojowisku dla uniknięcia epidemii.
Najbliższymi współpracownikami Gubernatora byli jego zastępca – generał Henryk Minkiewicz; szef Sztabu Gubernatorstwa – pułkownik Leon Bobicki; szef Sztabu 1 Armii – major Jan Hempel; oraz osobiści adiutanci Gubernatora – porucznik Jerzy Potulicki i porucznik Aleksander Jacyna. Adiutanci Gubernatora mogli aresztować wszystkie podejrzane osoby niezależnie od ich stopnia wojskowego i zajmowanego stanowiska.
Przy Gubernatorze utworzono Komisariat Cywilny na czele z Antonim Żychlińskim. Gubernatorowi podlegało Dowództwo Okręgu Generalnego Warszawa.
Stanowisko Gubernatora zostało zniesione 28 września 1920 roku, równocześnie ze zniesieniem w Warszawie i powiatach przyległych stanu oblężenia, po pomyślnym dla strony polskiej rozstrzygnięciu bitwy warszawskiej.
Tło.
Na przełomie lipca i sierpnia 1920 roku sytuacja wojsk polskich w wojnie z bolszewikami stawała się krytyczna. Niepowodzeniem zakończyła się próba powstrzymania ofensywy wojsk bolszewickich na linii Bugu, a 1 sierpnia oddano twierdzę Brześć. Armia Czerwona miała otwartą drogę na Warszawę. Miasto stanowiło ważny cel strategiczny jako centrum polityczne, gospodarcze i finansowe odradzającej się niepodległej Polski. Naczelny Wódz Józef Piłsudski 6 sierpnia wydał rozkaz cofnięcia się ku Wiśle, czym chciał zyskać na czasie „w celu przegrupowania sił i przygotowania kontruderzenia oraz zorganizowania obrony stolicy”.
Wojskowe Gubernatorstwo Warszawy.
Powołanie.
W połowie lipca 1920 roku generał Franciszek Latinik, po rezygnacji z funkcji delegata rządu polskiego przy Komisji Plebiscytowej na Śląsku Cieszyńskim, oddał się do dyspozycji ministra spraw wojskowych. 28 lipca został wezwany przez ministerstwo z Krakowa do Warszawy, gdzie zaproponowano mu objęcie obrony trójkąta wyznaczanego przez Modlin, Zegrze i Warszawę oraz przejęcie dowództwa 1 Armii. Latinik przyjął tę propozycję i równocześnie na wyraźne własne życzenie został mianowany Wojskowym Gubernatorem Warszawy. Podporządkowano mu również Dowództwo Okręgu Generalnego Warszawa i szefostwo Departamentu Spraw Morskich.
6 sierpnia 1920 roku Rada Obrony Państwa przyjęła rozporządzenie, zgodnie z którym na obszarach kraju zagrożonych wojną można było wprowadzić stan oblężenia i okresowo przekazać władzę wykonawczą gubernatorowi wojskowemu. Decyzjom gubernatora podporządkowane były wszystkie miejscowe władze wojskowe i cywilne, zarówno rządowe, jak i samorządowe.
Zgodnie z rozporządzeniem Rady Obrony Państwa, gubernator posiadał szereg uprawnień uzasadnianych względami obrony, w tym:
Za niestosowanie się do rozporządzeń gubernatora przewidziane były kary: grzywny, więzienia lub kary śmierci.
Uprawnienia zawarte w rozporządzeniu gubernator wojskowy wykonywał za pośrednictwem władz cywilnych, w szczególności komisarza cywilnego i jego pomocników usytuowanych przy gubernatorze. W sytuacjach gdy z obszaru zagrożonego działaniami wojennymi ewakuowano władze cywilne, uprawnienia tych władz przechodziły na gubernatora. Zarządzenia wydane przez gubernatora podlegały zaskarżeniu do Rady Ministrów, jednakże zaskarżenie nie wstrzymywało ich wykonania. Na gubernatorze spoczywał obowiązek raportowania swej działalności Naczelnemu Dowództwu i ministrowi spraw wojskowych.
Instytucja gubernatora wojskowego mającego równocześnie kompetencje wojskowe i cywilne była polskiej ludności dobrze znana, ponieważ na obszarze Królestwa Polskiego do listopada 1918 roku przez trzy lata funkcjonowały wojskowe gubernatorstwa niemieckie i austrowęgierskie.
Szczegółowy zakres zadań Wojskowego Gubernatora Warszawy określony został w rozkazie Ministerstwa Spraw Wojskowych z 29 lipca 1920 roku. Gubernator mógł m.in. powoływać ludność do osobistych świadczeń wojennych, a adiutanci Gubernatora mogli aresztować wszystkie podejrzane osoby, niezależnie od ich stopnia wojskowego i zajmowanego stanowiska. W rozkazie zawarto wytyczne dotyczące obsady i obrony obszaru wraz z nominacją na Wojskowego Gubernatora Warszawy i powiatów przyległych. Rozkazem Naczelnego Dowództwa z 6 sierpnia 1920 roku generał Latinik objął również dowództwo 1 Armii. Operacyjnie cała obrona Warszawy, w tym i Gubernatorstwo Wojskowe, podlegały dowództwu Frontu Północnego.
Na posiedzeniu rządu 2 sierpnia 1920 roku minister spraw wojskowych generał Józef Leśniewski poinformował o mianowaniu generała Franciszka Latinika Gubernatorem Wojskowym Warszawy.
Mianowanie Gubernatora Wojskowego zostało ogłoszone na obszarze obejmującym miasto stołeczne Warszawa oraz powiaty ościenne obwieszczeniem, którego tekst został opublikowany w prasie, m.in. w "Kurierze Warszawskim", 6 sierpnia 1920 roku. Do podwarszawskich powiatów obwieszczenie dotarło z kilkudniowym opóźnieniem. Podpisał je generał Latinik, wzywając ludność podległego mu obszaru do bezwzględnego posłuszeństwa.
Z kolei w środę 11 sierpnia gazety wydrukowały obwieszczenie gen. Franciszka Latinika o stanie oblężenia, w którym gubernator pisał: „1. Na mocy decyzji Rady Obrony Państwa (...) ustanowiony został w mieście stołecznym i w powiatach stan oblężenia, 2. Władza wykonawcza została przekazana mnie, 3. Wszystkie władze miejscowe zostają podporządkowane mnie, 4. Wzywam ludność podległego mi terytorium do bezwzględnego posłuszeństwa rozkazom moim, uprzedzając, że osoby uchylające się od ścisłego przestrzegania rozporządzeń moich, będą karane z całą surowością prawa, aż do kary śmierci włącznie, przez sądy doraźne”.
Struktura.
Powołując Wojskowe Gubernatorstwo Warszawy władze nie określiły wewnętrznej organizacji tej jednostki. Jak wspominał Latinik: „Nie przydzielono ani szefa sztabu, ani adjutantów, w ogóle żadnego personelu i lokalu, wskazując na możność posługiwania się personelem D.O.G. i urządzenia tam [w D.O.G.] moich biur”. Latinik „z konieczności musiał rozwiązywać problemy organizacyjne mimo nieznajomości stosunków warszawskich”.
Jak wskazywał Piotr Krzysztof Marszałek, „wydaje się, że początkowo organizacja Gubernatorstwa, także personalna, oparta była na organizacji sztabu Dowództwa Okręgu Generalnego Warszawa”. Miałby wskazywać na to fakt powołania pułkownika Leona Bobickiego równocześnie na stanowisko szefa Sztabu Wojskowego Gubernatorstwa oraz szefa Sztabu Dowództwa Okręgu Generalnego. Latinik polecił organizację Sztabu Wojskowego Gubernatorstwa właśnie Bobickiemu, którego poznał „szczęśliwym przypadkiem”, a po krótkiej rozmowie z nim miał odnieść wrażenie, iż Bobicki „posiada szybką orientację, bystrość, pogodę ducha i technikę w rozkazodawstwie”, a także „znajomość stosunków warszawskich”.
Sztab Gubernatorstwa odpowiadał za „opracowanie planu obrony i mobilizacji oraz organizację robót fortyfikacyjnych i utrzymywanie kontaktów z władzami cywilnymi”. Szef Sztabu był zastępcą gubernatora i odpowiadał przed nim za „wszystkie działania związane z obroną stolicy oraz utrzymaniem porządku i bezpieczeństwa publicznego”. Sztabowi podlegały Oddział Wojskowy oraz Oddział Bezpieczeństwa Publicznego. Organem pomocniczym szefa Sztabu była Kancelaria Ogólna odpowiedzialna za sprawy biurowe i personalne.
Poza tą strukturą znajdowali się dowódcy artylerii i inżynierii podlegli w zakresie swoich zadań bezpośrednio Gubernatorowi. W dyspozycji Gubernatora znalazł się generał Jan Wroczyński, specjalista robót inżynieryjnych.
Zastępcą Gubernatora Wojskowego początkowo był generał Aleksander Żabczyński, jednak po niedługim czasie zastąpił go generał Henryk Minkiewicz-Odrowąż. Działem Wojskowym Gubernatorstwa kierował podpułkownik Radosław Dzierżykraj-Stokalski, Oddziałem Organizacyjnym – major Eugeniusz Wołoszynowski, Oddziałem Bezpieczeństwa – porucznik Tadeusz Sokała-Gałczyński, Oddziałem Operacyjnym – major Mieczysław Rawicz-Mysłowski. Na czele referatów stali: Łączności – porucznik Iwaszkiewicz, Kolejnictwa – inż. Wojciech Wrzosek, urzędnik VIII rangi, Sanitarnego – podpułkownik lekarz Kobus. Kancelarią Gubernatorstwa kierował porucznik Stanisław Mancewicz.
Przy Gubernatorze utworzono także Komisariat Cywilny, z podprokuratorem Sądu Najwyższego Antonim Żychlińskim na czele. Funkcja ta była istotna ze względu na konieczność współpracy Gubernatora Wojskowego z władzami cywilnymi. Zastępcami Komisarza Cywilnego zostali Jan Walewski oraz Bolesław Urbanowicz.
Oficerem łącznikowym Francuskiej Misji Wojskowej przy Gubernatorze odpowiedzialnym za kontakty Latinika z generałem Weygandem był podpułkownik E. Renoux.
Od 29 lipca siedziba Gubernatorstwa mieściła się przy placu Saskim 7, w Dowództwie Okręgu Generalnego Warszawa. Od 22 sierpnia przeniesiono siedzibę do Resursy Obywatelskiej przy Krakowskim Przedmieściu 64.
Latinik mógł spędzać na pracy w siedzibie Gubernatorstwa tylko kilka godzin dziennie, ponieważ musiał równocześnie nadzorować prace nad budową fortyfikacji w terenie.
Wojskowemu Gubernatorstwu Warszawy bezpośrednio podlegał pluton łącznikowy liczący około sześćdziesięciu kolarzy, zorganizowany przez Warszawskie Towarzystwo Cyklistów. Pluton ów miał zapewnić łączność Wojskowego Gubernatora Stolicy z oddziałami walczącymi na przedpolach miasta. Wchodzący w skład plutonu kolarze dostarczyli na front łącznie około czterystu rozkazów, niekiedy do oddziałów oddalonych od stolicy o około czterdzieści-pięćdziesiąt kilometrów. Przy ograniczonych możliwościach łączności, członkowie Warszawskiego Towarzystwa Cyklistów mieli odegrać „ważną rolę w sprawnej komunikacji” między dowództwem artylerii Wojskowego Gubernatorstwa Warszawy a oddziałami na froncie, „działając bezpośrednio w trudnych warunkach dynamicznie zmieniającego się frontu”.
Gubernator miał do swojej dyspozycji samochód, co stało się przedmiotem wewnętrznego sporu. 17 sierpnia 1920 w liście do Sztabu Generalnego Naczelnego Dowództwa Latinik pisał: „D-two I Armji zarekwirowało dla Nacz.Dow.W.P. 6. bardzo dobrych samochodów osobowych, a ponieważ w D-twie I Armji nie było odpowiedniego samochodu, dlatego wyraziłem życzenie zatrzymania „Cadillaca”, względnie jego wymianę. Na to kazał mi Gen. Norwid-Neugebauer powiedzieć, że jeśli natychmiast auta systemu „Cadillaca” nie oddam, to składa na mnie odpowiedzialność za ewentualnie niepowodzenie operacji Armji Gen. Sikorskiego, a mego Kwatermistrza ppłk. Młodzianowskiego poda pod sąd za niewypełnienie rozkazu. Do takiego tonu, który mnie osobiście uraża, ani nie jestem przyzwyczajony, ani go nigdy nie zniosę i dlatego upraszam o danie mi odpowiedniej satysfakcji”.
Zadania.
Gubernator miał ufortyfikować trójkąt Modlin – Zegrze – Warszawa przed nadejściem Armii Czerwonej, a także sprawować nadzór nad miejscowymi władzami cywilnymi i wojskowymi. Musiał współdziałać z władzami cywilnymi w zakresie utrzymania porządku i bezpieczeństwa publicznego, miał prawo wydawania miejscowym władzom poleceń w tych sprawach. Miał też prawo powoływania ludności do świadczeń wojennych.
Wśród głównych zadań Wojskowego Gubernatorstwa Warszawy były:
Po zakończeniu bitwy wśród zadań Gubernatorstwa były:
Plany wobec Gubernatorstwa po bitwie.
Jeszcze przed zakończeniem bitwy warszawskiej w Gubernatorstwie rozpoczęto prace studialne nad modelowym rozwiązaniem instytucji Gubernatora Wojskowego Warszawy na przyszłość. W pracach tych wykorzystywano wzorce francuskie, przede wszystkim organizację obrony obozów warownych Paryża i Lyonu. Pierwsze efekty studium przygotowanego przez Gubernatorstwo zostały sformułowane w kilkustronicowym dokumencie datowanym na 21 sierpnia 1920 roku. Nie był to projekt organizacji gubernatorstwa, lecz określenie podstawowych kwestii do dyskusji w zakresie kształtowania przyszłej instytucji. Sugerowano, aby instytucja Gubernatora Wojskowego była określona w odrębnym akcie prawnym, regulującym m.in. kwestie dotyczące uprawnień Gubernatora i jego stosunku do władz cywilnych. Postulowano wprowadzenie dodatkowych regulacji dotyczących relacji Gubernatora z rządem znajdującym się w oblężonym mieście. Nie udało się ustalić, czy ów dokument został gdzieś przesłany.
31 sierpnia 1920 generał Latinik przesłał do Ministerstwa Spraw Wojskowych obszerniejszy dokument zawierający "Projekt Organizacji Wojskowego Obozu Warownego Warszawy". Propozycje zawierały określenie obszaru terytorialnego działania Gubernatora. Zadaniem Gubernatora miała być obrona stolicy w jednej linii z Modlinem oraz przyczółkami mostowymi w innych miejscowościach. Pracami organizacyjnymi miałby zajmować się sztab Gubernatora, odpowiedzialny za opracowanie planów obrony i mobilizacji, organizowanie prac fortyfikacyjnych i regulowanie stosunków z władzami cywilnymi w zakresie utrzymania porządku i bezpieczeństwa publicznego. Na czele sztabu miał stać jego szef w randze dowódcy brygady. Miały mu podlegać wszystkie osoby wchodzące w skład Gubernatorstwa, bez względu na rangę i starszeństwo. On też miał zastępować Gubernatora w razie jego nieobecności. Gubernatorstwo miało być podzielone na dwa działy: wojskowy i cywilny. Nie jest znana odpowiedź ministra spraw wojskowych na te propozycje. Według Piotra Krzysztofa Marszałka zasadnym byłoby przypuszczenie, że „zapatrywania Ministerstwa szły w innym kierunku i stosowne sugestie przekazano generałowi Latinikowi”.
Rozwiązanie.
28 sierpnia 1920 roku minister spraw wojskowych Kazimierz Sosnkowski wydał rozkaz wskazujący, że generał Latinik po złożeniu dowództwa 1 Armii obejmie dowództwo Okręgu Generalnego Warszawa. Równocześnie Latinik wciąż pełnił obowiązki Wojskowego Gubernatora Warszawy. Dwa dni później Latinik zwrócił się do ministra o wyjaśnienie kwestii nowego przydziału, gdyż w tym samym czasie Naczelny Wódz Józef Piłsudski mianował szefem Dowództwa Okręgu Generalnego Warszawa generała Karola Durskiego-Trzaskę.
Wobec braku odpowiedzi z ministerstwa, 8 września 1920 roku Latinik zwrócił się z prośbą o zwolnienie go z funkcji Gubernatora. W ślad za złożoną dymisją już następnego dnia Piłsudski przedłożył na ręce ministra spraw wojskowych wniosek o likwidację Wojskowego Gubernatorstwa Warszawy wraz z wnioskiem o zniesienie stanu oblężenia z dniem 10 września 1920. 11 września 1920 roku Gubernatorstwo faktycznie przestało funkcjonować. Tego samego dnia Latinik przekazał zwierzchnictwo nad jednostką dotychczasowemu szefowi Sztabu Gubernatorstwa, pułkownikowi Bobickiemu.
Likwidacja Wojskowego Gubernatorstwa Wojskowego miała następować przez włączanie jego struktur do Dowództwa Okręgu Generalnego Warszawa. Powołano Komisję Likwidacyjną, którą kierował szef Kancelarii Gubernatorstwa, porucznik Moncewicz. Działający przy Gubernatorstwie Komisarz Cywilny, Komisja Kontrolująca Mieszkaniowa i Wydział Doraźnego Zwalczania Lichwy Wojennej miały ulec rozwiązaniu, a ich akta miały zostać przekazane do Ministerstwa Spraw Wewnętrznych. Do Autokolumny Belwederu przekazano samochód wykorzystywany przez generała Latinika. Komisja Likwidacyjna została zobowiązana do przekazania garaży Gubernatorstwa, koni wierzchowych, dokumentów, rejestrów, pieczątek i stempli do Wydziału Obrony Warszawy przy Dowództwie Okręgu Generalnego Warszawa.
23 września 1920 roku pułkownik Bobicki, powołując się na wcześniejszy rozkaz ministra spraw wojskowych, rozwiązał Sztab Wojskowego Gubernatorstwa Warszawy. 26 września Bobicki wydał ostatni rozkaz, zawierający dalsze rozporządzenia związane z likwidacją Gubernatorstwa, a 28 września minister spraw wojskowych i minister spraw wewnętrznych wydali rozporządzenie znoszące w Warszawie i powiatach przyległych stan oblężenia oraz stanowisko Gubernatora Wojskowego.
Wojskowe Gubernatorstwo Warszawy było jedynym tego typu organem łączącym kompetencje wojskowe i cywilne ustanowionym w czasie wojny polsko-bolszewickiej.
Upamiętnienie.
21 sierpnia 2020, w ramach obchodów setnej rocznicy bitwy warszawskiej, na budynku Resursy Obywatelskiej przy ul. Krakowskie Przedmieście 64 w Warszawie została odsłonięta tablica upamiętniająca działalność Wojskowego Gubernatorstwa Warszawy oraz gubernatora Franciszka Latinika w sierpniu 1920 roku.
Bibliografia.
Źródła
Opracowania

</doc>
<doc id="1624977" url="https://pl.wikipedia.org/wiki?curid=1624977" title="Elmer Bennet">
Elmer Bennet



</doc>
<doc id="1624979" url="https://pl.wikipedia.org/wiki?curid=1624979" title="Tarponowate">
Tarponowate

Tarponowate (Megalopidae) – rodzina ryb elopsokształtnych (Elopiformes), cenionych w wędkarstwie sportowym.
Występowanie.
Ciepłe i tropikalne wody morskie, wpływają do estuariów i rzek.
Cechy charakterystyczne.
Ciało wydłużone, silnie bocznie spłaszczone, zakończone głęboko wciętą płetwą ogonową. Duży otwór gębowy w położeniu końcowym. Łuski duże, 40–50 w linii bocznej. Płetwa grzbietowa pojedyncza, duża, bez kolców, osadzona za nasadą płetw brzusznych. Długa i sierpowato wcięta płetwa odbytowa. Pęcherz pławny umożliwia oddychanie powietrzem atmosferycznym, dzięki czemu ryby mogą przebywać w wodzie o niskiej zawartości tlenu.
Klasyfikacja.
Rodzaje zaliczane do tej rodziny:

</doc>
<doc id="1624982" url="https://pl.wikipedia.org/wiki?curid=1624982" title="Megalopidae">
Megalopidae



</doc>
<doc id="1624988" url="https://pl.wikipedia.org/wiki?curid=1624988" title="Makassar">
Makassar



</doc>
<doc id="1624989" url="https://pl.wikipedia.org/wiki?curid=1624989" title="Herbert Nitsch">
Herbert Nitsch

Herbert Nitsch (ur. 20 kwietnia 1970) – austriacki nurek freedivingowy, ustanawiał rekordy świata we wszystkich ośmiu, uznawanych przez "Association Internationale pour le Developpement de l’Apnée" (AIDA), konkurencji freedivingowych. Aktualnie jest posiadaczem rekordu w trzech kategoriach.
Pracuje jako pilot w austriackich liniach lotniczych (Tyrolean Airways). 14 czerwca 2007 w Spetses w Grecji ustanowił rekord świata wynoszący 214 metrów w kategorii "No limits", w której zawodnik bez źródła powietrza zanurza się na jak największą głębokość z użyciem balastu, najczęściej na specjalnej konstrukcji zwanej „windą”, wynurza zaś z pomocą balonu z powietrzem lub urządzenie wypornościowe. W 2012 roku poprawił swój własny rekord świata nurkowaniem No Limit na 253,2 m

</doc>
<doc id="1624992" url="https://pl.wikipedia.org/wiki?curid=1624992" title="Carl Myerscough">
Carl Myerscough

Carl Myerscough (ur. 21 października 1979) – angielski lekkoatleta, kulomiot.
Sukcesy.
Myerscough okazjonalnie startuje również w rzucie dyskiem, jego największymi osiągnięciami są 3. lokata podczas Superligi Pucharu Europy (Bydgoszcz 2004) oraz brąz igrzysk Wspólnoty Narodów (Nowe Delhi 2010).
Z powodu wykrycia u niego niedozwolonych środków dopingujących odbył karę dwuletniej dyskwalifikacji (12.2.2000 – 11.2.2002).

</doc>
<doc id="1624995" url="https://pl.wikipedia.org/wiki?curid=1624995" title="Diamentowa Liga">
Diamentowa Liga

Diamentowa Liga (ang. "Diamond League") – cykl najbardziej prestiżowych mityngów lekkoatletycznych, który rozgrywany jest od sezonu 2010 i zastąpił Golden League. Diamentowa Liga składa się z co najmniej 12 mityngów. Odbywają się one w Chinach, USA, w Europie oraz na Bliskim Wschodzie w Dosze oraz także od 2022 r. w Polsce na Stadionie Śląskim. Zawodnicy, którzy zgromadzą najwięcej punktów w klasyfikacji generalnej swojej konkurencji otrzymują diament o wartości 80 tys. dolarów. Lekkoatleci i lekkoatletki rywalizują w sumie w 32 konkurencjach.
Sposób punktowania.
Każda z 32 konkurencji (po 16 dla kobiet i mężczyzn) występuje siedmiokrotnie w sezonie. Czołowa trójka każdych zawodów otrzymuje punkty wedle poniższego schematu. Zawody finałowe są punktowane podwójnie.
Cykl mityngów wygrywa osoba, która w klasyfikacji „Diamond Race” zdobyła najwięcej punktów. W przypadku tej samej liczby punktów decyduje ilość zwycięstw. W przypadku dalszego remisu liczy się miejsce w zawodach finałowych.
W klasyfikacji generalnej uwzględnia się tylko zawodników, którzy brali udział w zawodach finałowych (w Zurychu lub Brukseli).
Od edycji 2016 zmieniono system punktacji, i tak:
Od edycji 2017 ponownie zmieniono system punktacji, i tak:
Lista mityngów.
W kalendarzu Diamentowej Ligi IAAF umieścił mityngi, które znajdowały się w Golden League (z wyjątkiem mityngu ISTAF w Berlinie) oraz wybrane zawody cyklu World Athletics Tour. Pierwszy terminarz nowego cyklu IAAF opublikował 16 czerwca 2009.

</doc>
<doc id="1624997" url="https://pl.wikipedia.org/wiki?curid=1624997" title="Diamond League">
Diamond League



</doc>
<doc id="1625000" url="https://pl.wikipedia.org/wiki?curid=1625000" title="Gmina Duninów">
Gmina Duninów



</doc>
<doc id="1625005" url="https://pl.wikipedia.org/wiki?curid=1625005" title="Surcouf (1993)">
Surcouf (1993)

Surcouf (F711) – francuska fregata rakietowa typu "La Fayette" wchodząca w skład Marynarki Wojennej Francji. Swoją nazwę okręt otrzymał na cześć Roberta Surcoufa, znanego korsarza.
Okręt został zbudowany w stoczni wojennej w Lorient w 1993 roku. Oficjalnie fregata weszła w skład marynarki, 7 lutego 1997 roku. Okręt brał udział w wielu operacjach oraz misjach morskich w tym m.in. w operacji "Antilope" w Gabonie, "Trident" w Kosowie oraz misji "Khor Anga" w Dżibuti.
14 października 2004 fregata asystowała panamskiemu statkowi transportowemu, "Sara 2" po tym jak osiadł na mieliźnie. Pomoc marynarzom zapewnił śmigłowiec Panther służący jako wsparcie lotnicze na fregacie "Surcouf".
Główną bazą domową okrętu jest śródziemnomorski port Tulon na południu Francji.
Uzbrojenie.
Okręt jest uzbrojony w wyrzutnie pocisków przeciwlotniczych Crotale oraz przeciwokrętowych Exocet. Oprócz tego fregata jest wyposażona w działo kaliber 100 mm oraz dwa działka kaliber 20 mm. Wsparcie lotnicze zapewnia jeden śmigłowiec którym najczęściej jest model Eurocopter Panther lub NHI NH90.

</doc>
<doc id="1625006" url="https://pl.wikipedia.org/wiki?curid=1625006" title="Torpedowce typu Tomozuru">
Torpedowce typu Tomozuru



</doc>
<doc id="1625008" url="https://pl.wikipedia.org/wiki?curid=1625008" title="Letnia Uniwersjada 1959">
Letnia Uniwersjada 1959

1. Letnia Uniwersjada - międzynarodowe zawody sportowców - studentów, które odbyły się we włoskim Turynie między 26 sierpnia, a 7 września 1959 roku. W imprezie wzięło udział 985 zawodników z 45 krajów, którzy rywalizowali w 8 dyscyplinach. Główną areną zawodów był stadion olimpijski. Turyn ponownie gościł imprezę tej rangi 11 lat później - w 1970 był bowiem organizatorem szóstej letniej uniwersjady.
Polskie medale.
Reprezentanci Polski zdobyli w sumie 14 medali. Wynik ten dał polskiej reprezentacji 11. miejsce w klasyfikacji medalowej.

</doc>
<doc id="1625009" url="https://pl.wikipedia.org/wiki?curid=1625009" title="Urlop wypoczynkowy">
Urlop wypoczynkowy



</doc>
<doc id="1625012" url="https://pl.wikipedia.org/wiki?curid=1625012" title="Charakterystyka promieniowania">
Charakterystyka promieniowania



</doc>
<doc id="1625013" url="https://pl.wikipedia.org/wiki?curid=1625013" title="Jerzy Strzałkowski">
Jerzy Strzałkowski



</doc>
<doc id="1625015" url="https://pl.wikipedia.org/wiki?curid=1625015" title="Dobrzyków (gmina)">
Dobrzyków (gmina)

Dobrzyków (od 1973 "Gąbin") – dawna gmina wiejska istniejąca do 1954 roku w woj. warszawskim. Siedzibą władz gminy był Dobrzyków.
Za Królestwa Polskiego gmina Dobrzyków należała do powiatu gosty(ni)ńskiego w guberni warszawskiej. W połowie 1870 roku do gminy Dobrzyków włączono część obszaru zniesionej gminy Zyck
W okresie międzywojennym gmina Dobrzyków należała do powiatu gostynińskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Gąbin.

</doc>
<doc id="1625016" url="https://pl.wikipedia.org/wiki?curid=1625016" title="Letnia Uniwersjada 1961">
Letnia Uniwersjada 1961

2. Letnia Uniwersjada - międzynarodowe zawody sportowców - studentów, które odbyły się w stolicy Bułgarii Sofii między 25 sierpnia, a 3 września 1961 roku. W imprezie wzięło udział 1270 uczestników z 32 krajów, którzy rywalizowali w 9 dyscyplinach. Głównym obiektem zawodów był Stadion Narodowy im. Wasyla Lewskiego.
Polskie medale.
Reprezentanci Polski zdobyli w sumie 11 medali. Wynik ten dał polskiej drużynie 8. miejsce w klasyfikacji medalowej.

</doc>
<doc id="1625017" url="https://pl.wikipedia.org/wiki?curid=1625017" title="Czermno (gmina w województwie warszawskim)">
Czermno (gmina w województwie warszawskim)

Czermno – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Czermno, lecz siedzibą władz gminy był Juliszew.
Za Królestwa Polskiego gmina Czermno należała do powiatu gosty(ni)ńskiego w guberni warszawskiej. W połowie 1870 roku do gminy Czermno włączono część obszaru zniesionej gminy Zyck
W okresie międzywojennym gmina Czermno należała do powiatu gostynińskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 12 gromad.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Słubice i Gąbin.

</doc>
<doc id="1625018" url="https://pl.wikipedia.org/wiki?curid=1625018" title="Lucień (gmina)">
Lucień (gmina)

Lucień – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Lucień, lecz siedzibą władz gminy był Rogożewek.
W okresie międzywojennym gmina Lucień należała do powiatu gostynińskiego w woj. warszawskim. Gmina składała się z dwóch części, przeciętych eksklawą Gostynina.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Gostynin.

</doc>
<doc id="1625019" url="https://pl.wikipedia.org/wiki?curid=1625019" title="Szasta">
Szasta



</doc>
<doc id="1625021" url="https://pl.wikipedia.org/wiki?curid=1625021" title="Letnia Uniwersjada 1963">
Letnia Uniwersjada 1963

3. Letnia Uniwersjada – międzynarodowe zawody sportowców – studentów, które odbyły się w brazylijskim mieście Porto Alegre między 30 sierpnia, a 8 września 1963 roku. W imprezie uczestniczyło 713 sportowców z 27 krajów. Rywalizowali oni w 9 dyscyplinach.
Polskie medale.
Reprezentanci Polski zdobyli tylko 3 medale.

</doc>
<doc id="1625023" url="https://pl.wikipedia.org/wiki?curid=1625023" title="Skrzany (gmina)">
Skrzany (gmina)

Skrzany – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Skrzany, lecz siedzibą władz gminy był Sierakówek.
W okresie międzywojennym gmina Skrzany należała do powiatu gostynińskiego w woj. warszawskim. Po wojnie gmina zachowała przynależność administracyjną. 13 maja 1952 roku część obszaru gminy Skrzany (część gromady Sieraków Wielki) przyłączono do gminy Sójki w powiecie kutnowskim w woj. łódzkim. 
Według stanu z 1 lipca 1952 roku gmina składała się z 15 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Gostynin.

</doc>
<doc id="1625024" url="https://pl.wikipedia.org/wiki?curid=1625024" title="Marcin Bocian">
Marcin Bocian

Marcin Bocian (ur. 21 sierpnia 1987 w Warszawie) – reprezentant Polski w snowboardcross, oraz jeden z czołowych windsurferów Polski w klasie Freestyle. Jako przedstawiciel grupy Laola Team jest pomysłodawcą oraz współorganizatorem amatorskich zawodów freestylowych w windsurfingu pod nazwą „King Of Hell” rozgrywanych na wodach Zatoki Puckiej. Od 2015 Wiceprzewodniczący ds. Szkolenia w Polskim Stowarzyszeniu Windsurfingu. 
Komentator zawodów snowboardowych podczas Igrzysk Olimpijskich w Soczi w TVP, Eurosport, Orange Sport i innych.
Prawnuk przedwojennego piłkarza Legii Zygmunta Rajdka. Skończył Wydział Turystyki i Rekreacji w Szkole Głównej Gospodarstwa Wiejskiego w Warszawie. Aktualnie Członek Zarządu w Warszawskim Okręgowym Związku Narciarskim oraz Wiceprezes Warszawskiego Towarzystwa Sportowego DeSki.

</doc>
<doc id="1625027" url="https://pl.wikipedia.org/wiki?curid=1625027" title="Meierei im Neuen Garten">
Meierei im Neuen Garten

Meierei im Neuen Garten (także "Alte Meierei") – dawna mleczarnia w Nowym Ogrodzie w północnej części Poczdamu na brzegu jeziora Jungfern. Budynek projektu Carla Gottharda Langhansa wzniesiony został przez Andreasa Ludwiga Krügera w latach 1790–1792.
Obecnie (2008) w budynku znajduje się pompownia wody zasilająca rezerwuar na wzgórzu Pfingstberg oraz lokal gastronomiczny z browarem. Mleczarnia należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO.
Historia.
Po wybudowaniu Pałacu Marmurowego za panowania króla Prus Fryderyka Wilhelma III wzniesiono również mleczarnię do produkcji mleka i produktów mlecznych dla dworu pruskiego. Budowla była dwukrotnie rozbudowywana.
Pierwsza rozbudowa w stylu normańskim nastąpiła w latach 1843–1844 na zlecenie Fryderyka Wilhelma IV. Na bazie projektu Ludwiga Persiusa Ludwig Ferdinand Hesse dobudował drugie piętro oraz wieżę w części południowo-zachodniej.
Druga rozbudowa miała miejsce w 1856-1867, kiedy to dobudowano maszynownię i pompownię do nawadniania Nowego Ogrodu. W części południowej kompleksu wzniesiono 30-metrowy komin, który został podwyższony w 1901. Pompownia pompowała wodę z jeziora Jungfern do zbiornika na wzniesieniu Pfingstberg, skąd zasilano wodotryski w Nowym Ogrodzie.
W latach 1918–1939 w budynku znajdowała się restauracja. Po zajęciu Meierei przez Armię Czerwoną pod koniec 1945 oraz po pożarze części budynku, działalność gastronomiczna została zawieszona. Wraz ze wzniesieniem Muru Berlińskiego budynek znalazł się w strefie granicznej na ziemi niczyjej i popadł w ruinę. Po zjednoczeniu Niemiec mleczarnia została odrestaurowana. Od 2003 w budynku znajduje się ponownie restauracja i browar.

</doc>
<doc id="1625033" url="https://pl.wikipedia.org/wiki?curid=1625033" title="Perec Opoczyński">
Perec Opoczyński

Perec Opoczyński (ur. 15 października 1892 w Lutomiersku, zm. styczeń 1943 w Warszawie) – polski poeta, pisarz i reporter pochodzenia żydowskiego. Autor "Reportaży z warszawskiego getta".
Życiorys.
Urodził się w rodzinie chasydzkiej. Marzeniem jego matki było aby został rabinem, dlatego po śmierci ojca został wysłany do jesziwy w Łasku, skąd potem kontynuował naukę w Kosowie na Litwie, gdzie uczył się m.in. języka polskiego oraz rosyjskiego. Jego „nowoczesność” nie spotkała się z aprobatą mieszkańców jego rodzinnego miasta, gdzie został okrzyknięty "apikorsem" (odstępcą od wiary). Efektem tego było porzucenie przez Pereca dalszej edukacji na rzecz wyuczenia się zawodu u cholewkarza i w sklepie z bawełną. Jego brak powodzenia oraz zarzucany mu brak zaangażowania spowodował, że wyjechał do Kalisza, gdzie pracował w fabryce wyrobów tekstylnych. W owym czasie mieszkał w komunie żydowskiej młodzieży, która podobnie jak on pochodząc z religijnych rodzin postanowiła kierować się świecką – nie tylko żydowską – edukacją i kulturą.
Jako obywatel Cesarstwa Rosyjskiego po wybuchu I wojny światowej został powołany do armii carskiej. Po odniesieniu ran w walce został zesłany na okres 4 lat do obozu jenieckiego na Węgrzech, gdzie próbował swoich sił dziennikarskich redagując jeniecką gazetkę. W okresie międzywojennym nauczał języka hebrajskiego w Kłodawie. W tym mieście poznał swoją przyszłą żonę Mindlę. Wraz z nią postanowił wyjechać do Łodzi, gdzie przez krótki okres prowadził mały warsztat szewski. Jego poezja oraz artykuły ukazywały się w wielu żydowskich gazetach (m.in. „Lodżer Tageblat”, w której pracował). Był to okres, w którym mieszkanie Opoczyńskiego stało się miejscem spotkać wielu artystów i twórców żydowskiego pochodzenia. Wtedy też została wydana jedna z jego książek (jedyna za życia), będąca prozą na motywach chasydzkich. 
W 1935 Perec przeniósł się do Warszawy, gdzie próbował odzyskać zdrowie psychicznie po stracie dwójki dzieci, które zmarły na polio. Jeszcze w stanie załamania psychicznego rozpoczął współpracę z pismem „Poalej Cijon” wydawanym przez partię syjonistyczną. W tym samym czasie urodził się trzeci syn Pereca i Mindli – Danczik (Daniel). Mieszkali oni razem w mieszkaniu przy ulicy Wołyńskiej 21 w bardzo złych warunkach. Mimo problemów finansowych (Opoczyński nigdy w życiu się ich nie pozbył) nadal wegetował w najbiedniejszej części żydowskiej dzielnicy, cały czas nie prosząc o pomoc swoją siostrę Rinę Opper-Opoczyńską mieszkającą wtedy w Stanach Zjednoczonych.
Po wybuchu II wojny światowej nadal mieszkał w Warszawie, pracując jako listonosz. Kontynuował pracę pisarską. Po utworzeniu przez Niemców getta warszawskiego tworzył "Reportaże z warszawskiego getta", w których opisywał wydarzenia w Warszawie czasów okupacji. 
Zmarł na tyfus w styczniu 1943. O losach jego żony i syna nic nie wiadomo.
Po śmierci Opoczyńskiego jego teksty (reportaże, opowiadania, miniatury, poezja oraz wspomnienia z I wojny światowej) zostały zamknięte w dwóch metalowych bańkach po mleku i zakopane w piwnicy budynku na Nowolipkach w Warszawie. Odnaleziono je podczas prac ziemnych w 1950. Rękopisy Opoczyńskiego, jako część Archiwum Ringelbluma znajdują się w Żydowskim Instytucie Historycznym w Warszawie. Część jego twórczości została wydana w Stanach Zjednoczonych sumptem jego siostry, natomiast w 1954 Bernard Mark wydał kilka wojennych reportaży Opoczyńskiego napisanych w języku jidysz. 

</doc>
<doc id="1625034" url="https://pl.wikipedia.org/wiki?curid=1625034" title="Serhij Mizin">
Serhij Mizin

Serhij Hryhorowycz Mizin, ukr. Сергій Григорович Мізін, ros. Сергей Григорьевич Мизин, "Siergiej Grigorjewicz Mizin" (ur. 25 września 1972 w Kijowie, Ukraińska SRR) – ukraiński piłkarz, grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Występował w juniorskiej i młodzieżowej drużynie Dynama Kijów. W 1992 zadebiutował w podstawowej jedenastce Dynama, z którym osiągnął najwięcej sukcesów. W 1996 przeszedł do CSKA Kijów. Występował w takich klubach jak Czornomoreć Odessa, Dnipro Dniepropietrowsk, Karpaty Lwów, Krywbas Krzywy Róg i Metalist Charków. W 2002 ponownie wrócił do Karpat Lwów. Ostatnim klubem w karierze piłkarza był Arsenał Kijów, w którym w 2008 ukończył swoje występy.
Kariera reprezentacyjna.
25 marca 1995 zadebiutował w reprezentacji Ukrainy w spotkaniu eliminacyjnym do Mistrzostw Europy z Chorwacją przegranym 0:4. Łącznie rozegrał 7 gier reprezentacyjnych.
Kariera trenerska.
Po zakończeniu kariery piłkarskiej rozpoczął karierę trenerską. Kończąc pierwszy etap przygotowań trenerskich został pomagać trenerowi FK Charków. Następnie prowadził FK Lwów. 21 grudnia 2009 objął stanowisko dyrektora sportowego klubu Naftowyk-Ukrnafta Ochtyrka. W czerwcu 2010 został głównym trenerem ochtyrskiej drużyny. 5 listopada 2011 po serii niedanych gier podał się do dymisji. Na początku 2012 ponownie objął stanowisko dyrektora sportowego Naftowyk-Ukrnafty Ochtyrka.

</doc>
<doc id="1625039" url="https://pl.wikipedia.org/wiki?curid=1625039" title="Raymond Berenger">
Raymond Berenger

Raymond Berenger (zm. 1374) – 30 wielki mistrz zakonu joannitów w latach 1365-1374.

</doc>
<doc id="1625040" url="https://pl.wikipedia.org/wiki?curid=1625040" title="Planck (sonda kosmiczna)">
Planck (sonda kosmiczna)



</doc>
<doc id="1625044" url="https://pl.wikipedia.org/wiki?curid=1625044" title="Anodyzacja">
Anodyzacja



</doc>
<doc id="1625045" url="https://pl.wikipedia.org/wiki?curid=1625045" title="Lubieszewa">
Lubieszewa



</doc>
<doc id="1625047" url="https://pl.wikipedia.org/wiki?curid=1625047" title="Uniwersytecki Szpital Kliniczny nr 2 im. Wojskowej Akademii Medycznej w Łodzi - Centralny Szpital Weteranów">
Uniwersytecki Szpital Kliniczny nr 2 im. Wojskowej Akademii Medycznej w Łodzi - Centralny Szpital Weteranów



</doc>
<doc id="1625051" url="https://pl.wikipedia.org/wiki?curid=1625051" title="Edmund Bałuka">
Edmund Bałuka

Edmund Bałuka (ur. 4 czerwca 1933 w Machnówce, zm. 8 stycznia 2015 w Warszawie) – obok Mariana Jurczyka i Andrzeja Milczanowskiego był jedną z najważniejszych postaci szczecińskiej antykomunistycznej opozycji demokratycznej okresu PRL.
Życiorys.
Ukończył 9 klas szkoły ogólnokształcącej, przez rok uczęszczał do Państwowej Szkoły Morskiej w Gdyni. Pracował jako motorzysta okrętowy na statkach polskiej marynarki handlowej, w tym PLO i Przedsiębiorstwie Rybackim Arka w Gdyni. U schyłku lat 50. próbował uciec na Zachód, przekraczając zieloną granicę w Tatrach. Koło Bratysławy rzucił się do Dunaju, chcąc przepłynąć rzekę wpław. Wyłowili go czechosłowaccy pogranicznicy. W Polsce za próbę ucieczki trafił na 14 miesięcy do więzienia. Pracował m.in. w kamieniołomach.
W 1957 przeniósł się do Szczecina. W latach 1958–1972 pracował w Stoczni Szczecińskiej im. Adolfa Warskiego jako ślusarz, następnie jako dźwigowy.
W 1973 roku w obawie o swoje życie uciekł z Polski na pokładzie MS "Siekierki". Ta ucieczka wzmocniła wśród robotników jego legendę przywódcy niezłomnego. Po latach dowiedział się, że tak naprawdę pomogło mu w tym SB, scenariusz napisano w MSW. Władzy chodziło przede wszystkim o pozbycie się groźnego dla niej Bałuki. W kwietniu 1981 powrócił do Polski dzięki fałszywemu francuskiemu paszportowi. W stanie wojennym internowany, następnie więziony; z zakładu karnego zwolniony w 1984 na mocy amnestii. Wiosną 1985 roku wyjechał do Francji. Do Polski wrócił w 1989 roku. Mieszkał w Warszawie. 
Edmund Bałuka zmarł 8 stycznia 2015 w Warszawie; urna z prochami została złożona na Cmentarzu Centralnym w Szczecinie (kwatera 9 J).
Działalność opozycyjna i polityczna.
W grudniu 1970 uczestnik strajku okupacyjnego w Stoczni Szczecińskiej im. Adolfa Warskiego, członek Ogólnomiejskiego Komitetu Strajkowego, jeden z liderów strajku. W styczniu 1971 organizator i przywódca drugiego strajku w zakładzie. Prowadził rozmowy z I sekretarzem KC PZPR Edwardem Gierkiem i premierem Piotrem Jaroszewiczem, szefem MSW Franciszkiem Szlachcicem i generałem Wojciechem Jaruzelskim, który był wówczas szefem armii i posłem ziemi szczecińskiej. Słynne spotkanie w stoczni trwało dziewięć godzin. Zapis z tego spotkania trafia na Zachód. W 1976 r. telewizja Granada nakręciła na tej podstawie fabularyzowany dokument "Three Days in Szczecin".
W 1972 był przewodniczącym Zarządu Okręgowego Związku Zawodowego Metalowców w Szczecinie, na VII Kongresie Centralnej Rady Związków Zawodowych w Warszawie jako jedyny głosował przeciwko statutowi, który potwierdzał podporządkowanie związków zawodowych Partii. W stanie wojennym internowany, następnie więziony; z zakładu karnego zwolniony w 1984 na mocy amnestii. 
W 1979 w Paryżu Bałuka założył Polską Socjalistyczną Partię Pracy i związał się z trockistami. Wydawał radykalne, lewicowe, antystalinowskie pismo "Szerszeń", które kurierzy przemycali do Polski. Po Sierpniu '80 wrócił do kraju w peruce ze sfałszowanymi francuskimi papierami. Ukrywał się m.in. na terenie stoczni. Nie mógł się odnaleźć wśród nowych liderów i nie odgrywał już żadnej roli w "Solidarności". Po wprowadzeniu stanu wojennego został skazany na pięć lat za przygotowania do obalenia ustroju siłą. Z zakładu karnego został zwolniony w 1984 na mocy amnestii.
Od 1989 był członkiem NSZZ "Solidarność '80".
Upamiętnienie.
Imię Edmunda Bałuki nosi obecnie jedna z ulic w Szczecinie (dawna Obrońców Stalingradu).
Literatura.
Michał Paziewski, Edmund Bałuka [w:] Opozycja w PRL. Słownik biograficzny 1956-1989, pod red. Jana Skórzyńskiego Warszawa 2000, s. 21-22.

</doc>
<doc id="1625052" url="https://pl.wikipedia.org/wiki?curid=1625052" title="Andreas Hofer">
Andreas Hofer

Andreas Hofer (ur. 22 listopada 1767 k. San Leonardo in Passiria, zm. 20 lutego 1810 w Mantui) – tyrolski bohater narodowy, przywódca powstania przeciwko Francuzom i Bawarczykom w czasie wojen napoleońskich. Z zawodu był właścicielem gospody i handlarzem bydła.
Po klęsce Austrii w wojnie Napoleona z III koalicją i pokoju w Preszburgu, Tyrol od lat 1805–1806 znalazł się pod władzą Bawarii. Władze bawarskie zaczęły wprowadzać w Tyrolu swoje nowe porządki, szereg reform w duchu XVIII-wiecznego absolutyzmu oświeconego połączonego z XIX-wiecznymi liberalnymi wzorcami francuskimi. Nie respektowano tym samym autonomii Tyrolu, konserwatyzmu Tyrolczyków i ingerowano w życie religijne, sięgając do wzorców józefinizmu. Taka polityka budziła silną niechęć kleru i ludu.
Przymusowy pobór rekruta do armii bawarskiej doprowadził do wybuchu powstania, które rozpoczęło się 9 kwietnia 1809 w Innsbrucku. Na czele ruchu antybawarskiego stanął Andreas Hofer. Już 11 kwietnia mógł wystąpić zbrojnie przeciwko Bawarczykom pod Sterzing (Vipiteno). 12 kwietnia doszło do pierwszej bitwy pod Bergisel i dwa dni później Tyrolczycy mogli wejść do Innsbrucku. Jednakże bawarskie i francuskie wojska usiłowały odzyskać kontrolę nad tą częścią Tyrolu i odbić Innsbruck. Po krwawej bitwie pod Wörgl 13 maja, doszło w dniach 25 i 29 maja do drugiej bitwy pod Bergisel. Wówczas podpisano rozejm w Znojmie, a Tyrol został opanowany przez wojska napoleońskie. Walki rozgorzały na nowo, gdy 13 sierpnia 15 tys. bawarskich, saskich i francuskich żołnierzy pod wodzą marszałka Lefebvre’a stanęło do walki przeciwko Tyrolczykom kierowanym przez Andreasa Hofera.
Tyrolczykom udało się wypędzić Bawarczyków i zmusić do odwrotu marszałka Lefebvre’a. Natomiast Andreas Hofer objął naczelne dowództwo nad wojskami tyrolskimi oraz zarząd cywilny kraju.
Pokój w Schönbrunn, którego nie przyjęto w Tyrolu, został uznany przez Tyrolczyków za zdradę ich interesów przez cesarza Austrii Franciszka I i pchnął Hofera do wznowienia wojny przeciwko Francuzom. Powstanie zakończyło się 1 listopada 1809 r. klęską w trzeciej bitwie pod Bergisel. Kolejne wezwanie do walki z 11 listopada nie wzbudziło entuzjazmu wśród ludności. Hofer musiał uciekać, został jednak zdradzony i 28 stycznia 1810 r. wzięty do niewoli. Przewieziono go do Mantui, gdzie po rozprawie sądu wojennego został rozstrzelany 20 lutego 1810 r. na specjalny rozkaz Napoleona. Zaś pozostawienie Tyrolczyków ich własnemu losowi, wobec wcześniejszego ich zachęcania do powstania, stało się kompromitacją dla Austrii.
W 1823 r. szczątki Andreasa Hofera zostały sprowadzone z Mantui do Innsbrucka. Grób Hofera znajduje się w kościele dworskim ("Hofkirche") w Innsbrucku. W 1834 r. ozdobiło go marmurowe mauzoleum. W 1893 r. w centrum parku w Bergisel ustawiony został brązowy pomnik bohatera.
Po śmierci Andreas Hofer został uznany za narodowego bohatera Tyrolczyków. Poświęcono mu wiele innych pomników, pieśni i utworów poetyckich. Postać Hofera budzi również emocje historyków i polityków, wykorzystujących powstańczą legendę.
Literatura niemieckojęzyczna:

</doc>
<doc id="1625054" url="https://pl.wikipedia.org/wiki?curid=1625054" title="Długość skuteczna anteny">
Długość skuteczna anteny

Długość skuteczna anteny, wysokość skuteczna anteny – stosunek siły elektromotorycznej wzbudzonej w antenie liniowej do natężenia pola elektrycznego w miejscu odbioru.
Długość skuteczną (w metrach) wyznacza się ze wzoru:
gdzie:
Długość (wysokość) skuteczna anteny jest wielkością umowną i nie ma w ogólnym przypadku bezpośredniego związku z długością (wysokością) fizyczną anteny.
W praktyce długość ta zależy od skutecznego zysku anteny i jej rezystancji wejściowej formula_4
gdzie:
Dla dipola półfalowego przy formula_6 = 1 (0 dB) powyższy wzór upraszcza się do formula_10Przy tym samym natężeniu pola elektrycznego napięcie indukowane na zaciskach dipola półfalowego w zakresie fal ultrakrótkich będzie więc mniejsze niż dla dipola pracującego w zakresie fal krótkich. Powoduje to konieczność stosowania anten o większym zysku energetycznym dla anten pracujących na wyższych częstotliwościach.
W przypadku anteny ferrytowej długość skuteczną można obliczyć ze wzoru:
gdzie:

</doc>
<doc id="1625055" url="https://pl.wikipedia.org/wiki?curid=1625055" title="Wysokość skuteczna anteny">
Wysokość skuteczna anteny



</doc>
<doc id="1625056" url="https://pl.wikipedia.org/wiki?curid=1625056" title="Marek Podhajski">
Marek Podhajski

Marek Andrzej Podhajski (ur. 7 kwietnia 1938 w Nowogródku) – polski teoretyk muzyki, muzykolog i pedagog.
Życiorys.
Absolwent Państwowej Wyższej Szkole Muzycznej w Sopocie w zakresie teorii muzyki i kompozycji. Doktorat otrzymał w Państwowej Wyższej Szkole Muzycznej w Warszawie. Habilitację uzyskał w Akademii Teologii Katolickiej w Warszawie w zakresie historii, specjalność muzykologia 1992. Od 1961 pracuje w Akademii Muzycznej w Gdańsku, od 1982 jako profesor.
W gdańskiej uczelni pełnił obowiązki: dziekana Wydziału Wychowania Muzycznego (1972–1975), dziekana Wydziału Kompozycji i Teorii Muzyki (1975–1978), kierownika Katedry Kompozycji i Teorii Muzyki (1972–1978) Jest założycielem i pierwszym dyrektorem Instytutu Teorii Muzyki przy Akademii Muzycznej w Gdańsku. W latach 1990–2005 pracował w szkole muzycznej w Akureyri na Islandii, utrzymując bliską współpracę z macierzystą uczelnią oraz Akademią Muzyczną w Warszawie.
Członek Związku Kompozytorów Polskich, International Musicological Society, Gdańskiego Towarzystwa Naukowego, International Biographical Centre Advisory Council w Cambridge, a także członek dożywotni American Biographical Institute Association.
Twórczość.
Jest autorem sześciu książek, ok. 100 artykułów naukowych, pierwszego w historii muzyki słownika kompozytorów islandzkich, a także autorem koncepcji i redaktorem książki "Kompozytorzy polscy 1918–2000" wydanej w Gdańsku w 2005, pierwszej tak obszernej publikacji, zawierającej noty biograficzne około 1300 polskich kompozytorów działających w latach 1918–2000. Za tę publikację autor został uhonorowany Nagrodą Miasta Gdańska w Dziedzinie Kultury „Splendor Gedanensis” (2007).

</doc>
<doc id="1625058" url="https://pl.wikipedia.org/wiki?curid=1625058" title="Serkan Erdoğan">
Serkan Erdoğan

Serkan Erdoğan (ur. 30 sierpnia 1978 w Amasyi) – turecki koszykarz, grający na pozycji rozgrywającego. Obecnie zawodnik Beşiktaşu JK.
Mierzy 190 cm i waży 85 kg.

</doc>
<doc id="1625060" url="https://pl.wikipedia.org/wiki?curid=1625060" title="Harun Erdenay">
Harun Erdenay

Hakki Harun Erdenay (ur. 22 maja 1968 w Ankarze) – turecki koszykarz, grający na pozycji rozgrywającego lub rzucającego obrońcy.
Obecnie jest menedżerem sportowym reprezentacji Turcji.

</doc>
<doc id="1625062" url="https://pl.wikipedia.org/wiki?curid=1625062" title="Tyus Edney">
Tyus Edney

Tyus Dwayne Edney (ur. 14 lutego 1973 w Gardena) – amerykański koszykarz, grający na pozycji rozgrywającego, reprezentant kraju, obecnie asystent trenera drużyny akademickiej UCLA Bruins. 
W 1995 został wybrany w drafcie do ligi CBA z numerem 47 przez zespół Fort Wayne Fury.
W 1996 wystąpił w filmie Eddie.
Jest absolwentem UCLA, gdzie grając udało mu się w 1995 zdobyć akademickie mistrzostwo Stanów Zjednoczonych. W składzie drużyny byli m.in. bracia Ed i Charles O’Bannon - znani z występów w Polsce.

</doc>
<doc id="1625063" url="https://pl.wikipedia.org/wiki?curid=1625063" title="Wartości rodzinne">
Wartości rodzinne

Wartości Rodzinne - odcinkowa seria komiksowa autorstwa Michała Śledzińskiego wydawana od 2008 nakładem wydawnictwa Kultura Gniewu. Opowiada ona perypetie polskiej rodziny Królów, która ukrywa w swoim mieszkaniu Jezusa.

</doc>
<doc id="1625064" url="https://pl.wikipedia.org/wiki?curid=1625064" title="Stara Wieś (gmina w województwie łódzkim)">
Stara Wieś (gmina w województwie łódzkim)

Stara Wieś – dawna gmina wiejska istniejąca do 1954 roku w woj. warszawskim, a następnie w woj. łódzkim. Siedzibą władz gminy była Stara Wieś.
W okresie międzywojennym gmina Stara Wieś należała do powiatu rawskiego w woj. warszawskim. 1 kwietnia 1939 roku gminę wraz z całym powiatem rawskim przeniesiono do woj. łódzkiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 19 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Stara Wieś nie przywrócono, a jej dawny obszar wszedł głównie w skład gminy Biała Rawska.

</doc>
<doc id="1625065" url="https://pl.wikipedia.org/wiki?curid=1625065" title="Gmina Góra (województwo warszawskie)">
Gmina Góra (województwo warszawskie)



</doc>
<doc id="1625066" url="https://pl.wikipedia.org/wiki?curid=1625066" title="Ante Pavelić (1869–1938)">
Ante Pavelić (1869–1938)

Ante Pavelić (ur. 19 maja 1869 w Gospiciu, zm. 11 lutego 1938 w Zagrzebiu) – dentysta i polityk chorwacki, jeden z twórców Królestwa Jugosławii.
Doktor medycyny od 1896 r. (Wiedeń), podjął praktykę stomatologiczną w Zagrzebiu.
Członek chorwackiego parlamentu ("Saboru") od 1906 r. W 1918 został wiceprezesem Rady Narodowej Słoweńców, Chorwatów i Serbów ("Narodno vijeće"), która następnie stała się w praktyce rządem Państwa Słoweńców, Chorwatów i Serbów. Jako delegat Rady brał udział w rozmowach na temat zjednoczenia Państwa SHS z Królestwem Serbii, które w listopadzie 1918 r. połączyło się z Królestwem Czarnogóry i zamieszkanymi przez Serbów terenami Wojwodiny. 1 grudnia 1918 r. Pavelić ogłosił akt zjednoczenia się Państwa SHS z Serbią i utworzenia Królestwa Serbów, Chorwatów i Słoweńców.

</doc>
<doc id="1625068" url="https://pl.wikipedia.org/wiki?curid=1625068" title="Gmina Marjanów">
Gmina Marjanów



</doc>
<doc id="1625069" url="https://pl.wikipedia.org/wiki?curid=1625069" title="Real Madryt (koszykówka)">
Real Madryt (koszykówka)

Real Madrid Baloncesto – hiszpański klub koszykarski, założony w 1931 roku w Madrycie. Real Madryt jest najbardziej utytułowanym klubem koszykarskim w Hiszpanii i w Europie, oraz jedynym zespołem obok Joventutu Badalona, który nigdy nie spadł z hiszpańskiej ekstraklasy.
Za legendy koszykarskiej sekcji Realu Madryt uważa się Arvydasa Sabonisa, Dražena Petrovica, Dejana Bodirogę, Drazena Dalipagica, Rimaas Kurtinaitisa czy Zorana Savica, oraz trenerów Željko Obradovia, George’a Karla czy Božidara Maljkovica.
Prezesem klubu jest Florentino Pérez, a jego honorowym odpowiednikiem Emiliano Rodríguez. Od czerwca 2009, funkcję dyrektora odpowiedzialnego za sekcję koszykówki sprawuje Antonio Maceiras, którego asystentem jest Alberto Herreros, były zawodnik madryckiego klubu. Od lipca 2014 głównym sponsorem sekcji koszykarskiej jest firma produkująca sprzęt AGD – Teka. Inni ważni sponsorzy to Adidas, który odpowiedzialny jest za klubowe stroje, firma spożywcza San Miguel i producent baterii słonecznych Solaria.
Drużyna rozgrywa swoje mecze w hali sportowej Palacio de Deportes de la Comunidad de Madrid, która może pomieścić nawet 15000 widzów. Hala została wyremontowana i unowocześniona w 2005, w miejscu innego obiektu, który wybudowany został w 1960, jednakże spłonął w 2001 roku. Koszykarska sekcja Realu już w latach wcześniejszych rozgrywała tutaj spotkania. Miało to miejsce w latach 1987–1999.
W swojej wieloletniej historii, koszykarska sekcja Realu Madryt 33-krotnie zdobywała tytuł mistrza Hiszpanii, 26-krotnie Puchar Hiszpanii, oraz 4-krotnie Superpuchar Hiszpanii. Real Madryt jest również najbardziej utytułowaną drużyną w Europie, mając na swoim koncie 9 tytułów mistrzowskich Euroligi, 1 zwycięstwo w Pucharze ULEB oraz cztery wygrane w Pucharze Saporty. W 1965 i 1974, drużyna zdobyła tzw. „Potrójną Koronę”, odnosząc w ciągu jednego sezonu zwycięstwa w 3 różnych rozgrywkach. W 2015, zespół prowadzony przez Pablo Laso rozegrał najlepszy sezon w historii klubu, wygrywając wszystkie 4 trofea, łącznie z reaktywowanym po 17 latach Pucharem Interkontynentalnym.
Zawodnicy.
Kadra.
"Stan na 28 maja 2021."
Sukcesy.
Indywidualne nagrody zawodników Realu Madryt od 1993 roku.
MVP Ligi ACB (Runda Zasadnicza)
MVP Ligi ACB (Play-off)
Najlepsza "5" Ligi ACB
Zwycięzca konkursu rzutów za 3 punkty, w meczu gwiazd Ligi ACB
Zwycięzca konkursu wsadów, w meczu gwiazd Ligi ACB
Najbardziej spektakularnie grający zawodnik Ligi ACB
MVP Pucharu Hiszpanii
MVP Superpucharu Hiszpanii
MVP Euroligi
MVP Euroligi (Final Four)
MVP Pucharu Interkontynentalnego
Najlepsza "5" Euroligi
Rezerwowa "5" Euroligi
Wschodząca gwiazda Euroligi
MVP Pucharu ULEB (Final Four)
Hale.
Palacio de Deportes de la Comunidad de Madrid.
Historia Palacio de Deportes de la Comunidad de Madrid rozpoczęła się w 1960, stając się niedługo później potem domowym gruntem koszykarskiej drużyny Realu Madryt. W czas 12 lat urzędowania tam, „Królewscy” zdobyli 3 tytuły mistrzów Hiszpanii, odnieśli 3 zwycięstwa w Pucharze Hiszpanii i jedno w Eurolidze. Drużyna Realu zakończyła swoją grę w Palacio de Deportes w 1998, a trzy lata później hala spłonęła. W 2005 została odbudowana, a jej architektami byli Enrique Hermoso i Paloma Huidobro. Odbudowana wersja hali może pomieścić około 15 tysięcy kibiców. W pierwszej dekadzie XXI wieku, rozgrywały się tu główne wydarzenia koszykarskie Europy. W niej odbył się EuroBasket 2007, a rok później także finał Euroligi. Od 2011 Real Madryt ponownie rozgrywa tu swoje mecze, dopisując do listy trofeów zdobytych w Palacio de Deportes zwycięstwo w Pucharze Hiszpanii, oraz Superpucharze Hiszpanii.

</doc>
<doc id="1625076" url="https://pl.wikipedia.org/wiki?curid=1625076" title="Jaskinie Mogao">
Jaskinie Mogao

Jaskinie Mogao (chiń. 莫高窟, pinyin: "Mògāo Kū"), znane też jako Jaskinie Tysiąca Buddów (chiń. 千佛洞, pinyin: "Qiānfódòng") i Jaskinie Dunhuang (chiń. 敦煌石窟, pinyin: "Dūnhuáng Shíkū") – zespół 492 skalnych świątyń w pobliżu miasta Dunhuang w chińskiej prowincji Gansu, w 1987 roku wpisany na listę światowego dziedzictwa UNESCO. 
Jaskinie zawierają liczne okazy dawnej sztuki buddyjskiej, m.in. posągi i malowidła. W większości pochodzą one z okresu północnej i zachodniej dynastii Wei (IV–VI w. n.e.), znaleziono jednak także przedmioty z Epoki Pięciu Dynastii (X w.), północnej dynastii Song (X–XII w.), zachodniej dynastii Xia (XI–XII w.) oraz dynastii Yuan (XIII–XIV w.), jednak w najlepszym stanie zachowały się posągi z czasów dynastii Tang (VII–X w.) oraz północnej dynastii Zhou (VI w.). 
Jaskinie mają kształt prostokąta lub kwadratu z kopulastym, bogato zdobionym sklepieniem. Na centralnym miejscu wyeksponowany jest posąg Buddy i mniejsze, terakotowe posągi jego uczniów. Ściany i sklepienie pokryte są cementem i gliną, a następnie pomalowane wodnymi farbami. Większość motywów dekoracji zaczerpnięta jest z przyrody i architektury.
Historia.
Północna i zachodnia dynastia Wei oraz północna dynastia Zhou.
Była to epoka kryzysu idei konfucjańskiej i rozpowszechniania się nauczania Buddy o nirwanie i poszukiwaniu własnej drogi zbawienia. Sztuka chińska tego okresu charakteryzuje się silnymi wpływami buddyzmu indyjskiego – świadczą o tym m.in. nieproporcjonalnie duże głowy posągów. Smukłe, delikatne sylwetki przedstawianych postaci miały ukazywać ducha tych, którzy odrzucili świat materialny, oddając się ascezie.
Dynastia Tang.
Epoka panowania dynastii Tang była okresem największego rozkwitu sztuki w jaskiniach Mogao. Ozdobiono wówczas 260 jaskiń i wyrzeźbiono największe posągi, w tym posąg siedzącego Buddy z jaskini nr 96 o wysokości 34,5 m. Wśród malowideł dominujące miejsce zajmują postacie dworskiej arystokracji i są one też o wiele większe niż w poprzednich epokach.
Późniejsze jaskinie.
Po upadku dynastii Tang nastąpił również kryzys sztuki chińskiej w Mogao. Pochodzące z późniejszych epok posągi i malowidła są o wiele prostsze i ubożej zdobione, jednak i wówczas zdarzały się dzieła, zasługujące na szczególną uwagę – należy do nich 16-metrowy posąg leżącego Buddy z jaskini nr 158, otoczony mniejszymi posążkami jego uczniów.
W późniejszych wiekach straciły na znaczeniu i zostały częściowo zasypane przez pustynię. Dla świata zachodniego odkrył je Aurel Stein, który odkupił też od mnicha mieszkającego w ruinach świątyń, Wanga Yuanlu, wiele doskonale zachowanych manuskryptów.

</doc>
<doc id="1625077" url="https://pl.wikipedia.org/wiki?curid=1625077" title="Groty Mogao">
Groty Mogao



</doc>
<doc id="1625078" url="https://pl.wikipedia.org/wiki?curid=1625078" title="Jaskinie Tysiąca Buddów">
Jaskinie Tysiąca Buddów



</doc>
<doc id="1625079" url="https://pl.wikipedia.org/wiki?curid=1625079" title="Groty Tysiąca Buddów">
Groty Tysiąca Buddów



</doc>
<doc id="1625080" url="https://pl.wikipedia.org/wiki?curid=1625080" title="Qianfodong">
Qianfodong



</doc>
<doc id="1625082" url="https://pl.wikipedia.org/wiki?curid=1625082" title="Mogao Ku">
Mogao Ku



</doc>
<doc id="1625087" url="https://pl.wikipedia.org/wiki?curid=1625087" title="Jaskinie Dunhuang">
Jaskinie Dunhuang



</doc>
<doc id="1625088" url="https://pl.wikipedia.org/wiki?curid=1625088" title="Groty Dunhuang">
Groty Dunhuang



</doc>
<doc id="1625089" url="https://pl.wikipedia.org/wiki?curid=1625089" title="Mogao">
Mogao



</doc>
<doc id="1625090" url="https://pl.wikipedia.org/wiki?curid=1625090" title="Epoka Pięciu Dynastii">
Epoka Pięciu Dynastii



</doc>
<doc id="1625091" url="https://pl.wikipedia.org/wiki?curid=1625091" title="Serkan Erdogan">
Serkan Erdogan



</doc>
<doc id="1625094" url="https://pl.wikipedia.org/wiki?curid=1625094" title="Jezioro Górne (Wielkie Jeziora Amerykańskie)">
Jezioro Górne (Wielkie Jeziora Amerykańskie)



</doc>
<doc id="1625096" url="https://pl.wikipedia.org/wiki?curid=1625096" title="Żołcin">
Żołcin



</doc>
<doc id="1625097" url="https://pl.wikipedia.org/wiki?curid=1625097" title="Proporcja (matematyka)">
Proporcja (matematyka)

Proporcja – równość dwóch stosunków postaci
lub (inny zapis)
W zapisie tym "a" i "d" nazywamy wyrazami skrajnymi, "b" i "c" – środkowymi.
Podstawowa własność proporcji mówi, że iloczyn wyrazów skrajnych jest równy iloczynowi wyrazów środkowych:
Reguła trzech.
Jeśli dane są trzy wyrazy w proporcji, czwarty można wyliczyć posługując się wzorami:
Wzory te znane są jako reguła trzech. W Europie weszły do użytku w XV-XVII wieku w praktyce kupieckiej.
Proporcje pochodne.
Z równania proporcji wynikają także inne proporcje:
formula_5
formula_6
formula_7
formula_8
formula_9
formula_10
formula_11
formula_12
formula_13
formula_14
prawdziwe pod warunkiem, że dane wyrażenie ma sens (w mianowniku któregoś ułamka nie otrzymamy 0).
Proporcja harmoniczna.
Proporcja postaci
jest nazywana proporcją harmoniczną. Rozkład danej liczby "a" na dwa składniki: "b" oraz "a – b" zgodnie z regułą proporcji harmonicznej nazywa się złotym podziałem lub podziałem harmonicznym.
Proporcja złożona.
Zapis postaci
oznacza układ równań:
lub równoważnie:

</doc>
<doc id="1625099" url="https://pl.wikipedia.org/wiki?curid=1625099" title="Proporcja">
Proporcja



</doc>
<doc id="1625103" url="https://pl.wikipedia.org/wiki?curid=1625103" title="Paprotno (powiat drawski)">
Paprotno (powiat drawski)

Paprotno – była wieś w Polsce, obecnie nie wymieniana w TERYT, położona w województwie zachodniopomorskim, w powiecie drawskim, w gminie Drawsko Pomorskie.

</doc>
<doc id="1625106" url="https://pl.wikipedia.org/wiki?curid=1625106" title="Die Mensch Maschine">
Die Mensch Maschine



</doc>
<doc id="1625107" url="https://pl.wikipedia.org/wiki?curid=1625107" title="Proporcja złożona">
Proporcja złożona



</doc>
<doc id="1625108" url="https://pl.wikipedia.org/wiki?curid=1625108" title="Brian Vandenbussche">
Brian Vandenbussche

Brian Raymond Vandenbussche (ur. 24 września 1981 roku w Blankenberge) – belgijski piłkarz występujący na pozycji bramkarza.
Kariera klubowa.
Brian Vandenbussche zawodową karierę rozpoczynał w 2001 roku w Club Brugge. Tam podstawowym bramkarzem był wówczas Dany Verlinden, a jego zmiennikami Dejan Nemec i Stijn Stijnen, więc Vandenbussche nie udało się nawet zadebiutować w Eerste Klasse. Jeszcze w trakcie sezonu 2001/2002 Belg przeprowadził się do Holandii. Został zawodnikiem Sparty Rotterdam i w jej barwach 5 kwietnia 2002 roku w przegranym 0:2 pojedynku z FC Twente zadebiutował w rozgrywkach Eredivisie. Sparta w końcowej tabeli zajęła jednak siedemnaste miejsce, przegrała baraże o utrzymanie i spadła do drugiej ligi. Przez trzy lata spędzone w Rotterdamie Vandenbussche pełnił w klubie rolę rezerwowego i wystąpił tylko w trzynastu ligowych spotkaniach.
W 2004 roku Vandenbussche podpisał kontrakt z SC Heerenveen. Pierwszym bramkarzem tego zespołu był do tej pory Hans Vonk, który latem odszedł do Ajaksu Amsterdam. Vandenbussche w nowej drużynie zadebiutował 18 września w wygranym 3:0 meczu z NAC Breda i od tego czasu stał się podstawowym piłkarzem "Dumy Fryzji". Od początku pobytu na Abe Lenstra Stadion belgijski zawodnik regularnie grywał zarówno w rozgrywkach Eredivisie jak i Pucharu UEFA. 15 grudnia 2007 roku Vandenbussche zanotował swój setny ligowy występ w barwach Heerenveen, a jego klub pokonał Bredę 5:1. Na początku 2009 roku do Heerenveen powrócił Hans Vonk, jednak podstawowym bramkarzem w drużynie pozostał wychowanek Club Brugge. Rolę jego zmiennika pełnił Kenny Steppe.
W 2014 roku Vandenbussche przeszedł do KAA Gent, a w 2017 do Cercle Brugge.
Kariera reprezentacyjna.
W reprezentacji Belgii Vandenbussche zadebiutował 20 maja 2006 roku w zremisowanym 1:1 towarzyskim meczu ze Słowacją. W 62 minucie zmienił wówczas Stijna Stijnena. W 2007 roku Vandenbussche rozegrał w drużynie narodowej dwa spotkania, w 2008 roku nie wystąpił w żadnym pojedynku "Czerwonych Diabłów", a do kadry powrócił w 2009 roku.

</doc>
<doc id="1625118" url="https://pl.wikipedia.org/wiki?curid=1625118" title="Marla Geiger">
Marla Geiger



</doc>
<doc id="1625123" url="https://pl.wikipedia.org/wiki?curid=1625123" title="Trona">
Trona

Trona – census-designated place w stanie Kalifornia, w hrabstwie Inyo. Liczba mieszkańców 1 885 (2000).
Położenie.
Osada położona jest w odległości ok. 270 km na północny wschód od Los Angeles. Położona jest na brzegu wyschniętego jeziora Searles Lake.
Historia.
Trona została założona w 1913 roku jako pustynna, górnicza osada, której podstawą było wydobycie boraksu. Dochodzi do niej linia kolejowa, która została zbudowana w latach 1913-1914. Do dziś w gospodarce osady dominuje przemysł wydobywczy, zwłaszcza boraksu, węglanu sodu, siarczanu sodu i innych soli.

</doc>
<doc id="1625130" url="https://pl.wikipedia.org/wiki?curid=1625130" title="Goffs (Kalifornia)">
Goffs (Kalifornia)

Goffs – obszar niemunicypalny ("unicorporated community") w stanie Kalifornia, w północno-zachodniej części hrabstwa San Bernardino. Liczba mieszkańców 23 (2000).
Położenie.
Osada położona jest na pustyni Mojave wzdłuż Drogi nr 66 w odległości ok. 370 km na wschód od Los Angeles i ok. 300 km na wschód od stolicy hrabstwa, miasta San Bernardino. 
Historia.
Goffs pomiędzy 1893 and 1902 nazywało się Blake. Do czasu wybudowania dogodniejszych połączeń w 1931 roku, Goffs było miejscem postoju dla podróżujących Drogą nr 66.

</doc>
<doc id="1625132" url="https://pl.wikipedia.org/wiki?curid=1625132" title="Birol Unel">
Birol Unel



</doc>
<doc id="1625133" url="https://pl.wikipedia.org/wiki?curid=1625133" title="Takehara">
Takehara

 – miasto w Japonii w prefekturze Hiroszima. Leży na wyspie Honsiu w regionie Chūgoku, nad zatoką Hiroshima ("Hiroshima-wan").
Położenie.
Miasto leży w południowej części prefektury nad Morzem Wewnętrznym i graniczy z miastami:
Historia.
Miasto otrzymało prawa miejskie 3 listopada 1958 roku.

</doc>
<doc id="1625139" url="https://pl.wikipedia.org/wiki?curid=1625139" title="Ried im Oberinntal">
Ried im Oberinntal

Ried im Oberinntal – gmina w Austrii, w kraju związkowym Tyrol, w powiecie Landeck, o powierzchni 27,43 km², położona na wysokości 876 m n.p.m. Liczy 1243 mieszkańców (1 stycznia 2015), z czego gęstość zaludnienia wynosi 45 mieszkańców na km². Gmina wraz z sąsiednimi gminami: Fendels, Fiss, Kaunertal, Ladis, Prutz, Serfaus i Tösens żyje z turystyki.
Położenie.
Ried im Oberinntal leży w centralnej części terenu zwanego Oberes Gericht (fragmentu Oberinntal), najwyższym tyrolskim odcinku doliny Innu. W tym miejscu styka się droga z tzw. Sonnenterrasse (Serfaus, Fiss, Ladis) z drogą przez dolinę w kierunku przełęczy Reschen.
Historia.
Nazwa "Ried" oznacza „bagnisty obszar”. Mimo to tereny te były silnie zamieszkane od czasów prehistorycznych oraz starożytnych. Osada Ried powstała wokół wieży, z której można było obserwować przebiegającą tamtędy drogę. Pierwsze wzmianki o osadzie pochodzą z XII wieku.
Arcyksiążę Zygmunt Habsburg kazał przebudować wieżę na zamek myśliwski, który otrzymał nazwę "Siegmundsried". Od XVII wieku zamek był centrum administracyjnym i siedzibą sądu powiatowego, który w 1978 został przeniesiony do Landeck siedziby powiatu Landeck. W gminie stoi też kościół farny pw. św. Leonarda "(Hl. Leonhard)", pochodzący pierwotnie z 1397, przebudowany w stylu barokowym.

</doc>
<doc id="1625143" url="https://pl.wikipedia.org/wiki?curid=1625143" title="The Man-Machine">
The Man-Machine



</doc>
<doc id="1625145" url="https://pl.wikipedia.org/wiki?curid=1625145" title="Radio-Activity">
Radio-Activity



</doc>
<doc id="1625149" url="https://pl.wikipedia.org/wiki?curid=1625149" title="Florian Schneider">
Florian Schneider

Florian Schneider-Esleben (ur. 7 kwietnia 1947 w Düsseldorfie, zm. 21 kwietnia 2020 tamże) – niemiecki wokalista, klawiszowiec i jeden z założycieli zespołu Kraftwerk.
Życiorys.
Był członkiem tego zespołu w latach 1970–2009. Informacja o odejściu Schneidera, który miał zakończyć współpracę 21 listopada 2008, została potwierdzona 5 stycznia 2009 przez oficjalny fanklub – Technopop.

</doc>
<doc id="1625152" url="https://pl.wikipedia.org/wiki?curid=1625152" title="51. ceremonia wręczenia nagród Brytyjskiej Akademii Filmowej">
51. ceremonia wręczenia nagród Brytyjskiej Akademii Filmowej

51. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 19 kwietnia 1998 roku. Najwięcej statuetek (4) otrzymał film "Romeo i Julia".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1625156" url="https://pl.wikipedia.org/wiki?curid=1625156" title="Angelus Oaks">
Angelus Oaks

Angelus Oaks (Kalifornia) – osada ("census-designated place") w stanie Kalifornia, w południowo-zachodniej części hrabstwa San Bernardino. Liczba mieszkańców 289 (2000).
Położenie.
Górska osada położona w odległości ok. 131 km na wschód od Los Angeles i ok. 50 km na wschód od stolicy hrabstwa, miasta San Bernardino.
Obecna nazwa od lat 70., poprzednio Camp Angelus.

</doc>
<doc id="1625158" url="https://pl.wikipedia.org/wiki?curid=1625158" title="Robert de Juliac">
Robert de Juliac

Robert de Juliac (zm. 10 sierpnia 1376 w Rodos) – 31 wielki mistrz zakonu joannitów w latach 1374–1376. Pochodził z Juilly we Francji.

</doc>
<doc id="1625168" url="https://pl.wikipedia.org/wiki?curid=1625168" title="U-331">
U-331

U-331 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1941, jego jedynym dowódcą był Oblt., potem Kptlt. Freiherr Hans-Diedrich von Tiesenhausen.
Historia.
Okręt wchodził w skład 1. Flotylli, początkowo jako jednostka szkolna, potem bojowa. W październiku 1941 włączony do 23., następnie od kwietnia 1942 do 29. Flotylli, pełnił służbę na Morzu Śródziemnym (bazy: Salamina – Grecja i La Spezia – Włochy).
Okręt odbył 10 patroli bojowych, podczas których zatopił jeden okręt i jeden okręt pomocniczy (łącznie 40 235 t), dodatkowo uszkodził okręt desantowy (372 t).
17 listopada 1941 okręt wysadził grupę dywersyjną, której zadaniem było wysadzenie linii kolejowej przebiegającej wzdłuż wybrzeża Egiptu; ich misja zakończyła się fiaskiem. Podczas tego samego patrolu – 25 listopada u wybrzeży Egiptu U-331 odnalazł grupę brytyjskich okrętów składającą się z trzech pancerników i ośmiu niszczycieli i z niewielkiej odległości wystrzelił 3 torpedy w kierunku pancernika HMS "Barham". Wszystkie trafiły w cel, późniejsza eksplozja amunicji rozerwała tonący okręt; śmierć poniosło dwie trzecie jego załogi.
9 listopada 1942 U-331 storpedował transportowiec wojska USS "Leedstown" uczestniczący w operacji Torch – alianckim lądowaniu w Afryce Północnej. 
U-331 został zatopiony 17 listopada 1942 na północ od Algieru. Okręt – ciężko uszkodzony bombami głębinowymi z samolotu Lockheed Hudson – sygnalizował białą flagą chęć poddania się, jednak został dobity torpedą zrzuconą z samolotu Fairey Albacore stacjonującego na brytyjskim lotniskowcu HMS "Formidable". Zginęło 32 z 49 członków załogi U-Boota, ocalałych, w tym dowódcę, wyłowił niszczyciel HMS "Wilton" i łódź latająca Supermarine Walrus.
Linki zewnętrzne.
Report on interrogation of survivors from U.331, a 500-ton U-boat, sunk at about 1430 on 17th November, 1942.

</doc>
<doc id="1625169" url="https://pl.wikipedia.org/wiki?curid=1625169" title="Lista odcinków serialu Mad Men">
Lista odcinków serialu Mad Men

Poniżej znajduje się lista odcinków serialu telewizyjnego Mad Men – emitowanego przez amerykańską stację telewizjną AMC od 19 lipca 2007 W Polsce natomiast jest emitowany przez stację Fox Life od 18 września 2008. 
 
Sezon 1 (2007).
 
Sezon 2 (2008).
 
Sezon 3 (2009).
 
Sezon 4 (2010).
 
Sezon 5 (2012).
 
Sezon 6 (2013).
 

</doc>
<doc id="1625170" url="https://pl.wikipedia.org/wiki?curid=1625170" title="Nino Ricci">
Nino Ricci

Nino Ricci (ur. 1959 w Leamington w Kanadzie) – kanadyjski pisarz pochodzenia włoskiego mieszkający w Toronto. Otrzymał szereg prestiżowych kanadyjskich nagród literackich, jak: "Governor General’s Award for Fiction" (dwukrotnie), The Smith Books in Canada First Novel, F.G. Bressani Prize, i inne. W 1997 roku był finalistą nagrody literackiej The Giller Prize.

</doc>
<doc id="1625171" url="https://pl.wikipedia.org/wiki?curid=1625171" title="50. ceremonia wręczenia nagród Brytyjskiej Akademii Filmowej">
50. ceremonia wręczenia nagród Brytyjskiej Akademii Filmowej

50. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 29 kwietnia 1997 roku. Najwięcej statuetek (6) otrzymał film "Angielski pacjent".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1625176" url="https://pl.wikipedia.org/wiki?curid=1625176" title="Kolejka – lista przebojów">
Kolejka – lista przebojów

Kolejka – lista przebojów – program muzyczny emitowany na antenie TVP1 w latach 2000–2004.
Charakterystyka.
Program zadebiutował na antenie 30 czerwca 2000. Początkowo emitowany był w piątki w godzinach popołudniowych, lecz wkrótce jego emisję przeniesiono na sobotnie poranki. Pierwszym prowadzącym był Marcin Kołodyński, którego po nagłej śmierci w 2001 roku zastąpił Michał Figurski. "Kolejka" była listą przebojów 20 najpopularniejszych piosenek w Polsce w danym tygodniu, kompilowaną przez PiF PaF Production. Popularność utworów była mierzona na podstawie liczby odtworzeń w rozgłośniach radiowych oraz zasięgu poszczególnych radiostacji. W programie prezentowano też listę dziesięciu najlepiej sprzedających się albumów w kraju. Co tydzień organizowany był także konkurs, najczęściej płytowy. Ostatnie wydanie programu miało miejsce 18 września 2004. Łącznie wyemitowano nieco ponad 200 wydań "Kolejki".

</doc>
<doc id="1625178" url="https://pl.wikipedia.org/wiki?curid=1625178" title="Food for Life, Spirit for Fuck">
Food for Life, Spirit for Fuck

Food for Life, Spirit for Fuck – debiutancki album nieistniejącej już grupy Kr’shna Brothers, wydany w 1993 roku przez wydawnictwo Loud Out Records.
Riff z kompozycji "We know how to kill" użyto (za wiedzą i zgodą twórców) jako podkład do utworu "Artyści" grupy Kazik na Żywo wydanego na albumie "Na żywo, ale w studio" (1994).
Utwór "Dni, Których Nie Znamy" stanowi cover kompozycji autorstwa Marka Grechuty pod tym samym tytułem, wydanej pierwotnie na albumie "Korowód" (1971, muz. Jan Kanty Pawluśkiewicz, sł. Marek Grechuta).

</doc>
<doc id="1625179" url="https://pl.wikipedia.org/wiki?curid=1625179" title="Indica">
Indica

Indica – fiński zespół założony w 2001 roku. Muzykę zespołu oraz słowa piosenek, pisane przez Jonsu, cechują poetyckie teksty, często nawiązujące do natury, elementy snów, zawierające dużo melancholii i mistyki. Indica jest zaliczana do pop rocka, rocka alternatywnego bądź rocka gotyckiego. Krytycy w Finlandii określili ich muzykę jako mistyczny, romantyczny pop rock. Zespół ma na koncie jedną platynową płytę i dwie złote. Od 2010 roku zespół wykonuje piosenki w języku angielskim.
Kariera.
Początek (2001–2003).
Indica została stworzona w 2001 roku, przez pięć koleżanek ze szkoły muzycznej. Jonsu (wokal, skrzypce) i Heini (bas, wokal wspierający), grające razem w orkiestrze, założyły własny zespół. Nieco później doszła do nich Sirkku (instrumenty klawiszowe, wokal wspierający) oraz Laura (perkusja) i Jenny (gitara, wokal wspierający). Początkowo nazwą grupy miało być Indigo Blue, ale w Finlandii istniał już taki zespół, więc zmieniono ją na bardziej dziewczęcą wersję – Indica.
W grudniu 2002 roku, na jednym z koncertów Indica została dostrzeżona przez Petera Kokljuschkina, który został ich menadżerem. Rok później, wiosną 2003 roku zespół podpisał umowę z Sony BMG Music Entertainment i wytwórnią Columbia.
Ikuinen Virta (2004).
Produkcją debiutanckiego albumu zajęli się wspólnie: Gabi Hakanen i Erno Laitinen. 26 marca 2004 roku został wydany pierwszy singiel zespołu: Scarlett. Zajął on 14. miejsce w fińskiej liście przebojów i utrzymał się na niej przez pięć tygodni. Do utworu nakręcono klip wideo, reżyserią zajął się Kusti Manninen. Słowa odwołują się do powieści: „Przeminęło z wiatrem”, a tytułowa Scarlett to Scarlett O’Hara. Utwór opowiada o Scarlett patrzącej jak odjeżdża Rhett.
Premiera albumu miała miejsce 19 kwietnia 2004 roku. Na liście przebojów zajął on miejsce 4, utrzymując się na niej przez trzydzieści tygodni. W tym samym roku album otrzymał certyfikat złotej płyty, a dwa lata później platynowej. Zespół ruszył w trasę koncertową po Finlandii. Krytycy określili muzykę zespołu jako mistyczny, romantyczny pop-rock. Dzięki sukcesowi Ikuinen Virta wydano jeszcze tytułowy singiel wraz z teledyskiem oraz dwa promo: Vettä Vasten i Ihmisen Lento.
Pierwotna wersja albumu zawierała link do sekretnej strony zespołu, gdzie można było pobrać bonusowe piosenki: Odotan i Unten maa, teledysk do piosenki Scarlett oraz zdjęcia zespołu. W 2010 roku album został ponownie wydany przez wytwórnię Nuclear Blast, razem z trzecia płytą – Kadonnut Puutarha, jako dwupak.
Tuuliset Tienoot (2005–2006).
Po sukcesie Ikuinen Virta zespół wydał drugi album. Ponownie w produkcji uczestniczył Erno Laitinen. Tuuliset Tienoot wydano 26 października 2005, rok później album otrzymał certyfikat złotej płyty. Utrzymał się na Top liście przez dwadzieścia siedem tygodni zajmując miejsce dwunaste. Płyta była promowana przez singiel Vuorien taa, który zajął 5. miejsce na top liście przebojów, oraz promo: Pidä kädestä i Niin tuleni teen. Do dwóch pierwszych utworów nakręcono teledyski, których reżyserem był Marko Mäkilaakso. Na singlu Vuorien taa można także znaleźć bonusową piosenkę- Nuorallatanssija.
Tuuliset Tienoot to według Jonsu, najbardziej radosny album zespołu. Podczas jego wydania zespół zaangażował się w kampanię Tarji Halonen, startującej do roli prezydenta Finlandii na drugą kadencję, Indica wzięła udział w koncercie Tarja Rock.
Kadonnut Puutarha (2007).
Po dwóch latach, 21 marca został wydany trzeci album Indiki: Kadonnut Puutarha. Promowany przez: Linnasa Vanki (wraz z teledyskiem autorstwa Jesse Hietanen), Ulkona i Noita. Był to ciężki czas dla zespołu, który był targany częstymi kłótniami. Okres ten zakończył się jednak krótko po poznaniu Tuomasa Holopainena z Nightwish. 25 marca 2007 roku, po koncercie w Tavastia (Helsinki), Tuomas Holopainen poznał dziewczyny i przyznał, że jest ich fanem ich. Zaprosił on Jonsu do zaśpiewania w piosence Erämaan Viimeinen, która została wydana 5 grudnia 2007 roku jako singiel dostępny tylko na terenie Finlandii. Stało się tak ponieważ nowa wokalistka zespołu Nightwish – Anette Olzon – była Szwedką i nie zna fińskiego. Wkrótce Indica została zaproszona przez zespół do udziału w ich Scandivian Tour 2007 jako suport.
Album spędził na Top liście sześć tygodni, zajmując miejsce ósme, w 2010 został ponownie wydany przez Nuclear Blast.
Valoissa i Pahinta Tänään (2008–2009).
Po zakończonej trasie z Nightwishem, zespół nawiązał dalszą współpracę z Tuomasem Holopainen, który został producentem ich kolejnej płyty: Valoissa. Czwarty album różnił się nieco od poprzednich, był nieco cięższy w brzmieniu. Do udziału w nim zaproszono Troya Donockleya, znanego ze współpracy z Nightwish.
Album został wydany 17 września 2008 roku i zajął 3. miejsce na Top liście przebojów, gdzie spędził sześć tygodni. Był on promowany singlami internetowymi: Pahinta Tänään i Valoissa oraz promo: 10 h myöhässä. Do wszystkich tych piosenek nakręcono klipy wideo z reżyserią Jesse Hietanen. Za stroje zespołu w teledysku „Pahinta Tänään” odpowiadała Anne Mari Pakhala z Illusion Costumes. Album został potem ponownie wydany przez Nuclear Blast.
11 marca 2009 roku Indica ponownie ruszyła w trasę z zespołem Nightwish. Tym razem była to druga połowa trasy Dark Passion Play, która obejmowała Europę. Zespół po raz pierwszy wystąpił z angielskimi wersjami swoich piosenek. Dzięki temu zdobył on fanów poza Finlandią, co sprawiło, że Indica zaczęła planować swój pierwszy anglojęzyczny album. 29 maja podczas pobytu Indiki w Japonii nakręcony został teledysk „Straight and Arrow”, który miał swoją premierę 26 kwietnia 2010. Reżyserią zajął się Denis Goria.
21 października 2009 wydano pierwszą i jedyną jak do tej pory kompilację: Pahinta Tänään. Na płycie znalazło się dziewięć piosenek ze starych albumów i trzy nowe, oraz cover grupy Popeda – Kersantti Karolina. Kompilacja była promowana przez utwory: Valokeilojen vampyyri, starą piosenkę napisaną przez Jonsu kiedy miała 15 lat, oraz Murheiden maa.
Pod koniec roku 2009 Indica wystąpiła na dwóch niemieckich festiwalach, m.in. na Bochum Total gdzie zaprezentowała pierwsze wersje piosenek do A Way Away.
A Way Away (od 2010).
4 grudnia 2009 roku Indica oświadczyła, że podpisała kontrakt z niemiecką wytwórnią metalową – Nuclear Blast. Zapowiedziała także swój pierwszy anglojęzyczny album – A Way Away, którego producentem był Tuomas Holopainen. Płyta zawiera dziesięć utworów nagranych na melodię starych przebojów zespołu. W słowach Jonsu pomógł Rory Winston, amerykański poeta i pisarz. Po raz pierwszy w swojej karierze Indica użyła do piosenek chóru i orkiestry Royal London Orchestra, prowadzonej przez Pipa Williamsa.
Indica promowała swój album podczas trasy w Europie, podczas której po raz pierwszy wystąpiła na dużych festiwalach: Twilight Fan Event, Leipzig Wave Gotik Treffen czy Nürburg Rock am Ring. Wkrótce wydano singiel In Passing oraz teledysk do tego samego utworu, nakręcony przez Patricka Ulleausa. Nadchodzący album był promowany na ogromnych bannerach w Helsinkach i Braunschweigu. W międzyczasie nakręcono wideo do Islands of light, który wydano jako promo i zaprezentowano teledysk do „Straight And Arrow”.
2 czerwca A Way Away miało swoją premierę w Finlandii, natomiast 26 na całym świecie. Album zajął 8 miejsce na Top liście w Finlandii, 20 w Niemczech i miejsca we Francji, Grecji, Austrii i Szwajcarii. Album został wydany w typowych dla Nuclear Blast różnych edycjach: zwykłe CD, CD+DVD, edycja z pamiętnikiem oraz limitowana do 1000 sztuk edycja z walizką. Jako bonus dodane zostały piosenki Outside In (w wersji CD+DVD) oraz Nursery Crimes (winyl i pobieranie na I-Tunes, japońska edycja). Wkrótce, 10 września, wydano drugi singiel: Precious Dark oraz nakręcono do niego wideo, którego reżyserią zajął się Martin Müller. Słowa do piosenki napisał Tuomas Holopainen, na internetowym singlu znalazły się bonusowe utwory: Breath i cover Kate Bush- Wutherning Heights.
W 2011 roku Indica miała niewiele koncertów. Zespół chciał odpocząć po pracowitym roku, od wydania A Way Away. W międzyczasie Jonsu zaczęła komponować nowy album, zaśpiewała też gościnnie razem z Jukka Poika w piosenkach: Sydänten tiellä i Bridge of Memories, do których napisała też słowa. Utwory zostały użyte w dokumencie „Bohemian Eyes”. 10 lipca Indica zagrała po raz pierwszy w Polsce na Seven Festiwal w Węgorzewie. We wrześniu wokalistka zespołu wzięła udział w programie Kuorosota, który jest fińską wersją „Clash of the Choirs”. 15 października zespół obchodził swoje dziesiąte urodziny, z tej okazji zamieszczono na facebooku zdjęcia podsumowujące karierę Indiki. W listopadzie zaczęła się produkcja do nowego albumu z Rolandem Sprembergiem, który został producentem nowej płyty.
W styczniu 2012 roku zaczęły się nagrania do nowego albumu w Petraxie, Finlandii. Następnie kontynuowano je w Hamburgu, w czerwcu. Zakończono je we wrześniu. Nowy album miał się ukazać w roku 2013.

</doc>
<doc id="1625187" url="https://pl.wikipedia.org/wiki?curid=1625187" title="Nettop">
Nettop

Nettop – typ komputera mini desktop lub przeznaczony do wykonywania podstawowych zadań, takich jak przeglądanie Internetu, dostęp do aplikacji sieciowych i bogatych aplikacji internetowych, dokumentów, audio/wideo itp.
Słowo Nettop powstało z połączenia słów Internet i pulpitu (ang. "Internet Desktop"), podobnie do „Netizen”.
W porównaniu ze zwykłymi komputerami nettopy są nie tylko mniejsze, lżejsze i tańsze, ale także zużywają mniej energii. Dla przykładu nettop Asus Eee Box pobiera 36 watów mocy, podczas gdy typowy desktop z łatwością zużywa ponad 100-400 watów mocy. Sytuacja ta jednak sprawia, że specyfikacje sprzętu i moc obliczeniowa są zazwyczaj obniżone, a tym samym czyni nettopy mniej odpowiednie do prowadzenia skomplikowanych obliczeń lub użytkowania aplikacji wymagających dużej ilości zasobów.
Modele.
Niektóre nettopy charakteryzują się stylowym wyglądem i możliwością uruchomienia systemu operacyjnego Microsoft Windows w celu przyciągnięcia zwykłych klientów. Inne są projektowane bardziej dla biznesu i doświadczonych użytkowników komputerów; modele te mają jako system operacyjny różne odmiany Linuksa, co umożliwia lepsze dostosowywanie i cięcie kosztów. Poniższa lista przedstawia kilka modeli, które jako pierwsze mogą zaliczyć się do rodziny nettopów:
Sprzęt.
Istnieją trzy główne platformy przeznaczone do wykorzystania w nettopach i netbookach. Są nimi Intel Atom, NVIDIA Ion i VIA Trinity . Niektóre nettopy są również przystosowane do wzorów SoC. Mimo że wiele głównych części, takich jak chipset, karta graficzna i inne urządzenia można również znaleźć w tradycyjnych komputerach, procesory, które są montowane wewnątrz nettopów, są podstawowym elementem odróżniającym je od zwykłych desktopów. Jako pierwszy wprowadzony do obrotu Intel Atom został przyjęty przez większość producentów sprzętu, takich jak ASUS, MSI, SONY itp. Nvidia wydała również platformę ION pierwszej generacji, która stawia GeForce 9400M GPU obok płyty głównej z procesorem Intel Atom, a także zapewnia lepsze odtwarzanie wideo wysokiej rozdzielczości i niższe zużycie energii. Dodatkowo NVIDIA ogłosiła, że będzie wspierać procesory VIA w tym roku. W celu dalszego zmniejszenia kosztów produkcji i poprawy wydajności, wielu producentów i firm rozpoczynających działalność wybrało procesory przeznaczone pierwotnie dla systemów wbudowanych, takie jak AMD Geode i ARM Cortex.
System operacyjny.
Istnieje szeroki wybór systemów operacyjnych, które można zainstalować w nettopie. Windows XP jest jednym z popularnych wyborów, ze względu na bardzo niskie wymagania sprzętowe, jak na dzisiejsze standardy. Niektóre z najwydajniejszych nettopów i przyszłe modele są nawet w stanie pracować z systemem Windows Vista i Windows 7. Linux został również przyjęty przez wiele nettopów, jako system darmowy i obsługujący szeroki zakres architektur procesora. Google Android (platforma) pierwotnie zapowiedziana dla inteligentnych telefonów, ma również miejsce w nettopowym rynku.
Oryginalny Eee Asusa działał pod Linuksem. W odpowiedzi firma Microsoft rozszerzyła dostępność systemu Windows XP dla ultra-tanich komputerów osobistych (ULCPC’s) od czerwca 2008 do czerwca 2010, ewentualnie do uzyskania udziału w rynku netbooków kosztem desktopów i „wartości” laptopów oraz w celu uniknięcia zwiększonego wykorzystania Linuksa do instalacji na netbookach. Microsoft także bada i zademonstrował wydanie edycji „Starter” systemu Windows 7. Firma z Redmond następująco określiła wymagania sprzętowe systemu dla ultra-tanich komputerów osobistych:

</doc>
<doc id="1625188" url="https://pl.wikipedia.org/wiki?curid=1625188" title="Kultura Beldibi">
Kultura Beldibi

Kultura Beldibi – kultura mezolityczna z terenu południowej Anatolii. Nazwa pochodzi od stanowiska eponimicznego w jaskini Beldibi.
Pojawia się po prawdopodobnie krótkim okresie opuszczenia terenu Pamfilii następującym po występowaniu tam kultury Belbaşi.
Wyróżniono w niej dwie fazy: "C" i "B".
W fazie "C" dominuje przemysł kamienny z tylczakami i półksiężycowatymi mikrolitami. Licznie występują również kamienne wiórki, nieliczne noszą ślady tzw. wyświecenia powstającego podczas ścinania traw bądź dzikich zbóż. Odnaleziono również kamienne rozcieracze co wskazuje na zbieranie dzikich zbóż przez ówczesnych mieszkańców Beldibi. Narzędzia tej fazy przypominają natufijskie z jaskini El Uad.
W fazie "B" nie zachodzą żadne znaczące zmiany w przemyśle kamiennym. Tryb życia ludności kultury Beldibi pozostaje myśliwsko-zbieracki, jednak w najwyższych warstwach pojawia się prymitywna ceramika sporządzana z czerwonej gliny schudzanej sieczką niezbyt dobrze wypalona. Ścianki są cienkie (1-1,5 cm), dominują małe miski. Występują też pękate dzbany z wygładzonym wylewem. Pojawienie się ukształtowanej już ceramiki bez śladów wcześniejszych prób wskazuje na import z innych terenów Anatolii i próby miejscowego naśladownictwa. Na utrzymywanie kontaktów z innymi rejonami Anatolii świadczą również narzędzia z obsydianu sprowadzanymi aż z Çiftlik. Tę fazę kultury datowano na ok. 7 tys. p.n.e.

</doc>
<doc id="1625189" url="https://pl.wikipedia.org/wiki?curid=1625189" title="Lista królów hetyckich">
Lista królów hetyckich

Lista królów hetyckich zawiera spis władców panujących w okresie od ok. XXIII wieku p.n.e. do przełomu XIII i XII wieku p.n.e. na obszarze dzisiejszej Anatolii. W aspekcie historycznym w początkowym okresie tego przedziału czasowego w Anatolii istniały miasta-państwa ludu Hatti (Protohetytów). Zostały one podbite i wchłonięte przez ludność napływową Hetytów (Nesytów), którzy na tym terytorium stworzyli potężne państwo. Imperium hetyckie upadło na początku XII wieku p.n.e.

</doc>
<doc id="1625190" url="https://pl.wikipedia.org/wiki?curid=1625190" title="Submersible Ship Independent">
Submersible Ship Independent

Submersible Ship Independent (SSI), okręt podwodny napędzany silnikiem Diesla niezależnym od dostępu powietrza ("Air-Independent Propulsion" - AIP).

</doc>
<doc id="1625191" url="https://pl.wikipedia.org/wiki?curid=1625191" title="Ołeksandr Mełaszczenko">
Ołeksandr Mełaszczenko

Ołeksandr Petrowycz Mełaszczenko, ukr. Олександр Петрович Мелащенко, ros. Александр Петрович Мелащенко, "Aleksandr Pietrowicz Miełaszczenko" (ur. 13 grudnia 1978 w Połtawie, Ukraińska SRR) – ukraiński piłkarz grający na pozycji napastnika, reprezentant Ukrainy.
Kariera piłkarska.
Kariera klubowa.
Karierę piłkarską rozpoczął w miejscowej Worskle Połtawa. Najpierw występował w drugiej drużynie, a potem trafił do podstawowej jedenastki. W 2001 został zaproszony do Dynama Kijów, z którym zdobył Mistrzostwo Ukrainy w sezonach 2000/01 i 2002/03 oraz krajowy puchar w sezonie Puchar Ukrainy w piłce nożnej 2002/2003. Po kontuzji nie potrafił zagrać tak jak na początku występów w Dynamie, coraz częściej występował w drugiej drużynie Dynama. W 2003 przeszedł do Dnipra Dniepropietrowsk. Też nie błyszczał strzeleckimi umiejętnościami, dlatego w 2007 został wypożyczony do klubu Krywbas Krzywy Róg. W grudniu 2009 zakończył się kontrakt z piłkarzem, a już w marcu 2010 został piłkarzem Metałurha Zaporoże, barw którego bronił do maja 2010. W czerwcu 2010 został piłkarzem amatorskiej drużyny Nowe Żyttia Andrijiwka, występującej w mistrzostwach obwodu połtawskiego.
Kariera reprezentacyjna.
25 marca 1995 zadebiutował w reprezentacji Ukrainy w spotkaniu towarzyskim z Gruzją zremisowanym 0:0. Łącznie rozegrał 16 gier reprezentacyjnych, strzelił 3 bramki.
Nagrody i odznaczenia.
W 2001 został wybrany trzecim piłkarzem roku na Ukrainie.

</doc>
<doc id="1625195" url="https://pl.wikipedia.org/wiki?curid=1625195" title="Ship Submersible Radar Nuclear">
Ship Submersible Radar Nuclear

Ship Submersible Radar Nuclear (SSRN) - okręt podwodny dozoru radarowego (ang. "Radar Picket Submarine") z napędem jądrowym.

</doc>
<doc id="1625196" url="https://pl.wikipedia.org/wiki?curid=1625196" title="SSRN">
SSRN



</doc>
<doc id="1625197" url="https://pl.wikipedia.org/wiki?curid=1625197" title="Park Polińskiego">
Park Polińskiego



</doc>
<doc id="1625199" url="https://pl.wikipedia.org/wiki?curid=1625199" title="Park Praski">
Park Praski



</doc>
<doc id="1625203" url="https://pl.wikipedia.org/wiki?curid=1625203" title="Park Arkadia">
Park Arkadia



</doc>
<doc id="1625205" url="https://pl.wikipedia.org/wiki?curid=1625205" title="Park im. Żołnierzy Żywiciela">
Park im. Żołnierzy Żywiciela



</doc>
<doc id="1625206" url="https://pl.wikipedia.org/wiki?curid=1625206" title="Ogród Krasińskich">
Ogród Krasińskich



</doc>
<doc id="1625208" url="https://pl.wikipedia.org/wiki?curid=1625208" title="Iterator (wzorzec projektowy)">
Iterator (wzorzec projektowy)

Iterator – czynnościowy wzorzec projektowy (obiektowy), którego celem jest zapewnienie sekwencyjnego dostępu do podobiektów zgrupowanych w większym obiekcie.
Zastosowanie.
Ze wzorca Iterator należy korzystać w następujących warunkach:
Konsekwencje.
Do konsekwencji stosowania wzorca należy możliwość zapewnienia różnych sposobów iterowania obiektu.

</doc>
<doc id="1625209" url="https://pl.wikipedia.org/wiki?curid=1625209" title="Rolnica pospolita">
Rolnica pospolita

Rolnica pospolita, r. polna ("Sherardia arvensis" L.) – gatunek rośliny z monotypowego rodzaju rolnica ("Sherardia" L.) z rodziny marzanowatych. Występuje niemal w całej Europie (bez Islandii i północnych krańców kontynentu), w regionie Kaukazu, w Azji Mniejszej i na Bliskim Wschodzie, sięgając po Iran. Poza tym gatunek zawleczony na inne kontynenty. W Polsce gatunek rozpowszechniony w południowej części kraju na obszarach podgórskich i na wyżynach oraz na Dolnym Śląsku, poza tym bardzo rzadko, ma nieliczne, rozproszone stanowiska w całym kraju. W Polsce ma status archeofita.
Biologia i ekologia.
Występuje w zależności od warunków jako roślina roczna lub dwuletnia. Termin kwitnienia przypada od maja do września. Rośnie na polach. 2n = 22.

</doc>
<doc id="1625210" url="https://pl.wikipedia.org/wiki?curid=1625210" title="Rolnica">
Rolnica



</doc>
<doc id="1625211" url="https://pl.wikipedia.org/wiki?curid=1625211" title="Sherardia">
Sherardia



</doc>
<doc id="1625213" url="https://pl.wikipedia.org/wiki?curid=1625213" title="Sherardia arvensis">
Sherardia arvensis



</doc>
<doc id="1625218" url="https://pl.wikipedia.org/wiki?curid=1625218" title="Pamiątka (wzorzec projektowy)">
Pamiątka (wzorzec projektowy)

Pamiątka (ang. "Memento") – czynnościowy wzorzec projektowy. Jego zadaniem jest zapamiętanie i udostępnienie na zewnątrz wewnętrznego stanu obiektu bez naruszania hermetyzacji. Umożliwia to przywracanie zapamiętanego stanu obiektu.
Przykład zastosowania.
Pamiątka może zostać wykorzystana w procesorze tekstu do zaimplementowania operacji "Cofnij" oraz "Ponów". Za każdym razem kiedy użytkownik wykonuje jakąś akcję – wprowadza tekst, zmienia wielkość czcionki czy jej kolor – tworzony jest obiekt pamiątki zapamiętujący bieżący stan dokumentu. Gdy użytkownik zleci wycofanie ostatniej operacji, stan dokumentu zostanie odtworzony za pomocą wcześniej zapisanej pamiątki.
Inny przykład zastosowania tego wzorca projektowego to ziarno generatora liczb pseudolosowych czy pojedynczy stan automatu skończonego.
Struktura wzorca.
Wzorzec Pamiątka składa się z: 
Konsekwencje stosowania.
Jedną z konsekwencji stosowania tego wzorca jest umożliwienie zachowania hermetyzacji obiektu dla którego tworzona jest pamiątka. Jedną z wad "Pamiątki" jest to, że ich używanie może być kosztowne jeżeli chodzi o wykorzystywaną pamięć.

</doc>
<doc id="1625227" url="https://pl.wikipedia.org/wiki?curid=1625227" title="Przytulia leśna">
Przytulia leśna

Przytulia leśna ("Galium sylvaticum" L.) – gatunek rośliny wieloletniej należący do rodziny marzanowatych. W Polsce osiąga wschodnią granicę zasięgu, występuje w zachodniej połowie kraju. 
Biologia i ekologia.
Bylina, geofit. Kwitnienie w miesiącach lipiec-sierpień. 2n = 22. Gatunek charakterystyczny dla związku zespołów grądowych "Carpinion" oraz dla zespołu "Galio-Carpinetum". Występuje najczęściej w grądzie środkowoeuropejskim, też w żyznych buczynach i w podgórskim łęgu jesionowym.

</doc>
<doc id="1625230" url="https://pl.wikipedia.org/wiki?curid=1625230" title="Stan (wzorzec projektowy)">
Stan (wzorzec projektowy)

Stan – czynnościowy wzorzec projektowy, który umożliwia zmianę zachowania obiektu poprzez zmianę jego stanu wewnętrznego.
Innymi słowy – uzależnia sposób działania obiektu od stanu w jakim się aktualnie znajduje.
Przykład zastosowania.
Rozważmy aplikację, której zadaniem jest rysowanie różnych obiektów za pomocą różnych komponentów. Aplikacja taka może posiadać abstrakcyjny interfejs reprezentujący narzędzie do rysowania implementowany przez klasy konkretnych narzędzi. Klasa główna będzie wywoływać odpowiednie narzędzie do rysowania - w zależności od tego w jakim będzie stanie. W sekcji przykłady znajduje się przykładowy kod rozwiązujący powyższy problem.
Konsekwencje.
Do plusów korzystania z tego wzorca należy możliwość łatwego dodawania kolejnych narzędzi.

</doc>
<doc id="1625233" url="https://pl.wikipedia.org/wiki?curid=1625233" title="Somebody Told Me">
Somebody Told Me

Somebody Told Me – pierwszy singel zespołu The Killers z ich debiutanckiego albumu "Hot Fuss".

</doc>
<doc id="1625235" url="https://pl.wikipedia.org/wiki?curid=1625235" title="Szanidar">
Szanidar

Szanidar – rozległa jaskinia w Kurdystanie w północnej części Iraku, w pobliżu granicy tureckiej. Położona na wysokości 822 m n.p.m. w południowych zboczach masywu Baradost, ma powierzchnię ok. 1000 m2, była wykorzystywana jako miejsce obozowania od czasów paleolitu.
Zawiera warstwy archeologiczne z paleolitu i mezolitu. Grubość złoża sięga 14 m, prace w tym stanowisku archeologicznym prowadził Ralph Solecki w latach 1951–1965.
W warstwach najgłębszych odkryto przemysły mustierskie i 8 szkieletów neandertalczyków. Znaleziska te datowano metodą C14 na okres 48–44 tys. lat p.n.e. Badania palinologiczne wykazały przy jednym ze szkieletów obecność licznych szczątków kwiatów. Prawdopodobnie ciało zostało złożone na łożu z kwiatów pomiędzy majem a lipcem.
W jaskini rozpoznano również przemysł kultury baradosteńskiej (datowany na 33-25 tys. lat p.n.e.) oraz przemysł związany z kulturą zarzyjską (datowany na 10–8 tys. lat p.n.e., po części związany z mezolityczną osadą w Zawi Szemi).

</doc>
<doc id="1625238" url="https://pl.wikipedia.org/wiki?curid=1625238" title="Juan José Oroz">
Juan José Oroz

Juan José Oroz Ugalde - (ur. 11 lipca 1980 roku w Pampelunie) jest hiszpańskim kolarzem szosowym baskijskiej drużyny Euskaltel-Euskadi. W zawodowym peletonie ściga się od 2006 roku.
Jak do tej pory nie osiągnął większych sukcesów jako zawodowiec. W 2007 roku był bliski wygrania etapu Vuelta a Asturias i Les 3 Jours de Vaucluse. W obydwu przypadkach był drugi przegrywając odpowiednio z Hiszpanem Rodrigo Garcia Reną oraz Rosjaninem Yurim Trofimovem. Był również 14 w Vuelta a la Rioja. Rok później wystartował w Tour de France i dojechał do mety w Paryżu. Zajął 103. miejsce w klasyfikacji generalnej. Błysnął w Tirreno-Adriatico. W klasyfikacji górskiej zajął 2. miejsce przegrywając zaledwie o punkt z Francuzem Lloydem Mandorym.
Mierzy 188 cm wzrostu i waży 74 kg.

</doc>
<doc id="1625241" url="https://pl.wikipedia.org/wiki?curid=1625241" title="Wydział Rolniczy Uniwersytetu Przyrodniczego we Wrocławiu">
Wydział Rolniczy Uniwersytetu Przyrodniczego we Wrocławiu



</doc>
<doc id="1625251" url="https://pl.wikipedia.org/wiki?curid=1625251" title="Karl Bernhardi">
Karl Bernhardi

Karl Bernhardi (ur. 5 października 1799 w Ottrau, zm. 1 sierpnia 1874 w Kassel) – niemiecki polityk. Od 1848 roku był posłem do Parlamentu Frankfurckiego, a od 1867 posłem do północnoniemieckiego Reichstagu oraz deputowanym do Pruskiej Izby Reprezentantów.
Życiorys.
Ukończył studia teologiczne w Magdeburgu. Został wykładowcą na uniwersytecie w Leuven, a następnie bibliotekarzem akademickim. W 1829 roku został powołany na stanowisko pierwszego bibliotekarza w Bibliotece Państwowej w Kassel, zastępując w tym miejscu Jacoba Grimma. Pracował tam przez 44 lata. W 1834 roku otworzył w Kassel Instytut Wychowawczy dla Ubogich Chłopców (niem. "Anstalt zur Erziehung armer und verwahrloster Knaben"). W latach 1845–1846 wydawał katolicki tygodnik "Kirchenfreund"
Działalność polityczna.
Od 1835 do 1840 roku zasiadał w zarządzie Komitetu Obywatelskiego Miasta Kassel. W 1848 roku został wybrany Frankfurckiego Zgromadzenia Narodowego, w którym to związał się z partią umiarkowano-liberalną prowadzoną przez Heinricha von Gagerna. W 1867 roku został wybrany do północnoniemieckiego Reichstagu, zasiadł także w Pruskiej Izbie Reprezentantów. Dołączył do Partii Narodowo-Liberalnej. W 1870 roku zrezygnował z działalności politycznej.
Zmarł 1 sierpnia 1874 roku w Kassel.
Życie prywatne.
W 1838 roku ożenił się z Idą Engelhard, z którą miał czworo dzieci.

</doc>
<doc id="1625254" url="https://pl.wikipedia.org/wiki?curid=1625254" title="Michał Górski (aikidoka)">
Michał Górski (aikidoka)

Michał Górski – trener sztuki walki, posiadacz stopni 6 dan Aikido w ramach stylu aikido Shōji Nishio sensei oraz 3 dan Iaidō Toho.
Ukończył studia pedagogiczne i socjologiczne na UAM Poznań oraz studia trenerskie na Akademii Wychowania Fizycznego we Wrocławiu. Aikido zaczął ćwiczyć w 1982 roku. Trenuje również iaido, początkowo pod kierunkiem Shōji Nishio Sensei, obecnie pod kierunkiem Takao Arisue Sensei. 
Jest instruktorem Aikido w najstarszym poznańskim klubie "Czarny pas".

</doc>
<doc id="1625255" url="https://pl.wikipedia.org/wiki?curid=1625255" title="Denis van Alsloot">
Denis van Alsloot

Denis van Alsloot (także Denijs lub Denys) (ur. ok. 1570 w Mechelen, zm. ok. 1626 w Brukseli) – flamandzki malarz barokowy.
Młodość artysty jest praktycznie nieznana, pierwsze wzmianki o nim pochodzą dopiero z 1593. Był członkiem gildii malarskiej w Brukseli, ok. 1600 został malarzem dworskim Albrechta VII. i Izabeli Habsburg.
Alsloot malował początkowo pod wpływem Gillisa van Coninxloo, później stopniowo wypracował własny styl inspirowany manieryzmem. Był autorem rozległych pejzaży, poruszał tematykę mitologiczną i religijną, projektował również tapiserie współpracując z Hendrickiem de Clerck. Uważany jest za prekursora współczesnego malarstwa krajobrazowego, miał wpływ na rozwój produkcji gobelinów w Brukseli.

</doc>
<doc id="1625257" url="https://pl.wikipedia.org/wiki?curid=1625257" title="Ołeksandr Kosyrin">
Ołeksandr Kosyrin

Ołeksandr Mychajłowycz Kosyrin, ukr. Олександр Михайлович Косирін, ros. Александр Михайлович Косырин, "Aleksandr Michajłowicz Kosyrin" (ur. 18 czerwca 1977 w Zaporożu, Ukraińska SRR) – ukraiński piłkarz, grający na pozycji napastnika, reprezentant Ukrainy.
Kariera piłkarska.
Kariera klubowa.
Wychowanek DJuSSz Torpedo Zaporoże. Występował najpierw dwa sezony w drugoligowym klubie Wiktor Zaporoże, a następnie dwa sezony w Torpedo Zaporoże. W 1997 został zaproszony do Dynama Kijów. Jednak nie potrafił zagrać w podstawowej jedenastce Dynama, występował w drugiej i trzeciej drużynie (Dynamo-2 Kijów i Dynamo-2 Kijów). W 1998 został wypożyczony do FK Czerkasy. W 1999 został sprzedany do Maccabi Tel Awiw, jednak po roku wrócił do Ukrainy i podpisał kontrakt z CSKA Kijów. Po reorganizacji klubu w 2001 został piłkarzem Arsenału Kijów. W 2002 przeszedł do Czornomorca Odessa, w którym w pełni pokazał swoje strzeleckie umiejętności. W sezonie 2004/05 został najlepszym strzelcem Wyszczej Lihi. W 2005 zmienił klub na Metałurh Donieck, gdzie kontynuował zdobywanie bramek. 19 czerwca 2008 ponownie wrócił do Czornomorca Odessa podpisał 2-letni kontrakt z klubem. Po spadnięciu klubu do Pierwszej Lihi w lipcu 2010 postanowił zakończyć karierę piłkarską, jednak już w sierpniu podpisał nowy kontrakt z drugoligowym klubem Dnister Owidiopol, w którym występował do końca 2011 roku. Na początku 2012 przeniósł się do klubu Howerła-Zakarpattia Użhorod. 26 lutego 2013 roku otrzymał status wolnego agenta.
Kariera reprezentacyjna.
11 października 2003 zadebiutował w reprezentacji Ukrainy w spotkaniu towarzyskim z Macedonią zremisowanym 0:0. Łącznie rozegrał 7 gier reprezentacyjnych. Wcześniej bronił barw młodzieżówki.

</doc>
<doc id="1625258" url="https://pl.wikipedia.org/wiki?curid=1625258" title="Katastrofa lotu ValuJet 592">
Katastrofa lotu ValuJet 592

Katastrofa lotu Valujet 592 – katastrofa lotnicza samolotu należącego do linii lotniczych ValuJet, która wydarzyła się 11 maja 1996. McDonnell Douglas DC-9-32 rozbił się w wyniku pożaru na pokładzie. Zginęło 110 osób (wszyscy na pokładzie).
Przebieg lotu.
McDonnell Douglas DC-9-32 (nr rej. N904VJ), został wyprodukowany w 1969 roku. Samolot wystartował z Miami do Atlanty. Na pokładzie znajdowało się 105 pasażerów i 5 członków załogi. O godzinie 14:10, pasażerowie w kabinie pasażerskiej poczuli dym i zaczęli się dusić, a następnie stracili przytomność. Ogień prawdopodobnie pojawił się w luku bagażowym. Maszyna straciła kontrolę i wzniosła się na 3000 metrów. Kilka minut później wszyscy na pokładzie zostali zaczadzeni (w tym piloci) i samolot zaczął spadać z wysokości 3000 m. O godzinie 14:13, DC-9 rozbił się na bagnach Everglades. Zginęło 110 osób.
Przyczyny.
Przyczyną katastrofy mogło być aktywowanie chemicznych generatorów tlenu, które były przewożone w luku bagażowym niezabezpieczone. Mylna była informacja dla załogi o przewożeniu butli tlenowych. Podczas lotu doszło do aktywacji generatorów tlenu, ich silnego rozgrzania i pożaru, a generowany tlen znacznie podsycił ogień. Według innych informacji w samolocie znajdowało się kilka innych materiałów łatwopalnych (w tym koła podwozia lotniczego pompowane niewłaściwie powietrzem, a nie azotem - zgodnie z wymaganiami), które mogły spotęgować tragiczny pożar.

</doc>
<doc id="1625261" url="https://pl.wikipedia.org/wiki?curid=1625261" title="Elvin Santos">
Elvin Santos

Elvin Ernesto Santos Ordóñez (ur. 18 stycznia 1963 w Tegucigalpie), honduraski polityk, wiceprezydent Hondurasu w latach 2006-2008. Kandydat w wyborach prezydenckich w listopadzie 2009.
Życiorys.
Elvin Santos urodził się w 1963 w Tegucigalpie jako najstarszy z czworga dzieci inżyniera Elvina Santosa Lozano i Sonii Santos Ordóñez. Ukończył inżynierię lądową na "Lamar University" w Beaumont w USA. W czasie studiów był przewodniczącym ruchu studenckiego.
Po studiach rozpoczął własną działalność gospodarczą. Został współwłaścicielem firmy budowlanej "Santos y Compañia", w której zajmuje stanowisko dyrektor generalnego. Wchodził także w skład Rady Przedsiębiorczości Prywatnej Hondurasu (COHEP).
W wyborach generalnych w listopadzie 2005 został wybrany wiceprezydentem Hondurasu u boku Manuela Zelayi. Urząd ten zajmował od 27 stycznia 2006 do 18 grudnia 2008. Zrezygnował ze stanowiska, by móc wziąć udział w wyborach prezydenckich w listopadzie 2009.
We wrześniu 2008 Najwyższy Trybunał Wyborczy nie dopuścił Santosa do udziału w prawyborach prezydenckich Partii Liberalnej Hondurasu (PLH, "Partido Liberal de Honduras"). Argumentował to pełnieniem przez niego, jako wiceprezydenta Hondurasu, obowiązków głowy państwa w czasie nieobecności w kraju prezydenta Manuela Zelayi. 30 listopada 2008 w prawyborach PLH w zastępstwie Santosa wystartował i zwyciężył Mauricio Villeda. 14 grudnia 2008 Villeda wycofał się jednak ze startu w wyborach z ramienia Partii Liberalnej na rzecz Elvina Santosa. Po rezygnacji ze stanowiska wiceprezydenta, w lutym 2009 Kongres Narodowy ostatecznie zezwolił Santosowi na udział w wyborach prezydenckich jako kandydatowi Partii Liberalnej.
Po zamachu stanu w Hondurasie w czerwcu 2009 i obaleniu prezydenta Manuela Zelayi, Santos uznał przeprowadzenie wyborów w dniu 29 listopada 2009 za zgodne z prawem z powodu ich ogłoszenia przed Najwyższy Trybunał Wyborczy w maju 2009, w więc jeszcze przed dokonaniem przewrotu. 16 września 2009, razem z trzema innymi kandydatami, wyraził poparcie dla przedstawionego przez prezydenta Kostaryki Oscara Ariasa planu pokojowego, tzw. "Porozumienia z San José", nie wezwał jednak bezpośrednio rządu tymczasowego Roberto Michelettiego do jego przyjęcia. Kampania wyborcza w Hondurasie, rozpoczęta 29 sierpnia 2009, pozostawała w cieniu toczącego się konfliktu politycznego.
Elvin Santos jest żonaty od 1990 z Becky Manzanares, ma czworo dzieci.

</doc>
<doc id="1625262" url="https://pl.wikipedia.org/wiki?curid=1625262" title="Zawi Szemi">
Zawi Szemi

Zawi Szemi (również Zawi Dżami) – stanowisko archeologiczne, osada z okresu mezolitu w górach Zagros w północnym Iraku. Usytuowana 4 km od jaskini Szanidar na wysokości 425 m n.p.m. Badana przez Ralpha Soleckiego.
Osada składała się z kilku szałasów zbudowanych z lekkich materiałów w kamiennych kręgach, obok znajdowały się paleniska i jamy zasobowe.
Bliskość położenia oraz podobieństwo materiału z tego stanowiska oraz odpowiadających mu wyższych warstw z jaskini Szanidar skłoniło część badaczy do wyodrębnienia na tej podstawie kultury czy też fazy Zawi Szemi Szanidar określanej również mianem protoneolitu Zagrosu.

</doc>
<doc id="1625263" url="https://pl.wikipedia.org/wiki?curid=1625263" title="U-95 (1940)">
U-95 (1940)

U-95 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1940 roku, jedynym dowódcą był Kapitänleutnant Gerd Schreiber.
Historia.
Okręt został wcielony do 7. Flotylli celem treningu i zgrania załogi; od listopada 1940 roku jednostka bojowa.
Podczas 7 patroli bojowych zatopił osiem jednostek nieprzyjaciela o łącznej pojemności 28 415 BRT, uszkodził dalsze 4 (27 916 BRT).
U-95 został zatopiony 28 listopada 1941 roku na Morzu Śródziemnym przez holenderski okręt podwodny Hr. Ms. O 21. Zginęło 35 członków załogi, 12 – w tym dowódca – zdołało się uratować; zostali wzięci do niewoli przez okręt, który ich zatopił.

</doc>
<doc id="1625267" url="https://pl.wikipedia.org/wiki?curid=1625267" title="Greasers">
Greasers

Greasers – subkultura młodzieżowa powstała w Stanach Zjednoczonych na początku lat 50. XX w. Nazwa pochodzi od angielskiego słowa "grease" – tłuszcz, naoliwiać, smarować – i odnosi się do typowej fryzury – zaczesanych do tyłu włosów na pomadę lub brylantynę (tzw. kaczy kuper ang. "duck tail"). Zanim styl spopularyzował się, określenie było używane wobec członków ulicznych gangów młodzieżowych. Subkultura ta była fenomenem czysto amerykańskim, dopiero późniejsi "Teddy boys" stali się wzorem dla rockersów w Anglii. "Greasers" mieli pośrednio wpływ na powstanie polskiej subkultury bikiniarzy.
Moda.
Najbardziej widocznym elementem stylu była fryzura – włosy „ulizane” do tyłu na pomadę (marki których wtedy używano to przede wszystkim "Murray’s, Sweet Georgia Brown, Black &amp; White Plucko, Dax" i "Royal Crown"). Białe lub czarne T-shirty z zawijanymi rękawami, białe podkoszulki bokserki. Konieczne było też posiadanie kurtki motocyklowej, skórzanej w czarnym kolorze i jeansowej kamizelki."Greasers" nosili najczęściej spodnie marki Levis Strauss model 501 albo 505 niebieskie, rzadziej w innych kolorach z podwiniętymi na około 10 cm nogawkami noszone na zmianę z szerokonogawkowymi bawełnianymi spodniami roboczymi. Nosili oni także buty motocyklowe, czarne skórzane, kowbojskie lub "Converse Chuck Taylor All-Stars" do koszykówki. Często w użyciu była tzw. bandana oraz tatuaże (choć te ostatnie głównie bliżej 1960). Moda była wspólna dla obu płci.

</doc>
<doc id="1625268" url="https://pl.wikipedia.org/wiki?curid=1625268" title="Zaganiacz oliwny">
Zaganiacz oliwny

Zaganiacz oliwny, zaganiacz oliwkowy ("Hippolais olivetorum") – gatunek małego, wędrownego ptaka z rodziny trzciniaków (Acrocephalidae), wcześniej zaliczany do pokrzewkowatych (Sylviidae). Gniazduje w południowo-wschodniej Europie (od Chorwacji po Grecję oraz w południowo-wschodnim krańcu Rumunii i we wschodniej Bułgarii), zachodniej i południowej Turcji, zachodniej Syrii i północnym Izraelu. Zimuje we wschodniej i południowej Afryce. Nie pojawia się w Polsce. Gatunek monotypowy.
Długość 16–18 cm; masa ciała 14–23 g. Ma długie skrzydła.

</doc>
<doc id="1625274" url="https://pl.wikipedia.org/wiki?curid=1625274" title="Romans epok">
Romans epok

Romans epok – typ powieści społecznej, dążący do przedstawienia możliwie pełnego obrazu danej społeczności, w jednym lub kilku ważnych dla niej okresach. Najczęściej koncentrował się na problemie zetknięcia się dwóch odmiennych, zwalczających się nawzajem epok lub tendencji społecznych. Synteza życia społecznego uzyskiwana jest często poprzez wprowadzenie, obok akcji właściwej, akcji poprzedzającej (ujawniającej się np. we wspomnieniach bohaterów), a także licznych postaci pobocznych, towarzyszących kilku postaciom głównym. Romans epok zawierał również liczne i różnorodne wątki, mające w założeniu ukazać pełny obraz danej epoki. Gatunek pojawiał się w twórczości takich pisarzy, jak: Friedrich von Spielhagen i Iwan Turgieniew. W Polsce tą techniką powieściową posługiwał się Zygmunt Kaczkowski.

</doc>
<doc id="1625279" url="https://pl.wikipedia.org/wiki?curid=1625279" title="William Pryor Letchworth">
William Pryor Letchworth

William Pryor Letchworth (ur. 26 maja 1823 w Brownville, zm. 1 grudnia 1910 w Letchworth State Park) – amerykański przedsiębiorca i filantrop. Komisarz i przewodniczący New York State Board of Charities, założył Craig Colony for Epileptics w Sonyea. Współzałożyciel i przewodniczący National Association for the Study of Epilepsy. Na jego cześć nazwano Letchworth State Park.

</doc>
<doc id="1625281" url="https://pl.wikipedia.org/wiki?curid=1625281" title="Grupa 42">
Grupa 42

Grupa 42 (cz. "Skupina 42") – czeskie ugrupowanie artystyczne. Jego członkowie przed powstaniem Grupy zafascynowani byli surrealizmem. Grupa skupiała twórców wielu specjalności artystycznych – sztuk wizualnych, fotografii i literatury.
W spotkaniu inauguracyjnym grupy 27 listopada 1942 roku, uczestniczyli związani przed wojną ze sztuką surrealizmu: malarz František Gross i rzeźbiarz Ladislav Zívr, młodsi artyści: Jiří Kolář, który zresztą w Grupie występował wyłącznie jako poeta, i Jan Kotík, oraz teoretycy i krytycy sztuki: Jindřich Chalupecký i Jiří Kotalík. Do członków założycieli należał także, nieobecny na spotkaniu inauguracyjnym grupy, malarz František Hudeček.
Fotografię reprezentował w Grupie Miroslav Hák.
Członkami Grupy byli poeci: Jiří Kolář, Ivan Blatný, Jiřina Hauková, Josef Kainar, Jan Hanč.
Podstawowym manifestem artystycznym Grupy 42 był artykuł Jindřicha Chalupecký'ego, zatytułowany "Świat, w którym żyjemy" (cz. "Svět, v němž žijeme"), natomiast artystyczne inspiracje grupy stanowił nie tylko surrealizm, ale ponadto kubizm, futuryzm i konstruktywizm.
Na poetów Grupy oddziaływała przede wszystkim literatura anglojęzyczna, min. tacy twórcy, jak James Joyce, T.S. Eliot, Henry Miller, Langston Hughes i Carl Sandburg.
Koniec działalności grupy przypada na rok 1948, jednak jej oddziaływanie na czeską sztukę i literaturę, uobecniało się silnie i w późniejszym okresie.

</doc>
<doc id="1625282" url="https://pl.wikipedia.org/wiki?curid=1625282" title="Kazimierz Tański">
Kazimierz Tański

Kazimierz Tański (ur. 4 marca 1774 we wsi Dąbrówka Połajewska, zm. 7 marca 1853 w Łagiewnikach) – generał wojsk polskich, uczestnik insurekcji kościuszkowskiej i wojen napoleońskich.
Od 2004 r. gimnazjum w Chmielniku nosi imię gen. Kazimierz Tańskiego
Życiorys.
Służba wojskowa.
Urodzony w rodzinie Andrzeja Tańskiego i Konstancji z Konieckich, w 1774 r. w Dąbrówce Połajewskiej. 
Po ukończeniu szkoły Pijarów w Radziejowie w wieku 14 lat zaciągnął się 13 lutego 1788 r. jako ochotnik do, 2 Brygady Kawalerii Narodowej.
W brygadzie w stopniu towarzysza służył w 19 chorągwi dowodzonej przez Dionizego Mniewskiego. W latach 1792-1794 brał udział m.in. w bitwie pod Zieleńcami, Dubienką i Szczekocinami. Pozostał w szeregach do rozwiązania wojska, co nastąpiło w Radoszycach 18 listopada 1794 roku.
W roku 1797 udał się do Mediolanu i tam 5 listopada wstąpił do Legionów Polskich przyjęty w stopniu podporucznika, 10 marca 1799 roku mianowany został porucznikiem i 24 sierpnia 1802 r. został przeniesiony do pułku jazdy.
Kapitanem został 20 sierpnia 1804 r.
W 1805 roku został ranny w bitwie pod Castelfranco.
W kampanii 1806 i 1807 roku przeciw Prusom, brał udział w bitwie pod Glatz 15 kwietnia 1807 r., za co 28 maja 1808 r.odznaczono go kawalerskim znakiem Legii Honorowej.
Będąc urlopowany podczas prywatnego pobytu w Petersburgu spełnił rolę kuriera dostarczając korespondencję Aleksandra I Romanowa do Napoleona Bonaparte W nagrodę mianowany adiutantem przy sztabie armii włoskiej pod dowództwem wicekróla Eugeniusza Beauharnaisa.
Ranny w bitwie pod Wagram. Awansował do stopnia majora 4 pułku I Legii Nadwiślańskiej i przyłączonym do dywizji generała Serrasa.
W marcu 1810 r. Tański ze swoim pułkiem wyruszył do Hiszpanii. W bitwie pod Benevente został ciężko ranny w nogę. Złożył dymisję i wyjechał do Paryża.
Kazimierz Tański wielokrotnie prosił Napoleona o mianowanie go majorem jakiegokolwiek francuskiego pułku jazdy, bez rezultatu bowiem 28 września 1810 r. minister jego prośby odrzucił. 30 kwietnia 1811 r. powołany został przez księcia Józefa Poniatowskiego na majora 11 Pułku Ułanów Księstwa Warszawskiego.
W sierpniu 1813 r. był dowódcą Ułanów Nadwiślańskich. Dostał się do niewoli na Węgrzech, w Stuhlweißenburgu, gdzie pozostawał do maja 1814 roku.
Po uwolnieniu, przez Wiedeń, Tański pojechał do Paryża. Mianowany tam dowódcą 3 Pułku Piechoty Liniowej.
Życie rodzinne.
10 lipca 1816 roku poślubił Justynę Konińską w Przedborzu. 18 stycznia 1818 roku na własną prośbę otrzymał dymisję będąc wówczas w stopniu generała brygady, z pozwoleniem noszenia munduru i ze stałą pensją. 5 października 1823 roku w Piórkowie urodził się Karol, syn Kazimierza Tańskiego.
Okres pobytu Tańskiego w Chmielniku zaczyna się od dnia 12 stycznia 1829 roku, kiedy to Dezydery Chłapowski odsprzedał Tańskiemu miasto Chmielnik wraz z przyległościami (Łagiewniki, Przededworze i Jasień) za 18 000 zł. Pod zarządem Tańskiego dobra chmielnickie przeżywały rozkwit. Dnia 19 maja 1848 roku dzięki staraniom Tańskiego Komisja Rządowa Spraw Wewnętrznych i Duchowych w Warszawie postanowiła przywrócić w mieście jeden dzień targowy w dni czwartkowe. Kazimierz Tański 14 września 1844 roku wystąpił w imieniu swoim i wiernych parafii chmielnickiej z inicjatywą do biskupa krakowskiego, aby ten postarał się u papieża o nadanie dnia odpustowego dla parafii Chmielnik. Kazimierz Tański zmarł 7 marca 1853 roku, w wieku 78 lat w Łagiewnikach. Ceremonia pogrzebowa rozpoczęła się 11 marca wieczorem, od przewiezienia ciała do Chmielnika. Pogrzeb odbył się 12 marca rano. Generał został pochowany w podziemiach kościoła w Chmielniku, a następnie przeniesiony na cmentarz parafialny. Na pomniku umieszczono napis, cyt.
Kazimierz Tański w nagrodę za zasługi został odznaczony Krzyżem Kawalerskim Orderu Wojskowego Polskiego 22 lipca 1813 roku.
Napisał Pamiętniki: "Piętnaście lat w Legionach" (wyd. 1905). W 1830 roku został nagrodzony Znakiem Honorowym za 20 lat służby.

</doc>
<doc id="1625284" url="https://pl.wikipedia.org/wiki?curid=1625284" title="Pokrzewka kasztanowata">
Pokrzewka kasztanowata

Pokrzewka kasztanowata ("Curruca undata") – gatunek małego ptaka z rodziny pokrzewek (Sylviidae). Występuje w zachodniej i południowej Europie oraz północno-zachodniej Afryce. Nie zalatuje do Polski. Bliski zagrożenia.
Taksonomia.
Gatunek ten często umieszczany jest w rodzaju "Sylvia". Obecnie wyróżnia się trzy podgatunki: "C. undata dartfordiensis", "C. undata undata" i "C. undata toni". Proponowane podgatunki "corsa" (Korsyka) i "naevalbens" (południowo-wschodnie Włochy) zostały zsynonimizowane z podgatunkiem nominatywnym, "aremoricus" (północno-zachodnia Francja) z "dartfordiensis", a "tingitana" (Maroko) z "toni".
Zasięg występowania.
Najliczniejsze populacje zamieszkują Hiszpanię, Portugalię oraz zachodnią i południową Francję. Przeważnie jest to ptak osiadły, ale poza sezonem lęgowym może się rozpraszać na niewielkie odległości, a niektóre ptaki europejskie zimują w północno-zachodniej Afryce.
Poszczególne podgatunki zamieszkują:
Morfologia.
Długość ciała 12,5 cm; masa ciała 6,8–10,5 g.
Ekologia.
Najłatwiej zobaczyć ją rano przy dobrej pogodzie.
Latem żywi się głównie owadami i ich larwami, zimą także pająkami, nasionami i jagodami.
Wyprowadza dwa, czasem trzy lęgi w sezonie. Samica składa 3–4 białawe lub jasnozielonkawe jaja z drobnym, ciemniejszym plamkowaniem, zwykle na początku maja. Inkubacją zajmuje się samica (niekiedy na krótki czas zastępuje ja samiec), trwa ona około 12–13 dni. Oboje rodzice zajmują się pisklętami i karmią je owadami. Młode opuszczają gniazdo 12–13 dni po wykluciu, czasem wcześniej, jeśli są zaniepokojone lub gdy jest bardzo ciepło.
Status.
IUCN od 2008 roku uznaje pokrzewkę kasztanowatą za gatunek bliski zagrożenia (NT, "Near Threatened"); wcześniej, od 1988 roku klasyfikowano ją jako gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 1,2–3,0 milionów dorosłych osobników. Globalny trend liczebności populacji uznawany jest za spadkowy.

</doc>
<doc id="1625285" url="https://pl.wikipedia.org/wiki?curid=1625285" title="USS Triton (SSRN-586)">
USS Triton (SSRN-586)

USS Triton (SSRN-586) – jeden z pierwszych amerykańskich okrętów podwodnych z napędem atomowym, którego konstrukcyjnym zadaniem było prowadzenie dozoru radarowego, za pomocą pierwszego na świecie radaru z elektronicznym skanowaniem. W momencie ukończenia budowy w 1959, był największym okrętem podwodnym na świecie. W roku 1960 odbył 83-dniową podwodną podróż dookoła świata, trasą pokonaną w latach 1519-1522 przez Ferdynanda Magellana.

</doc>
<doc id="1625286" url="https://pl.wikipedia.org/wiki?curid=1625286" title="Aleksandr Nikolski">
Aleksandr Nikolski

Aleksandr Michajłowicz Nikolski (ros. Александр Михайлович Никольский, ur. 18 lutego 1858 w Astrachaniu, zm. 8 grudnia 1942 w Charkowie) – rosyjski zoolog.
Od 1877 do 1881 studiował na Uniwersytecie w Sankt Petersburgu, tytuł doktora uzyskał w 1887. Od 1881 do 1891 brał udział w licznych ekspedycjach zoologicznych na Syberię, Kaukaz, Bliski i Daleki Wschód. W 1887 został profesorem na Uniwersytecie w Petersburgu, od 1895 był kustoszem kolekcji herpetologicznej w Muzeum Zoologii Akademii Nauk. Od 1903 na katedrze Uniwersytetu w Charkowie.

</doc>
<doc id="1625290" url="https://pl.wikipedia.org/wiki?curid=1625290" title="Janusz Tański">
Janusz Tański

Janusz Tański (ur. 25 marca 1864 w Żychlinie/Płocku, zm. 6 listopada 1889 w Warszawie) – polski działacz socjalistyczny, współzałożyciel Związku Robotników Polskich.
Życiorys.
W 1864 roku przyjął chrzest, pieczętował się herbem Nałęcz. Ukończył gimnazjum w Płocku, studiował na wydziale matematycznym w Warszawie. Dołączył do "Towarzystwa oświaty ludu miejskiego". Był członkiem II Proletariatu i współzałożycielem Związku Robotników Polskich. W 1891 roku został aresztowany i osadzony w Cytadeli Warszawskiej. Jesienią 1892 roku został zwolniony z aresztu. W 1894 roku został skazany na 6 miesięcy więzienia i 3 lata osiedlenia w Rosji. Po odbyciu kary wyjechał za granicę.
Zmarł 6 listopada 1889 roku Szpitalu Świętego Ducha w Warszawie. Został pochowany na Cmentarzu Powązkowskim w Warszawie (kwatera 86-1-16/17).

</doc>
<doc id="1625291" url="https://pl.wikipedia.org/wiki?curid=1625291" title="Michał Bristiger">
Michał Bristiger

Michał Bristiger (ur. 1 sierpnia 1921 w Jagielnicy, zm. 16 grudnia 2016 w Warszawie) – polski muzykolog, krytyk muzyczny, popularyzator muzyki, publicysta, lekarz, prof. zw. dr hab. sztuk muzycznych o specjalności muzykologia, nauczyciel akademicki Instytutu Muzykologii Uniwersytetu Warszawskiego, wieloletni pracownik Instytutu Sztuki Polskiej Akademii Nauk w Warszawie.
Życiorys.
Urodził się w ówcześnie leżącej na terytorium Polski Jagielnicy (obecnie leży na Ukrainie) w rodzinie żydowskiej jako syn działacza syjonistycznego Chaima Nuty Brüstigera (1890–1932) i Julii z domu Prajs (1902–1975). Jego dziadek prowadził tam aptekę. Należał do Komunistycznego Związku Młodzieży Polski na terenie Lwowa oraz organizacji „Pionier” będącej jego przybudówką. W latach 1936-1939 był członkiem Związku Młodzieży Szkolnej, a w latach 1939-1941 należał do Międzynarodowej Organizacji Pomocy Rewolucjonistom. W latach 1940–1941 studiował medycynę we Lwowie, jednak przerwał naukę w związku z wkroczeniem wojsk niemieckich do miasta w czerwcu 1941. Od tego okresu ukrywał się w Sokalu, potem przedostał się do Stalina (obecnie Donieck). We wrześniu 1943 wraz z ewakuowanymi żołnierzami włoskimi wyjechał do Włoch i osiadł w Bolonii. Tam w latach 1945–1946 kontynuował studia lekarskie oraz uczył się gry na fortepianie u Giuseppe Piccioli.
W 1946 wrócił do Polski i zamieszkał w Warszawie. Tam w latach 1946–1951 dokończył studia lekarskie. Studiował również w Wyższej Szkole Higieny Psychicznej w Warszawie. W latach 1948–1953 odbył studia muzykologiczne na Uniwersytecie Warszawskim. W 1948 wstąpił do Akademickiego Związku Walki Młodych „Życie”, a następnie do Związku Akademickiego Młodzieży Polskiej. W tym samym roku odbył staż szpitalny w Centralnym Laboratorium Bakteriologiczno-Żywnościowym Ministerstwa Bezpieczeństwa Publicznego (będąc formalnie funkcjonariuszem MBP). W 1955 uzyskał tytuł magistra muzykologii. Jego nauczycielem gry na fortepianie był Jerzy Lefeld. W 1951 rozpoczął pracę zawodową w Instytucie Muzykologii Uniwersytetu Warszawskiego jako asystent, a następnie w latach 1958–1970 jako adiunkt. W latach 1959–1960 dzięki stypendium odbył studia w zakresie historii i teorii muzyki w Accademia di Santa Cecilia w Rzymie i Centre National de la Recherche Scientifique w Paryżu. W latach 50. XX wieku działał w Klubie Krzywego Koła.
W 1963 uzyskał stopień doktora za rozprawę "Forma wariacyjna w muzyce instrumentalnej renesansu", napisaną pod kierunkiem Józefa Michała Chomińskiego. Praca, której fragmenty opublikowano początkowo w formie artykułów, została nagrodzona przez Ministra Szkolnictwa Wyższego i wydana drukiem w 2008 roku. W 1970 został pracownikiem naukowym Instytutu Sztuki Polskiej Akademii Nauk, gdzie w 1980 habilitował się na podstawie rozprawy "Związki muzyki ze słowem. Z zagadnień analizy muzycznej". W 1982 otrzymał tytuł docenta, a 16 października 1990 profesora zwyczajnego. Był także pracownikiem Katedry Teorii Muzyki Akademii Muzycznej w Warszawie. W 1991 przeszedł na emeryturę. Specjalizował się w problematyce relacji między muzyką a słowem we włoskiej muzyce wokalnej XVII i XVIII wieku. Autor wielu przekładów librett operowych i tłumaczeń z języka włoskiego tekstów muzykologicznych.
Był honorowym członkiem Komitetu Nauk o Sztuce Polskiej Akademii Nauk, Związku Kompozytorów Polskich oraz Institute of Advanced Musical Studies w Londynie (od 1994). Był członkiem Rady Artystycznej Teatru Wielkiego w Warszawie, członkiem Rady Naukowej Instytutu Sztuki PAN, Collegium Invisibile i Antiquae Musicae Italicae Studiosi w Bolonii (od 1977), konsultantem artystycznym Festiwalu Muzycznego Polskiego Radia, członkiem korespondentem Accademia delle Scienze dell’Instituto di Bologna (od 1978), członkiem założycielem Towarzystwa im. Witolda Lutosławskiego oraz założycielem i prezesem Stowarzyszenia De Musica.
Wykładowca teorii i estetyki muzyki oraz historii muzyki na wielu uczelniach w kraju: Uniwersytecie Warszawskim (1955–1972), Uniwersytecie Jagiellońskim (1970–1976) i Uniwersytecie im. Adama Mickiewicza w Poznaniu (1983–1985, 1987–1988). W latach 1992–1998 był zatrudniony jako profesor muzyki na Uniwersytecie Kalabryjskim w Arcavacata di Rende. W tym czasie przez trzy lata wykładał także na Uniwersytecie Macerata-Fermo. Od 1983 współpracował z Instytutem Muzykologicznym Uniwersytetu w Palermo. W latach 1985–1988 prowadził badania jako senior fellow w "Institut für die Wissenschaften vom Menschen" w Wiedniu. W latach 1994–1998 był kierownikiem artystycznym "Incontri" we Włoszech. W roku akademickim 1994/1995 był rektorem Międzynarodowej Akademii Mozartowskiej w Krakowie.
Pod jego kierunkiem stopień naukowy doktora uzyskał m.in. Maciej Jabłoński.
Uczestnik wielu konferencji muzykologicznych w Polsce i na świecie. Współorganizator polsko-włoskich konferencji muzykologicznych. Był konsultantem artystycznym w Teatrze Wielkim im. Stanisława Moniuszki w Poznaniu i Łodzi. Mieszkał w Warszawie. Pochowany na Cmentarzu Wojskowym na Powązkach w Warszawie (kwatera 33D-2-12).
Działalność muzyczna.
Był popularyzatorem muzyki oraz krytykiem, członkiem i redaktorem czasopism muzycznych. W latach 1952–1957 współredagował dział muzyczny w "Przeglądzie Kulturalnym". W 1967 założył pismo "Res Facta" (wznowione jako "Res Facta Nova"), którego został redaktorem naczelnym. Pismu towarzyszy także "Biblioteki Res Facta", której też jest redaktorem naczelnym. Był twórcą i redaktorem naczelnym wydawanej w latach 1972–1989 serii muzykologicznej "Pagine". W latach 1978–1986 był członkiem kolegium redakcyjnego "Acta Musicologica", od 1980 członkiem redakcji "International Review of the Aesthetics and Sociology of Music" z Zagrzebia, a od 1970 członkiem redakcji "Collage" z Palermo.
W 2001 założył stowarzyszenie i czasopismo internetowe o charakterze akademickim "De Musica", w którym zamieszczane są prace autorów polskich i zagranicznych dotyczące muzyki, filozofii, estetyki, poezji i literatury. Współtworzył magazyn "Atelier" w Programie II Polskiego Radia.
Nagrody.
W 2004 otrzymał tytuł doctora honoris causa Uniwersytetu w Palermo.
W 2006 został odznaczony Złotym Medalem „Zasłużony Kulturze Gloria Artis”.
Publikacje.
Michał Bristiger jest autorem wielu publikacji z zakresu muzykologii: książek, artykułów, polemik, komentarzy, sprawozdań, haseł encyklopedycznych i rozpraw.
Książki:

</doc>
<doc id="1625294" url="https://pl.wikipedia.org/wiki?curid=1625294" title="Halina Doree">
Halina Doree

Halina Doree, z d. Helena Zajdel (ur. 1907 w Rudzie Guzowskiej (ob. w granicach Żyrardowa), zm. 23 maja 1939 w Łodzi) – polska aktorka teatralna i filmowa.
Kariera.
Na deskach teatru występowała m.in. w Teatrze Nowym w Poznaniu. W sezonach teatralnych 1935/1936 i 1936/1937 roku wchodziła w skład zespołu Teatru Ziemi Pomorskiej w Toruniu, gdzie szybko zdobyła popularność u publiczności i uznanie krytyków. W sezonie 1937/1938 zatrudniona była w kierowanym przez Władysława Stomę Teatrze Miejskim w Bydgoszczy. Jednocześnie występowała też w latach 1937–1938 w Teatrze Wołyńskim im. Słowackiego w Łucku.
W sezonie 1938/1939 zatrudniona była w Zespole Teatrów Miejskich w Łodzi. Aktorka brała ponadto udział w przedstawieniach rewiowych w Łodzi – np. w Teatrze Kawiarni Bagatela, ul. Piotrkowska 94 (rewia „To trzeba zobaczyć!!", 1934) czy w Restauracji Kawiarni Pod Orłem (rewia "Orzeł w kwiatach", premiera 1 sierpnia 1935).
Jej filmowym debiutem była komedia „Dwie Joasie” z roku 1935.
Halina Doree występowała na scenie w szerokim repertuarze utworów – od komedii i wodewili, poprzez dramaty, do operetek i oper. Recenzenci teatralni oceniali ją jako wyróżniającą się, niezwykle utalentowaną aktorkę dysponującą świetnymi warunkami głosowymi, obdarzoną wdziękiem i temperamentem, zaliczając Doree do czołówki zespołu Teatru Ziemi Pomorskiej w Toruniu. W łuckim przedstawieniu „Rozkosznej dziewczyny” (1938) odnotowano u Doree „dobrą grę aktorską i miły głosik w stylu operetkowym”. Recenzent Ilustrowanego Kuriera Codziennego w sprawozdaniu z komedii „Stare wino” określił ją w 1936 roku mianem „wschodzącej gwiazdy na firmamencie teatralnym”, a publiczność grudziądzka podczas gościnnego wystawienia komedii muzycznej „Gospoda pod białym koniem” w marcu 1936 zgotowała jej gorące owacje po każdym akcie
Na sezon teatralny 1939/1940 Doree podpisała kontrakt do Teatru Miejskiego im. J. Słowackiego w Krakowie.
Zmarła 23 maja 1939 w Łodzi, około godziny 23:30, w szpitalu im. św. Józefa znajdującym się przy ulicy Drewnowskiej 75. Powodem zgonu było zapalenie otrzewnej oraz zakażenie krwi. Pochowana została na cmentarzu, w rodzinnym mieście Żyrardowie, 26 maja 1939.
Niektóre role teatralne.
Teatr Ziemi Pomorskiej w Toruniu:
Teatr Miejski w Bydgoszczy
Teatr Wołyński im. J. Słowackiego

</doc>
<doc id="1625296" url="https://pl.wikipedia.org/wiki?curid=1625296" title="49. ceremonia wręczenia nagród Brytyjskiej Akademii Filmowej">
49. ceremonia wręczenia nagród Brytyjskiej Akademii Filmowej

49. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 23 kwietnia 1996 roku. Najwięcej statuetek (po 3) otrzymały filmy "Braveheart. Waleczne serce, Listonosz, Rozważna i romantyczna" i "Szaleństwo króla Jerzego".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1625297" url="https://pl.wikipedia.org/wiki?curid=1625297" title="Józef Tański">
Józef Tański

Józef Tański (ur. 18 marca 1805, zm. 20 listopada 1888) – oficer wojsk polskich, publicysta francuski. 
Życiorys.
Brał udział w powstaniu listopadowym. Po wyjeździe do Francji wstąpił do legii cudzoziemskiej. Brał udział w walkach w Algierii i Hiszpanii, wreszcie przy sztabie głównym francuskim w czasie wojny krymskiej, gdzie kierował biurem korespondencji. Potem pracował jako dziennikarz w "Messager des Chambres" i "Journal des Débats". W 1870 roku założył "Avenir Militaire". 29 października 1845 roku otrzymał zgodę na naturalizację. Pochowany na cmentarzu w Montmorency. 

</doc>
<doc id="1625299" url="https://pl.wikipedia.org/wiki?curid=1625299" title="Radka Popova">
Radka Popova



</doc>
<doc id="1625303" url="https://pl.wikipedia.org/wiki?curid=1625303" title="Huta Józefowska">
Huta Józefowska

Huta Józefowska - osiedle w północnej części Radomia (wcześniej wieś pod tą samą nazwą) z dużą ilością nieużytków. Główne ulice to Mścisława i Huta Józefowska. Słabo skomunikowana z resztą miasta. Huta Józefowska została dołączona do Radomia w latach 80. XX wieku. W pobliżu przebiega linia kolejowa łącząca Radom z Warszawą.

</doc>
<doc id="1625308" url="https://pl.wikipedia.org/wiki?curid=1625308" title="Efraim Barasz">
Efraim Barasz

Efraim Barasz (ur. 1892 w Wołkowysku, zm. w październiku 1943) – żydowski przedsiębiorca i działacz syjonistyczny związany z Wołkowyskiem i Białymstokiem, przewodniczący Judenratu w białostockim getcie (1941–1943). 
Życiorys.
Urodził się w zamożnej rodzinie żydowskiej. Studiował w Niemczech, następnie pracował tam jako inżynier. W młodym wieku dołączył do ruchu syjonistów. Podczas I wojny światowej wraz z rodziną przebywał w Rosji. Po wojnie powrócił do rodzinnego Wołkowyska. Został przedsiębiorcą, rozpoczął aktywny udział w organizacjach żydowskich. W swojej okolicy został szefem organizacji syjonistów.
W 1934 roku przeprowadził się do Białegostoku. Został wybrany na dyrektora białostockiej wspólnoty żydowskiej. We wczesnych latach 30. odwiedził Palestynę, w celu przygotowania swojej rodziny do emigracji. Jego syn został zapisany do Uniwersytetu Hebrajskiego, następnie dołączył do brytyjskich sił podczas drugiej wojny światowej, gdzie był jednym z pierwszych żydowskich pilotów z Palestyny.
Pod koniec czerwca 1941, gdy niemieckie wojska dotarły do Białegostoku, na przewodniczącego Rady Żydowskiej (Judenratu) w białostockim getcie został powołany rabin Gedaliah Rosenmann. Po około miesiącu drugim prezesem został Barasz.
Barasz był świadomy masowych mordów Żydów oraz niszczenia ich wspólnot przez grupy operacyjne hitlerowskiej policji bezpieczeństwa. Wierzył, że posłuszeństwo uchroni ludność żydowską przed eksterminacją. W 1943 wraz ze swoją żoną i innymi członkami Rady Żydów trafił do obozu zagłady w Treblince, gdzie poniósł śmierć.

</doc>
<doc id="1625311" url="https://pl.wikipedia.org/wiki?curid=1625311" title="Zawi Szemi Szanidar">
Zawi Szemi Szanidar

Zawi Szemi Szanidar – kultura lub faza protoneolityczna Zagrosu, wyróżniana przez część badaczy. Nazwa wywodzi się z położonych w odległości 4 km od siebie stanowisk archeologicznych w Zawi Szemi i jaskini Szanidar.
Jej znaczenie polega na opuszczeniu przez ludzi schronień w jaskiniach i przejściu do osad w dolinach. Podjęto wówczas prawdopodobnie pierwsze próby udomowienia owcy.
Następuje po zaniku kultury zarzyjskiej, rozpoczyna trwający 3500 lat etap istotnych zmian w życiu tamtejszych grup ludzkich polegający na przejściu od kultur epipaleolitycznych do wczesnorolniczych kultur neolitycznych. Po blisko 2 tys. lat rozwoju zanikła, jednak zanim nastąpił jej schyłek, rozpoczęła się kolejna faza tzw. protoneolitu Zagrosu – Karim Szahir.
Ludność i zasięg kultury.
Na podstawie pochówków stwierdzono, że ludność tej kultury, podobnie do współczesnych im Natufijczyków należała do tzw. typu eurafrykańskiego.
Zasięg kultury jest trudny do ustalenia, brak znalezisk poza Szanidar i Zawi Szemi. Znajdowane surowce sugerują szerokie kontakty zarówno z regionami północnymi i zachodnimi (obsydian z Nimrud Dag i bitum prawdopodobnie z Kirkuku).
Osady.
W warstwie postzrzyjskiej (B 1) w jaskini Szanidar nie odkryto żadnych pozostałości konstrukcji mieszkalnych, prawdopodobnie samą jaskinie uważano za wystarczająco wygodną. Użytkowana była prawdopodobnie tylko w porze zimowej. Odmienny typ stanowiska reprezentuje otwarte obozowisko w Zawi Szemi położone na terasie nad brzegiem Wielkiego Zabu. Stanowisko to ma wymiary ok. 215 X 275 m, znajdują się tam pozostałości schronisk ludzkich. Na ok. 2 m średnicy kręgach ułożonych z otoczaków i połamanych żaren wznoszono przypuszczalnie nadbudowę z nietrwałych materiałów np. gałęzi. Wokół tej chaty odkryto płytkie jamy odpadkowe a nieco dalej liczne paleniska. Nosi ona ślady trzykrotnej przebudowy, zamieszkiwana była w sezonie letnim. Datowania wykazały, że koniec protoneolitycznego zasiedlenia jaskini Szanidar to ok. 8650 p.n.e. a najwcześniejsza osada w Zawi Szemi powstała ok. 8920 p.n.e. Ponieważ obydwa stanowiska są sobie współczesne i położone stosunkowo blisko przypuszcza się, że zamieszkiwały je te same grupy ludzkie, zimę spędzały w jaskini a lato w sezonowych obozowiskach takich jak w Zawi Szemi. Brak jeszcze w tej kulturze stałych osad na otwartym terenie.
Gospodarka.
Gospodarkę tej kultury określa się jako epipaleolityczną i myśliwsko-zbieracką. Obydwa stanowiska położone w strefie lasów pistacjowo-dębowych dostarczały wielu bogactw fauny. W Szanidar polowano głównie na kozice, jelenie, daniele, dziki, wilki, szakale, kuny i lisy (prawdopodobnie na niektóre głównie ze względu na skóry). W Zawi Szemi polowano głównie na jelenie, dzikie kozy i owce. Różnice mogą wynikać z odmiennych pór roku odbywanych polowań. W pobliskiej rzece łowiono ryby, mieszkańcy Szanidar zbierali ślimaki.
Rola owiec.
W najwyższych warstwach Zawi Szemi zaobserwowano znaczną przewagę szczątków kostnych owcy ("Ovis orientalis") co sugeruje, że stała się ona wówczas głównym pokarmem mięsnym. Znaczny odsetek kości należał do osobników młodych co niektórzy badacze interpretują jako dowód rozpoczęcia świadomej hodowli tego gatunku. Jednak jest to prawdopodobnie pozostałość po wyspecjalizowanym łowiectwie na osobniki o najsmaczniejszym mięsie, być może upolowanych w stadach dzikich zwierząt trzymanych w niewoli.
Narzędzia.
Przemysł kamienny tej kultury jest mniej staranny niż poprzedzającej ją kultury zarzyjskiej. W Zawi Szemi narzędzia gotowe stanowią tylko ok. 5% znalezisk.
Mikrolity stanowią ok. 26% znalezisk wśród narzędzi, spośród nich tylczaki stanowią ok. 60% a mikrolity półksiężycowate ok. 20%. Pozostałe mikrolity to nieliczne wiertniki, mikrorylce i wiórki.
Duże narzędzia kamienne (74% znalezisk) to głównie narzędzia z wnękami i dentykulowane, także drapacze, zgrzebła, rylce i noże.
Na dwóch wiórkach kamiennych stwierdzono tzw. wyświecenia powstające podczas ścinania traw.
Pojawiło się ciężkie kamienne wyposażenie nieznane w kulturze zarzyjskiej służące do rozcierania zebranego pożywienia roślinnego (żarna, moździerze, tłuczki i rozcieracze).
Bogato reprezentowany jest przemysł kościany. znaleziono kościaną oprawę sierpu w formie półksiężyca z wyżłobieniem, w którym osadzano kamienne zbrojniki tnące. Liczne są znaleziska koscianych szydeł, gładzików i ostrzy. znaleziono również kościaną rękojeść kamiennego noża.
Ozdoby.
Na obu stanowiskach znaleziono liczne paciorki z kości, marmuru, steatytu, nefrytu. Jako ozdób używano również zębów jelenia, w jednym przypadku odnaleziono grudkę miedzi rodzimej.
Pochówki.
W Szanidar odnaleziono 26 pochówków zgrupowanych w jednej części jaskini. Każdemu towarzyszy platforma z nie obrobionych kamieni, czasami zmarłemu składano dary takie jak żarna, grudki czarnej ochry lub kamienny nóż.
W Zawi Szemi odnaleziono pochówki 8 dorosłych, każdorazowo ze zwłokami niemowlęcia (brak interpretacji tych pochówków).

</doc>
<doc id="1625317" url="https://pl.wikipedia.org/wiki?curid=1625317" title="Katja Beer">
Katja Beer

Katja Beer, po mężu Wüstenfeld (ur. 10 października 1976 w Dohna) – niemiecka biathlonistka, czterokrotna mistrzyni Europy. W swoim dorobku ma również medal srebrny i brązowy. W sezonie 2002/2003 odniosła jedyne zwycięstwo w zawodach pucharu świata. Jej ojciec, Manfred Beer, również był biathlonistą, biathlonistką była także siostra Katji – Romy.
Jej mężem jest Jan Wüstenfeld.
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625318" url="https://pl.wikipedia.org/wiki?curid=1625318" title="Zespół Gallowaya-Mowata">
Zespół Gallowaya-Mowata

Zespół Gallowaya-Mowata (ang. Galloway-Mowat syndrome) – rzadki uwarunkowany genetycznie zespół wad wrodzonych. Na zespół składają się mikrocefalia, przepuklina rozworu przełykowego, i zespół nerczycowy. Zespół opisali Galloway i Mowat w 1968 roku.

</doc>
<doc id="1625322" url="https://pl.wikipedia.org/wiki?curid=1625322" title="Farces et moralités">
Farces et moralités

Farces et moralités ("Farsy i moralitety") – zbiór sześciu komedii Octave’a Mirbeau z 1904.
Oktawiusz Mirbeau jest autorem sześciu jednoaktówek, które swoim nowatorstwem antycypują teatr Harolda Pintera, Eugène’a Ionesco i Bertolda Brechta. 

</doc>
<doc id="1625327" url="https://pl.wikipedia.org/wiki?curid=1625327" title="Akitakata">
Akitakata

 – miasto w Japonii w prefekturze Hiroszima. Leży na wyspie Honsiu w regionie Chūgoku.
Położenie.
Miasto leży w północnej części prefektury graniczy z miastami:
Historia.
Miasto powstało 1 marca 2004 roku z połączenia miasteczek Kōda, Midori, Mukaihara, Takamiya, Yachiyo i Yoshida.

</doc>
<doc id="1625328" url="https://pl.wikipedia.org/wiki?curid=1625328" title="Józef Gburzyński">
Józef Gburzyński

Józef Gburzyński (ur. 19 marca 1949 w Napiwodzie, zm. 15 lutego 2018 w Elblągu) – polski związkowiec, robotnik, działacz opozycji w okresie PRL, prezydent Elbląga (1990–1994).
Życiorys.
W 1971 został absolwentem Technikum Mechanicznego w Elblągu. Od 1968 do 1989 pracował w zakładach mechanicznych i energetycznych w tym mieście. W 1980 wstąpił do „Solidarności”, przewodniczył komisji zakładowej w swoim zakładzie pracy. Po wprowadzeniu stanu wojennego zajął się dystrybucją wydawnictw niezależnych, organizował niejawne struktury NSZZ „S”. W listopadzie 1982 został tymczasowo aresztowany, zwolniono go w lipcu 1983 na mocy amnestii.
Po reaktywacji „Solidarności” został przewodniczącym zarządu regionu związku. W latach 90. należał do Porozumienia Centrum. W wyborach w 1993 bez powodzenia ubiegał się o mandat poselski z ramienia Zjednoczenia Polskiego. Od 1990 do 1994 był radnym i jednocześnie prezydentem Elbląga. Następnie przeszedł na rentę.
Działał w Polskim Związku Działkowców, w 2003 założył Stowarzyszenie Osób Represjonowanych i Poszkodowanych w latach 1980–1990 Regionu Elbląskiego, należał do Stowarzyszenia Rozwój i Praca Przyszłością Samorządu. Był związany również z Prawem i Sprawiedliwością.
Zmarł w wieku 68 lat. 20 lutego 2018 został pochowany na Cmentarzu Komunalnym Dębica w Elblągu; w uroczystościach pogrzebowych wziął udział prezes partii PiS Jarosław Kaczyński.
W 2008 odznaczony Krzyżem Oficerskim Orderu Odrodzenia Polski, a w 2015 Krzyżem Wolności i Solidarności.

</doc>
<doc id="1625330" url="https://pl.wikipedia.org/wiki?curid=1625330" title="Mityng lekkoatletyczny Pedro’s Cup 2006">
Mityng lekkoatletyczny Pedro’s Cup 2006

Mityng lekkoatletyczny Pedro’s Cup 2006 – letni mityng Pedro’s Cup, który odbył się 30 sierpnia 2006 na stadionie Orła w Warszawie.
Ciekawsze rezultaty – mężczyźni.
Skok wzwyż.
 Sylwester Bednarek – nie zaliczył pierwszej wysokości

</doc>
<doc id="1625332" url="https://pl.wikipedia.org/wiki?curid=1625332" title="Dystrofia Thiela-Behnkego">
Dystrofia Thiela-Behnkego

Dystrofia Thiela-Behnkego (ang. Behnke-Thiel dystrophy, corneal dystrophy Thiel-Behnke type, CDB2) – choroba genetyczna z grupy wrodzonych dystrofii rogówki. Związana jest z mutacją w jednym z dwóch loci: 10q24 albo 5q31. Schorzenie opisali jako pierwsi Horst Behnke i Hans-Jürgen Thiel w 1965 roku.

</doc>
<doc id="1625333" url="https://pl.wikipedia.org/wiki?curid=1625333" title="Punktowe mocowanie szkła">
Punktowe mocowanie szkła

Punktowe mocowanie szkła – mocowanie tafli szkła za pomocą stalowych łączników. Metodą tą wykonuje się zadaszenia, elewacje oraz balustrady, uzyskując duży stopień przeszklenia przy małej ilości elementów konstrukcji, gdyż używane szkło bezpieczne (hartowane lub laminowane) stanowi element konstrukcji nośnej. Zróżnicowane kształty i rodzaje łączników pozwalają uzyskać praktycznie dowolny kształt konstrukcji.
Prekursorem tej techniki była firma Pilkington, która zapoczątkowała wykonywanie konstrukcji w tej technologii w latach 60. poprzedniego stulecia.
Mocowanie elementów.
Przelotowe.
Zamocowanie wymaga wykonanie otworu w tafli szkła, w którym umieszcza się łącznik przy użyciu nakrętek i śrub. Stosuje się najczęściej cztery lub sześć mocowań na krawędziach elementu i na narożach. Łączniki mogą umożliwiać nieznaczny obrót i wychylenie szkła w celu wyeliminowania naprężeń w okolicy mocowania spowodowanych np. parciem wiatru. Przemieszczenie umożliwia amortyzator z kauczuku silikonowego lub specjalnie ukształtowana metalowa głowica (tzw. rotula). Łączniki składają się z czterech, dwóch lub jednego ramienia zakończonego złączem śrubowym, takie elementy potocznie nazywane są pająkami.
Nieprzelotowe.
Rzadziej stosowany sposób łączenia, stosowany w ścianach osłonowych. Mocowanie występuje na krawędziach sąsiadujących elementów przy użyciu tzw. rozet lub pierścieni. Brak konieczności wiercenia otworów ułatwia i przyspiesza wykonanie konstrukcji jednak konieczne jest wypełnienie szczelin między taflami szkła. Bezpośredni kontakt metalu i szkła jest wykluczony głównie przez stosowanie uszczelek.
Klejone.
Nowatorskim rozwiązaniem jest przytwierdzenie metalowego łącznika do szkła przy użyciu kleju silikonowego. Tym sposobem eliminuje się konieczność wiercenia otworu a na złączu nie tworzy się mostek termiczny. Łącznik nie ma bezpośredniego kontaktu z opadami atmosferycznymi oraz poprawiona jest estetyka mocowania.

</doc>
<doc id="1625334" url="https://pl.wikipedia.org/wiki?curid=1625334" title="Krosownica">
Krosownica



</doc>
<doc id="1625336" url="https://pl.wikipedia.org/wiki?curid=1625336" title="Irena Česneková">
Irena Česneková

Irena Novotná-Česneková (ur. 2 maja 1972 w Třebíču) – czeska biathlonistka, dwukrotna srebrna oraz brązowa medalistka mistrzostw Europy.
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625337" url="https://pl.wikipedia.org/wiki?curid=1625337" title="Ośnieża">
Ośnieża

Ośnieża ("Halesia" J. Ellis ex L.) – rodzaj drzew i krzewów z rodziny styrakowatych. Wyróżniano w jego obrębie (w zależności od ujęcia taksonomicznego) od dwóch do pięciu gatunków. Współcześnie liczba ta redukowana jest do dwóch gatunków występujących tylko we wschodniej części Ameryki Północnej (zaliczany dawniej do tego rodzaju gatunek chiński przeniesiony został do rodzaju "Perkinsiodendron"). 
Nazwa naukowa rodzaju upamiętnia Stephena Halesa (1677-1761), botanika angielskiego. Polska nazwa rodzajowa pochodzi od tego, że pod kwitnącą ośnieżą opadłe płatki kwiatów gęsto pokrywają ziemię jak śnieg ("ośnieżają ziemię"). Rośliny te uprawiane są jako ozdobne.
Systematyka.
Rodzaj z rodziny styrakowatych "Styracaceae" z rzędu wrzosowców. W zależności od ujęcia zalicza się tu dwa, trzy lub pięć gatunków. Liczba gatunków jest redukowana w wyniku badań molekularnych i analizy zmienności morfologicznej taksonów. Zaliczany tu dawniej wschodnioazjatycki gatunek "Halesia macgregorii" okazał się być siostrzanym dla rodzaju "Rehderodendron" i przeniesiony został do odrębnego rodzaju "Perkinsiodendron". Zakwestionowano także zasadność wyróżniania kilku gatunków północnoamerykańskich ograniczając ich liczbę do dwóch, ze względu na ciągłość zmian w obrębie zasięgu ośnieży karolińskiej, które wcześniej uznawano za diagnostyczne dla wyróżniania gatunków: ośnieża górska "H. monticola" (rośliny górskie, większe i posiadające duże kwiaty i owoce) oraz ośnieża drobnokwiatowa "H. parviflora" (rośliny nizin nadmorskich o kwiatach drobnych).

</doc>
<doc id="1625339" url="https://pl.wikipedia.org/wiki?curid=1625339" title="Halesia">
Halesia



</doc>
<doc id="1625340" url="https://pl.wikipedia.org/wiki?curid=1625340" title="Klikon">
Klikon



</doc>
<doc id="1625343" url="https://pl.wikipedia.org/wiki?curid=1625343" title="Ogof Draenen">
Ogof Draenen

Ogof Draenen – jaskinia krasowa, położona 20 km na północny wschód od miasta Merthyr Tydfil w Walii, Wielka Brytania. Odkryta została w 1994 roku i jest drugą pod względem długości jaskinią Wielkiej Brytanii (po Three Counties System) oraz jedną z najdłuższych jaskiń świata (36. pozycja). Jej oficjalna długość wynosi 66,1 km (według pomiarów z 1999 roku), według obecnych szacunków mierzy około 70 km. Deniwelacja jaskini wynosi 151 metrów.

</doc>
<doc id="1625346" url="https://pl.wikipedia.org/wiki?curid=1625346" title="Galtonia biaława">
Galtonia biaława

Galtonia biaława, galtonia błyszcząca ("Ornithogalum candicans" ) – gatunek rośliny z rodziny szparagowatych ("Asparagaceae"). Pochodzi z Afryki Południowej.
Morfologia.
Jest to bylina cebulkowa dorastająca do 100 cm wysokości. Posiada liście odziomkowe, równowąskie. Kwiaty białe, zebrane w grono po 30–40 sztuk w szczytowej części łodygi. Owocem jest torebka.
Zastosowanie.
Roślina ozdobna uprawiana w ogrodach.

</doc>
<doc id="1625347" url="https://pl.wikipedia.org/wiki?curid=1625347" title="Galtonia candicans">
Galtonia candicans



</doc>
<doc id="1625349" url="https://pl.wikipedia.org/wiki?curid=1625349" title="48. ceremonia wręczenia nagród Brytyjskiej Akademii Filmowej">
48. ceremonia wręczenia nagród Brytyjskiej Akademii Filmowej

48. ceremonia rozdania nagród Brytyjskiej Akademii Sztuk Filmowych i Telewizyjnych.Najwięcej statuetek (4) otrzymał film "Cztery wesela i pogrzeb".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1625355" url="https://pl.wikipedia.org/wiki?curid=1625355" title="Puchar Ukrainy w piłce nożnej (2006/2007)">
Puchar Ukrainy w piłce nożnej (2006/2007)

Puchar Ukrainy 2006/2007 - XVI rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Pucharu UEFA sezonu 2007/08. Sezon trwał od 11 sierpnia 2006 do 27 maja 2007.
W sezonie 2006/2007 rozgrywki te składały się z:
Drużyny.
Do rozgrywek Pucharu przystąpiło 59 klubów Wyszczej, Pierwszej i Druhiej Lihi oraz Mistrz Ukrainy 2005 roku spośród drużyn amatorskich. Niektóre drużyny z Druhiej Lihi nie przystąpili do rozgrywek (Roś Biała Cerkiew, Czornohora Iwano-Frankowsk i Enerhija Jużnoukraińsk).
Terminarz rozgrywek.
Runda wstępna (1/32).
Mecze rozegrano 11 sierpnia 2006 z wyjątkiem meczu Dnister Owidiopol-Metałurh Donieck, który odbył się 12 sierpnia.
1/16 finału.
Mecze rozegrano 20 września 2006 z wyjątkiem meczu Tytan Armiańsk-Worskła Połtawa, który odbył się 19 września oraz Chimik Krasnoperekopsk-Metałurh Donieck, który odbył się 4 października.
1/8 finału.
Mecze rozegrano 25 października 2006.
1/4 finału.
Pierwsze mecze rozegrano 1 grudnia 2006, a rewanże 10 grudnia 2006.
1/2 finału.
Pierwsze mecze rozegrano 18 kwietnia, a rewanże 9 maja 2007.
Finał.
Mecz finałowy rozegrano 27 maja 2007 na Stadionie Olimpijskim w stolicy Kijowie.

</doc>
<doc id="1625361" url="https://pl.wikipedia.org/wiki?curid=1625361" title="Iwa Karagiozowa">
Iwa Karagiozowa

Iwa Karagiozowa z d. Szkodrewa (bułg. Ива Карагьозова-Шкодрева; ur. 21 września 1971 w Samokowie) – bułgarska biathlonistka, trzykrotna medalistka mistrzostw świata.
Kariera.
W zawodach Pucharu Świata zadebiutowała 21 stycznia 1988 roku w Anterselvie, zajmując siódme miejsce w sprincie. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła dwa dni później, wygrywając rywalizację w biegu indywidualnym. 
Wyprzedziła tam Norweżkę Anne Elvebakk i Martinę Stede z RFN. W kolejnych startach jeszcze dziewięć razy stawała na podium zawodów tego cyklu, odnosząc jeszcze cztery zwycięstwa: 28 stycznia 1988 roku w Ruhpolding, 9 marca 1989 roku w Östersund, 1 lutego 1990 roku w Walchsee i 21 stycznia 1993 roku w Anterselvie wygrywała biegi indywidualne. Najlepsze wyniki osiągnęła w sezonie 1987/1988, kiedy zajęła piąte miejsce w klasyfikacji generalnej.
Pierwszy medal zdobyła w 1990 roku, podczas mistrzostw świata w Oslo/Mińsku/Kontiolahti. Wspólnie z Nadeżdą Aleksiewą, Mariją Manołową i Cwetaną Krystewą zdobyła tam brązowy medal w biegu drużynowym. Na rozgrywanych rok później mistrzostwach świata w Lahti wywalczyła kolejne dwa medale. Najpierw razem z Aleksiewą, Manołową i Siłwaną Błagoewą zajęła drugie miejsce w biegu drużynowym. Trzy dni później zajęła trzecie w biegu indywidualnym, ulegając jedynie Petrze Schaaf z RFN i Norweżce Grete Ingeborg Nykkelmo. Była też między innymi czwarta w biegu drużynowym podczas mistrzostw świata w Feistritz w 1989 roku. W międzyczasie wywalczyła także srebrny medal w sprincie na mistrzostwach świata juniorów w Galyatető w 1991 roku.
W 1992 roku wystartowała na igrzyskach olimpijskich w Albertville, zajmując 17. miejsce w biegu indywidualnym, 33. w sprincie i 4. w sztafecie. Na rozgrywanych dwa lata później igrzyskach w Lillehammer, gdzie zajęła 41. pozycję w biegu indywidualnym, 11. w sprincie i 13. w sztafecie. Brała też udział w igrzyskach olimpijskich w Salt Lake City w 2002 roku, plasując się na 32. miejscu w biegu indywidualnym, 41. w sprincie i 4. w sztafecie.

</doc>
<doc id="1625362" url="https://pl.wikipedia.org/wiki?curid=1625362" title="E19 (trasa europejska)">
E19 (trasa europejska)

E19 – trasa europejska pośrednia północ-południe, biegnąca z Amsterdamu do Paryża. Trasa łączy Holandię, Belgię i Francję.
Przebieg: Amsterdam – Haga – Rijswijk – Rotterdam – Breda – Antwerpia – Bruksela – Mons – Valenciennes – Cambrai – Compiègne – Paryż.
Stary system numeracji.
Do 1985 obowiązywał poprzedni system numeracji, według którego oznaczenie E19 dotyczyło trasy: "(Albania) — Janina — Korynt". Arteria E19 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E19.
"Lista dróg opracowana na podstawie materiału źródłowego"

</doc>
<doc id="1625366" url="https://pl.wikipedia.org/wiki?curid=1625366" title="Ben Ulenga">
Ben Ulenga

Benjamin Ulenga (ur. 22 czerwca 1952), namibijski polityk, przewodniczący Kongresu Demokratów (CoD, "Congress of Democrats"), największej partii opozycyjnej.
Życiorys.
Ben Ulenga urodził się w miejscowości Ontanga w regionie Oshana. W młodości był zaangażowany w walkę niepodległościową Namibii przeciw południowoafrykańskiej okupacji i polityce apartheidu. W 1974 wstąpił do Ludowej Armii Wyzwolenia Namibii (PLAN, "People's Liberation Army of Namibia"), zbrojnego ramienia SWAPO, walczącej o niepodległość kraju. W trakcie walk został ranny, a następnie schwytany i skazany na 15 lat więzienia, które spędził na wyspie Robben Island. W 1985 wyszedł na wolność.
W 1988 Południowa Afryka zgodziła się zakończyć okupację Afryki Południowo-Zachodniej. W marcu 1990 proklamowano niepodległą Namibię. W latach 1989-1990 Ulenga był członkiem Zgromadzenia Konstytucyjnego, którego celem było opracowanie konstytucji kraju i organizacja demokratycznych wyborów. W latach 1990-1996 zasiadał w Zgromadzeniu Narodowym z ramienia SWAPO. W tym czasie, w latach 1991-1995 pełnił funkcję wiceministra środowiska naturalnego, ochrony przyrody i turystyki. W 1995 był wiceministrem samorządu lokalnego i mieszkalnictwa. W latach 1995-1998 zajmował stanowisko Wysokiego Komisarza Namibii w Wielkiej Brytanii.
W sierpniu 1998 zrezygnował ze stanowiska w proteście przeciw planom zmiany konstytucji, umożliwiającej ubieganie się o trzecią kadencję przez prezydenta Sama Nujomę. Ulenga krytykował również obecność wojskową Namibii w Demokratycznej Republice Kongo w czasie wojny domowej w tym kraju. W rezultacie wystąpił ze SWAPO i w marcu 1999 założył własną partię, Kongres Demokratów (CoD).
Ulenga wziął udział w wyborach prezydenckich w listopadzie 1999, zajmując w nich drugie miejsce za Samem Nujomą z wynikiem 10,5% głosów poparcia. Jednocześnie dostał się do Zgromadzenia Narodowego z ramienia CoD.
1 sierpnia 2004 w czasie kongresu CoD został wybrany jego przewodniczącym. W listopadzie 2004 po raz drugi uczestniczył w wyborach prezydenckich. Zajął ponownie drugie miejsce z wynikiem 7,3% głosów poparcia, za kandydatem SWAPO Hifikepunye Pohambą, który zdobył 76,4% głosów. W równoległych wyborach parlamentarnych ponownie dostał się do Zgromdzenia Narodowego. Na kongresie Kongresu Demokratów w maju 2008 Ulenga po raz kolejny został wybrany przewodniczącym partii.

</doc>
<doc id="1625368" url="https://pl.wikipedia.org/wiki?curid=1625368" title="Natalja Piermiakowa">
Natalja Piermiakowa

Natalja Lwowna Piermiakowa (ros. Наталья Львовна Пермякова, biał. Наталля Львоўна Пермякова, Natalla Lwowna Piermiakowa; ur. 22 maja 1970 w Apatyty) – białoruska biathlonistka, dwukrotna medalistka mistrzostw świata i trzykrotna medalistka mistrzostw Europy.
Kariera.
W zawodach Pucharu Świata zadebiutowała 17 grudnia 1992 roku w Pokljuce, zajmując 13. miejsce w biegu indywidualnym. Tym samym już w debiucie zdobyła pierwsze punkty. Na podium zawodów tego cyklu jedyny raz stanęła 8 marca 1996 roku w Pokljuce, kończąc rywalizację w biegu indywidualnym na drugiej pozycji. Rozdzieliła tam Tetianę Wodopjanową z Ukrainy i Niemkę Katrin Apel. Najlepsze wyniki osiągnęła w sezonie 1994/1995, kiedy zajęła 24. miejsce w klasyfikacji generalnej.
Podczas mistrzostw świata w Borowcu w 1993 roku wspólnie z Natalją Ryżenkową, Natalją Syczową i Swietłaną Paramyginą zdobyła srebrny medal w biegu drużynowym. Na rozgrywanych rok później mistrzostwach świata w Canmore razem z Ryżenkową, Paramyginą i Iryną Kakujewą zwyciężyła w tej samej konkurencji. Był to pierwszy w historii złoty medal w tej konkurencji dla Białorusi. Była też między innymi ósma w sprincie na mistrzostwach świata w Anterselvie w 1995 roku.
W 1994 roku wystartowała na igrzyskach olimpijskich w Lillehammer, gdzie zajęła 7. miejsce w biegu indywidualnym, 38. w sprincie i 6. w sztafecie. Brała również udział w igrzyskach w Nagano w 1998 roku, zajmując w swoim jedynym starcie 41. miejsce w biegu indywidualnym.

</doc>
<doc id="1625373" url="https://pl.wikipedia.org/wiki?curid=1625373" title="Mistrzostwa Europy w Koszykówce Mężczyzn 1987">
Mistrzostwa Europy w Koszykówce Mężczyzn 1987

Mistrzostwa Europy w koszykówce mężczyzn 1987 odbyły się w dniach 3 - 14 czerwca w Grecji. Zwyciężyła drużyna gospodarzy, pokonując w finale reprezentację ZSRR. Brązowy medal wywalczyła drużyna Jugosławii. Reprezentacja Polski zajęła siódme miejsce. MVP turnieju został Grek Nikos Galis.
Grupy.
Dwanaście drużyn zostało podzielonych na dwie grupy, po sześć zespołów każda:

</doc>
<doc id="1625375" url="https://pl.wikipedia.org/wiki?curid=1625375" title="Bitwa pod Plattsburgh">
Bitwa pod Plattsburgh



</doc>
<doc id="1625378" url="https://pl.wikipedia.org/wiki?curid=1625378" title="Kathi Schwaab">
Kathi Schwaab

Kathi Schwaab (ur. 26 listopada 1972 w Oberhofie) – niemiecka biathlonistka, srebrna medalistka mistrzostw świata i trzykrotna medalistka mistrzostw Europy.
Kariera.
W Pucharze Świata zadebiutowała 14 grudnia 1989 roku w Obertilliach, zajmując 33. miejsce w biegu indywidualnym. Pierwsze punkty (do sezonu 2000/2001 punktowało 25. najlepszych zawodników) zdobyła 15 stycznia 1993 roku w Ridnaun, kiedy zajęła 13. miejsce w tej samej konkurencji. Jedyny raz na podium zawodów pucharowych stanęła 4 stycznia 1997 roku w Oberhofie, kończąc rywalizację w sprincie na trzeciej pozycji. W zawodach tych wyprzedziły ją tylko Szwedka Magdalena Forsberg i Hildegunn Mikkelsplass z Norwegii. Najlepsze wyniki osiągnęła w sezonie 1996/1997, kiedy zajęła 14. miejsce w klasyfikacji generalnej.
Podczas mistrzostw świata w Anterselvie w 1995 roku wspólnie z Simone Greiner-Petter-Memm, Uschi Disl i Petrą Behle zdobyła srebrny medal w biegu drużynowym. Zajęła też między innymi 34. miejsce w biegu indywidualnym na mistrzostwach świata w Osrblie dwa lata później. Ponadto zdobyła trzy medale mistrzostw Europy: złoty w biegu indywidualnym na ME w Iżewsku (1999) oraz brązowe w sprincie na ME w Kontiolaht (1994) i w sztafecie na ME w Grand-Bornand (1995).

</doc>
<doc id="1625381" url="https://pl.wikipedia.org/wiki?curid=1625381" title="Jezioro Pepin">
Jezioro Pepin



</doc>
<doc id="1625383" url="https://pl.wikipedia.org/wiki?curid=1625383" title="Leonidas Kambandais">
Leonidas Kambandais

Leonidas Kambandais (ur. 8 marca 1982 w Atenach) – grecki piłkarz występujący na pozycji napastnika.
Kariera.
Kambandais zawowdową karierę rozpoczynał w 2002 roku w Arisie Saloniki z Alpha Ethniki. Jego barwy reprezentował przez 2 lata. W tym czasie rozegrał tam 18 ligowych spotkań i zdobył 3 bramki. W 2004 roku odszedł do AEK Ateny, również z Alpha Ethniki. Pierwszy ligowy mecz zaliczył tam 26 września 2004 roku przeciwko Kerkirze (2:0). Latem 2005 roku Kambandais został wypożyczony do cypryjskiego Anorthosis Famagusta. Spędził tam pół roku. Potem wypożyczono go do Panioniosu GSS (Alpha Ethniki). Tam również występował przez pół roku. W tym czasie zagrał tam w 12 ligowych meczach i strzelił w nich 2 gole. Potem powrócił do AEK-u. W 2007 roku wywalczył z nim wicemistrzostwo Grecji.
Latem 2007 roku Kambandais podpisał kontrakt z niemiecką Arminią Bielefeld z Bundesligi. W tych rozgrywkach zadebiutował 22 września 2007 roku w przegranym 0:3 pojedynku z FC Schalke 04. 5 kwietnia 2008 roku w wygranym 1:0 spotkaniu z Karlsruher SC strzelił pierwszego gola w Bundeslidze. W Arminii spędził 2 lata.
Latem 2009 roku Kambandais powrócił do Grecji, gdzie został graczem Olympiakosu Wolos, grającego w Beta Ethniki. W 2010 roku awansował z nim do Super League Ellada (wcześniej Alpha Ethniki). W latach 2010–2012 grał w OFI Kreta, a latem 2012 został zawodnikiem Panioniosu GSS.

</doc>
<doc id="1625384" url="https://pl.wikipedia.org/wiki?curid=1625384" title="Jezioro Powell">
Jezioro Powell



</doc>
<doc id="1625385" url="https://pl.wikipedia.org/wiki?curid=1625385" title="Robert Cailliau">
Robert Cailliau

Robert Cailliau (ur. 26 stycznia 1947) – belgijski programista, współtwórca usługi WWW. W 1974 roku rozpoczął pracę w CERN.

</doc>
<doc id="1625386" url="https://pl.wikipedia.org/wiki?curid=1625386" title="Neoewolucjonizm">
Neoewolucjonizm

Neoewolucjonizm − współczesny nurt w naukach społecznych nawiązujący do klasycznego ewolucjonizmu. Rezygnuje m.in. z tezy o jednokierunkowym rozwoju całej ludzkości od form prymitywnych do społeczeństwa cywilizowanego. Największy rozwój tego nurtu zauważa się po II wojnie światowej. Neoewolucjonizm posiada znaczących przedstawicieli także i dziś. 
Przedstawiciele: Talcott Parsons, Leslie White, Julian Steward, Patrick Nolan, Gerhard Lenski, Vere Gordon Childe, Walter Garrison Runciman, Marshall Sahlins.
Cechy neoewolucjonizmu w porównaniu z klasycznym ewolucjonizmem:
Nurty neoewolucjonizmu.
Ewolucjonizm uniwersalny.
Tez klasycznego ewolucjonizmu nie dało się utrzymać w świetle obserwacji etnograficznych i danych archeologicznych (tym bardziej, że wiele z nich to tezy niesprawdzalne albo sfalsyfikowane przez przykłady etnograficzne) co spowodowało z końcem XIX wieku wzrost tendencji antyewolucjonistycznych i zwrot ku koncepcjom dyfuzji kultury (które przyczyn zmian kultury doszukiwały się w dyfuzji) oraz koncepcjom areału kulturowego (które zwracały uwagę na efekty powiązania ze sobą kultur zwykle zlokalizowanych w określonym rejonie). Pewną formą dyfuzji jest akulturacja - gwałtowne przeobrażenie jednej kultury pod wpływem innej a jednym z następstw dyfuzji (szczególnie akulturacji) jest tzw. synkretyzm kulturowy (czyli związanie w jednorodną całość elementów pochodzących z różnych, genetycznie i historycznie odmiennych kultur.
Myśl ewolucjonistyczna odrodziła się w latach 30. XX wieku jako tzw. ewolucjonizm uniwersalny, który jednak znacznie złagodził dogmaty klasycznego ewolucjonizmu XIX-wiecznego. Ewolucjonizm uniwersalny zarzucił rozważania o konkretnych sekwencjach ewolucji, nie dyskutował na przykład o matrylinearności i patrylinearności czy o szczegółach totemizmu. Zamiast tego położył nacisk na ogólne stadia rozwoju (epoki rozwoju ludzkości) które określano mianem dzikości, barbarzyństwa czy cywilizacji. Ewolucjonizm uniwersalny był swoistą wysepką intelektualną w czasach gdy w Stanach Zjednoczonych rozwój antropologii zainicjowany przez Franza Boasa poszedł w kierunku relatywizmu, konfiguracjonizmu i psychokulturalizmu a szkoła brytyjska, której przewodził Bronisław Malinowski kultywowała w badaniach antropologicznych podejście funkcjonalistyczne. Uniwersalne koncepcje ewolucjonistyczne zdobyły uznanie szczególnie na polu archeologii. Popularne stały się prace australijskiego archeologa Vere Gordon'a Childe'a, w których opisał on m.in. historie ludzkości, która przeszła przez kolejne stadia począwszy od zbieractwa i łowiectwa poprzez rolnictwo, powstanie państw i miast aż do rewolucji w wiedzy ludzkiej. Uznanie zdobyły prace Amerykanina Leslie A. White'a, który (pomijając niejako sferę symboliczną) ujął kulturę jako system termodynamiczny (a więc stochastyczny i pozbawiony determinizmu), w którym szczególnie dużą rolę odgrywa technika (technologia) i energia. Ekonomia, społeczność czy ideologia są w tym ujęciu zależnymi podsystemami. W myśl tej teorii człowiek aby przetrwać i rozwijać się przystosowuje się do natury, wykorzystując nadmiar zgromadzonej energii. Energia ta jest więc kluczową siłą w ewolucji kultury. Pierwotnie człowiek korzystał jedynie z energii własnych mięśni. Z czasem nauczył się użytkować inne źródła energii takie jak ogień, woda czy wiatr, zwierzęta, rośliny uprawne a w końcu zasoby naturalne (węgiel, ropa czy gaz) i energię atomową.
Ewolucjonizm multilinearny.
W przeciwieństwie do ewolucjonizmu unilinearnego ewolucjonizm multilinearny zakładał odmienne drogi rozwoju technicznego i społecznego w różnych regionach zależnie od czynników ekologicznych (historia, środowisko naturalne). Kulturalno-społeczny ewolucjonizm multilinearny wykazuje więc wiele podobieństw z ewolucjonizmem biologicznym (szczególnie z teorią powstawania gatunków Charlesa Darwina). Podejścia zawierające się w nurcie ewolucjonizmu multilinearnego rozwinęli antropolodzy Julian S. Steward i George Peter Murdock.
Prace antropologa Marshalla Davida Sahlinsa wsparły teorie White'a i Stewarda bogatym materiałem empirycznym, co sprzyjało w latach 60. rozwojowi myśli neoewolucjonistycznej w naukach społecznych. Sahlins w swojej pracy z 1960 roku "Evolution and Culture" ("Ewolucja i kultura") poruszył zagadnienia związane z ewolucją kulturową i neoewolucjonizmem. Podzielił ewolucje społeczeństw na "ogólne" i "szczególne". Ogólna ewolucja to tendencja systemów społecznych i kulturowych do zwiększania swojej złożoności, stopnia zorganizowania i adaptacji do środowiska. Jednakże, ponieważ różne kultury nie są od siebie zupełnie odizolowane, dochodzi do interakcji i dyfuzji ich cech charakterystycznych (na przykład wynalazków technicznych). Prowadzi to do tego, że kultury rozwijają się w zróżnicowany sposób (ich ewolucja następuje w specyficzny sposób), podczas gdy różne elementy są wprowadzane do nich w różnych kombinacjach i na różnych etapach ewolucji. 
Gerhard Lenski w swoich książkach "Power and Privilege" ("Władza i przywileje" 1966) oraz "Human Societies. An Introduction to Macrosociology" ("Społeczeństwa ludzi. Wprowadzenie do makrosocjologii" 1974) rozwinął dalej koncepcje Lesliego White'a (którego jest uczniem) i Lewisa Henry'ego Morgana. Lenski przedstawił teorię ekologiczno-ewolucyjną, która powinna według niego zajmować się szukaniem zjawisk w życiu społeczeństw podobnie jak teoria ewolucyjna w biologii poszukuje podstawowych, długotrwałych i adaptacyjnych zmian organizmów. Z ekologicznym podejściem biologii teorię Lenskiego łączy skupienie się na zależnościach między populacjami oraz ich współzależności od środowiska. Definiując społeczeństwo Lenski rozszerza definicje społeczeństwa w zasadzie na całe królestwo zwierząt - uważa, że człowiek, mimo wszystkiego co odróżnia go od innych żyjących istot, nadal jest częścią natury i nosi wyraźne ślady swojej ewolucyjnej przeszłości. Kondycje człowieka określają podstawowe potrzeby biologiczne, motywacja do ich zaspokajania, skłonność do tworzenia kultury i włączania się w systemy społeczno-kulturowe oraz adaptacja przez tworzenie społecznych form organizacji. Podobnie jak Leslie White Lenski uważa, że postęp technologiczny jest najważniejszym czynnikiem w ewolucji (zmian) społeczeństwa i kultury. Podobne jest także jego spojrzenie na współzależności wewnątrz danego systemu społecznego (najważniejszym podsystemem pozostaje technologia, która określa ekonomię, wartości, politykę oraz dystrybucję). Jednak w przeciwieństwie do White'a, który zdefiniował technologię jako zdolność tworzenia i wykorzystywania energii, Lenski skupił się na informacji - na jej ilości i zużyciu. Czym więcej informacji i wiedzy ma dane społeczeństwo, szczególnie tam gdzie informacja i wiedza pozwala ludziom na kształtowanie ich środowiska naturalnego i społecznego, tym bardziej jest zaawansowane. Lenski rozumienie więc proces ewolucyjny przede wszystkim jako ekspansję informacji, a technologię definiuje jako informacje, techniki oraz narzędzia, z pomocą których człowiek wykorzystuje zasoby naturalne swojego środowiska zaspokajając swoje potrzeby i żądania. To co Lenskiego odróżnia od White to także to, że poszedł on dalej w swych spostrzeżeniach co do probabilistycznego charakteru determinacji rozwoju społeczeństwa przez technologię (przez co uniknął ślepej uliczki uniwersalizmu społecznego). Możliwe są więc sprzężenia zwrotne pomiędzy komponentami systemu społecznego i technologią - choć technologia najczęściej determinuje świat symboli, wartości, idei i struktury społeczne to w określonych, lokalnych warunkach ekologicznych, kierunek ten może się odwrócić.
Emancypacja świata ludzi z królestwa zwierząt następowała, zdaniem Lenskiego, stopniowo, poprzez uczenie się i dzielenie się informacją. Lenski wyróżnił cztery fazy rozwoju ludzkiego opierając się na postępie komunikacji, jaki nastąpił na przestrzeni dziejów. Na pierwszym etapie informacja była przekazywana poprzez geny. Wraz z rozwojem wrażliwości na bodźce zmysłowe, ludzie nabrali zdolności przekazywania informacji poprzez osobiste doświadczenia. W trzecim etapie ludzie rozpoczęli posługiwać się znakami i rozwinęli zdolność logicznego myślenia. W końcu stworzyli symbole i zaczęli posługiwać się językiem i pismem.
Ostatecznie współczesne systemy informacyjne są dla Lenskiego funkcjonalnym analogiem systemów genetycznych. Postęp w technice komunikacji przekłada się na postęp w systemie ekonomicznym, politycznym, dystrybucji dóbr, społecznej nierówności i innych obszarach życia społecznego. Możliwe, jak pisze Lenski, że z czasem przyrost informacji pozwoli nawet na w pełni świadomą kontrolę procesu ewolucji biologicznej – będzie to stanowiło jej swoiste ukoronowanie.
Lenski dzieli społeczeństwa zależnie od ich poziomu rozwoju technologii, komunikacji i ekonomii na: społeczeństwa łowców i zbieraczy, społeczeństwa parające się prostym rolnictwem lub ogrodnictwem (bez użycia pługa), zaawansowane społeczeństwa rolnicze, społeczeństwa przemysłowe i społeczeństwa szczególne (np. społeczności rybaków lub społeczności związane z morzem).
Kluczową rolę w myśli Lenskiego odgrywa związek pomiędzy populacją i produkcją. Zdolność ludzi do reprodukcji przewyższa zasoby dostępne w środowisku. Dlatego, jak konkluduje Lenski, liczebność populacji ludzi jest ograniczona przez swoją zdolność do produkcji żywności. Możliwości wzrostu ludzkich populacji, według Lenskiego, były na przestrzeni dziejów i są, poważnie destabilizującą siłą i mogą być ostatecznie powodem większości zmian w społeczeństwie i kulturze.
Teoria całościowych zmian zachodzących w społeczeństwach na świecie poparta została ogromną ilością danych na temat właściwości kulturowych, rozwoju technologicznego oraz postępu adaptacyjnego różnych społeczeństw. Przytaczając dane empiryczne, często o charakterze ilościowym, Lenski pokazał, iż w trendach makrosocjologicznych można odnaleźć wyraźne prawidłowości (choć być może nie są one absolutne czy uniwersalne). 
Lenski zwrócił też uwagę, na procesy informacyjne, które określają los poszczególnych jednostek kulturowych i instytucjonalnych w ramach danych systemów społecznych. Procesy te nazwał selekcją intraspołeczną (w odróżnieniu od selekcji interspołecznej, która następuje w wyniku różnicy w stadiach rozwoju poszczególnych społeczeństw). Problematyka ta podejmowana jest współcześnie przez antropologów ewolucyjno-poznawczych. Opierają się oni bardziej na darwinowskim niż spencerowskim rozumieniu ewolucji. Procesy poznawcze traktowane są przez nich jako epifenomeny procesu ewolucji. Są instrumentalne dla nadrzędnego celu, którym jest adaptacja do otoczenia naturalnego. Prowadzi to z kolei do powstania specyficznych mechanizmów przyjmowania i odrzucania różnych jednostek informacji. Znany z takiego podejścia jest amerykański antropolog Dan Sperber - autor koncepcji epidemiologii reprezentacji.
Wpływy neoewolucjonistyczne można zauważyć też w popularnych pracach Marvina Harrisa (przedstawiciela materializmu kulturowego) i amerykańskiego biologa Jareda Diamonda, którego prace mieszczą się w nurcie współczesnej tradycji psychologii ewolucyjnej.

</doc>
<doc id="1625387" url="https://pl.wikipedia.org/wiki?curid=1625387" title="Jezioro Carlyle">
Jezioro Carlyle



</doc>
<doc id="1625388" url="https://pl.wikipedia.org/wiki?curid=1625388" title="Jezioro Ainslie">
Jezioro Ainslie



</doc>
<doc id="1625391" url="https://pl.wikipedia.org/wiki?curid=1625391" title="Jezioro Manitou">
Jezioro Manitou



</doc>
<doc id="1625392" url="https://pl.wikipedia.org/wiki?curid=1625392" title="Wołodymyr Boszczuk">
Wołodymyr Boszczuk

Wołodymyr Mykołajowycz Boszczuk, ukr. Володимир Миколайович Бощук (ur. 3 sierpnia 1982 w Wierchowinie) – ukraiński skoczek narciarski i trener skoków narciarskich.
Przebieg kariery.
Pierwsze punkty w konkursie Pucharu Świata zdobył podczas zawodów na skoczni w Klingenthal w 2009, gdzie zajął 29. miejsce. W tym samym sezonie w Lillehammer zajął 26. pozycję. Te występy dały mu 76. miejsce w klasyfikacji generalnej Pucharu Świata 2008/2009. Największym sukcesem Boszczuka był awans do finałowej serii skoków podczas Mistrzostw Świata 2009 w Libercu na dużej skoczni (zajął 28. miejsce). W Pucharze Kontynentalnym 2008/2009 zgromadził 59 punktów. W 2011 zakończył sportową karierę.
Jego rekord życiowy to 188,5 m uzyskane na skoczni w Planicy.
Po zakończeniu kariery zawodniczej został trenerem skoków narciarskich, trenując między innymi Stepana Pasicznyka. Przed sezonem 2018/2019 został trenerem reprezentacji Ukrainy w skokach narciarskich.

</doc>
<doc id="1625397" url="https://pl.wikipedia.org/wiki?curid=1625397" title="Ofensywa Rwandy w Demokratycznej Republice Konga">
Ofensywa Rwandy w Demokratycznej Republice Konga

Ofensywa Rwandy w Demokratycznej Republice Konga rozpoczęła się 20 stycznia 2009 i została wymierzona w rwandyjskich rebeliantów skupionych wokół ugrupowania plemienia Hutu – Demokratyczne Siły Wyzwolenia Rwandy (FDLR), które są odpowiedzialne za udział w ludobójstwie w Rwandzie w 1994.
Inwazja wojsk Rwandy złożonych z małżonków plemienia Tutsi odbywała się za zgodą rządu Demokratycznej Republiki Konga. Zgoda Kinszasy na zbrojne wejście wojsk Rwandy o tyle budziło emocje, ponieważ w Rwanda dwukrotnie (1996 i 1998) dokonała inwazji na Demokratyczną Republikę Kongo, wymierzoną przeciw Kinszasie. Podczas walk w Kiwu między wojskami DRK a siłami Narodowego Kongresu Obrony Ludu Laurenta Nkundy, Rwanda została oskarżona przez DR Konga o wspieranie finansowe bojówek Nkundy, który twierdził, że bojownicy Hutu prześladują jego rodaków Banyamulenge (kongijski odłam plemienia Tutsi), a rząd nic nie robi, by się temu przeciwstawić. Prezydent DR Konga Joseph Kabila, był krytykowany przez naród, iż bez konsultacji z parlamentem zgodził się na wkroczenie rwandyjskich wojsk na terytorium kraju.
Walki.
Styczeń.
20 stycznia 2009 została zapoczątkowana inwazja wojsk Rwandy. Tego dnia na tereny DR Konga przedostało się 1000 żołnierzy.
Walki na dużą skalę rozpoczęły się 23 stycznia. Wtenczas na terytorium DR Konga weszło ok. 5000 ruandyjskich żołnierzy. Tego dnia w walkach zginęło 9 bojowników, a jeden kongijski żołnierz został ranny.
Początkowo wojska DR Konga wspierane były przez milicję Mai Mai wspierała, która jednak później zaczęła z nimi walczyć. 26 stycznia Mai Mai poinformowała, że zakończyła działania wojenne. Tego samego dnia Międzynarodowy Czerwony Krzyż wezwał wszystkie strony konfliktu do oszczędzania ludności cywilnej.
Luty.
11 lutego rwandyjskie radio państwowe podało, że połączona operacja doprowadziła do zniszczenia większości baz rwandyjskich rebeliantów na terytorium DRK.
Armia kongijska prowadziła także naloty na kryjówki dowódców FDLR. Najcięższe bombardowania odbywały się 75 km na północ od stolicy Kiwu – Goma oraz na płaskowyżu Masisi. W nalotach zginęło ponad 40 rebeliantów.
Kongijski generał John Numbi orzekł, że większość celów została wykonana i dlatego 25 lutego 2009 rwandyjskie wojska wyszły z terytorium DRK. Jednakże nie zniszczono wszystkich baz rebeliantów Hutu ani nie schwytano dowódców FDLR.
"Nie możemy powiedzieć by problem został rozwiązany ale rebelianci Hutu zostali poważnie osłabieni, a ich potencjał znacznie zredukowany" – powiedziała rwandyjska minister spraw zagranicznych Rosemary Museminali.
Rebelianci wykorzystywali cywilów jako "żywe tarcze". Podczas ofensywy rwandyjsko-kongijskiej rebelianci dokonywali gwałtów i mordów na cywilach. Ocenia się, ęe bojownicy przetrwali operację, ponieważ unikali otwartej walki z wojskami kongijskimi i ruandyjskimi.
W walkach poległo ok. 250 bojowników, 8 sprzymierzonych żołnierzy i ponad 250 cywilów.
14 maja 2009 bojówki Demokratycznych Sił Wyzwoleńczych Rwandy (FDLR) dokonały masakry w miejscowości Ekingi oraz w wiosce Busurungi w prowincji Kiwu. Wówczas zamordowano ok. 100 cywilów.

</doc>
<doc id="1625399" url="https://pl.wikipedia.org/wiki?curid=1625399" title="Halowe mistrzostwa świata w łucznictwie">
Halowe mistrzostwa świata w łucznictwie

Halowe mistrzostwa świata w łucznictwie – zawody łucznicze rozgrywane co dwa lata. Po raz pierwszy odbyły się w Finlandii w Oulu w roku 1991. Do 2009 roku rozgrywane były w latach nieparzystych, a od tego czasu – parzystych. Od 2001 roku w zawodach uczestniczą też juniorzy. Organizatorem mistrzostw jest Światowa Federacja Łucznicza (FITA).
Klasyfikacja medalowa.
"Stan po HMŚ 2018"

</doc>
<doc id="1625401" url="https://pl.wikipedia.org/wiki?curid=1625401" title="Rainy Lake">
Rainy Lake



</doc>
<doc id="1625404" url="https://pl.wikipedia.org/wiki?curid=1625404" title="Biskupi Rijeki">
Biskupi Rijeki



</doc>
<doc id="1625407" url="https://pl.wikipedia.org/wiki?curid=1625407" title="São Sebastião">
São Sebastião



</doc>
<doc id="1625411" url="https://pl.wikipedia.org/wiki?curid=1625411" title="Sao Sebastiao">
Sao Sebastiao



</doc>
<doc id="1625413" url="https://pl.wikipedia.org/wiki?curid=1625413" title="Russell Currier">
Russell Currier

Russell Currier (ur. 18 czerwca 1987 w Caribou) – amerykański biathlonista. Zadebiutował w biathlonie w rozgrywkach juniorskich w roku 2004.
Starty w Pucharze Świata rozpoczął zawodami w Östersund w roku 2008 zajmując 108. miejsce w biegu indywidualnym. Jego najlepszy dotychczasowy wynik w Pucharze świata to 56. miejsce w biegu pościgowym w P'yŏngch'ang w sezonie 2008/09.
Podczas Mistrzostw świata juniorów w roku 2007 w Martello zajął 36. miejsce w sprincie, 33 w biegu pościgowym, nie dobiegł do mety w biegu indywidualnym i zajął 16. miejsce w sztafecie. Na Mistrzostwach świata juniorów w roku 2008 w Ruhpolding zajął 15. miejsce w biegu indywidualnym, 15 w sprincie, 20 w biegu pościgowym i 9 w sztafecie.
Na Mistrzostwach świata w roku 2008 w Östersund zajął 79. miejsce w biegu indywidualnym oraz 16 w sztafecie. Na Mistrzostwach świata w roku 2009 w Pjongczangu zajął 57. miejsce w sprincie, 56 w biegu pościgowym oraz 21 w sztafecie męskiej i 18 w sztafecie mieszanej.

</doc>
<doc id="1625415" url="https://pl.wikipedia.org/wiki?curid=1625415" title="Hidipo Hamutenya">
Hidipo Hamutenya

Hidipo L. Hamutenya (ur. 17 czerwca 1939 w Odibo, zm. 6 października 2016 w Windhoek) – namibijski polityk, wieloletni członek SWAPO, członek gabinetu od 1990 do 2004. Po przegranej nominacji prezydenckiej w 2004, opuścił SWAPO i w 2007 stanął na czele Zgromadzenia na rzecz Demokracji i Postępu. Kandydat w wyborach prezydenckich w 2009.
Życiorys.
Hidipo Hamutenya urodził się w Odibo w regionie Ohangwena. Jego ojciec, Aaron Hamutenya, był jednym z założycieli SWAPO. Hidipo Hamutenya w latach 1963-1964 studiował dziennikarstwo na Uniwersytecie Sofijskim w Bułgarii. W 1969 ukończył nauki polityczne i historię (licencjat) na Lincoln University w Pensylwanii w USA. W 1971 zdobył tytuł magistra nauk politycznych na Uniwersytecie McGill w Kanadzie.
W latach 1965-1972 pełnił funkcję przedstawiciela SWAPO w obu Amerykach. W latach 1972-1974 był sekretarzem SWAPO ds. edukacji. W sierpniu 1976 wszedł w skład Biura Politycznego SWAPO.
W 1974 był jednym z założycieli Instytutu Narodów Zjednoczonych ds. Namibii (UNIN), organu ds. edukacji dla okupowanej Namibii z siedzibą w Lusace. W jego strukturach pełnił funkcję wicedyrektora i szefa Departamentu Nauk Historycznych i Politycznych w latach 1976-1981. Od 1981 do 1991 zajmował stanowisko sekretarza ds. informacji SWAPO. Od 1978 do 1990 wchodził w skład zespołu negocjacyjnego, zajmującego się Planem ONZ na rzecz Niepodległości Namibii.
W latach 1989-1990 był członkiem Zgromadzenia Konstytucyjnego Namibii, którego celem było opracowanie konstytucji kraju i organizacja wyborów. Po uzyskaniu przez Namibię niepodległości w marcu 1990, wszedł w skład Zgromadzenia Narodowego z ramienia SWAPO. Od 1990 do 15 kwietnia 1993 zajmował stanowisko ministra informacji i środków przekazu. Od kwietnia 1993 do 27 sierpnia 2002 pełnił funkcję ministra handlu i przemysłu. 27 sierpnia 2002 został mianowany ministrem spraw zagranicznych.
W 2004 Hamutenya postanowił ubiegać się o nominację SWAPO w nadchodzących wyborach prezydenckich. 24 maja 2004 prezydent Sam Nujoma usunął go ze stanowiska szefa dyplomacji. 30 maja 2004 prawybory SWAPO wygrał Hifikepunye Pohamba, który następnie zwyciężył także w wyborach prezydenckich.
W listopadzie 2007 zrezygnował z członkostwa w SWAPO i mandatu w Zgromadzeniu Narodowym, w którym zasiadał od 1990. 17 listopada 2007 założył własną partię, Zgromadzenie na rzecz Demokracji i Postępu (RDP, "Rally for Democracy and Progress").
Hamutenya został kandydatem RDP w wyborach prezydenckich w listopadzie 2009. W wyborach zajął drugie miejsce, uzyskując 11% głosów poparcia. Przegrał z urzędującym prezydentem Pohambą, który zdobył ponad 75% głosów. Zgromadzenie na rzecz Demokracji i Postępu zdobyło 8 miejsc w 72-osobowym parlamencie i zostało największą partią opozycyjną. Hamutenya odrzucił wyniki wyborów, oskarżając władze o naruszenia prawa w czasie procesu wyborczego. Międzynarodowi obserwatorzy uznali wybory za wolne i demokratyczne, choć wskazali na kilka nieprawidłowości w ich trakcie.

</doc>
<doc id="1625417" url="https://pl.wikipedia.org/wiki?curid=1625417" title="Ośnieża górska">
Ośnieża górska

Ośnieża górska, o. drzewiasta ("Halesia monticola") – gatunek lub odmiana (w zależności od ujęcia taksonomicznego) rośliny należący do rodziny styrakowatych. Pochodzi z USA, gdzie występuje w południowo-wschodniej jego części od stanu Floryda po Ohio (strefa klimatyczna 6-9). W Polsce można go spotkać w niektórych ogrodach botanicznych, jest również wprowadzany do uprawy jako roślina ozdobna. Jednak w uprawie jest bardzo rzadki. Polska nazwa rodzajowa pochodzi od tego, że pod kwitnącą ośnieżą opadłe płatki kwiatów gęsto pokrywają ziemię jak śnieg.
Systematyka.
W większości dotychczasowych ujęć taksonomicznych jest to gatunek "Halesia monticola" (Rehd.) Sarg. (ośnieża górska). Jednak według GRIN Taksonomy for Plants, bazującej na najnowszych badaniach cytogenetycznych jest to tylko odmiana ośnieży czteroskrzydłej "Halesia tetraptera" var." monticola" (Rehder) Reveal &amp; Seldin).
Biologia i ekologia.
Roślina wieloletnia, megafanerofit. Wszystkie kwiaty zakwitają równocześnie wczesną wiosną na początku rozwoju liści, równocześnie też opadają. W swojej ojczyźnie rośnie w górach na wysokości 900–1200 m n.p.m.

</doc>
<doc id="1625418" url="https://pl.wikipedia.org/wiki?curid=1625418" title="Peggy Wagenführ">
Peggy Wagenführ

Peggy Wagenführ (ur. 14 listopada 1976 w Räckelwitz) – niemiecka biathlonistka, złota medalistka mistrzostw Europy w 1998 roku, w swoim dorobku ma również trzy medale brązowe. Karierę zakończyła w 2002 roku.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625420" url="https://pl.wikipedia.org/wiki?curid=1625420" title="Halesia monticola">
Halesia monticola



</doc>
<doc id="1625423" url="https://pl.wikipedia.org/wiki?curid=1625423" title="Drużynowe Mistrzostwa Polski na Żużlu 1997">
Drużynowe Mistrzostwa Polski na Żużlu 1997

Drużynowe Mistrzostwa Polski na Żużlu 1997 – 50. edycja rozgrywek o drużynowe mistrzostwo Polski, organizowanych przez Polski Związek Motorowy (PZM). W sezonie 1997, do rozgrywek pierwszej ligi przystąpiło dziesięć zespołów, natomiast w drugiej lidze wystąpiło jedenaście drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1997. Obrońcą tytułu z poprzedniego sezonu jest Włókniarz Częstochowa. W tym roku tytuł zdobyła Polonia Bydgoszcz.

</doc>
<doc id="1625424" url="https://pl.wikipedia.org/wiki?curid=1625424" title="São José">
São José

São José – miasto w Brazylii, w stanie Santa Catarina, ok. 8 km od Florianópolis.
W 2006 roku mieszkało tu 196 887 osób.
Przez miasto przebiega drogę krajową BR 101.
W mieście rozwinął się przemysł odzieżowy, metalurgiczny, drzewny oraz spożywczy.

</doc>
<doc id="1625425" url="https://pl.wikipedia.org/wiki?curid=1625425" title="São José (ujednoznacznienie)">
São José (ujednoznacznienie)



</doc>
<doc id="1625427" url="https://pl.wikipedia.org/wiki?curid=1625427" title="Humbert z Silvy Candidy">
Humbert z Silvy Candidy



</doc>
<doc id="1625428" url="https://pl.wikipedia.org/wiki?curid=1625428" title="Humbert Mourmoutiers">
Humbert Mourmoutiers



</doc>
<doc id="1625430" url="https://pl.wikipedia.org/wiki?curid=1625430" title="Sao Jose">
Sao Jose



</doc>
<doc id="1625432" url="https://pl.wikipedia.org/wiki?curid=1625432" title="Halowe Mistrzostwa Świata w Łucznictwie 2009">
Halowe Mistrzostwa Świata w Łucznictwie 2009

10. Halowe Mistrzostwa Świata w Łucznictwie odbyły się w dniach 4 - 8 marca 2009 w Rzeszowie. Są to czwarte mistrzostwa świata rozgrywane w Polsce, ale pierwsze w hali. Udział w mistrzostwach zapowiedziało 427 zawodników i zawodniczek z 40 krajów.

</doc>
<doc id="1625436" url="https://pl.wikipedia.org/wiki?curid=1625436" title="São Bento">
São Bento

Słowo São Bento może dotyczyć:

</doc>
<doc id="1625438" url="https://pl.wikipedia.org/wiki?curid=1625438" title="Sao Bento">
Sao Bento



</doc>
<doc id="1625440" url="https://pl.wikipedia.org/wiki?curid=1625440" title="Nina Karasewycz">
Nina Karasewycz

Nina Wasyliwna Karasewycz, ukr. Ніна Василівна Карасевич (ur. 29 października 1984 w Kijowie) – ukraińska biathlonistka, złota i brązowa medalistka mistrzostw Europy, w swoim dorobku ma również brązowy medal mistrzostw Europy juniorów.
Osiągnięcia.
Mistrzostwa Europy juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625441" url="https://pl.wikipedia.org/wiki?curid=1625441" title="ANZAC Day Clash">
ANZAC Day Clash

Anzac Day Clash to coroczny mecz ligowy między drużynami Collingwood FC a Essendon FC występującymi w lidze futbolu australijskiego – AFL. Mecz zawsze odbywa się 25 kwietnia na stadionie Melbourne Cricket Ground, w dniu święta narodowego Australii – Anzac Day. Od chwili zainaugurowania, rywalizacja ta zawsze cieszy się ogromnym zainteresowaniem wśród publiczności. Uchodzi za jedno z największych sportowych wydarzeń w Australii.
Drużyny Collingwood i Essendon FC uchodzą za najpopularniejsze w lidze AFL, w związku z czym rywalizacja między nimi w tym dniu wydaje się być mocno uzasadniona. Pierwszą edycję Anzac Day Clash rozegrano w 1995 roku. Po każdym meczu przyznawany jest Anzac Day Medal dla najlepszego zawodnika spotkania.
Wyniki.
W latach 2003-2005 ze względu na przebudowę stadionu Melbourne Cricket Ground pojemność trybun była ograniczona.

</doc>
<doc id="1625445" url="https://pl.wikipedia.org/wiki?curid=1625445" title="Songwriters Hall of Fame">
Songwriters Hall of Fame

Songwriters Hall of Fame (Salon Sławy Autorów Piosenek) – organizacja utworzona w 1969 roku przez autora Johnny Mercera i publicystów Abe Olmana i Howie Richmonda. Siedziba organizacji znajduje się w Nowym Jorku. Celem organizacji jest honorowanie wkładu jaki mają autorzy tekstów do popularności piosenek i wspieranie młodych autorów przez organizowanie różnego rodzaju szkoleń. Co roku w czerwcu organizowany jest "Songwriters Hall of Fame Week", w trakcie którego przyznawane są nowe członkostwa. Aktualnie Salon Sław ma ponad 300 członków, do których należą Bob Dylan, Phil Collins, Elton John, Paul McCartney, Eric Clapton, Johnny Cash, John Lennon, Rob Thomas, Sting i inni.
Dodatkowe Nagrody.
Poza członkostwem Songwriters Hall of Fame przyznaje nagrody w dziewięciu kategoriach:
Johnny Mercer Award.
Nagroda dla autorów, którzy w przeszłości zostali przyjęci do Salonu Sław i nadal wykazują się ponad przeciętnymi osiągnięciami w tej dziedzinie. Johnny Mercer Award jest najbardziej prestiżową nagrodą wśród autorów tekstów piosenek.
David Starlight Award.
Nagroda dla młodych, wyjątkowo utalentowanych autorów piosenek, którzy poprzez tematykę swoich tekstów mają duży wpływ w przemyśle muzycznym.
Sammy Cahn Lifetime Achivement Award.
Nagroda dla osób lub grup, które w przeciągu całej kariery wykazywały się popieraniem autorów piosenek.
Abe Olman Publisher Award.
Nagroda dla wydawców, którzy opublikowali wyjątkową ilość sławnych piosenek, protegując jednocześnie ich autorów.
Hitmaker Award.
Nagroda dla artysty, który wydał najwięcej hitów w określonym czasie.
Patron of the Arts.
Nagroda dla wpływowych przedstawicieli przemysłu, którzy nie są związani z branżą muzyczną, wykazali się jednak jej wspieraniem.
Towering Song.
Nagroda dla twórców piosenek, które miały na przestrzeni lat unikalny wpływ na kulturę.

</doc>
<doc id="1625448" url="https://pl.wikipedia.org/wiki?curid=1625448" title="Faheem Najm">
Faheem Najm



</doc>
<doc id="1625449" url="https://pl.wikipedia.org/wiki?curid=1625449" title="George Prevost">
George Prevost



</doc>
<doc id="1625450" url="https://pl.wikipedia.org/wiki?curid=1625450" title="Itemirus">
Itemirus



</doc>
<doc id="1625451" url="https://pl.wikipedia.org/wiki?curid=1625451" title="Reprezentacja Hebrydów w piłce nożnej mężczyzn">
Reprezentacja Hebrydów w piłce nożnej mężczyzn

Piłkarska reprezentacja Hebrydów Zewnętrznych w piłce nożnej – zespół, reprezentujący Hebrydy Zewnętrzne (Szkocja), jednak nie należący do FIFA, ani UEFA.
Kadra 2009.
The following players were in the Island Games squad in 2009.

</doc>
<doc id="1625452" url="https://pl.wikipedia.org/wiki?curid=1625452" title="Flaga stanowa Vermont">
Flaga stanowa Vermont



</doc>
<doc id="1625460" url="https://pl.wikipedia.org/wiki?curid=1625460" title="Ute Niziak">
Ute Niziak

Ute Niziak (ur. 26 lutego 1982 w Dreźnie) – niemiecka biathlonistka, trzykrotnie srebrna medalistka mistrzostw Europy. W swoim dorobku ma również trzy złote, trzy srebrne i brązowy medal mistrzostw świata juniorów. W 2008 roku zakończyła karierę.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625461" url="https://pl.wikipedia.org/wiki?curid=1625461" title="La Fayette (1992)">
La Fayette (1992)

La Fayette – francuska fregata rakietowa typu "La Fayette" wchodząca w skład Marynarki Wojennej Francji. Swoją nazwę okręt otrzymał na cześć generała Marie Joseph de La Fayettea. 
Fregata została zbudowana w 1992 roku w stoczni wojennej Lorient. Oficjalnie okręt wszedł w skład marynarki wojennej 22 marca 1996 roku. "La Fayette" brał udział w wielu operacjach morskich m.in. w operacji "Héraclès" na Oceanie Indyjskim (2002) oraz w misji wojskowej podczas trwania wojny w Libanie w 2006 roku.
Główną bazą domową okrętu jest śródziemnomorski port w Tulonie na południu Francji.
Uzbrojenie.
Okręt jest uzbrojony w wyrzutnie pocisków przeciwlotniczych Crotale oraz przeciwokrętowych Exocet. Oprócz tego fregata jest wyposażona w działo kaliber 100 mm oraz dwa działka kaliber 20 mm. Wsparcie lotnicze zapewnia jeden śmigłowiec, którym najczęściej jest model Eurocopter Panther lub NHI NH90.

</doc>
<doc id="1625463" url="https://pl.wikipedia.org/wiki?curid=1625463" title="1967 NBA Expansion Draft">
1967 NBA Expansion Draft

Rozszerzający draft odbył się 1 maja 1967 r., z okazji przyjęcia do ligi NBA nowych klubów - San Diego Rockets i Seattle SuperSonics. Kluby wybrały z pozostałych drużyn w sumie 25 zawodników.

</doc>
<doc id="1625466" url="https://pl.wikipedia.org/wiki?curid=1625466" title="Herb Czaplinka">
Herb Czaplinka

Herb Czaplinka – jeden z symboli miasta Czaplinek i gminy Czaplinek w postaci herbu.
Wygląd i symbolika.
Herb przedstawia na błękitnej tarczy wizerunek złotej (żółtej) czapli skierowanej w prawo (heraldycznie), stojącej na najniższej (środkowej) z trzech blankowanych wież srebrnego (białego) ceglanego i blankowanego muru ze złotą (żółtą) zamkniętą bramą. Każda z wież posiada dwa małe okienka w układzie jedno obok drugiego, o czarnym prześwicie.
Wieże nawiązują do miejscowego zamku templariuszy. Czapla nawiązuje do rdzenia tkwiącego w nazwie jeziora Czaplino, od którego pochodzi nazwa miasta.
Historia.
W dawnym wzorze występowała czarna czapla skierowana w lewo. Herb przyjęty 26 kwietnia 2005 opracował historyczno-heraldycznie Jerzy Jan Nałęcz natomiast graficzne Alfred Znamierowski z Instytutu Heraldyczno-Weksylologicznego w Warszawie. Herb Czaplinka znajduje się także na fladze miasta i gminy.

</doc>
<doc id="1625467" url="https://pl.wikipedia.org/wiki?curid=1625467" title="Christian Archibald Herter">
Christian Archibald Herter

Christian Archibald Herter (ur. 28 marca 1895, zm. 30 grudnia 1966) – amerykański polityk i urzędnik; gubernator stanu Massachusetts w latach 1953-56 oraz sekretarz stanu w latach 1959-61.
Młodość.
Herter urodził się w Paryżu w rodzinie amerykańskich artystów-emigrantów, Alberta Hertera i Adeli McGinnis. Na miejscu uczęszczał do szkoły "École Alsatienne" (1901-1904), po czym po przeprowadzce do Nowego Jorku, uczył się w Browning School (1904-1911). W roku 1915 ukończył studia na Uniwersytecie Harvarda. W następnym roku został zatrudniony jako attaché w ambasadzie amerykańskiej w Berlinie. W roku 1919 uczestniczył w konferencji, której skutkiem było powołanie amerykańskiej Rady Stosunków Międzynarodowych.
Życie osobiste.
W roku 1917 Herter poślubił zamożną dziedziczkę Mary Caroline Pratt (1895-1980). Była ona córką Frederica B. Pratta, wieloletniego prezesa Instytutu Pratta. Jej pradziadkiem był jeden z założycieli koncernu Standard Oil, Charles Pratt. Herter miał trzech synów i córkę. Jeden z jego synów, Christian A. Herter Jr., zajmował się w dorosłym życiu sprawami międzynarodowymi.
Kariera polityczna.
W roku 1931 Herter został po raz pierwszy wybrany do Izby Reprezentantów stanu Massachusetts, w której ławach zasiadał do roku 1942. Wówczas ubiegał się z 10 dystryktu Massachusetts o miejsce w Izbie Reprezentantów Stanów Zjednoczonych. Jego rywalem był George H. Tinkham, którego izolacjonistyczne poglądy zaszkodziły mu w okresie II wojny światowej. Gdy Herter ogłosił, że będzie ubiegać się o miejsce w Izbie Reprezentantów, Tinkham wycofał się i otworzył Herterowi drogę do elekcji. Chociaż Herter krytykował politykę Nowego Ładu, zainicjowaną przez Franklina D. Roosevelta, wyróżnił się głównie dzięki swojej postawie w sprawach międzynarodowych (l. 1943-53). Szczególnie zasłynął w roku 1947 za sprawą tzw. Komitetu Hertera. Jego sprawozdanie przyczyniło się do sformułowania propozycji, które wcielono w życie w ramach Planu Marshalla, zrealizowanego za kadencji prezydenta Harry’ego Trumana. W międzyczasie Herter odmówił udziału w stałej komisji kongresowej ds. śledzenia działalności cudzoziemców. W roku 1947 założył Instytut Bliskowschodni ze słynnym wykładowcą George’em Campem Keiserem. W tym samym czasie zasiadał w radzie zarządzającej Światowej Fundacji na rzecz Pokoju ("World Peace Foundation"). Pozostał w Kongresie do roku 1953, gdy wybrano go na stanowisko gubernatora stanu Massachusetts.
Herter nie ubiegał się o reelekcję na stanowisku gubernatora w roku 1956. 21 lutego 1957 r. powierzono mu posadę podsekretarza stanu w administracji prezydenta Eisenhowera drugiej kadencji. Następnie, gdy ówczesny sekretarz stanu John Foster Dulles zapadł na ciężką chorobę, Herter objął jego urząd (22 kwietnia 1959r). Dulles zmarł miesiąc później. W roku 1961 Herter został udekorowany Medalem Wolności.
Po wyborach w roku 1960 nie pełnił żadnego oficjalnego stanowiska, jednak jako „starszy urzędnik” udzielał się w różnych radach i komisjach. Był również specjalnym reprezentantem w negocjacjach handlowych. Współpracował zarówno z Johnem F. Kennedym jak i Lyndonem Johnsonem, aż do swojej śmierci w roku 1966 w Waszyngtonie. Został pochowany na cmentarzu Prospect Hill w Millis, w stanie Massachusetts.
Christian Herter cieszył się dożywotnio reputacją internacjonalisty. Szczególnie angażował się w rozwój politycznych i gospodarczych stosunków w Europie.
Dorobek.
W roku 1943, wspólnie z Paulem Nitze (dalekim kuzynem), Herter założył Szkołę Zaawansowanych Studiów Międzynarodowych ("School of Advanced International Studies"), która w roku 1950 połączyła się z uniwersytetem im. Johna Hopkinsa. W dniu dzisiejszym, szkoła ta ma swoje oddziały w Waszyngtonie, Bolonii (we Włoszech) oraz w Nankinie (w Chinach). Uważana jest za światowego lidera w dziedzinie studiów związanych ze stosunkami międzynarodowymi, gospodarką i polityką.
W roku 1968 Amerykańskie Stowarzyszenie Służb Zagranicznych ustanowiło Nagrodę im. Christiana A. Hertera, którą odznaczani są zasłużeni dyplomaci. W roku 1968 Herter otrzymał tytuł doktora praw na koledżu Bates.
Rada Spraw Światowych w Bostonie ("World Affairs Council of Boston"), którą w latach 40. XX wieku współorganizował Herter, również przyznaje nagrodę jego imienia osobom, które odznaczyły się zasługami w sprawach międzynarodowych.
Na cześć Hertera nazwano park w Brighton w stanie Massacusetts. Jego prawnuk, John Herter, obecnie zasiada w składzie rady Brytyjskiej Wspólnoty Narodów. Ponadto budynek mieszczący wydział historii i sztuk wyzwolonych Uniwersytetu Massachusetts w Amherst nosi nazwę Herter Hall.
Herter był ostatnim sekretarzem stanu USA urodzonym w wieku XIX.

</doc>
<doc id="1625469" url="https://pl.wikipedia.org/wiki?curid=1625469" title="Flaga Czaplinka">
Flaga Czaplinka

Flaga Czaplinka – jeden z symboli miasta Czaplinka i gminy Czaplinek w postaci flagi przyjęty 26 kwietnia 2005. Flagę graficznie opracował Alfred Znamierowski z Instytutu Heraldyczno-Weksylologicznego w Warszawie. Historyczno-heraldycznie opracował Jerzy Jan Nałęcz.
Wygląd i symbolika.
Flaga zaprojektowana została jako prostokątny płat tkaniny o proporcjach 5:8, z trzema poziomymi pasami (od góry) żółtym (złotym) - zajmującym 2/5 szerokości płata, błękitnym - zajmującym 1/5 szerokości płata oraz białym - zajmującym 2/5 szerokości. Na fladze urzędowej w centralnej części umieszczony jest herb miasta i gminy.
Paleta barw CMYK: [M15% C100%]; [M50% C100%]; [K 100%]

</doc>
<doc id="1625471" url="https://pl.wikipedia.org/wiki?curid=1625471" title="Christian Herter">
Christian Herter



</doc>
<doc id="1625474" url="https://pl.wikipedia.org/wiki?curid=1625474" title="I koncert fortepianowy Czajkowskiego">
I koncert fortepianowy Czajkowskiego

I koncert fortepianowy b-moll Op. 23 Piotra Czajkowskiego – utwór napisany między listopadem 1874 a lutym 1875. Jedna z najpopularniejszych kompozycji Czajkowskiego oraz jeden z najbardziej znanych koncertów fortepianowych na świecie. Dedykowany dyrygentowi i pianiście Hansowi von Bülow.
Historia.
Czajkowski początkowo dedykował utwór swojemu przyjacielowi Nikołajowi Rubinsteinowi (pianiście i kompozytorowi, młodszemu bratu Antona Rubinsteina). On też miał być jego pierwszym wykonawcą. Kompozytor przedstawił efekty swojej pracy w Wigilię 1874 w Konserwatorium Moskiewskim. Rubinsteinowi koncert się nie spodobał (nazwał go m.in. banalnym). Zaproponował Czajkowskiemu poprawienie kompozycji zgodnie z jego radami, na co jednak Piotr Iljicz nie przystał.
W grudniu 1874 roku Czajkowski zaaranżował swój koncert na dwa fortepiany (drugi fortepian imitował partię orkiestrową).
Prawykonanie koncertu miało miejsce 25 października 1875 w Bostonie. Orkiestrą kierował Benjamin Johnson Lang, solistą był Hans von Bülow, któremu też ostatecznie został dedykowany utwór. Bülow był wielkim wielbicielem muzyki Czajkowskiego, natomiast kompozytor docenił jego intelekt oraz umiejętności wykonawcze. Prawykonanie było wielkim sukcesem. Podczas pierwszego wykonania kompozycji na widowni znalazł się m.in. kompozytor George Whitefield Chadwick, któremu koncert nie spodobał się za bardzo. Benjamin Johnson Lang 20 lutego 1885 ponownie wykonał utwór, ale tym razem jako solista a towarzyszyła mu Bostońska Orkiestra Symfoniczna pod dyrekcją Leopolda Damroscha.
Rosyjska premiera koncertu miała miejsce 13 listopada 1875 w Petersburgu. Przy fortepianie zasiadł Rosjanin Gustaw Kross a przy pulpicie dyrygenckim stanął Czech Eduard Nápravník. Utwór został przez kompozytora poprawiony w lecie 1879 i ponownie w grudniu 1888.
Instrumentacja.
Utwór przeznaczony jest do wykonywania przez orkiestrę symfoniczną oraz fortepian wykonujący partię solową.
Skład orkiestry (według kolejności zapisywania w partyturze):
Forma.
Kompozycja ma budowę tradycyjnego koncertu na orkiestrę i instrument solowy, tj. składa się z 3 części:

</doc>
<doc id="1625477" url="https://pl.wikipedia.org/wiki?curid=1625477" title="Epiphany (album T-Paina)">
Epiphany (album T-Paina)

Epiphany – drugi album amerykańskiego rapera T-Paina. Został wydany 5 czerwca 2007. W pierwszym tygodniu album osiągnął sprzedaż w nakładzie 171.000 kopii.

</doc>
<doc id="1625478" url="https://pl.wikipedia.org/wiki?curid=1625478" title="Szuttarna II">
Szuttarna II

Szuttarna II (przypuszczalnie z sanskr. "su-dharana" „on, który podtrzymuje studnię”) – król huryckiego królestwa Mitanni panujący w latach 1400 p.n.e. – 1385 p.n.e. Był następcą i prawdopodobnie synem króla Artatamy I. Był on sojusznikiem egipskiego faraona Amenhotepa III, a ich stosunki dyplomatyczne zostały zwięźle opisane w Listach z Amarna. Córka Szuttarny II, Kilu-Hepa (zwana także Giluhepa), została żoną Amenhotepa III w 10-tym roku jego panowania, pieczętując tym samym sojusz między oboma królestwami i wnosząc jednocześnie olbrzymi posag.
W czasach panowania Szuttarny II królestwo Mitanni osiągnęło szczyt swojej siły i dobrobytu. Swą granicę z Egiptem dzieliło od Alalach na zachodzie, po północną Syrię, w przybliżeniu wzdłuż rzeki Orontes. Sercem królestwa była rzeka Chabur, nad którą leżała stolica Mitanni, Waszuganni. Asyria jak i Arrapha na wschodzie były lennikami królestwa Mitanni. Podczas gdy Hetyci chcieli najechać północne rubieże Mitanni, zostali odparci przez Szuttarnę II.
Następcą Szuttarny II został jego syn Tuszratta lub prawdopodobnie Artaszumara w niewyjaśnionych okolicznościach.

</doc>
<doc id="1625479" url="https://pl.wikipedia.org/wiki?curid=1625479" title="Theo-Ben Gurirab">
Theo-Ben Gurirab

Theo-Ben Gurirab (ur. 23 stycznia 1938 w Usakos, zm. 14 lipca 2018 w Windhuk) – namibijski polityk, minister spraw zagranicznych w latach 1990–2002, premier Namibii w latach 2002–2005, przewodniczący Zgromadzenia Narodowego w latach 2005–2015.
Życiorys.
Theo-Ben Gurirab urodził się w Usakos w regionie Erongo. W 1960 zdobył dyplom "Augustineum Training College" w Okahandja. W 1969 ukończył nauki polityczne na Temple University w Pensylwanii w USA. Od 1970 do 1971 studiował podyplomowo na tejże uczelni stosunki międzynarodowe. Później został także doktorem honoris causa Uniwersytetu Namibii.
Theo-Ben Gurirab rozpoczął karierę polityczną w 1962, kiedy wyjechał z Namibii do Tanzanii. Na politycznym wychodźstwie przebywał przez 27 lat. W latach 1964–1972 był przedstawicielem SWAPO w Stanach Zjednoczonych, gdzie rozpoczął również studia. Od 1972 do 1986 pełnił funkcję szefa misji SWAPO przy ONZ. W latach 1986–1990 był sekretarzem SWAPO do spraw zagranicznych.
W 1989 powrócił do Namibii. Od listopada 1989 do marca 1990 był członkiem Zgromadzenia Konstytucyjnego, którego celem było opracowanie konstytucji i organizacja demokratycznych wyborów. Po uzyskaniu niepodległości przez Namibię w marcu 1990, Gurirab wszedł w skład Zgromadzenia Narodowego. Od 1990 do 27 sierpnia 2002 zajmował stanowisko ministra spraw zagranicznych. Od 14 września 1999 do września 2000 pełnił funkcję przewodniczącego Zgromadzenia Ogólnego ONZ. W tym czasie brał udział w pracach nad Deklaracją Milenijną ONZ. Do jego osiągnięć jako ministra spraw zagranicznych należy zakończenie 3-letnich negocjacji z RPA przyłączeniem do Namibii miasta Walvis Bay w 1994.
Od 28 sierpnia 2002 do 21 marca 2005 zajmował stanowisko premiera Namibii. 20 marca 2005 został wybrany przewodniczącym Zgromadzenia Narodowego, niższej izby parlamentu. Pełnił tę funkcję równe 10 lat, po czym przeszedł na emeryturę. Od 2008 do 2011 był także prezydentem Unii Międzyparlamentarnej.
Zmarł w szpitalu w Windhuk 14 lipca 2018.

</doc>
<doc id="1625481" url="https://pl.wikipedia.org/wiki?curid=1625481" title="07th Expansion">
07th Expansion

 – japońska grupa amatorska zajmująca się tworzeniem powieści wizualnych, nazywanych również "sound novel". Rozpoczęła swoją działalność w sierpniu 2002 roku. Na samym początku zaczęła od stworzenia gry karcianej "Leaf Fight". Najbardziej popularne powieści wizualne autorstwa tej grupy to seria „When They Cry”, do której zalicza się Higurashi no naku koro ni oraz Umineko no naku koro ni. Po ukończeniu nastąpiły już niezwiązane ze sobą Higanbana no saku yoru ni i Rose Guns Days.

</doc>
<doc id="1625482" url="https://pl.wikipedia.org/wiki?curid=1625482" title="Cieśnina Robesona">
Cieśnina Robesona

Cieśnina Robesona (ang. "Robeson Channel") – cieśnina pomiędzy Wyspą Ellesmere’a i Grenlandią. Łączy Morze Lincolna z Basenem Kane’a (poprzez Cieśninę Kennedy’ego). Stanowi część Cieśniny Naresa. Długość ok. 50 km, szerokość ok. 30 km, maksymalna głębokość 30 metrów. Nad cieśniną położony jest port Fort Kanger.
Została nazwana w 1871 r., w czasie wyprawy "Polaris expedition", na cześć George’a Robesona, Sekretarza Marynarki Wojennej Stanów Zjednoczonych w administracji Ulyssesa Granta.

</doc>
<doc id="1625483" url="https://pl.wikipedia.org/wiki?curid=1625483" title="Parafia św. Andrzeja Apostoła w Polnej">
Parafia św. Andrzeja Apostoła w Polnej

Parafia św. Andrzeja Apostoła w Polnej – parafia znajdująca się w diecezji tarnowskiej w dekanacie grybowskim. Jest to województwo małopolskie, powiat nowosądecki, gmina Grybów. Parafię prowadzą księża diecezjalni.
Patroni.
Patronami parafii są:
Historia.
Parafia w Polnej istniała prawdopodobnie od II poł. XIV wieku. Miejscowa parafia posiada kopię dokumentu erekcyjnego z dnia 24 listopada 1297 r. w którym kościół funduje Wiślaw z Melsztyna choć nie wiadomo czy ten dokument jest prawdziwy. Obecny kościół św. Andrzeja Apostoła – drewniany o cechach późnogotyckich, powstał z fundacji Gładyszów w połowie XVI wieku, został wzniesiony w miejscu pierwotnego ufundowanego w (1297 r.) jak wzmiankuje Jan Długosz w "Liber beneficiorum". Znajduje się na szlaku architektury drewnianej województwa małopolskiego. 
Parafia w swoich dziejach zmieniała swoją przynależność do diecezji i dekanatów. Przynależność parafii prawdopodobnie wyglądała następująco. Jak czytamy w "Słowniku geograficznym Królestwa Polskiego..." wybudowany kościół miał być początkowo filią do parafii Szalowa. Od początku istnienia przypuszcza się, że parafia Polna należała do (metropolii gnieźnieńskiej), diecezji krakowskiej był to archidiakonat sądecki, dekanat bobowski (Bobowa). Po powołaniu do istnienia diecezji tarnowskiej (metropolia lwowska) przez papieża Pius VI w 1786 roku parafia zapewne została do niej włączona (jak inne parafie z tego terenu). 1805 - bulla papieża Piusa VII znosi diecezję tarnowską i przenosi do diecezji kieleckiej. W tym samym roku (1805) Piusa VII, podziela terytorium diecezji tarnowskiej między dwa biskupstwa: krakowskie i przemyskie. Oba papieskie rozporządzenia weszły w życie 17 września 1807 r. wtedy też parafia przechodzi do metropolii lwowskiej - diecezji przemyskiej, dekanatu bieckiego. Później Polna zmienia dekanat na rzepiennicki (Rzepiennik Biskupi) prawdopodobnie był to rok 1903 świadczy o tym m.in. odbyta wizytacja kanoniczna z 22 na 23 czerwca 1904 r. przeprowadzona przez bpa pomocniczego diecezji przemyskiej ks. bpa Karola Józefa Fischera, który wizytował właśnie dekanat rzepiennicki (w diecezji przemyskiej). W 28.10.1925 parafia zostaje przeniesiona (cały dekanat) do diecezji tarnowskiej. W roku 1928 parafia zmienia dekanat na dekanat grybowski (nowo powstały). Od tego czasu parafia Polna nieprzerwanie do dziś należy do diecezji tarnowskiej - dekanatu Grybów.
Do parafii należą miejscowości: Polna i Wyskitna (część).
W Polnej od 1892 r. posługiwał jako wikariusz błogosławiony ks. Jan Balicki. W 2002 roku został beatyfikowany przez papieża Jana Pawła II.
W parafii czczona jest Matka Boża Wspomożenia Wiernych w każdą środę podczas Nowenny a także wyżej wymieniony bł. ks. Jan Balicki, w każdy 3 (ewentualnie 4) piątek miesiąca przy Jego relikwiach odbywa się nabożeństwo o uzdrowienie i uwolnienie przez Jego wstawiennictwo. Podczas tych nabożeństw odczytywane są prośby i podziękowania przez ich wstawiennictwo.
Proboszczowie.
"Parafią poleńską administrowali m.in. (proboszczowanie, administratorzy):"
Rodacy parafii: ks. Michał Dziedzic (+2016), ks. Michał Kostrzewa, ks. Jan Witek, ks. Mateusz Dziedzic (misjonarz).

</doc>
<doc id="1625489" url="https://pl.wikipedia.org/wiki?curid=1625489" title="Villa (nazwa miejscowości)">
Villa (nazwa miejscowości)

Villa (z łac. "willa", folwark, dom wiejski), w Hiszpanii [] i Potrugalii [] oraz w ich dawnych koloniach w Ameryce nazwy drugorzędnych miast; w odróżnieniu od miast pierwszej kategorii ("Ciudad") albo stolic "Capitales" (ptg. "Capitaes").
Przykłady: Villa Bella, Villa Mercedes, Villa Goreliz - średniowieczna łacińska nazwa miejscowości Görlitz (zobacz, także historię starego miasto w Görlitz).

</doc>
<doc id="1625490" url="https://pl.wikipedia.org/wiki?curid=1625490" title="Artaszumara">
Artaszumara

Artaszumara – pretendent do tronu w huryckim królestwie Mitanni lub na krótko jego władca. Okres jego panowania był krótki (prawdopodobnie 1385 p.n.e. - 1380 p.n.e.) lub w ogóle nie miał miejsca, gdyż Artaszumara został zamordowany. Władzę po nim objął brat, Tuszratta.

</doc>
<doc id="1625492" url="https://pl.wikipedia.org/wiki?curid=1625492" title="Sigismondo Pandolfo Malatesta (obraz Piera della Francesca)">
Sigismondo Pandolfo Malatesta (obraz Piera della Francesca)

Sigismondo Pandolfo Malatesta – obraz włoskiego renesansowego mistrza Piera della Francesca, namalowany około 1451. Przedstawia kondotiera i pana Rimini i Fano – Sigismondo Pandolfo Malatestę. Obecnie jest wystawiony w Luwrze. Jest jedynym obrazem tego autora znajdującym się we Francji.
Portret przedstawia mężczyznę z lewego profilu. Według niektórych źródeł jest wzorowany na medalu wykonanym w 1445 przez Pisanella. Obraz został namalowany przez della Francesca w trakcie jego pobytu w Rimini, podczas którego wykonał również freski w Tempio Malatestiano przedstawiające klęczącego przed św. Zygmuntem Malatestę. Przypuszcza się (ale nie ma na to wiarygodnych źródeł), że portret był wstępem do namalowania większej kompozycji.
Sposób wykonania obrazu jest podobny do prac flamandzkich mistrzów z tego okresu.

</doc>
<doc id="1625494" url="https://pl.wikipedia.org/wiki?curid=1625494" title="Courbet">
Courbet



</doc>
<doc id="1625495" url="https://pl.wikipedia.org/wiki?curid=1625495" title="Körös-ér">
Körös-ér

Körös-ér – rzeka w południowych Węgrzech i w północnej Serbii (Baczka), prawy dopływ Cisy w zlewisku Morza Czarnego. Długość - 70 km (28 km na Węgrzech, 15 km odcinek graniczny, 27 km w Serbii). Wypływa z jeziorka Kun-fehér-tó na południowy zachód od Kiskunhalas, płynie na południowy wschód, uchodzi do Cisy koło wsi Adorjan poniżej Kanjižy. W górnym biegu rozpada się na szereg jeziorek. W dolnym biegu mocno zanieczyszczona ściekami komunalnymi w Suboticy.

</doc>
<doc id="1625497" url="https://pl.wikipedia.org/wiki?curid=1625497" title="Marsjanie (grupa literacka)">
Marsjanie (grupa literacka)

Marsjanie (ang. "Martians") – angielska grupa literacka funkcjonująca pod koniec lat 70. XX wieku, skupiona wokół poety Craiga Raine’a. Nazwa „Marsjanie” pochodzi od jego drugiego tomiku wierszy – "A Martian Sends a Postcard Home" z 1979 roku ("Marsjanin wysyła kartkę do domu"), a użył jej po raz pierwszy poeta James Fenton w znaczeniu negatywnym i prześmiewczym na łamach czasopisma „New Statesman”.
Przed powstaniem grupy literackiej Craig Raine pracował jako wykładowca, zajmował się także krytyką literacką (publikował na łamach „the new review” i „The Times Literary Supplement”, prowadził także czasopismo „Quarto”). Pierwszy tomik wierszy wydał w 1978 roku ("The Onion, Memory", w wydaniu polskim "Cebula jak pamięć"), rok później "Marsjanin wysyła kartkę do domu", a w 1984 "Rich" ("Bogactwo") i "Prophetic Book" ("Księga proroctw") w 1988. Nagradzano go licznymi nagrodami, chociaż jego poezja spotykała się także z krytyką i niezrozumieniem.
Według badaczy literatury twórczość Reine'a nawiązuje do angielskiej poezji metafizycznej, francuskiego symbolizmu i surrealizmu. Wskazywano także na łączność jego wierszy z obrazami prerafaelitów czy z kubistycznym malarstwem Picassa. Autor z kolei wskazywał na inspirację twórczością Roberta Lowella, Wallace’a Stevensa i Thomasa Stearnsa Eliota.
Uczniami Craiga Raine’a byli Christopher Reid, David Sweetman, Blake Morrison oraz Simon Rae. Według polskiego badacza literatury angielskiej, Piotra Sommera, "Oryginalność Marsjan (...) polega na tym, że swoje naczelne zadanie widzą w przywróceniu prymatu wyobraźni (...) Raine i jego koledzy ze swoją dewizą, że „im dziwaczniejszy kąt widzenia, tym ciekawsze efekty” (...), ze swoją umiejętnością kojarzenia wszystkiego z wszystkim sprawiają wrażenie przybyszów z innego świata"'.

</doc>
<doc id="1625499" url="https://pl.wikipedia.org/wiki?curid=1625499" title="Luiza Złotkowska">
Luiza Złotkowska

Luiza Złotkowska (ur. 25 maja 1986 w Warszawie) – polska łyżwiarka szybka, trzykrotna olimpijka, brązowa medalistka Zimowych Igrzysk Olimpijskich w Vancouver 2010 oraz srebrna medalistka igrzysk w Soczi 2014. Trzykrotna medalistka Zimowej Uniwersjady w Harbinie. Rekordzistka Polski na dystansie 5 000 m. Wielokrotna medalistka Mistrzostw Polski w łyżwiarstwie szybkim. Reprezentowała barwy MKS-MOS Pruszków-Milanówek, AZS Zakopane, KS „Orzeł” Elbląg, LKS Poroniec Poronin, a także była zawodniczką UKS Sparta Grodzisk Mazowiecki. 27 lutego 2020 zakończyła karierę sportową.
Życiorys.
Urodziła się 25 maja 1986 w Warszawie. Ukończyła Szkołę Podstawową nr 3 w Milanówku. W latach 2000–2005 uczęszczała do Szkoły Mistrzostwa Sportowego w Zakopanem. W 2011 ukończyła studia magisterskie na Akademii Wychowania Fizycznego im. Bronisława Czecha w Krakowie. Zamieszkała w Grodzisku Mazowieckim.
Została członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Członek Komisji Zawodniczej Stowarzyszenia Europejskich Komitetów Olimpijskich w kadencji 2013-17 oraz 2017-2021. Przewodnicząca Komitetu Zawodniczego Polskiej Agencji Antydopingowej (POLADA) od 2019. 
W wyborach samorządowych 2018 pierwotnie bez powodzenia startowała do Rady Miasta w Grodzisku Mazowieckim VIII kadencji 2018-2023, jednak później objęła mandat w tej Radzie.
Najważniejsze osiągnięcia.
Zimowe Igrzyska Olimpijskie
Uniwersjada
Mistrzostwa Świata
Mistrzostwa Polski

</doc>
<doc id="1625501" url="https://pl.wikipedia.org/wiki?curid=1625501" title="1968 NBA Expansion Draft">
1968 NBA Expansion Draft

Rozszerzający draft odbył się 6 maja 1968 r., z okazji przyjęcia do ligi NBA nowych klubów - Milwaukee Bucks i Phoenix Suns. Kluby wybrały z pozostałych drużyn po 18 zawodników.

</doc>
<doc id="1625503" url="https://pl.wikipedia.org/wiki?curid=1625503" title="Surcouf">
Surcouf

Okręty francuskiej marynarki wojennej:

</doc>
<doc id="1625504" url="https://pl.wikipedia.org/wiki?curid=1625504" title="Marion Delorme">
Marion Delorme

Marion Delorme – dramat Wiktora Hugo napisany w 1829.
Okoliczności powstania utworu.
Koncept dramatu istniał już w 1828 i miał związek z historią francuskiego romantyzmu. Po napisaniu przez Hugo przedmowy do dramatu "Cromwell" jego przyjaciele-literaci romantyczni oczekiwali stworzenia sztuki teatralnej, która - po dokonaniu teoretycznego wykładu pryncypiów romantyzmu w wymienionej wyżej przedmowie - mogłaby posłużyć jako praktyczna demonstracja nowej filozofii teatru. Hugo napisał wówczas sztukę zatytułowaną "Pojedynek za czasów Richelieu", gotową w czerwcu 1829, kiedy też powstał ostateczny tytuł dzieła. Sztuka została jednak zatrzymana przed wystawieniem, gdyż dyrekcja Teatru Francuskiego dopatrzyła się w niej aluzji politycznych do bieżącej sytuacji Francji. Wiktor Hugo nie zdecydował się na walkę w obronie swojego utworu i napisał nowy „manifest” romantyzmu – "Hernaniego".
Wybór przedstawianej w utworze epoki nie był przypadkowy - czasy Ludwika XIII, a przede wszystkim osobowość kardynała Richelieu fascynowała współczesnych pisarza, w tym pisarzy Alfreda de Vigny i Aleksandra Dumasa. Hugo dokonał samodzielnych studiów realiów epoki przed napisaniem książki.
Treść.
Marion Delorme, była luksusowa kurtyzana (postać autentyczna), żyje w Blois z dala od świata dworskiego, zakochana w młodym oficerze imieniem Didier, który nie wie nic o jej przeszłości. Tymczasem do miasta powraca markiz de Saverny, niegdyś kochanek Marion, pragnący ją odzyskać. Między dwoma mężczyznami dochodzi do zabronionego prawem pojedynku. Ścigany, Didier ukrywa się razem z Marion w trupie aktorskiej pod imionami Matamora i Szimeny. Zostają jednak odnalezieni; Marion chce uratować życie ukochanego za cenę spędzenia nocy z królewskim sędzią. Dider dowiaduje się jednak o jej przeszłości i w pogardzie dla jej zachowania nie korzysta z uzyskanego w ten sposób prawa łaski. W pierwszej redakcji utworu zostawał stracony nie wybaczywszy Marion. W drugiej, po poprawce uwzględnionej na prośbę przyjaciół, Didier również ginął, ale po rozmowie z kobietą, w czasie której wybaczał Marion jej przeszłość.
Cechy utworu.
"Marion Delorme" jest dramatem romantycznym, łączącym elementy tragedii (wątek główny) i komedii (postacie błaznów i wędrownych aktorów) na zasadzie kontrastu postulowanej przez Hugo w przedmowie do "Cromwella". Czteroaktowy dramat został napisany swobodnie ujmowanym aleksandrynem. Równocześnie dzieło zawiera wyraźne cechy zbliżające je do współczesnego Hugo teatru melodramatycznego - współcześni komentatorzy podkreślali podobieństwa fabularne między dziełem Hugo a wystawionymi wcześniej dramatami Dumasa "Antoni" oraz "Henryk III i jego dwór". Mimo wiernego odwzorowania realiów epoki Hugo ogranicza do minimum sceniczną obecność postaci historycznych, poza tytułową bohaterką - obecność Ludwika XIII nie przekłada się na rozwój akcji, zaś kardynał Richelieu jedynie pojawia się w dramatycznej finałowej scenie, nie wypowiadając żadnej kwestii (choć niejednoznacznie sugerowany jest jego wpływ na bieg wydarzeń). Dramat jest zdominowany przez postać Marion, wcielenie romantycznego mitu o szlachetnej, ale lekkomyślnej kobiecie, zaś Didier stanowi jedną z często pojawiających się we wczesnej twórczości Hugo postaci tajemniczych młodzieńców, fanatyków cnoty i honoru, przekonanych o własnym złym losie.
Adaptacje.
Na podstawie dramatu powstała opera Amilcare Ponchiellego o tym samym tytule.

</doc>
<doc id="1625505" url="https://pl.wikipedia.org/wiki?curid=1625505" title="Tuszratta">
Tuszratta

Tuszratta (przypuszczalnie z sanskr. "tvis-ratha" „on, który posiada rydwan budzący lęk”) – władca huryckiej Mitanni panujący u schyłku rządów faraona Amenhotepa III i w czasie rządów jego syna Echnatona – prawdopodobnie 1380 p.n.e. – 1350 p.n.e. Był on synem Szuttarny II, a jego siostra Giluhepa i córka Taduhepa były żonami faraona Amenhotepa III. Taduhepa została później żoną Echnatona, który przejął po ojcu królewski harem.
Tuszratta objął tron wkrótce po śmierci swojego zamordowanego brata Artaszumary. Prawdopodobnie był wtedy jeszcze bardzo młody i chociaż odgrywał tylko rolę symbolicznego przywódcy, jednak postanowił rozprawić się z mordercą brata.
Na początku jego rządów król Hetytów, Suppiluliuma I, ponownie podbił królestwo Kizzuwatna, następnie najechał zachodnią część doliny Eufratu oraz podbił Amorytów i terytorium Nuhaszsze w Hanigalbacie. Z dokumentu traktatowego Szattiwaza-Suppiluliuma wynika, że Suppiluliuma zawarł traktat z Artatamą II, rywalem Tuszratty. Nic nie wiadomo na temat wcześniejszych losów Artatamy II, ani jego związków, o ile takie w ogóle istnieją, z rodziną królewską. Dokument nazywa go królem Hurytów, podczas gdy Tuszratta zyskał tytuł „króla Mitanni”. Suppipuliuma zaczął plądrować tereny na zachodnim brzegu Eufratu i zajął Góry Libanu. Tuszratta zagroził, że dokona najazdu na ziemie za Eufratem, jeśliby choć jedno jagnię lub dziecko zostało porwane.
Suppiluliuma następnie szczegółowo relacjonuje (ww. dokument traktatowy?), jak w czasach jego dziadka tereny na górnym Eufratem, zwane Isuwa, dokonały secesji. Próby podbicia tych ziem nie powiodły się. W czasach jego ojca mieszkańcy innych miast również zbuntowali się. Suppiluliuma chciał ich pokonać, ale ci którzy przeżyli, uciekli na terytorium Isuwy, która była
częścią królestwa Tuszratty. Żądanie wydania uciekinierów było przedmiotem wielu traktatów zawartych w tych czasach, toteż ukrywanie uciekinierów przez Isuwę było prawdopodobnie pretekstem do najazdu Hetytów. Armia hetycka przekroczyła granicę, zajęła Isuwę i przywróciła uciekinierów (lub dezerterów) pod prawo hetyckie.
Armia hetycka przemaszerowała następnie przez różne regiony Mitanni, kierując się w stronę stolicy, Waszuganni. Suppiluliuma pragnął splądrować region i zabrać łupy, jeńców, bydło, owce i konie z powrotem do Hatti. Pragnął on również, ażeby Tuszratta uciekł, jednak nie udało mu się zdobyć huryckiej stolicy. Pomimo że kampania osłabiła królestwo Tuszratty, jednak on wciąż pozostał na tronie.
W trakcie drugiej kampanii Hetyci ponownie przekroczyli Eufrat i opanowali Halab, Mukisz, Niya, Arahati, Apina i Quatna, jak również i kilka innych miast, których nazwy się nie zachowały. Wśród zdobyczy wojennych z Arahati wymienia się powożących rydwanami, którzy zostali zabrani do Hatti wraz z całym swoim dobytkiem. Ponieważ powszechną ówcześnie praktyką było wcielanie do własnej armii żołnierzy wroga, fakt ten mógł wskazywać na potrzebę przeciwdziałania najsilniejszej broni Mitanni, tj. rydwanom wojennym, poprzez zbudowanie lub wzmocnienie własnych zasobów rydwanów.
Tuszratta prawdopodobnie podejrzewał zamiary Hetytów w stosunku do jego królestwa, ponieważ Listy z Amarna zawierają kilka tabliczek opisujących Tuszrattę zabiegającego o małżeństwo swej córki, Taduhepy, z faraonem Echnatonem, ewidentnie w celu wzmocnienia sojuszu z królestwem Egiptu. Jednak kiedy Suppiluliuma najechał królestwo Tuszratty, Egipcjanie nie zdążyli na czas z pomocą – prawdopodobnie z powodu nagłej śmierci Echnatona i wynikłych w związku z tym walk o obsadzenie tronu w Egipcie.
Na podstawie traktatu zawartego później między Suppiluliumą a bratem Tuszratty, Szattiwazą wiadomo, że trzeci niszczycielski najazd Hetytów doprowadził do zniszczenia Karkemisz. Tuszratta został zamordowany w spisku przez grupę, której przewodził jeden z jego synów. Po jego śmierci wybuchła w kraju wojna domowa, która dobiegła końca, dopiero gdy Suppiluliuma I umieścił na tronie mitannijskim Szattiwazę.

</doc>
<doc id="1625508" url="https://pl.wikipedia.org/wiki?curid=1625508" title="Puchar Amilcar Cabral">
Puchar Amilcar Cabral



</doc>
<doc id="1625511" url="https://pl.wikipedia.org/wiki?curid=1625511" title="Wacław III Adam Cieszyński">
Wacław III Adam Cieszyński



</doc>
<doc id="1625513" url="https://pl.wikipedia.org/wiki?curid=1625513" title="1970 NBA Expansion Draft">
1970 NBA Expansion Draft

Rozszerzający draft odbył się 11 maja 1970 roku, z okazji przyjęcia do ligi NBA nowych klubów - Buffalo Braves, Cleveland Cavaliers i Portland Trail Blazers. Kluby wybrały z pozostałych drużyn po 11 zawodników.

</doc>
<doc id="1625518" url="https://pl.wikipedia.org/wiki?curid=1625518" title="Sławomir Chmura">
Sławomir Chmura

Sławomir Chmura (ur. 5 listopada 1983 w Warszawie) – polski łyżwiarz szybki, olimpijczyk. Należy do klubu MKS-MOS Milanówek. Na co dzień mieszka w Milanówku. Waży 79 kilogramów i mierzy 181 centymetrów wzrostu. Złoty medalista Zimowej Uniwersjady 2009 w Harbinie.
Specjalizuje się w biegach na długich dystansach.

</doc>
<doc id="1625519" url="https://pl.wikipedia.org/wiki?curid=1625519" title="Björn Myrbakken">
Björn Myrbakken



</doc>
<doc id="1625521" url="https://pl.wikipedia.org/wiki?curid=1625521" title="Puchar Włoch w piłce nożnej (1995/1996)">
Puchar Włoch w piłce nożnej (1995/1996)

Puchar Włoch 1995/96 – 49 edycja rozgrywek piłkarskiego Pucharu Włoch.

</doc>
<doc id="1625523" url="https://pl.wikipedia.org/wiki?curid=1625523" title="Grsec">
Grsec



</doc>
<doc id="1625525" url="https://pl.wikipedia.org/wiki?curid=1625525" title="AEgir">
AEgir

AEgir (Epsilon Eridani b) – planeta pozasłoneczna, krążąca wokół niedalekiej gwiazdy Ran (ε Eri) w gwiazdozbiorze Erydanu. Jest to jeden z najbliższych Słońcu znanych pozasłonecznych układów planetarnych.
Nazwa.
Nazwa Epsilon Eridani b pochodzi od oznaczenia Bayera okrążanej gwiazdy. Nazwa własna planety, AEgir, została wyłoniona w publicznym konkursie. Pochodzi ona z mitologii nordyckiej, w której Ägir był olbrzymem, małżonkiem bogini toni morskiej Rán, od której wywodzi się nazwa własna okrążanej gwiazdy Epsilon Eridani. Zwycięskie nazwy zaproponowali uczniowie szkoły średniej w Mountainside (Stany Zjednoczone). Identyczne imię, ale zapisywane w formie Aegir, nosi także jeden z księżyców Saturna.
Charakterystyka.
Jest to gazowy olbrzym, krążący po orbicie w przerwie pomiędzy wewnętrznym a zewnętrznym pasem planetoid w układzie. Przez długi czas po odkryciu elementy orbitalne planety pozostawały niepewne. Jej orbita wydawała się wysoce ekscentryczna, o mimośrodzie około 0,7, co stało w sprzeczności z obecnością obserwowanego w podczerwieni wewnętrznego pasa planetoid. Planeta przecinająca ten obszar usunęłaby nie tylko pierwotny pył, ale i planetozymale, mogące być źródłem nowego pyłu. Jeżeli mimośród miałby niższą wartość, to planeta mogłaby krążyć całkowicie poza wewnętrznym pasem planetoid. Struktura pasów wokół gwiazdy sugeruje, że w układzie znajdują się jeszcze co najmniej dwie inne planety.
Trzydziestoletnie pomiary zmian prędkości radialnej gwiazdy pozwoliły wreszcie potwierdzić istnienie planety, a niewykrycie w obserwacjach w podczerwieni nałożyć ograniczenia na jej właściwości. Orbita Epsilon Eridani b jest bliska kołowej (e=0,07), planeta okrąża gwiazdę w czasie około 7 lat i 4 miesięcy. Jej okres orbitalny różni się od okresu aktywności magnetycznej gwiazdy (ok. 3 lat), co pozwala odróżnić te sygnały. Masa minimalna planety jest równa około 0,78 masy Jowisza, ale nachylenie orbity do kierunku obserwacji jest niepewne. Zewnętrzny pas materii wokół Ran jest nachylony pod kątem i planeta AEgir może orbitować w tej samej płaszczyźnie, chociaż niewykrycie jej w bezpośrednich obserwacjach wskazuje, że płaszczyzna orbity może być bliska kierunku obserwacji. Jeżeli planeta krąży w tej samej płaszczyźnie co dysk, jej masa jest wyższa, około 1,19 .

</doc>
<doc id="1625526" url="https://pl.wikipedia.org/wiki?curid=1625526" title="Kuk (bóstwo)">
Kuk (bóstwo)

Kuk – prabóstwo egipskie uosabiające ciemność, przedstawiane w postaci żaby. Razem ze swoją żeńską formą Kauket tworzył jedną z par hermopolitańskiej Wielkiej Ósemki (Ogdoady).

</doc>
<doc id="1625528" url="https://pl.wikipedia.org/wiki?curid=1625528" title="Puchar Włoch w piłce nożnej (1994/1995)">
Puchar Włoch w piłce nożnej (1994/1995)

Puchar Włoch 1994/95 – 48 edycja rozgrywek piłkarskiego Pucharu Włoch.

</doc>
<doc id="1625529" url="https://pl.wikipedia.org/wiki?curid=1625529" title="Kapos">
Kapos

Kapos – rzeka w południowo-zachodnich Węgrzech, prawy dopływ Sió w zlewisku Morza Czarnego. Długość - 112,7 km, średni przepływ - 4,4 m³/s, powierzchnia zlewni - 3170 km². 
Źródła koło wsi Kiskorpád. Płynie na wschód u północnego podnóża wzgórz Zselic, przepływa przez miasta Kaposvár i Dombóvár, skręca na północ i płynie wzdłuż zachodniego podnóża wzgórz Tolna i u ich północnego krańca uchodzi do Sió koło wsi Pincehely.

</doc>
<doc id="1625530" url="https://pl.wikipedia.org/wiki?curid=1625530" title="Bartłomiej Czychy">
Bartłomiej Czychy

Bartłomiej Czychy (ur. 1767, zm. 21 sierpnia 1832 w Warszawie) – polski brat pijarski, przez wiele lat związany z warszawskim kolegium zakonnym.
Pochodził z Moraw, do zakonu pijarów wstąpił z początkiem roku 1787. Nie przyjmował wyższych święceń i jako brat zakonny miał powierzony dozór nad kościołem przy ulicy Długiej (późniejsza katedra polowa). Zajmował się także drukarstwem i od 1826 pełnił obowiązki prefekta składu czcionek drukarni pijarskiej. Znał język niemiecki i łacinę, w tym ostatnim języku chętnie czytał dzieła na temat magii.
Czychy zapisał się w pamięci warszawiaków jako opiekun młodzieży szkolnej uczęszczającej do zakładu pijarów. Wiele ciepłych słów poświęcił mu Kazimierz Władysław Wójcicki, który wspominał Czychego jako człowieka pracowitego, łagodnego i wyrozumiałego, i chociaż powolnego, to umiejącego zadbać o porządek w zakrystii, także pod względem organizowania pomocy ministrantów; zakrystian starał się znaleźć satysfakcjonujące zajęcie dla każdego z chętnych uczniów, a w potrzebie pocieszał ich, rozdając książeczki do nabożeństwa i obrazki albo wpuszczając na kościelną wieżę. Umiejętności pocieszania brata Czychego poznał również sam Wójcicki, kiedy został skarcony za nieudolne służenie do mszy przez jednego z nauczycieli pijarskich, ks. Wojciecha Politowskiego.
Według słów Wójcickiego, Czychy był jednym z najchętniej odwiedzanych pijarów przez absolwentów warszawskiej szkoły. Znany był osobiście księciu Józefowi Poniatowskiemu, który w czasie jednej z wypraw napoleońskich przejeżdżał przez Morawy, odnalazł tam rodzinę pijara, a potem przekazał mu w Warszawie od niej pozdrowienia.
Wójcicki zapamiętał Czychego jako człowieka "wysokiego wzrostu, twarzy pociągłej, chudego". Czychy zmarł 21 sierpnia (u Wójcickiego podana data 20 sierpnia) 1832 w Warszawie, pochowany został na cmentarzu Powązkowskim (bez nagrobku).

</doc>
<doc id="1625533" url="https://pl.wikipedia.org/wiki?curid=1625533" title="Okręg wyborczy nr 13 do Parlamentu Europejskiego w Polsce">
Okręg wyborczy nr 13 do Parlamentu Europejskiego w Polsce

Okręg wyborczy nr 13 do Parlamentu Europejskiego w Polsce – okręg wyborczy obejmujący teren województw lubuskiego i zachodniopomorskiego, z siedzibą okręgowej komisji wyborczej w Gorzowie Wielkopolskim.

</doc>
<doc id="1625534" url="https://pl.wikipedia.org/wiki?curid=1625534" title="Chimmasz Korosteń">
Chimmasz Korosteń

Chimmasz Korosteń (ukr. Футбольний клуб «Хіммаш» Коростень, "Futbolny Kłub "Chimmasz" Korosteń") – ukraiński klub piłkarski z siedzibą w Korosteniu, w obwodzie żytomierskim, reprezentujący miejscowy zakład "Chimmasz". Występował w rozgrywkach amatorskich.

</doc>
<doc id="1625535" url="https://pl.wikipedia.org/wiki?curid=1625535" title="Alfredo Carricaberry">
Alfredo Carricaberry

Alfredo Carricaberry (niekiedy Caricaberry) (ur. 8 października 1900, zm. 23 września 1942) – argentyński piłkarz noszący przydomek "El Vasco", napastnik.
Życiorys.
Urodzony w Colón (prowincja Entre Ríos) Carricaberry zaczął grać w piłkę w klubie Floresta Buenos Aires oraz Estudiantil Porteño Buenos Aires. W 1919 roku przeniósł się do San Lorenzo de Almagro.
W pierwszym zespole San Lorenzo Carricaberry zadebiutował 25 kwietnia 1920 roku w meczu przeciwko Racing Club de Avellaneda.
W reprezentacji Argentyny Carricaberry zadebiutował 19 listopada 1922 roku w Montevideo w meczu z Urugwajem.
W 1923 roku Carricaberry zdobył zwycięską bramkę w walce o Copa del Río de la Plata. Ponadto San Lorenzo zdobył mistrzostwo Argentyny, a sukces ten powtórzył w 1924 roku.
Jako gracz klubu San Lorenzo wziął udział w turnieju Copa América 1927, gdzie Argentyna zdobyła mistrzostwo Ameryki Południowej. Carricaberry zagrał we wszystkich trzech meczach - z Boliwią (zdobył 2 bramki), Urugwajem i Peru (zdobył bramkę). Jako zdobywca 3 bramek został jednym z pięciu królów strzelców turnieju.
W 1927 roku Carricaberry obok sukcesu reprezentacyjnego odniósł sukcesy klubowe, gdyż San Lorenzo zdobył Copa del Río de la Plata oraz mistrzostwo Argentyny.
Wziął udział w Igrzyskach Olimpijskich w 1928 roku, gdzie Argentyna zdobyła srebrny medal. Carricaberry zagrał we wszystkich pięciu meczach - z USA (zdobył bramkę), Belgią, Egiptem i w dwóch finałowych bojach z Urugwajem.
Carricaberry w barwach San Lorenzo rozegrał 274 mecze i zdobył 104 bramki. W 1931 roku przeszedł do klubu CA Huracán, W 1935 roku grał w drugoligowym wówczas klubie Estudiantil Porteño, a następnie został piłkarzem klubu Argentinos Juniors Buenos Aires, gdzie grał do 1937 roku.
W latach 1922-1931 Carricaberry rozegrał w reprezentacji Argentyny 12 meczów i zdobył 4 bramki.
Carricaberry zmarł 23 września 1942 roku w Buenos Aires.

</doc>
<doc id="1625536" url="https://pl.wikipedia.org/wiki?curid=1625536" title="Sikora żałobna">
Sikora żałobna

Sikora żałobna ("Poecile lugubris") – gatunek małego ptaka z rodziny sikor (Paridae). Występuje w południowo-wschodniej Europie i na Bliskim Wschodzie aż po Iran; nie pojawia się w Polsce. Jest dużą sikorą, nieco podobną do sikory północnej, ma ciemniejszą czapeczkę na głowie. Jest skryta i trudna do obserwacji. Żyje w lasach, na zboczach gór i w luźnych zadrzewieniach oraz zaroślach.
Systematyka.
Sikora żałobna często uznawana była za jeden gatunek z sikorą perską ("P. hyrcanus"), a niekiedy z sikorą cynamonową ("P. davidi"), badania wykazały jednak, że jest bliżej spokrewniona z sikorą białobrewą ("P. superciliosus").
Międzynarodowy Komitet Ornitologiczny (IOC) wyróżnia pięć podgatunków "P. lugubris":
Status.
W Czerwonej księdze gatunków zagrożonych IUCN sikora żałobna klasyfikowana jest jako gatunek najmniejszej troski (LC, "Least Concern"). W 2015 roku organizacja BirdLife International oceniała trend liczebności populacji europejskiej jako stabilny.

</doc>
<doc id="1625537" url="https://pl.wikipedia.org/wiki?curid=1625537" title="Kauket">
Kauket

Kauket – prabóstwo egipskie uosabiające ciemność, przedstawiane w postaci węża. Razem ze swoją męską formą Kuk tworzyła jedną z par hermopolitańskiej Ogdoady.

</doc>
<doc id="1625539" url="https://pl.wikipedia.org/wiki?curid=1625539" title="Puchar Włoch w piłce nożnej (1993/1994)">
Puchar Włoch w piłce nożnej (1993/1994)

Puchar Włoch 1993/94 – 47 edycja rozgrywek piłkarskiego Pucharu Włoch.

</doc>
<doc id="1625540" url="https://pl.wikipedia.org/wiki?curid=1625540" title="Hanks">
Hanks



</doc>
<doc id="1625542" url="https://pl.wikipedia.org/wiki?curid=1625542" title="Janet Klein">
Janet Klein

Janet Klein (ur. 1 listopada 1977 w Großbreitenbach) – niemiecka biathlonistka, złota i brązowa medalistka mistrzostw Europy. W swoim dorobku ma również dwa złote i srebrny medal mistrzostw świata juniorów.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta, Bieg Drużynowy

</doc>
<doc id="1625543" url="https://pl.wikipedia.org/wiki?curid=1625543" title="Okręg wyborczy nr 12 do Parlamentu Europejskiego w Polsce">
Okręg wyborczy nr 12 do Parlamentu Europejskiego w Polsce

Okręg wyborczy nr 12 do Parlamentu Europejskiego w Polsce – okręg wyborczy obejmujący teren województw dolnośląskiego i opolskiego, z siedzibą okręgowej komisji wyborczej we Wrocławiu.

</doc>
<doc id="1625544" url="https://pl.wikipedia.org/wiki?curid=1625544" title="Alfredo Caricaberry">
Alfredo Caricaberry



</doc>
<doc id="1625545" url="https://pl.wikipedia.org/wiki?curid=1625545" title="Bibliothèque nationale de France">
Bibliothèque nationale de France



</doc>
<doc id="1625549" url="https://pl.wikipedia.org/wiki?curid=1625549" title="Hernani (dramat)">
Hernani (dramat)

Hernani, czyli honor kastylijski – dramat Wiktora Hugo napisany w sierpniu i wrześniu 1829. Stanowi on przełomowy moment w historii literatury francuskiej, praktyczną realizację zasad dramatu romantycznego wyłożoną teoretycznie przez Wiktora Hugo w przedmowie do dramatu "Cromwell". Premiera dramatu odbyła się 25 lutego 1830 i wywołała tak żywe emocje między starszym i młodszym pokoleniem krytyków literackich oraz autorów, jak również tak wyraźny oddźwięk społeczny, że przeszła do historii jako „bitwa o Hernaniego”.
Okoliczności powstania utworu.
Po zatrzymaniu przez dyrekcję Teatru Francuskiego dramatu "Marion Delorme" jako zbyt ryzykownego politycznie, Wiktor Hugo rozpoczął prace nad nowym dziełem, które ukazałoby w praktyce założenia teatru romantycznego opracowane przezeń wcześniej. Jego akcję zdecydował się, ze względu na młodzieńczą fascynację, umieścić w Hiszpanii i oprzeć na pochodzącym z tamtejszej literatury motywie "tres para una" (trzech mężczyzn kocha jedną kobietę; tak brzmiał zresztą wstępny podtytuł dramatu).
Treść.
Akcja dramatu rozgrywa się w 1519 w Saragossie, Górach Aragońskich oraz w Katakumbach w Akwizgranie.
O rękę pięknej Dony Sol ubiegają się stary szlachcic Ruy Gomez Silwa (będący jej wujem), zbójca Hernani (w istocie przebrany szlachcic, wygnany niegdyś przez króla Hiszpanii) oraz Don Carlos, w rzeczywistości król Hiszpanii Karol V Habsburg (późniejszy cesarz rzymski Karol I).
Saragossa. Don Carlos przybywa do posiadłości Silwy, aby powiadomić go o planie objęcia tronu cesarskiego po jego zmarłym dziadku Maksymilianie I Habsburgu. Nakrywa przy tym romans Dony Sol z Hernanim. Kiedy do całej sytuacji niespodziewanie włącza się Ruy Gomez, Don Carlos kryje Hernani'ego, aby nie wydać jego romansu z Doną Sol. Król Hiszpanii zakochuje się w pięknej kobiecie, dlatego planuje ją porwać, poślubić i zamordować zbójcę, z którym łączą go dawne spory rodowe. 
Don Carlos przybywa pod balkon białogłowej, zanim na umówione spotkanie pojawi się tam Hernani. Dona Sol myli Don Carlosa ze swoim kochankiem. Na szczęście Hernani przybywa w porę i ratuje ukochaną z opresji. Don Carlos ucieka i wystawia list gończy za młodym zbójcą. Hernani musi uciekać.
Akcja przenosi się do zamku Silwów w górach Aragońskich. Pod przebraniem pielgrzyma pojawia się tam Hernani. Ruy Gomez, myśląc, że zbójca nie żyje, postanawia ugościć pielgrzyma. Hernani ujawnia swoją tożsamość. Chwilę po tym pod wrotami zamku pojawia się tam Don Carlos, który podejrzewa Ruy'a o ukrywanie Hernaniego. Ruy Gomez szanuję zasade gościny w swoim zamku, dlatego ukrywa Hernaniego i ratuje go przed gniewem króla Hiszpanii Karola I, co według zasad honorowych daje mu prawo dysponowania życiem młodzieńca. Król Hiszpanii w gniewie porywa piękną Donę Sol. Jej kochanek i narzeczony postanawiają uknuć spisek i nie dopuścić do koronacji Don Carlosa na Cesarza.
Katakumby w Akwizgranie (fr. "Aix-la-Chapelle"). Obaj biorą udział w konspiracji, której celem jest niedopuszczenie do wyboru władcy hiszpańskiego na tron cesarski. Na przodownika spiskowców zostaje wybrany Hernani, jednak Ruy Gomez przekonuje go, aby oddał mu funkcję. Nieskutecznie. W katakumbach pojawia się Don Carlos już jako cesarz Rzymski. Spisek ponosi klęskę. Pomimo tego Don Carlos i Hernanii przebaczają sobie czyny z przeszłości (Don Carlos zabił ojca Hernaniego). Don Carlos pozwala Hernaniemu poślubić kochankę. Od teraz Don Carlos chce zostać dobrym władcą.
Ponownie posiadłość Silwów w Saragossie. Dona Sol i Hernani biorą ślub. W trakcie bankietu weselnego Hernani dostaje znak od Ruy Gomeza, aby spłacić jego wcześniejszą przysługę: każe mu odebrać sobie życie. Dona Sol nie chce, aby ukochany ją opuszczał, dlatego odbiera Hernaniemu truciznę i wypija połowę. Hernani wypija resztę trucizny i umiera w objęciach z ukochaną.
Cechy utworu.
"Hernani" jest dramatem romantycznym, łączącym wątki historyczne z historią miłosną. Nie wiadomo, skąd Hugo czerpał wiedzę o szesnastowiecznej Hiszpanii, w jego przedstawieniu tła akcji dramatu widoczne jest, że przesłanie ideowe okazało się ważniejsze od wiernego odwzorowania realiów. Stosunki społeczne, ukazane w scenie wyboru cesarza czy w sposobie odnoszenia się do siebie bohaterów przypominają raczej relacje panujące we Francji niż w Hiszpanii w XVI stuleciu, autor popełnia również błąd podając Akwizgran jako miejsce elekcji, która w rzeczywistości odbyła się we Frankfurcie.
Ważnym aspektem "Hernaniego" jest rysunek psychologiczny postaci, który przybiera dokładniejszą niż w innych wczesnych dziełach Hugo zwłaszcza w odniesieniu do postaci Karola V. Jego przeżycia wewnętrzne związane z objęciem tronu cesarskiego zostają oddane w szczegółach, autor podkreśla głębię przemiany duchowej bohatera. W mniejszym stopniu Hugo oddaje emocje Hernaniego i Ruya Gomeza, którzy są bohaterami jednoznacznie zaklasyfikowanymi moralnie jako ucieleśnienie szlachetności i odwagi oraz przewrotności. Silniejszej niż w "Marion Delorme" psychologizacji został poddany wątek miłosny, z którego Hugo starał się usunąć motywy melodramatyczne i konwencjonalne dialogi, by uzyskać maksimum prawdy i wyrazu.
Rewolucją na francuskiej scenie był natomiast język "Hernaniego" – Hugo nie tylko dowolnie modyfikował tradycyjny aleksandryn, ale starał się łączyć w wypowiedziach postaci prostotę stylu z gwałtownością emocji, całkowicie zrywając z konwencją klasyczną. Zredukował również liczbę monologów na rzecz dialogów i scen zbiorowych, wprowadził ogromną liczbę metafor i porównań jako środka związanego z wyrażaniem uczuć przez bohaterów, a nie jako zwykły popis erudycji i inwencji dramatopisarza.
„Bitwa o Hernaniego”.
Jeszcze przed prapremierą "Hernani" stał się obiektem ostrych kontrowersji, podsycanych na łamach gazet różnych opcji politycznych. Szczególnie siły polemika ta nabrała po dwóch pierwszych przedstawieniach i trwała do zdjęcia "Hernaniego" z afisza po 43 wystawieniach (do czerwca 1830). Młodzi romantycy widzieli w dramacie realizację nowych, świeżych prądów ideologicznych i zerwanie ze „skostniałą” konwencją sceniczną. Docenili również polityczne, antymonarchiczne przesłanie dzieła, którego Hugo, po doświadczeniach z "Marion Delorme" starał się nie eksponować (zachował jedynie kilka negatywnie nacechowanych przymiotników pod adresem króla).
Obóz klasyków wskazywał natomiast na zupełny brak realizmu w utworze, nadmiar patetycznych scen i wydumane dylematy niektórych bohaterów. Atakowany był również język zastosowany w dramacie jako niestaranny, niegodny sceny teatralnej (zwłaszcza zerwanie z aleksandrynem). Podkreślano nadmiernie jaskrawy ton wypowiedzi większości postaci oraz posępną atmosferę całego utworu.
Mimo tych kontrowersji, sztuka odniosła finansowy sukces i została w 1838 wznowiona, nie bez oporów ministerstwa spraw wewnętrznych, które po publikacji dramatu "Król się bawi" zaczęło uważać Wiktora Hugo za niebezpiecznego literackiego wichrzyciela. Przez okres II Cesarstwa dzieło nie było wystawiane na wyraźne życzenie autora. Odzyskało popularność po kolejnej inscenizacji w 1877.
Na podstawie "Hernaniego" powstała opera Giuseppe Verdiego pod tym samym tytułem.
Przekład polski.
"Hernani" został przełożony na język polski w roku swojej prapremiery. Przekładu prozą dokonali Hipolit Błotnicki oraz Karol i Jan Sienkiewiczowie. W 1862 Ignacy Barankiewicz po raz pierwszy przełożył "Hernaniego" na polski wierszem, był to jednak przekład swobodny. Trzy lata później Apollo Nałęcz-Korzeniowski przełożył skróconą wersję dramatu. W 1895 dramat przełożyła Karolina Wągrowska, w 1953 poprawek do jej pracy na potrzeby nowego wydania dokonała Jadwiga Gamska-Łempicka. W 1955 dramat przetłumaczył Henryk Rostworowski.

</doc>
<doc id="1625550" url="https://pl.wikipedia.org/wiki?curid=1625550" title="Historie maniaków">
Historie maniaków

Historie maniaków – zbiór opowiadań Romana Jaworskiego, opublikowany w 1910 roku. Składał się z 6 utworów ("Miał iść", "Zepsuty ornament", "Medi", "Trzecia godzina", "Bania doktora Lipka", "Amor milczący"). Opowiadania koncentrowały się na motywie szaleństwa i nietypowych osobowości. Autor planował publikację drugiej serii "Historii maniaków", ale zamiar ten nie został ostatecznie zrealizowany.
Okoliczności powstania i publikacji.
Jaworski planował wydanie swoich opowiadań w formie książkowej już w 1908 roku. Zawierający sześć opowiadań zbiór ukazał się w połowie kwietnia 1910 roku, nakładem „Książki”. Okładkę tomu zaprojektował Stanisław Ignacy Witkiewicz. Książka spotkała się z zainteresowaniem krytyków, ale nie zdobyła popularności czytelniczej – nakład nie został wykupiony, a część egzemplarzy wróciła do księgarń po zakończeniu pierwszej wojny światowej.
Druga seria opowiadań.
Jaworski planował napisanie i publikację II serii "Historii maniaków", co zapowiadał w przypisie do opowiadania "Opowieść o smutku czterech ścian", opublikowanego w 1911 roku w czasopiśmie „Widnokręgi”. Prawdopodobnie utwór "Amor milczący", wydany w pierwszej serii opowiadań, miał właściwie rozpoczynać serię drugą. Wskazuje na to znaczna odrębność tego opowiadania od innych zawartych w tym samym tomie, a także poprzedzająca je przedmowa autorska, wprowadzająca czytelnika w specyfikę utworów. Umieszczanie takiej przedmowy w środku tomu mijało się z celem, natomiast mogła ona z powodzeniem otwierać drugą serię opowiadań. Planowana kontynuacja nigdy się jednak nie ukazała.
Opinie krytyków.
Autorem pierwszej recenzji tomu był Michał Sokolnicki. Jego artykuł ukazał się w czasopiśmie „Naprzód” 20 kwietnia 1910 roku i pisana była w pośpiechu, nim jeszcze krytyk zdążył ukończyć lekturę opowiadań. Sokolnicki nazwał opowiadania Jaworskiego twórczością „przemarzoną”. Inni z kolei recenzenci, Anna Zahorska („Świat” 1910, nr 27) i Eustachy Czekalski („Myśl Niepodległa” 1910 nr 144) akcentowali rolę brzydoty w utworach Jaworskiego i uznawali ośmieszanie piękna za ich najważniejszy motyw. Latem ukazała się również anonimowa recenzja w czasopiśmie „Izraelita”. Jej autor wyraził niechęć do twórczości Jaworskiego, a samego autora zaliczył do grona maniaków. Natomiast Karol Irzykowski, w swojej recenzji zatytułowanej "Ocalanie „istoty rzeczy”" (opublikowanej najpierw w zeszycie 16 „Widnokręgów”, a następnie włączonej do tomu "Czyn i słowa" i uznawanej przez samego krytyka za jedno z jego najważniejszych dzieł) upatrywał istotę twórczości Jaworskiego właśnie w ocalaniu istoty rzeczy, poprzez gesty i ukazywanie upokorzonego piękna. Przyrównał też autora do Edgara Allana Poego i Oscara Wilde’a. "Historie maniaków" były również recenzowane pochlebnie przez Mieczysława Rettingera i Walerego Gostomskiego.

</doc>
<doc id="1625551" url="https://pl.wikipedia.org/wiki?curid=1625551" title="Okręg wyborczy nr 10 do Parlamentu Europejskiego w Polsce">
Okręg wyborczy nr 10 do Parlamentu Europejskiego w Polsce

Okręg wyborczy nr 10 do Parlamentu Europejskiego w Polsce – okręg wyborczy obejmujący teren województw małopolskiego i świętokrzyskiego, z siedzibą okręgowej komisji wyborczej w Krakowie.

</doc>
<doc id="1625552" url="https://pl.wikipedia.org/wiki?curid=1625552" title="Naunet">
Naunet

Naunet (Nunut) (egip. "Nwnt") – prabóstwo egipskie uosabiające wody praoceanu otaczającego ziemię, przedstawiane w postaci węża. Razem ze swoją męską formą Nun tworzyła pierwszą z par hermopolitańskiej Ogdoady.

</doc>
<doc id="1625553" url="https://pl.wikipedia.org/wiki?curid=1625553" title="Okręg wyborczy nr 9 do Parlamentu Europejskiego w Polsce">
Okręg wyborczy nr 9 do Parlamentu Europejskiego w Polsce

Okręg wyborczy nr 9 do Parlamentu Europejskiego w Polsce – okręg wyborczy obejmujący teren województwa podkarpackiego, z siedzibą okręgowej komisji wyborczej w Rzeszowie.

</doc>
<doc id="1625555" url="https://pl.wikipedia.org/wiki?curid=1625555" title="Edward Stettinius">
Edward Stettinius

Edward Reilly Stettinius Jr. (ur. 22 października 1900, zm. 31 października 1949) – amerykański polityk, sekretarz stanu USA za kadencji prezydentów Franklina D. Roosevelta oraz Harry’ego Trumana. Urząd ten sprawował w latach 1944-45.
Życiorys.
Stettinius przyszedł na świat w Chicago w stanie Illinois. Był młodszym z dwóch synów i trzecim w kolejności z czworga dzieci Edwarda Reilly i Judith Stettinius. Jego matka pochodziła ze stanu Wirginia. Jej przodkowie przybyli do Ameryki z Anglii. Ojciec Stettiniusa, posiadający korzenie niemieckie, pochodził z Saint Louis w stanie Missouri. Uczestniczył w wielu przedsięwzięciach gospodarczych, był m.in. prezesem spółki produkującej zapałki pod szyldem "Diamond Match Company", a także jednym ze wspólników w holdingu finansowym J. P. Morgan &amp; Company, a ponadto urzędnikiem Departamentu Wojny podczas I wojny światowej. 
Do roku 1920 Stettinius uczęszczał do Pomfret School. O wyższe wykształcenie starał się na Uniwersytecie w Wirginii, który ukończył w roku 1924 bez stopnia naukowego. 15 maja 1926 Stettinius poślubił Virginię Gordon Wallace, wywodzącą się z zamożnej rodziny z Richmond. W tym samym roku został zastępcą Johna Lee Pratta, wiceprezesa spółki General Motors. W roku 1931 zastąpił Pratta na stanowisku wiceprezesa. W General Motors zajmował się opracowaniem programem zasiłków dla bezrobotnych. Dzięki temu nawiązał kontakt z Franklinem Delano Rooseveltem, dla którego przejściowo pracował w "Administracji Narodowej Odnowy" ("National Recovery Administration"). W roku 1934 przeniósł się do koncernu US Steel, gdzie miał zostać jednym z wyższych zarządców. Gdy Roosevelta wybrano na prezydenta USA, Stettinius otrzymał propozycję wstąpienia do rządu w charakterze kierownika Biura Zarządzania Produkcją ("Office of Production Management"). Dwa lata później został koordynatorem pomocy dla państw alianckich w ramach układu Lend-lease. Stanowisko to utrzymał do roku 1943, gdy objął urząd podsekretarza stanu. W listopadzie 1944 Stettinius przejął od Cordella Hulla obowiązki sekretarza stanu, ze względu na zły stan zdrowia swojego dotychczasowego zwierzchnika.
Stettinius, jako prezes amerykańskiej delegacji na Konferencję Narodów Zjednoczonych w sprawie Organizacji Międzynarodowej, odegrał kluczową rolę w konstruowaniu Organizacji Narodów Zjednoczonych. Był obecny na ceremonii oficjalnego utworzenia ONZ 26 czerwca 1945. Jako sekretarz stanu, podjął decyzję o zwrocie znalezionej w Finlandii książki kodowej władzom ZSRR. 
Po rozszyfrowaniu sporej ich części w ramach projektu Venona, uzyskano później informacje o licznych agentach służb specjalnych ZSRR, zajmujących wysokie pozycje w administracji amerykańskiej. Przyczyny postępowania Stettiniusa w tej kwestii nie zostały wyjaśnione. Wkrótce potem, Stettinius zrezygnował ze stanowiska sekretarza stanu, by objąć posadę pierwszego ambasadora USA przy ONZ. Zrzekł się tej posady w czerwcu 1946 roku, po czym zaciekle krytykował prezydenta Trumana za odmowę wykorzystania ONZ jako narzędzia do rozładowania napięć pomiędzy USA a ZSRR. Na preferowaną w USA opinię, że Zachód uratował świat od niewoli hitlerowskiej, twierdził: "Naród amerykański nie powinien zapomnieć, że w 1942 r. był on niedaleko od katastrofy... gdyby Związek Radziecki nie zdołał utrzymać swego frontu, Niemcy zyskałyby możność zagarnięcia Wielkiej Brytanii. Mogłyby one zdobyć także Afrykę, a w tym przypadku potrafiłyby utworzyć przyczółek w Ameryce Łacińskiej".
Przedwcześnie osiwiały, z opaloną twarzą, Stettinius robił na ludziach pozytywne wrażenie swoim wyglądem i życzliwością. Po wycofaniu się z życia politycznego, przez trzy lata pracował jako rektor na uniwersytecie w Wirginii. W rezultacie wieloletniej przyjaźni z Williamem Tubmanem, prezydentem Liberii, uczestniczył w budowaniu organizacji "Liberia Company", która dążyła do partnerstwa pomiędzy rządem Liberii a amerykańskimi kapitalistami w celu zgromadzenia funduszy na rozwój tego afrykańskiego państwa. Przez pewien czas pełnił funkcję prezesa tej organizacji. Po przejściu na emeryturę, Stettinius mieszkał w swojej posiadłości w Rapidan River w stanie Wirginia. Zmarł w wyniku zakrzepicy naczyń wieńcowych w domu swojej siostry w Greenwich w stanie Connecticut. Został pochowany w Locust Valley w stanie Nowy Jork.

</doc>
<doc id="1625556" url="https://pl.wikipedia.org/wiki?curid=1625556" title="Puchar Włoch w piłce nożnej (1992/1993)">
Puchar Włoch w piłce nożnej (1992/1993)

Puchar Włoch 1992/93 – 46 edycja rozgrywek piłkarskiego Pucharu Włoch.

</doc>
<doc id="1625557" url="https://pl.wikipedia.org/wiki?curid=1625557" title="Okręg wyborczy nr 8 do Parlamentu Europejskiego w Polsce">
Okręg wyborczy nr 8 do Parlamentu Europejskiego w Polsce

Okręg wyborczy nr 8 do Parlamentu Europejskiego w Polsce – okręg wyborczy obejmujący teren województwa lubelskiego, z siedzibą okręgowej komisji wyborczej w Lublinie.

</doc>
<doc id="1625558" url="https://pl.wikipedia.org/wiki?curid=1625558" title="Hauhet">
Hauhet

Hauhet – prabóstwo egipskie uosabiające nieskończoność, przedstawiane w postaci węża. Razem ze swoją męską formą Huh tworzyła jedną z par hermopolitańskiej Ogdoady.

</doc>
<doc id="1625560" url="https://pl.wikipedia.org/wiki?curid=1625560" title="Puchar Włoch w piłce nożnej (1991/1992)">
Puchar Włoch w piłce nożnej (1991/1992)

Puchar Włoch 1991/92 – 45 edycja rozgrywek piłkarskiego Pucharu Włoch.

</doc>
<doc id="1625561" url="https://pl.wikipedia.org/wiki?curid=1625561" title="Pracuś">
Pracuś



</doc>
<doc id="1625563" url="https://pl.wikipedia.org/wiki?curid=1625563" title="Marcal">
Marcal

Marcal – rzeka w północno-zachodnich Węgrzech, prawy dopływ Raby w zlewisku Morza Czarnego. Długość: 100,4 km. 
Źródła na wysokości 240 m n.p.m. w Lesie Bakońskim koło miasteczka Sümeg. Płynie na północ środkiem Małej Niziny Węgierskiej. W dolnym biegu płynie równolegle do Raby, do której uchodzi w mieście Győr. W średnim i dolym biegu zbiera wyłącznie prawe dopływy spływające z Lasu Bakońskiego.

</doc>
<doc id="1625564" url="https://pl.wikipedia.org/wiki?curid=1625564" title="Okręg wyborczy nr 7 do Parlamentu Europejskiego w Polsce">
Okręg wyborczy nr 7 do Parlamentu Europejskiego w Polsce

Okręg wyborczy nr 7 do Parlamentu Europejskiego w Polsce – okręg wyborczy obejmujący teren województwa wielkopolskiego, z siedzibą okręgowej komisji wyborczej w Poznaniu.

</doc>
<doc id="1625565" url="https://pl.wikipedia.org/wiki?curid=1625565" title="Okręg wyborczy nr 6 do Parlamentu Europejskiego w Polsce">
Okręg wyborczy nr 6 do Parlamentu Europejskiego w Polsce

Okręg wyborczy nr 6 do Parlamentu Europejskiego w Polsce – okręg wyborczy obejmujący teren województwa łódzkiego, z siedzibą okręgowej komisji wyborczej w Łodzi.

</doc>
<doc id="1625566" url="https://pl.wikipedia.org/wiki?curid=1625566" title="David Franzoni">
David Franzoni

David Harold Franzoni (ur. 4 marca 1947 w Burlington) – amerykański scenarzysta i producent filmowy, laureat Oscara 2001 za najlepszy film "Gladiator" (jako producent).
Życiorys.
Wychował się w stanie Vermont. Jego ojcem był przedsiębiorca Robert Scott Franzoni, matką Janet Slocum.
Studiował geologię i paleontologię na University of Vermont. W 1970 po ukończeniu studiów wyjechał do Niemiec. W Berlinie kupił tani motocykl, na którym zwiedził całą Europę, Bliski Wschód, większą część Azji, aż dotarł z Singapuru do Australii.
Jeszcze będąc w Bagdadzie wymienił książki ze swoim towarzyszem podróży. W zamian za opracowanie na temat rewolucji irlandzkiej otrzymał "Those About to Die" , książkę o walkach rzymskich gladiatorów. Temat tak go zainspirował, że postanowił wykorzystać go w przyszłości. „Gdzieś w Indiach zdecydowałem, że chcę zostać scenarzystą” – przyznał Franzoni po latach. W połowie lat 70. XX wieku Franzoni wrócił do Vermont, a w 1980 zamieszkał w Los Angeles i zajął się pisaniem scenariuszy filmowych.
Kariera filmowa.
Pierwszą, dość ryzykowną próbą, była nieautoryzowana adaptacja komiksu "Red Sonja". Rok później, w 1986 sprzedał swój pierwszy scenariusz – mroczny techno-thriller, który został przerobiony na komedię "Jumpin’ Jack Flash" z Whoopi Goldberg. Po tym doświadczeniu Franzoni postanowił skupić się na tematach bazujących na znanych biografiach lub wydarzeniach, najlepiej historycznych. Wyjechał na 2 lata do Paryża i Londynu, gdzie współpracował z reżyserem Bobem Swaimem, laureatem Césara 1983 za najlepszy film "Równowaga" (1982).
W 1991 napisał dla stacji HBO scenariusz "", będący adaptacją bestsellerowej powieści Nicholasa von Hoffmana pod tym samym tytułem. Film został zrealizowany w 1992 w reżyserii Franka Piersona, z Jamesem Woodsem w roli tytułowej i był nominowany do nagrody Emmy. Po powrocie do Los Angeles Franzoni napisał dla Olivera Stone’a dwa scenariusze biograficzne – adaptowany, o Harveyu Milku, na podstawie powieści "The Mayor of Castro Street" Randy’ego Shiltsa oraz oryginalny, o George’u Washingtonie.
W 1995, gdy mieszkał razem ze swoją rodziną w Rzymie, napisał scenariusz "Amistad" dla Stevena Spielberga, zrealizowany w 1997. Film nie odniósł sukcesu komercyjnego, nie zachwycił też krytyków, którzy zarzucali mu niezgodność w kilku miejscach z prawdą historyczną. Z drugiej strony scenariusz był chwalony za przedstawienie trudnego i bolesnego tematu handlu niewolnikami w sposób prosty i syntetyczny.
Jeszcze w Rzymie, Franzoni zaczął także prace nad scenariuszem do "Gladiatora", filmu będącego największym jego sukcesem. Obraz został zrealizowany w 2000, w reżyserii Ridleya Scotta i z Russellem Crowe’em w roli tytułowej. Za ten film Franzoni został w 2001 uhonorowany Oscarem za najlepszy film (jako producent, razem z Branko Lustigiem i Douglasem Wickiem) oraz nominacją do Oscara za najlepszy scenariusz oryginalny. Zdobył również nagrodę BAFTA za najlepszy film (jako producent) oraz nominację za najlepszy scenariusz oryginalny.
Franzoni napisał również oryginalny scenariusz "Król Artur", sfilmowany w 2004. Reżyserem filmu był Antoine Fuqua, autorem zdjęć Sławomir Idziak, a w rolach głównych wystąpili Clive Owen i Keira Knightley.
Życie prywatne.
Jego ojciec, weteran wojenny, był właścicielem kilku firm, w tym produkującej strzelby. Stąd wzięła się fascynacja Franzoniego wojną i orężem.
W latach 1972–1973 podróżując po Europie, Azji i Australii pracował jak fotograf freelancer. Po powrocie do Vermont przez 6 lat zajmował się biznesem. Był prezesem Wilson Photography/Vermont Prints (1974–1976) i Wooden Toy Company of Vermont (1974–1976) (obie firmy z siedzibą w Castleton), oraz dyrektorem marketingu w Essex Arms Company (1974–1980).
Jest członkiem Writers Guild of America i Screen Actors Guild.
Wraz z żoną Nancye i synem Hudsonem mieszka w Malibu w Kalifornii.

</doc>
<doc id="1625568" url="https://pl.wikipedia.org/wiki?curid=1625568" title="Zalewo (ujednoznacznienie)">
Zalewo (ujednoznacznienie)



</doc>
<doc id="1625569" url="https://pl.wikipedia.org/wiki?curid=1625569" title="Jekaterinodar">
Jekaterinodar



</doc>
<doc id="1625572" url="https://pl.wikipedia.org/wiki?curid=1625572" title="Cerkiew Kazańskiej Ikony Matki Bożej w Augustowie">
Cerkiew Kazańskiej Ikony Matki Bożej w Augustowie

Cerkiew Kazańskiej Ikony Matki Bożej – cerkiew prawosławna w Augustowie, powstała w 1569, rozebrana po 1938.
Historia.
Pierwsza wzmianka o parafii prawosławnej w Augustowie pochodzi z 1553. Drewniana cerkiew pod wezwaniem Matki Bożej w Augustowie została ufundowana przez króla Zygmunta Augusta w 1569. Była położona nad brzegiem Netty, przy ulicach Cerkiewnej i Koziej. Po 1596 została przekazana unitom i pozostawała w ich rękach do likwidacji Kościoła unickiego w Imperium Rosyjskim w 1875. Był to prosty kwadratowy budynek z dwuspadowym dachem. Odróżniał się od innych tym, że nie miał komina, a nad wejściem była mała kwadratowa kopuła z małym krzyżem i dzwonem.
W 1879 została poddana przebudowie według projektu Zaleskiego. Początkowo maksymalnie mogła pomieścić 44 osoby, po przebudowie – ok. 300 osób. Pracami, które trwały od grudnia 1878 do lutego 1879 i kosztowały 500 rubli, zajął się ówczesny proboszcz, ks. Maksymilian Stępkowski. Pieniądze zostały pozyskane z Banku Polskiego. Władze Państwowe wpłaciły do Banku na rzecz parafii w 1839 r. 180 rubli srebrnych za oddaną część ogrodu pod budowę Kanału Augustowskiego. Z procentów w 1878 było już 700 rubli. Cerkiew została poświęcona 4 lutego 1879. Nadano jej wezwanie Kazańskiej Ikony Matki Bożej. Ceremonii konsekracji przewodniczył dziekan augustowski ks. Jan Jarmołowicz. W ramach rozbudowy do cerkwi dobudowano część ołtarzową, powiększono przedsionek, wzniesiono bizantyjską kopułę nad nawą, zaś nad przedsionkiem umieszczono dzwonnicę z kopułą. Cerkiew w nowej postaci była wzniesiona na planie krzyża. Dach budynku był kryty gontem i ozdobiony pięcioma krzyżami.
W 1914 cerkiew została porzucona z powodu wyjazdu prawosławnych z Augustowa (bieżeństwo). Zaniedbany obiekt został zaadaptowany przez Niemców na prowizoryczną kuźnię. Po 1918 cerkiew została zamknięta. Zdewastowany budynek został rozebrany po 1938, zaś w 1941 splantowano górkę, na której stała świątynia (obecnie znajduje się tam boisko przy Gimnazjum nr 1).
Architektura.
Cerkiew w Augustowie była wzniesiona na planie kwadratu, nakryta dachem dwuspadowym, nie posiadała kopuły, jedynie zwieńczoną cebulastym hełmem sygnaturkę nad nawą. Była trójdzielna, w całości wzniesiona z drewna. Dzwonnica cerkwi, z jednym dzwonem, znajdowała się nad przedsionkiem.

</doc>
<doc id="1625573" url="https://pl.wikipedia.org/wiki?curid=1625573" title="Ondřej Moravec">
Ondřej Moravec

Ondřej Moravec (ur. 9 czerwca 1984 w Uściu nad Orlicą) – czeski biathlonista, trzykrotny medalista olimpijski, pięciokrotny medalista mistrzostw świata oraz wielokrotny medalista mistrzostw świata i Europy juniorów.
Kariera.
Pierwsze sukcesy w karierze osiągnął w 2001 roku, zdobywając srebrne medale w biegu indywidualnym i sztafecie mieszanej podczas olimpijskiego festiwalu młodzieży Europy w Vuokatti. Na rozgrywanych rok później mistrzostwach świata juniorów w Ridnaun był drugi w sztafecie i trzeci w sprincie i biegu pościgowym. Trzy medale zdobył też na mistrzostwach świata juniorów w Kościelisku w 2003 roku - w biegu indywidualnym, pościgowym i sztafecie był trzeci. W zawodach tego cyklu zdobył jeszcze srebrne medale w sztafecie podczas mistrzostw świata juniorów w Haute Maurienne w 2004 roku i biegu indywidualnym na rozgrywanych rok później mistrzostwach świata juniorów w Kontiolahti.
W zawodach Pucharu Świata zadebiutował 18 stycznia 2003 roku w Ruhpolding, zajmując 56. miejsce w sprincie. Pierwsze punkty wywalczył 15 stycznia 2005 roku w tej samej miejscowości, gdzie zajął 29. miejsce w tej samej konkurencji. Na podium zawodów tego cyklu po raz pierwszy stanął 15 grudnia 2012 roku w Pokljuce, kończąc rywalizację w biegu pościgowym na drugiej pozycji. W zawodach tych rozdzielił Emila Hegle Svendsena z Norwegii i Francuza Martina Fourcade'a. W kolejnych startach jeszcze 11 razy stawał na podium, odnosząc przy tym jedno zwycięstwo: 3 marca 2013 roku w Oslo był najlepszy w biegu masowym. Najlepsze wyniki osiągnął w sezonie 2014/2015, kiedy zajął szóste miejsce w klasyfikacji generalnej.
W 2007 roku wystartował na mistrzostwach świata w Anterselvie, gdzie zajął piąte miejsce w sztafecie, a w startach indywidualnych plasował się poza czterdziestką. Pierwszy medal w zawodach tego cyklu wywalczył w 2013 roku, wspólnie z Veroniką Vítkovą, Gabrielą Soukalovą i Jaroslavem Soukupem zajmując trzecie miejsce w sztafecie mieszanej na mistrzostwach świata w Novym Měscie. Na tej samej imprezie był też między innymi czwarty w biegu indywidualnym i starcie masowym, walkę o podium przegrywając odpowiednio z Fredrikiem Lindströmem ze Szwecji i Emilem Hegle Svendsenem. Podczas rozgrywanych dwa lata później mistrzostw świata w Kontiolahti wywalczył trzy medale. Najpierw razem z Vítkovą, Soukalovą i Michalem Šlesingrem zwyciężył w sztafecie mieszanej, zdobywając pierwszy w historii złoty medal dla Czech w tej konkurencji. Następnie zajął trzecie miejsce w biegu indywidualnym, przegrywając tylko z Martinem Fourcade'em i Svendsenem. Parę dni później zdobył srebrny medal w biegu masowym, rozdzielając na podium Jakova Faka ze Słowenii i Norwega Tarjei Bø. Ostatni medal wywalczył na mistrzostwach świata w Hochfilzen w 2017 roku, kończąc bieg indywidualny na drugiej pozycji. W biegu tym wyprzedził go jedynie Lowell Bailey z USA.
W 2006 roku wystąpił na igrzyskach olimpijskich w Turynie, gdzie był szósty w sztafecie, a indywidualnie plasował się w czwartej dziesiątce. Na rozgrywanych cztery lata później igrzyskach w Vancouver wystąpił tylko w sprincie, w którym zajął 67. miejsce. Największy sukces w karierze osiągnął na igrzyskach olimpijskich w Soczi w 2014 roku, zdobywając trzy medale. Najpierw był drugi w biegu pościgowym, plasując się między dwoma Francuzami: Martinem Fourcade'em i Jeanem Guillaume'em Beatrixem. Następnie zajął trzecie miejsce w starcie masowym, ulegając Svendsenowi Fourcade'owi. Ponadto czeska sztafeta mieszana w składzie: Veronika Vítková, Gabriela Soukalová, Jaroslav Soukup i Ondřej Moravec wywalczyła srebro. Brał też udział w igrzyskach w Pjongczangu w 2018 roku, gdzie był między innymi siódmy w sztafecie męskiej, ósmy w sztafecie mieszanej oraz jedenasty w starcie masowym.
W marcu 2021 roku zakończył sportową karierę.

</doc>
<doc id="1625575" url="https://pl.wikipedia.org/wiki?curid=1625575" title="Kościół Wniebowzięcia Najświętszej Maryi Panny w Kielcach">
Kościół Wniebowzięcia Najświętszej Maryi Panny w Kielcach

Kościół pw. Wniebowzięcia Najświętszej Maryi Panny na kieleckim Zagórzu to przekształcona dawna zabytkowa drewniana kaplica pw. MB Częstochowskiej zbudowana z inicjatywy proboszcza kieleckiej kolegiaty ks. Józefa Ćwiklińskiego w 1865 roku. Istotnym dla historii tego obiektu stał się rok 1982. Wtedy to kaplicę rozbudowano dostawiając przy nawie poszerzający ją aneks. Przekształcono też jej wnętrze i zlikwidowano belkowy strop. W roku 1990 obok kościoła wybudowano piętrową murowaną dzwonnicę. W roku 2012 w ramach projektu „Skarbiec Świętokrzyski. Szlak architektury drewnianej i średniowiecznej” wykonano ankrowanie ścian, wymieniono gontowe pokrycie dachu, wyremontowano sygnaturkę oraz wymieniono stolarkę okienną. W prezbiterium znajduje się ołtarz główny z obrazem Matki Boskiej Częstochowskiej. Wnętrze kościoła obite jest boazerią. Na ścianach wiszą płaskorzeźby przedstawiające poszczególne sceny Drogi Krzyżowej. Wewnątrz kościoła obok drzwi od strony południowej znajduje się tablica poświęcona Żołnierzom Narodowych Sił Zbrojnych z placówki Zagórze poległym w walce o niepodległość polski w latach 1941-1956 odsłonięta i poświęcona 2 lipca 1995 r. Obecnie jest to kościół filialny parafii pw. Matki Bożej Częstochowskiej w Mójczy.
Kościół znajduje się na trasie szlaków:
Obok przechodzi również:

</doc>
<doc id="1625577" url="https://pl.wikipedia.org/wiki?curid=1625577" title="Skowrończyk mały">
Skowrończyk mały

Skowrończyk mały, skowronek karłowaty ("Alaudala rufescens") – gatunek małego ptaka z rodziny skowronków (Alaudidae). Zamieszkuje Półwysep Iberyjski, północną Afrykę i Bliski Wschód. Żyje na stepach i półpustyniach z niskimi, gęstymi zaroślami. W maju 2019 roku został po raz pierwszy zaobserwowany na terenie Polski (w Helu) i wciągnięty na listę krajowej awifauny.
Systematyka i zasięg występowania.
W starszych ujęciach systematycznych gatunek ten był bardzo szeroko definiowany. Autorzy "Handbook of the Birds of the World" wyróżnili 16 podgatunków "A. rufescens" występujących od Półwyspu Iberyjskiego i północnej Afryki po wschodnie wybrzeże Chin, część autorów wydzielała jednak podgatunki ze wschodu zasięgu jako "A. cheleensis" (skowrończyk mongolski). W oparciu o badania Alström "et al". 2021 podgatunki z mniej więcej środkowej części zasięgu wydzielono do osobnego gatunku o nazwie "A. heinei" (skowrończyk kaspijski). Obecnie (2023) wyróżnia się już tylko trzy podgatunki "A. rufescens":
Dawniej także pozostałe gatunki z rodzaju "Alaudala" – "A. somalica" (skowrończyk rdzawy) i "A. raytal" (skowrończyk malutki) – bywały uznawane za podgatunki "A. rufescens", jednak wyraźnie różnią się od niego morfologią, wokalizacją i doborem siedlisk.
Morfologia.
Skowrończyk mały jest podobny do skowrończyka krótkopalcowego, ale jest nieco ciemniejszy i ma brązowawy nalot na piersi.
Długość ciała 13–14 cm; masa ciała około 20–27 g.
Rozród.
W sezonie lęgowym często wyprowadza dwa lęgi, a niekiedy nawet trzy. Budową gniazda zajmuje się samica; stanowi je mały wydrapany dołek w ziemi, w środku wyścielony roślinnością, umieszczony w pobliżu niewielkiego krzewu lub kępy roślin. W zniesieniu 2–6 jaj, zazwyczaj 3–4. Wysiadywaniem zajmuje się samica przez 13–14 dni, czasem pomaga jej w tym samiec. Opieką nad pisklętami zajmują się oboje rodzice. Młode opuszczają gniazdo po 9 dniach, czasem później (do 12 dni), ale w pełni opierzone stają się dopiero po około 15 dniach od wyklucia.
Status i ochrona.
IUCN uznaje skowrończyka małego za gatunek najmniejszej troski (LC – "Least Concern"); w nowym, wąskim ujęciu systematycznym po raz pierwszy sklasyfikowała go w 2022 roku. Liczebność światowej populacji wstępnie szacowana jest na 500 000 – 999 999 dorosłych osobników. Globalny trend liczebności populacji uznawany jest za prawdopodobnie spadkowy.
Na terenie Polski skowrończyk mały jest objęty ścisłą ochroną gatunkową jako gatunek występujący naturalnie na terytorium państw Unii Europejskiej.

</doc>
<doc id="1625579" url="https://pl.wikipedia.org/wiki?curid=1625579" title="II koncert fortepianowy Czajkowskiego">
II koncert fortepianowy Czajkowskiego

II koncert fortepianowy G-dur Op. 44 Piotra Czajkowskiego – utwór napisany w latach 1879–1880. Dedykowany Nikołajowi Rubinsteinowi.
Historia.
Czajkowski po wcześniejszym I koncercie fortepianowym pragnął napisać utwór, który spodobałby się jego przyjacielowi – pianiście i kompozytorowi Nikołajowi Rubinsteinowi. Pracę rozpoczął w październiku 1879 w czasie pobytu ze swoją siostrą w Kamiance.
Podobnie jak w przypadku I koncertu fortepianowego, Rubinstein nigdy go nie wykonał, mimo że – tak jak w poprzednim przypadku – miał być jego prawykonawcą. Tym razem przeszkodziła w tym śmierć Rubinsteina .
Prapremiera kompozycji odbyła się 12 listopada 1881 w Nowym Jorku. Partię solową wykonała pianistka . Towarzyszyła jej Filharmonia Nowojorska, a dyrygentem był Theodore Thomas.
Pierwsze wykonanie utworu w Rosji miało miejsce w Moskwie w maju 1882 pod dyrekcją Antona Rubinsteina (starszego brata Nikołaja). Partię solową wykonał uczeń Czajkowskiego, Siergiej Taniejew.
Instrumentacja.
Utwór przeznaczony jest do wykonywania przez orkiestrę symfoniczną oraz fortepian wykonujący partię solową.
Skład orkiestry (według kolejności zapisywania w partyturze):
Forma.
Kompozycja ma budowę tradycyjnego koncertu na orkiestrę i instrument solowy tj. składa się z 3 części:

</doc>
<doc id="1625580" url="https://pl.wikipedia.org/wiki?curid=1625580" title="Pablo Contreras">
Pablo Contreras

Pablo Contreras (ur. 11 września 1978 w Santiago) – chilijski piłkarz występujący na pozycji obrońcy.
Kariera klubowa.
Pablo Contreras zawodową karierę rozpoczynał w 1996 roku w CSD Colo-Colo. W debiutanckim sezonie rozegrał dla niego tylko jedno spotkanie, jednak w turnieju zamknięcia wywalczył mistrzostwo Chile. Podczas rozgrywek w 1998 roku Contreras wystąpił już w 23 ligowych meczach i również sięgnął po tytuł mistrza kraju. Łącznie w barwach CSD Colo-Colo chilijski obrońca zanotował 37 występów i strzelił dwie bramki.
W 1999 roku Contreras przeprowadził się do Francji, gdzie podpisał kontrakt z AS Monaco. W Ligue 1 zadebiutował 30 lipca tego samego roku w zremisowanym 2:2 spotkaniu przeciwko AS Saint-Étienne. Contreras razem ze swoim klubem zdobył mistrzostwo Francji, jednak w trakcie sezonu 2000/2001 został wypożyczony do argentyńskiego zespołu Racing Club de Avellaneda. Następnie Chilijczyk powrócił do Monaco, jednak ponownie został wypożyczony – podczas rozgrywek 2001/2002 reprezentował bowiem barwy hiszpańskiej drużyny CA Osasuna. Latem 2002 roku Contreras został natomiast wypożyczony do Sportingu, z którym zajął trzecią lokatę w tabeli pierwszej ligi portugalskiej.
W letnim okienku transferowym w 2003 roku działacze AS Monaco najpierw wypożyczyli, a później sprzedali Contrerasa do Celty Vigo. Chilijski gracz podczas rozgrywek 2003/2004 wystąpił tylko w sześciu ligowych meczach, jednak w kolejnych trzech sezonach był podstawowym zawodnikiem swojej drużyny. Od tego czasu Contreras stał się podstawowym obrońcą Celty. 2 grudnia 2007 roku zanotował dla niej swój setny ligowy występ, a Celta zremisowała 1:1 z Málagą.
Jeszcze przed końcem roku Contreras został piłkarzem Sportingu Braga. W jego barwach ligowy debiut zanotował 25 stycznia 2008 roku, kiedy to jego nowa drużyna zremisowała 1:1 z CF Os Belenenses. Przez cały sezon Chilijczyk wystąpił w trzynastu meczach Superligi i w końcowej tabeli zajął siódme miejsce.
W czerwcu 2008 roku Contreras przeszedł do greckiego PAOK-u Saloniki, z którym podpisał dwuletnią umowę. W Alpha Ethniki zadebiutował 30 sierpnia podczas wygranego 2:0 wyjazdowego spotkania z klubem OFI Kreta. Pierwszego gola dla PAOK-u chilijski obrońca strzelił natomiast 28 września, kiedy to zapewnił swojemu zespołowi zwycięstwo 1:0 z Arisem Saloniki.
W 2012 roku trafił do CSD Colo-Colo, a następnie do Olympiakosu. W 2013 roku został zawodnikiem klubu Melbourne Victory, w którym po sezonie zakończył karierę.
Kariera reprezentacyjna.
W reprezentacji Chile Contreras zadebiutował 17 lutego 1999 roku w zremisowanym 1:1 pojedynku przeciwko Gwatemali. Następnie był uczestnikiem Copa América 1999, a później razem z zespołem narodowym wywalczył brązowy medal Igrzysk Olimpijskich w Sydney. W późniejszych latach Contreras regularnie dostawał powołania do reprezentacji, a w 2007 roku dostał został powołany do kadry na rozgrywki Copa América 2007. Na turnieju tym wychowanek CSD Colo-Colo razem z zespołem Chile dotarł do ćwierćfinału, w którym podopieczni Nelsona Acosty przegrali 1:6 z Brazylią.

</doc>
<doc id="1625583" url="https://pl.wikipedia.org/wiki?curid=1625583" title="Portret księżniczki (obraz Pisanella)">
Portret księżniczki (obraz Pisanella)

Portret księżniczki, znany również jako Portret księżniczki z domu d’Este – obraz włoskiego, późno-gotyckiego mistrza Pisanello, namalowany między 1435 a 1449. Obecnie jest wystawiony w Luwrze.
Pisanello namalował obraz podczas pobytu w Ferrarze w gościnie u rodziny d’Este. Artysta wykonał również wtedy portret oraz ozdobny medal markiza Leonella d’Este.
Opis.
Postać młodej kobiety jest ukazana z lewego profilu. W tle znajdują się liczne kwiaty orlików oraz motyle.
Osoba na portrecie została zidentyfikowana jako Ginevra d'Este. Na jej ramieniu znajduje się gałązka jałowca – w języku włoskim "ginepro". Na rękawie widnieje waza – emblemat rodziny d’Este.
Ginevra d’Este była żoną kondotiera i pana Rimini – Sigismondo Pandolfo Malatesty. Została przez niego zabita po tym, jak mąż odkrył jej niewierność. Obecność jałowca, symbolu małżeństwa, ale również i śmierci, prowadzi do hipotezy, że obraz został ukończony już po jej śmierci w 1440.

</doc>
<doc id="1625587" url="https://pl.wikipedia.org/wiki?curid=1625587" title="Cerkiew św. Paraskiewy w Boguszewie">
Cerkiew św. Paraskiewy w Boguszewie

Cerkiew św. Paraskiewy – niezachowana do czasów współczesnych cerkiew prawosławna w Boguszewie, pochodząca z XVI wieku. 
Historia.
Nieznana jest dokładna data budowy świątyni, wiadomo jednak, że między 1545 a 1564 rokiem Boguszewo zostało siedzibą samodzielnej parafii prawosławnej pw. św. Paraskiewy, powstałej z fundacji wojewodziny połockiej Patroneli Radziwiłłówny, żony Stanisława Dowojny. Cerkiew zaznaczona została na, zachowanych do dziś, mapach regionalnych z 1561 r. W źródłach pisanych z 1571 r. wspomina się o fakcie, że w dniu świętych Szymona i Judy Tadeusza odbywał się w niej odpust parafialny, który gromadził tłumy pielgrzymów. Przy okazji uroczystości religijnych we wsi odbywał się jarmark. 
Nie jest jasne kiedy, i w jakich okolicznościach, cerkiew w Boguszewie została przekazana unitom (katolikom obrządku wschodniego), którzy administrowali nią w XVI i XVII w. W 1783 r. odbyła się wizytacja cerkwi przez plebana z Trzciannego, który stwierdził, iż cerkiew od pewnego czasu nie służy już celom religijnym, gdyż wszyscy mieszkańcy Boguszewa i okolic przyjęli katolicyzm w obrządku łacińskim. Przetrwał jedynie kult przechowywanej w cerkwi, szczególnie czczonej przez okoliczną ludność, ikony św. Paraskiewy.
W latach 70. XIX w. podjęto decyzję o przeniesieniu wiekowej, drewnianej cerkwi z Boguszewa na cmentarz prawosławny w Knyszynie. W okresie II wojny światowej cmentarz ten został zdewastowany, a cerkiew całkowicie zniszczona.
Inne.
Z wyposażenia cerkwi boguszewskiej przetrwała cenna ikona św. Paraskiewy, która trafiła do rąk prywatnych i została wywieziona do Stanów Zjednoczonych, gdzie do dziś znajduje się w posiadaniu osoby z Chicago.
Cerkiew była usytuowana na końcu wsi (od strony Trzciannego), w miejscu gdzie współcześnie znajduje się remiza strażacka.

</doc>
<doc id="1625594" url="https://pl.wikipedia.org/wiki?curid=1625594" title="Witalij Czernyszow">
Witalij Czernyszow

Witalij Siergiejewicz Czernyszow (rus. Виталий Сергеевич Чернышев; ur. 18 czerwca 1981 w Pietrozawodsku) – rosyjski biathlonista, srebrny medalista mistrzostw Europy w 2003 roku. Mistrz świata juniorów z 2001 roku w biegu indywidualnym. Na tej samej imprezie zdobył również srebrny medal w sztafecie. W swoim dorobku ma również cztery złote i dwa srebrne medale mistrzostw Europy juniorów.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625597" url="https://pl.wikipedia.org/wiki?curid=1625597" title="Urząd Kaltenkirchen-Land">
Urząd Kaltenkirchen-Land

Urząd Kaltenkirchen-Land (niem. "Amt Kaltenkirchen-Land") – urząd w Niemczech w landzie Szlezwik-Holsztyn, w powiecie Segeberg. Siedziba urzędu znajduje się w mieście Kaltenkirchen. 
W skład urzędu wchodzi sześć gmin:

</doc>
<doc id="1625599" url="https://pl.wikipedia.org/wiki?curid=1625599" title="Premierzy Tasmanii">
Premierzy Tasmanii

Premier Tasmanii – faktycznie najważniejszy urzędnik władzy wykonawczej w australijskim stanie Tasmania. Mianowanie Premiera stanowi osobistą prerogatywę Gubernatora, jednak zwyczajowo zostaje nim przywódca partii lub koalicji posiadającej większość w izbie niższej parlamentu stanowego. Następnie gubernator powołuje na wniosek premiera członków stanowego gabinetu. 
Urząd ten powstał w 1856, gdy Tasmania uzyskała autonomię w ramach imperium brytyjskiego. Od powstania Związku Australijskiego w 1901, premier Tasmanii jest jednym z sześciu szefów rządów stanowych.

</doc>
<doc id="1625600" url="https://pl.wikipedia.org/wiki?curid=1625600" title="Maria Albin">
Maria Albin



</doc>
<doc id="1625608" url="https://pl.wikipedia.org/wiki?curid=1625608" title="Zdzisław Barański">
Zdzisław Barański

Zdzisław Stanisław Barański (ur. 9 listopada 1922 w Częstochowie, zm. 9 lutego 1997 w Elblągu) – polski rzemieślnik i polityk, poseł na Sejm IX i X kadencji.
Życiorys.
W latach 1945–1950 pracował jako ekonomista w Naczelnej Dyrekcji Przemysłu Torfowego w Elblągu, następnie w Spółdzielni Rybołówstwa Morskiego „Pokój” w Tolkmicku (1950–1957). Należał do pionierów Elbląga, gdzie w latach 1945–1949 prowadził własny zakład rzemieślniczy. Do 1950 kształcił się w Wyższej Szkole Budowy Maszyn w Warszawie, był mistrzem w zawodzie metalowym. Po przemianach z 1956 ponownie otworzył własną działalność gospodarczą w Elblągu.
W 1945 organizował struktury Stronnictwa Demokratycznego w Elblągu. Przez trzydzieści lat był radnym rad narodowych różnego szczebla z ramienia tego ugrupowania. W 1985 uzyskał mandat posła na Sejm IX kadencji w okręgu Elbląg. Pracował w Komisji Współpracy Gospodarczej z Zagranicą i Gospodarki Morskiej oraz do Komisji Ochrony Środowiska i Zasobów Naturalnych. W 1989 jako jeden z czterech posłów SD uzyskał reelekcję (z okręgu elbląskiego). Ponownie zasiadał w dwóch komisjach: Stosunków Gospodarczych z Zagranicą i Gospodarki Morskiej, której był zastępcą przewodniczącego oraz w Komisji Ochrony Środowiska, Zasobów Naturalnych i Leśnictwa. W tym czasie pełnił obowiązki wiceprzewodniczącego Wojewódzkiego Komitetu SD.
Jako radny i parlamentarzysta działał na rzecz ziemi elbląskiej. Był m.in. współzałożycielem i członkiem Elbląskiego Towarzystwa Kulturalnego oraz głównym inicjatorem obchodów 750-lecia Elbląga. Uzyskał honorowe obywatelstwo miasta Braniewa.
Odznaczony m.in. Krzyżem Oficerskim Orderu Odrodzenia Polski (1986) i Złotym Krzyżem Zasługi (1975).

</doc>
<doc id="1625610" url="https://pl.wikipedia.org/wiki?curid=1625610" title="Disintegrate">
Disintegrate

Disintegrate – trzeci album studyjny norweskiej grupy blackened death metalowej Zyklon.

</doc>
<doc id="1625611" url="https://pl.wikipedia.org/wiki?curid=1625611" title="Prutz (gmina)">
Prutz (gmina)

Prutz – gmina w Austrii, w kraju związkowym Tyrol, w powiecie Landeck. Leży w Alpach, na powierzchni 9,74 km2, na wys. 864 m n.p.m. Liczy 1734 mieszkańców (1 stycznia 2015), a gęstość zaludnienia wynosi 178 osób na km2. Rada gminy liczy 13 członków (dane z 2009).
Sąsiednie gminy to: Faggen, Fendels, Fließ, Kauns, Ladis oraz Ried im Oberinntal.
Położenie.
Prutz leży przy ujściu doliny Kaunertal na obszarze zwanym Oberes Gericht, najwyższej, tyrolskiej części doliny Innu. Przez Prutz przepływa strumień Faggenbach. Gmina korzysta także z pobliskiej elektrowni wodnej Gepatschspeicher.
Historia.
W miejscu Prutz już od czasów karolińskich istniała gospoda przydrożna, a potem stacja pocztowa. Pierwsze wzmianki o gminie pochodzą z roku 1028. W gminie stoi późnogotycki kościół farny, przebudowany w XVII wieku w stylu barokowym. W 1903 pożar strawił większą część miejscowości. Mimo to w centrum zachowała się typowa tyrolska zabudowa ze stojącymi ściśle obok siebie domami.

</doc>
<doc id="1625614" url="https://pl.wikipedia.org/wiki?curid=1625614" title="Krasimir Anew">
Krasimir Anew

Krasimir Anew (ur. 16 czerwca 1987 w Samokowie) – bułgarski biathlonista, mistrz Europy juniorów w biegu indywidualnym z 2007 roku. W swoim dorobku ma również dwa medale srebrne i jeden brązowy.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625617" url="https://pl.wikipedia.org/wiki?curid=1625617" title="Robert Miniak">
Robert Miniak

Robert Miniak (ur. 16 września 1969 w Łodzi) – polski poeta, prozaik.
Łodzianin, absolwent polonistyki Uniwersytetu Łódzkiego. Członek Zarządu Koła Młodych przy Łódzkim Oddziale Stowarzyszenia Pisarzy Polskich i Leszczyńskiego Stowarzyszenia Twórców Kultury. Współtwórca i przedstawiciel zjawiska określanego przez krytykę mianem tzw. dykcji łódzkiej. Społecznik, członek LGD STER, kandydat na posła RP z listy PSL.
Autor tomików poetyckich: "Refleksy" (PiŁa 2006), "Czarne wesele" (Wydawnictwo Kwadratura, Łódź 2008), "Drzewostany" (Wydawnictwo Kwadratura, Łódź 2011) oraz wyboru opowiadań "Święci z drugiej ręki" (Miejska Biblioteka Publiczna im. C.K. Norwida, Świdnica 2013).
W latach 2007–2010 został laureatem ponad siedemdziesięciu ogólnopolskich konkursów literackich w tym prestiżowych:
im. R. Wojaczka (Mikołów), im. C.K. Norwida (Pruszków), im. K.K. Baczyńskiego (Łódź), im. S. Grochowiaka (Leszno), im. J. Kulki (Łomża), im. H. Poświatowskiej (Częstochowa), im. W. Gombrowicza (Sosnowiec); w dziedzinie prozy: im. Z. Morawskiego (Gorzów Wielkopolski), im. W. Sułkowskiego (Łódź), im. W. Reymonta (Łódź). W 2009 otrzymał nagrodę Marszałka Województwa Łódzkiego w uznaniu za osiągnięcia w dziedzinie twórczości artystycznej, upowszechniania kultury.
Publikował w „Tyglu Kultury”, „Toposie”, „Fragile”, „Arteriach”, „Strumieniu 2009” (Kanada) i wielu almanachach pokonkursowych m.in. „Lamelli” Kraków. Współautor antologii łódzkich debiutantów "Na grani" (Stowarzyszenie Pisarzy Polskich Oddział w Łodzi, Biblioteka ARTERII: tom 2, Łódź 2008, ).
Najczęściej jego poetykę określa się mianem autentyzmu z wyraźnymi akcentami ludowymi. Na charakterystyczne cechy pisarstwa Miniaka, jak: rustykalizm, odwoływanie się do archetypów wiejskiego pejzażu i natury zwrócił uwagę recenzent jego tomiku "Czarne wesele" Leszek Żuliński.

</doc>
<doc id="1625619" url="https://pl.wikipedia.org/wiki?curid=1625619" title="Kościół św. Małgorzaty w Bytomiu">
Kościół św. Małgorzaty w Bytomiu

Kościół św. Małgorzaty w Bytomiu – ceglany kościół na Wzgórzu św. Małgorzaty w Bytomiu (na Zamłyniu, obecnie w dzielnicy Szombierki) z 1881 roku, wpisany do rejestru zabytków nieruchomych województwa śląskiego.
Należy do parafii św. Małgorzaty w Bytomiu, najstarszej parafii tego miasta. Murowany budynek w stylu neogotyckim został wzniesiony pośrodku nieistniejącego grodu Bytom z XI wieku (stanowisko archeologiczne, grodzisko wczesnośredniowieczne „Na Małgorzatce”, nr rejestru zabytków C/1330/85). Przed obecnym kościołem na Wzgórzu św. Małgorzaty stał kamienny, romański kościół grodowy, a następnie kolejno dwie drewniane świątynie. Kościół otacza cmentarz parafialny oraz Dom Misyjny św. Małgorzaty księży werbistów, którzy prowadzą parafię św. Małgorzaty.
Historia.
Pierwszy kościół na Wzgórzu św. Małgorzaty, a zarazem najstarsza bytomska świątynia chrześcijańska została wybudowana na planie prostokąta w stylu romańskim. Miało to miejsce około roku 1170, kiedy Bolesław Kędzierzawy ufundował tu murowany kościół, którego kształt uwieczniony został na tympanonie Jaksy pochodzącym z nieistniejącego kościoła św. Michała we wrocławskim Ołbinie. Budynek został zniszczony w 1430 roku, po zdobyciu miasta i okolic przez husytów.
Wiadomo, że w 1598 roku na wzgórzu św. Małgorzaty stał już tylko drewniany kościół. 8 czerwca 1660 roku parafię przyłączono do parafii Wniebowzięcia Najświętszej Marii Panny. Zaowocowało to odbudową drewnianego kościoła w 1681 roku. Funkcjonował on od tej pory jako kościółek cmentarny aż do drugiej połowy XIX wieku, kiedy za sprawą księdza Norberta Bonczyka grożącą zawaleniem drewnianą budowlę rozebrano. W 1881 roku wybudowany został obecny, murowany kościół według projektu Jana Kowolika. Konsekracji dokonano 7 czerwca 1881 roku
W 2018 roku w wyniku prac archeologicznych znaleziono szczątki zmarłego pochowanego w przedsionku świątyni.

</doc>
<doc id="1625620" url="https://pl.wikipedia.org/wiki?curid=1625620" title="Wzgórze i kościół św. Małgorzaty w Bytomiu">
Wzgórze i kościół św. Małgorzaty w Bytomiu



</doc>
<doc id="1625622" url="https://pl.wikipedia.org/wiki?curid=1625622" title="Doom Music">
Doom Music

Doom Music – wydany w 1997 roku album amerykańskiego twórcy muzyki i efektów dźwiękowych do gier Roberta Prince'a. Jest to ciężka muzyka elektroniczna utrzymana w gatunku transowym (tzw. muzyka ezoteryczna). Kompilacja zawiera utwory podrasowane brzmieniowo, ponieważ do skomponowania muzyki w 1993 Prince używał standardu MIDI.

</doc>
<doc id="1625623" url="https://pl.wikipedia.org/wiki?curid=1625623" title="Uznanie międzynarodowe">
Uznanie międzynarodowe

Uznanie międzynarodowe – akt prawny, w którym podmiot prawa międzynarodowego stwierdza wystąpienie pewnych faktów przyznając im jednocześnie określone skutki prawne. W węższym ujęciu uznanie dotyczyć może państwa, rządu, powstańców, strony wojującej oraz narodu. W rozumieniu szerszym uznanie dotyczyć może wielu innych sytuacji prawnych, np. tytułów, kompetencji, czy roszczeń. Istotnym aktem prawnym z punktu widzenia uznania państw stała się konwencja z Montevideo uchwalona w 1933.
Rodzaje uznania.
Rodzaje uznania wyróżnia się ze względu na:
Obowiązek uznania.
W związku z brakiem jednomyślności co do występowania ustalonych kryteriów uznania w poszczególnych wypadkach, nie istnieje obowiązek uznania. Jednocześnie przyjmuje się, że państwa powinny postępować w dobrej wierze. Również powszechnie uznawana rezolucja Instytutu Prawa Międzynarodowego z 1935 określa uznanie jako akt swobodny. W szczególnych przypadkach określone organy międzynarodowe wręcz zobowiązywały państwa do nieuznawania określonych podmiotów ("casus" Rodezji).
Uznanie państwa.
Podstawa uznania.
Podstawowym kryterium uznania państwa jest efektywność, rozumiana jako stabilność i skuteczność jego władz oraz zdolność do utrzymywania stosunków zewnętrznych. W praktyce uznanie ma charakter polityczny, a decyzja o nim należy do państw, które podejmują ją na podstawie własnych ocen. Odwołują się przy tym do kryteriów, dzielonych na dwie grupy:
Prawo międzynarodowe zakazuje uznania przedwczesnego oraz nakazuje odróżnianie uznania państwa od uznania za stronę wojującą lub powstańców. Za uznanie przedwczesne uważa się w przypadku istnienia poważnych wątpliwości co do trwałości i stabilności nowej organizacji terytorialnej, np. gdy toczy się walka zbrojna o jego przetrwanie. Tego rodzaju uznanie uważa się za nielegalne z dwóch zasadniczych przyczyn: jako sprzeczne z faktami oraz jako swoistą ingerencję w sprawy wewnętrzne państwa trzeciego. Jako przypadki uznania przedwczesnego wskazuje się uznanie przez kilka państw Katangi oraz Biafry.
Praktyka postępowania państw dowodzi, że do podstawowych warunków uznania zalicza się występowanie pewnych elementów faktycznych. Klasycznym przykładem jest nota George’a Canninga z 25 marca 1825, w której brytyjski minister spraw zagranicznych wskazywał na konieczność uznania nowej rzeczywistości w Ameryce Łacińskiej wobec wystąpienia czterech zasadniczych warunków:
Podobną politykę przyjęły Stany Zjednoczone, które jako kryteria uznały przede wszystkim możliwości do obrony niepodległości oraz zanik groźby powrotu panowania hiszpańskiego lub portugalskiego. Patrz też Doktryna Monroe.
Obecnie kryteriami uznania stało się też przestrzeganie pewnych „standardów cywilizacyjnych”, takich jak poszanowanie dla prawa do samostanowienia oraz praw człowieka.
Konsekwencje uznania.
W doktrynie dominują dwie główne teorie dotyczące uznawania państw: konstytutywna i deklaratoryjna. Pierwsza z nich głosi, że skutki prawne następują dopiero wraz z momentem uznania. Z kolei druga mówi, że występują one od momentu gdy zaistniały stan faktyczny spełnia warunki określone przez prawo międzynarodowe. Oznacza to, że w myśl teorii konstytutywnej nabycie podmiotowości zależy od uznania, natomiast w przypadku teorii deklaratoryjnej jest ono konsekwencją zaistnienia określonych faktów, a uznanie jest jedynie wyrazem ich odnotowania.
Prawne skutki uznania państwa:
Uznanie rządu.
Kwestia uznania rządu występuje w momencie, gdy zdobywa on władzę w drodze pozakonstytucyjnej, czyli przeważnie poprzez zamach stanu, przewrót, pucz, rewolucję czy fałszerstwo wyborów. Podobnie jak w przypadku uznania państwa prawo międzynarodowe stwarza dużą swobodę w tym zakresie, jednak nie jest ona pełna.
Stosuje się następujący podział kryteriów uznawania rządu:
Jedną z historycznych zasad, ostatecznie odrzuconą przez prawo międzynarodowe, była zasada legitymizmu, która postulowała nieuznawanie rządów, które powstały wbrew tradycyjnemu, związanemu z daną dynastią porządkowi prawnemu danego państwa. Szczególną formę tej reguły określiła doktryna Tobara, formułując zasadę "legitymizmu demokratycznego", która odmawiała uznania wobec rządów ustanowionych drogą rewolucyjną, wbrew porządkowi konstytucyjnemu.
Obecnie podstawową przesłanką uznania rządu jest kryterium efektywności, czyli rzeczywistego sprawowania władzy na danym terenie, zamieszkanym przez określoną ludność. W pojęciu tym zawiera się zarówno milcząca lub wyraźna aprobata rządzonych, jak i zdolność władzy do realizacji międzynarodowych zobowiązań.
Od czasu I wojny światowej ważną kwestią stało się zagadnienie uznawania rządów na uchodźstwie. Doszło wówczas do emigracji rządów Belgii, Serbii i Czarnogóry, które znalazły swe schronienie w Sainte-Adresse, na Korfu oraz w Neuilly-sur-Seine. Przyjęcie ze strony państw Ententy pozwoliło im na prowadzenie normalnej działalności politycznej, wojskowej i dyplomatycznej, a także korzystanie z należnych rządom przywilejów i immunitetów. Kwestia uznawania władz emigracyjnych powróciła wraz z wybuchem II wojny światowej, w czasie której swoje terytoria opuściło aż osiem rządów: belgijski, czechosłowacki, grecki, holenderski, jugosłowiański, luksemburski, norweski i polski.
Podstawą uznania wobec rządu emigracyjnego jest rzeczywistość. Z punktu widzenia prawa międzynarodowego okupacja jest stanem przejściowym, a okupant nie może działać jako organ podporządkowanego sobie państwa. O ile nie nastąpiła stabilizacja nowej sytuacji, a rząd na emigracji dąży do odzyskania terytorium, ma on prawo do bycia reprezentantem państwa. Wyrazem prowadzonej przez niego działalności w tym celu może być utrzymywanie własnych sił zbrojnych lub sprawowanie kierownictwa względem ruchu oporu w kraju. Utrata kompetencji rządu emigracyjnego nastąpić może w wypadku zakończenia okupacji oraz przejęcia władzy w państwie przez inny efektywny ośrodek władzy, cieszący się poparciem miejscowej ludności.
Uznanie za stronę wojującą.
Kwestia uznania za stronę wojującą pojawiła się na początku XIX wieku, w związku z pojawieniem się ruchów niepodległościowych w Ameryce i Europie. Instytucja ta była stosowana szczególnie przez Stany Zjednoczone, Anglię i Francję, zaś jej celem było umiędzynarodowienie wojen domowych i powstań o charakterze narodowowyzwoleńczym.
Do obiektywnych kryteriów uznania za stroną wojującą zalicza się posiadanie rządu i armii, efektywność rządu na danym terytorium, prowadzenie walki zbrojnej w formie działań wojennych zgodnie z normami wynikającymi z prawa międzynarodowego. Brak zaistnienia któregokolwiek z tych warunków powoduje, że ewentualne uznanie uznawane jest za przedwczesne. Kryterium subiektywnym jest natomiast ocena prawdopodobieństwa sukcesu prowadzonej walki.
Uznanie za stronę wojującą powoduje nabycie przez nią praw i obowiązków państwa, w tym przejęcia odpowiedzialności międzynarodowej za wydarzenia na kontrolowanym obszarze. Z kolei państwa uznające zobligowane są do zachowania neutralności.
Uznanie za powstańców.
Instytucja uznania za powstańców wywodzi się ze Stanów Zjednoczonych, a jej przyjęcie nastąpiło w 1885 roku, gdy sąd okręgowy w Nowym Jorku rozpatrywał sprawę Ambrose Light. Została ona użyta przez USA w 1891 roku wobec powstańców chilijskich, w 1892 roku w związku z wojną domową w Wenezueli, w 1893 roku w odniesieniu do ruchu rewolucyjnego w Brazylii oraz w 1895 roku w czasie powstania na Kubie. Instytucją tą posłużyła się także Brazylia w 1962 roku, uznając za powstańców Portugalczyków, którzy 22 stycznia 1961 opanowali statek „Santa Maria”. W toczącym się w Brazylii procesie przeciwko porywaczom sąd nie tylko nie zakwalifikował porwania jako aktu terrorystycznego, ale również odmówił uznania sprawców uprowadzenia za piratów.
Uznanie za powstańców nastąpić może o wiele wcześniej niż uznanie za stronę wojującą. Następuje na etapie walki o stworzenie sytuacji umożliwiającej powołanie rządu, gdy nie przejęto jeszcze faktycznej władzy nad określonym terytorium. Siły powstańcze nie muszą również działać pod jednolitym dowództwem, nie są też zobligowane prawem do określonego sposobu prowadzenia działań zbrojnych. Uznanie za powstańców wywołuje także mniejsze skutki prawne niż uznanie za stroną wojującą – oznacza przede wszystkim nietraktowania walczącej grupy jako przestępców, czy piratów, nie obliguje też strony uznającej do zachowania neutralności. Głównym celem tej instytucji jest ochrona własnych obywateli bądź interesów.
Uznanie za naród.
Instytucja uznania za naród ma charakter historyczny, szczególnie związana jest z okresem I wojny światowej. Doszło wówczas do sytuacji, w której państwa Ententy, pragnąc podtrzymać współpracę z narodami Europy Środkowo-Wschodniej przeciwko wrogim im państwom centralnym, uznały Czeski Komitet Narodowy oraz Komitet Narodowy Polski za ich oficjalnych reprezentantów. Pozwoliło to Polakom i Czechom korzystać z pewnych kompetencji rządowych, jak np. prawa do posiadania armii, trybunałów wojskowych, czy też flagi narodowej. Uznanie za naród nie wiązało się jednak z jednoczesną gwarancją dla utworzenia własnego państwa.

</doc>
<doc id="1625625" url="https://pl.wikipedia.org/wiki?curid=1625625" title="Misja wojskowa">
Misja wojskowa

Misja wojskowa – określenie stosowane w prawie międzynarodowym i praktyce międzynarodowej wobec sił zbrojnych pełniących funkcje organu zewnętrznego państwa poza jego granicami. Przeważnie wiążą się one ze stanem okupacji, bądź wizytą kurtuazyjną. Misje wojskowe odgrywają szczególne znaczenie z punktu widzenia prawa morza, które przyznaje okrętom wojennym immunitet, wyłączenie spod lokalnej jurysdykcji, a na morzu otwartym przewiduje także możliwości kontroli obcych statków w imieniu społeczności międzynarodowej, w przypadku podejrzenia o piractwo lub praktykowanie niewolnictwa.
Rodzaje.
Wyróżnia się następujące rodzaje misji wojskowych:
Najbardziej typowym przykładem stałych misji wojskowych powołanych w celach ogólnej reprezentacji państw były istniejące do "zjednoczenia Niemiec w 1990 r." misje Stanów Zjednoczonych, Wielkiej Brytanii, Francji i ZSRR akredytowane przy Sojuszniczej Radzie Kontroli Niemiec w Berlinie.

</doc>
<doc id="1625626" url="https://pl.wikipedia.org/wiki?curid=1625626" title="Aeon">
Aeon

Aeon – drugi album studyjny norweskiego zespołu blackened death metalowego Zyklon. Płytę promował teledysk do utworu "Psyklon Aeon".

</doc>
<doc id="1625627" url="https://pl.wikipedia.org/wiki?curid=1625627" title="Jakub Walerian Tumanowicz">
Jakub Walerian Tumanowicz

Jakub Walerian Tumanowicz (ur. 14 lipca 1714 w Stanisławowie, zm. 2 września 1798 we Lwowie), duchowny ormiańskokatolicki, od 1771 biskup-koadiutor archidiecezji lwowskiej obrządku ormiańskiego (konsekrowany 1772). W 1783 objął w pełni rządy jako arcybiskup.
Za jego rządów doszło do kasaty licznych parafii i kościołów ormiańskich na terenach archidiecezji zagarniętych przez Austrię w pierwszym rozbiorze Polski. Na terenach archidiecezji pozostających pod zwierzchnictwem Rzeczypospolitej arcybiskup nadzorował budowy nowych kościołów (m.in. Kamieniec Podolski, Mohylów Podolski).
Arcybiskup Tumanowicz spoczął na Cmentarzu Łyczakowskim.

</doc>
<doc id="1625636" url="https://pl.wikipedia.org/wiki?curid=1625636" title="Milan Faltus">
Milan Faltus

Milan Faltus (ur. 16 sierpnia 1983) – czeski biathlonista, dwukrotny wicemistrz świata juniorów, zdobywca dwóch brązowych medali mistrzostw europy juniorów. Wszystkie medale zdobywał w sztafecie.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625638" url="https://pl.wikipedia.org/wiki?curid=1625638" title="Kultura Wessex">
Kultura Wessex

Kultura Wessex – archeologiczna kultura epoki brązu datowana na okres od ok. 2000 do ok. 1400 p.n.e., obejmująca obszary środkowej i południowej Anglii.
Kultura Wessex.
Kultura Wessex jest dominującą jednostką na obszarach środkowej i południowej Anglii w okresie wczesnego i środkowego brązu. Została wyróżniona przez Stuarta Piggotta w roku 1938. Powstanie kultury Wessex wiąże się z wpływami kontynentalnymi bezpośrednio oddziałującymi z obszarów północnej Francji (grupa kurhanów armoryckich), a mającymi swoje podłoże w środkowo-reńskiej grupie kultury pucharów dzwonowatych. W jej rozwoju wyróżnia się dwie fazy: Wessex I 2000-1650 p.n.e. oraz Wessex II 1650-1400 p.n.e.
Najwcześniejszą obecność przedmiotów wykonanych ze złota i miedzi datuje się w Brytanii od ok. 2500 p.n.e. lecz właściwy napływ brązów przypada na okres między 2200 a 2100 p.n.e. aż do pojawienia się pierwszych obiektów żelaznych ok. 1000 p.n.e. i zaniku odlewnictwa brązowego na większą skalę. Okres ten generalnie został podzielony na: 'metal-using Neolithic' – ok. 2500-2150 p.n.e., dalej wczesną epokę brązu – ok. 2150-1500 p.n.e., środkową epokę brązu – ok. 1500-1150 p.n.e. oraz późną epokę brązu – 1150-800 p.n.e.
Klimat i krajobraz Brytanii w epoce brązu.
Brytania jako stosunkowo duża i zróżnicowana krajobrazowo wyspa cieszyła się ciepłym i suchym klimatem, który stopniowo zaczął się zmieniać ok. 1300 p.n.e. ustępując miejsca bardziej wilgotnemu i zimniejszemu środowisku(trend ten osiągnął swoje apogeum ok. 900 p.n.e.). W środowisku naukowym trwa debata poświęcona skutkom gwałtownych zmian klimatycznych wyspy odnotowanym dzięki dendrochronologii, która wskazuje że w latach 2345 p.n.e., 1628 p.n.e. oraz 1159 p.n.e. wystąpiły katastrofalne załamania pogodowe.
Z geograficznego punktu widzenia obszary południowej i wschodniej Brytanii obfitowały w żyzne doliny rzeczne, bagna i niziny co stoi w kontraście z wąskimi kamienistymi dolinami i pasami nadbrzeżnymi pomiędzy wulkanicznymi wyżynami północy i zachodu wyspy.Jedynie kilka stref takich, jak dolina Severn oraz środkowa Szkocja dysponowały obszarami których żyzność można porównać z południem i wschodem kraju. Rozwinięta linia brzegowa oraz systemy rzeczne stały się elementem naturalnego systemu komunikacyjnego. Podczas gdy wiatry, pływy, wysepki i naturalne zatoczki były istotne dla morskich szlaków handlowych, środowisko geograficzne samej wyspy stworzyło dogodne warunki dla kontaktów z kontynentalna Europą na wschodzie i Irlandią na zachodzie.
Obrządek pogrzebowy.
Kultura Wessex chowała swoich zmarłych stosując zarówno pochówek szkieletowy jak i kremację. Faza Wessex I (2000-1650 p.n.e.) to zasadniczo pochówek szkieletowy jednakże z widoczną stopniową tendencją do przechodzenia w birytualizm, co w fazie Wessex II (1650-1400 p.n.e.) przybierze formę pochówków wyłącznie kremacyjnych. Tak pochówkom szkieletowym jak i kremacjom towarzyszą kurhany (kurhany okrągłe – ‘round barrows’) oraz bogate wyposażenie grobowe. Proweniencja importów w grobach wskazuje na główne szlaki handlowe, którymi odbywała się wymiana: bursztyn z obszarów bałtyckich, brązy z obszarów Niemiec, wyroby złote z francuskiej Brytanii oraz sztylety i paciorki mykeńskie z obszarów dzisiejszej Grecji. Obecnie poziom zamożności tej kultury potwierdzają setki bardzo bogato wyposażonych pochówków, dla których dystrybucja darów grobowych wskazuje na istnienie skomplikowanej stratyfikacji społecznej. Grupa importów odnajdowanych w grobach obejmuje broń (sztylety), kubki, zawieszki, perforowane osełki, kościane pęsety, fajans, złotą biżuterię oraz szpile znajdujące analogie w środkowej Europie (kultura unietycka).
Akumulacja bogactwa kultury Wessex nie jest jednakże procesem skokowym i obserwujemy stopniowy jego wzrost w fazie poprzedzającej powstanie tej kultury. Późny neolit i eneolit na tych obszarach przynosi z sobą pochówki typu kurhanowego (kurhany podłużne – ‘long barrows’) i dary grobowe w postaci niewielkich złotych i miedzianych przedmiotów. We wszystkich fazach i aspektach obrządek pogrzebowy Wessex odnajduje swoje analogie na obszarach północno-zachodniej Francji. W fazie ciałopalnej Wessex II wyposażenie grobów staje się skromniejsze jednakże pozwala na ustalenie dat radiowęglowych dla części pochówków.
Sieć osadnicza jest zaskakująco słabo uchwytna i nawet dla kompleksu Stonehenge (faza 2280-1930 p.n.e.) którego kultura Wessex była współtwórcą, jej rozpoznanie stanowi problem.
Pochówki kurhanowe i ich typy.
Ocenia się, że obecnie na obszarach brytyjskich znajduje się ok. 30 tysięcy kurhanów lub obiektów do nich podobnych, z czego duża ich liczba występuje w zwartych grupach od 4 do 40.
W literaturze przedmiotu wyróżnionych zostało sześć typów kurhanów Wessex:
Największą koncentrację kurhanów kultury Wessex obserwujemy wokół Stonehenge.
Bush Barrow.
Przykładem klasycznego pochówku ’typu Wessex’ jest Bush Barrow, kurhan położony w okolicach Wilford w hrabstwie Wiltshire. Jest częścią większego skupiska kurhanów ciągnących się od południa od Stonehenge do Normanton Down. Bush Barrow zostało częściowo zniszczone podczas pseudowykopalisk prowadzonych w 1808 r. przez antykwariusza i lokalnego arystokratę Sir Richarda Colt-Hoare’a, jednak przeważającą część ruchomego wyposażenia grobowego udało się uratować (ekspozycje stałe Wiltshire Heritage Museum w Devizes oraz British Museum).
We wnętrzu kopca pochowano osobnika płci męskiej (ciało ułożone na plecach w pozycji wyprostowanej, z głową na północ) z bogatym wyposażeniem grobowym w postaci tarczy (zachowana fragmentarycznie), dwóch sztyletów z brązu i miedzi z zachowanymi rękojeściami z drewna, małego noża, złotej biżuterii (dwie plakietki napierśnika i klamra do pasa dekorowane motywami geometrycznymi) oraz berła inkrustowanego kością słoniową (niezachowane w całości-rekonstrukcja niepewna). Pochówek ma swoją analogię na obszarach francuskiej Bretanii a wyposażenie Bush Barrow, w szczególności importy potwierdzają szerokie kontakty handlowe kultury Wessex, obejmujące nie tylko kontynent ale i obszary poza Europą. Bush Barrow jest najbogatszym pochówkiem Wessex w najbliższej okolicy Stonehenge.
Osady i typ gospodarki.
Charakterystycznym elementem systemów osadniczych kultury Wessex jest dom na planie koła, o średnicy od 6 do 12m, z pojedynczym wejściem i (najczęściej) paleniskiem. Spadzisty dach, najprawdopodobniej wykonany ze słomy podtrzymywała konstrukcja palowa, stanowiąca zarazem element nośny ścian bocznych wykonanych z lżejszych materiałów (drewno, wiklina oraz polepa). Szacuje się, że domy epoki brązu mogły zamieszkiwać rodziny 6-10 osobowe. W okolicach Stonehenge nie odkryto większych centrów osadniczych(co zaskakuje przy tak bogatych cmentarzyskach), niemniej jednak za przykład można uznać grupę obiektów odkrytych w Thorney Down, 6 km na południe od Salisbury. Na obszarze około ćwierci hektara, otoczonym przez rów i niewielki nasyp posadowionych było dziewięć okrągłych domów-chatek. Pomiędzy nimi znajdował się szereg jam zasobowych i dołków posłupowych. Ze znalezisk odkryto amforę globularną typu Deverel-Rimbury, grot włóczni i bransoletę. Podobny model osady obserwujemy w przypadku Itford Hill, położonym ok. 4 km od Newheven. 11 chat znajdowało się na platformie wcinającej się w zbocze wzgórza. Chaty miały 6, 7 m średnicy i nie posiadały palenisk. Kolejnym przykładem mogą być dwie osady odkryte w Sussex, 7 km na północny wschód od Lewes na równinie Plumpton, gdzie chaty miały średnicę 6, 1 m, ślady palenisk odkryto na zewnątrz obiektów (jamy z węglami i przepaloną ceramiką). Osady wiąże się z grupą ceramiki Deverel-Rimbury.
Ludność kultury Wessex hodowała bydło, owce, gęsi, świnie i konie zaś uprawiała jęczmień, żyto oraz fasolę. W epoce brązu rolnicy czynią pierwsze kroki w celu użyźnienia pól wyjałowionych intensywnymi uprawami epoki neolitu. Stosują nawóz bydlęcy lub (na obszarach nadmorskich) glony oraz tworzą pierwszą zorganizowaną sieć upraw na bazie niewielkich pól otoczonych rowami lub żywopłotami a później kamiennymi murkami (późniejsze ’celtic fields’ – najstarszy przykład z epoki brązu to stanowisko w Dartmoor). Nieco na północ w Fengate niedaleko Peterborough, Norfolk w tym samym czasie powstają pierwsze saliny.
Ceramika Wessex na tle ogólnej typologii ceramiki brytyjskiej.
Ceramika kultury Wessex technologicznie nie wyróżnia się na tle poprzedzającego ją chronologicznie brytyjskiego horyzontu pucharów dzwonowych. Do produkcji naczyń używano tych samych dostępnych lokalnie typów glinki i mieszanek schudzających. W zestawie form ceramicznych dominują baniaste kubeczki, nierzadko zdobione dekoracją rytą, misy z małymi uszkami i wydatnym brzegiem, czasami zdobionym poniżej szeroką dekoracyjną listwą plastyczną oraz wysokie i sporych rozmiarów proste naczynia zasobowe, z ostrym załomem w połowie brzuśca i szeroką listwą plastyczna u nasady wylewu.
Metalurgia.
Dystrybucja brązów wzrasta od okresu ok. 2200-ok. 1800 p.n.e., lecz w pierwszej fazie dominują przedmioty miedziane wytwarzane z surowców lokalnych. Obserwujemy napływ pierwszej fali importów kontynentalnych w postaci zachodnioeuropejskich typów sztyletów, nitowanych noży-sztyletów oraz siekierek. Eksperymentalny wytop brązu to faza ok. 1800-ok. 1650 p.n.e. na którą datuje się sztylety z Bush Barrow oraz cienko kute ostrza siekier.Rozkwit i prawdziwe apogeum obróbki metali to okres od ok. 1650 do ok. 1000 (w którym wyróżnia się dwa pod okresy: ok. 1650-ok. 1400p.n.e. oraz ok. 1400-ok. 1000p.n.e.). W tej fazie ludność kultury Wessex posiada, wytapia i handluje całym wachlarzem form tak użytkowych (szczypce, noże, drobna biżuteria) jak i przeznaczonych i związanych z formami kultu lub innymi nie-utylitarnymi aspektami działalności człowieka. Spotykamy potężne bransolety, naczynia brązowe, naramienniki, sztylety, siekierki z podniesionym brzegiem jak i siekierki z wyodrębnionym uszkiem, zróżnicowane typy grotów włóczni. W fazie schyłkowej ok. 1000-600 p.n.e. pojawiają się brązy ołowiane w postaci siekierek kieszonkowatych, mieczy i włóczni ‘liściowatych’, sierpów, noży i brzytew, nowych typów mieczy (typ tzw. karpia), tarcz i importów halsztackich.Brąz, który na początku był towarem luksusowym, pod koniec omawianego okresu staje się ogólnodostępny. Jego nadwyżki w sporych ilościach trafiają do grobów nie tylko arystokratów ale i zamożniejszej klasy średniej. Tak masowy obrót tym surowcem wymagał powstania zorganizowanej sieci spedycyjnej i dystrybucyjnej, co wiązało się z przemianami społecznymi i z wyodrębnieniem się klasy rzemieślników (kowali, kamieniarzy, garncarzy, garbarzy) jak i kupców. Skarby: Przykłady intencjonalnych depozycji: skarb (kilkanaście przedmiotów złotych) z St Ives, znaleziony w nasypie fosy (środkowa/późna epoka brązu) oraz skarby przedmiotów brązowych w Lulworth Cove w Dorset oraz Ebbesbourne Wake w Wiltshire.
Kultura Wessex a Stonehenge.
Pojawienie się na obszarach południowo-wschodniej Angii kultury Wessex wiąże się chronologicznie z budową kamiennej korony Stonehenge, konkretnie z fazami Stonehenge 3 (IV) 2280 p.n.e. – 1930 p.n.e. oraz Stonehenge 3 (V) do ok. 1600 p.n.e. Fazy te wyróżnione zostały na podstawie zmian ustawienia kamieni- głównie wewnętrznego kręgu tzw.'blue stones' oraz relokacji ołtarza głównego we wnętrzu obiektu, jednakże łącznie powstania Stonehenge jako całości z tą jednostką archeologiczną byłoby błędem.
Ślady aktywności ludzkiej na tym obszarze pochodzą już z czasów późnego mezolitu (Stonehenge faza 0), a fazy 1 do 3 (III) – ok. 3100 p.n.e. do 2280 p.n.e. łączą chronologię obiektu z lokalnymi grupami kultury pucharów dzwonowych.
Jakkolwiek zdefiniowalibyśmy tę kulturę, z jej bogactwem wyrobów brązowych, grobów elit plemiennych zlokalizowanych w niewielkiej odległości od kompleksu Stonehenge-Durrington Walls, mnogością kontynentalnych importów, nie ulega wątpliwości że mamy w tej postaci do czynienia z pojawieniem się nowego surowca – brązu i transformacją kulturowo-społeczną wczesnej epoki brązu, tym bardziej interesująca iż nie towarzyszą jej masowe ruchy migracyjne ludności. Osadnictwo Wessex jest słabo rozpoznane na wspomnianych obszarach i pozostaje w potężnej dysproporcji do ilości i jakości materiałów z cmentarzysk.
Inne kręgi kamienne i drewniane..
Kręgi kamienne składają się z 4 do 60 stojących pionowo kamieni formujących okrąg lub elipsę, w takiej formie najczęściej są datowane na III i początki II tys. p.n.e. Obiekty tego typu często zawierają jamy lub komory-klasycznym przykładem może być stanowisko Croft Moraig (Perthshire)w Szkocji.Duże, koncentryczne, regularne bądź nie kręgi rozlokowane są głównie na obszarach wyżynnych.
Przykłady:
Odrębnym zagadnieniem są palisady, fortyfikacje, megalityczne aleje oraz sztucznie wzniesione pagórki, które pojawiają się jako obiekty często towarzyszące kręgom na przełomie III/II tys. p.n.e.
Przykładem dużych drewniano-ziemnych konstrukcji palisadowych są stanowiska Dorchester (Dorset), West Kennet, Avebury oraz Mount Pleasant (Wiltshire). Ten ostatni przykład to potężna konstrukcja, o długości ponad 800 m powstała ok. 2000 p.n.e. i składająca się z ponad 1600 bali.
Aleje składają się z paralelnych linii stojących kamieni lub drewnianych pali i/lub towarzyszących im fos po obu stronach. Występują w dwóch formach: jako krótkie i proste lub długie i sinusoidalne drogi, mogą występować pojedynczo lub w parach i najczęściej łączą kręgi kamienne z ciekami wodnymi.
Silbury Hill w Avebury (Wiltshire) to duży pagórek, położony niedaleko potężnego megahenge (kręgu widocznego tylko z lotu ptaka-epoka neolitu). Datowanie tej konstrukcji ziemnej to koniec III tys. p.n.e.; składa się z kolejno ułożonych warstw żwiru wapiennego i ziemi, z podtrzymującymi elementami drewnianymi oraz okalającej fosy.

</doc>
<doc id="1625639" url="https://pl.wikipedia.org/wiki?curid=1625639" title="Stride">
Stride

Stride (stride piano) – jazzowy styl gry na fortepianie, utrzymanej w metrum czteromiarowym, charakteryzujący się naprzemiennością granego lewą ręką na raz i trzy basu, a na dwa i cztery - akordu. Nazwa pochodzi od angielskiego słowa "to stride - maszerować, kroczyć" w odniesieniu do ruchów lewej ręki pianisty na klawiaturze instrumentu.
Technika ta powstała w Harlemie podczas I wojny światowej. Stylu tego używali w swojej grze Luckey Roberts, James P. Johnson, Willie "The Lion" Smith, czy Fats Waller.

</doc>
<doc id="1625640" url="https://pl.wikipedia.org/wiki?curid=1625640" title="Stride piano">
Stride piano



</doc>
<doc id="1625642" url="https://pl.wikipedia.org/wiki?curid=1625642" title="Filip Ludwik Wittelsbach (Pfalz-Neuburg)">
Filip Ludwik Wittelsbach (Pfalz-Neuburg)

Filip Ludwik Wittelsbach (ur. 2 października 1547 w Zweibrücken, zm. 22 sierpnia 1614 w Neuburgu nad Dunajem) – hrabia palatyn i książę Palatynatu-Neuburg.
Syn księcia Palatynatu–Zweibrücken Wolfganga i Anny Heskiej. Jego dziadkami byli: Ludwik II i Elżbieta Heska oraz landgraf Hesji Filip i Krystyna księżniczka saksońska.
Po śmierci Wolfganga w 1569 roku, jego ziemie zostały podzielone między jego pięciu synów. Filip Ludwik otrzymał Palatynat-Neuburg, Jan Palatynat–Zweibrücken, Otto Henryk Palatynat-Sulzbach, Fryderyk Palatynat-Zweibrücken-Vohenstrauss-Parkstein a Karol Palatynat-Zweibrücken-Birkenfeld.
Filip Ludwik Wittelsbach poślubił Annę (1552-1632), córkę Wilhelma Bogatego, księcia Jülich-Kleve-Berg i Marii Habsburg. Małżeństwo to było podstawą roszczeń terytorialnych, jakie wysunął Filip Ludwik po śmierci teścia w 1574 roku i szwagra Jana Wilhelma w 1609 roku. Filip Ludwik chciał otrzymać tereny księstwa, jednak takie samo roszczenie miał Albrecht Fryderyk Hohenzollern książę Prus, który poślubił starszą siostrę Anny - Marię Eleonorę. Po śmierci Albrechta, kolejni władcy Prus nadal wysuwali swoje roszczenia do księstwa. Konflikt zaognił się po zamordowaniu Henryka IV. W 1613 roku jego najstarszy syn Wolfgang przeszedł na katolicyzm (ku rozpaczy ojca), dzięki czemu otrzymał poparcie Hiszpanii i Ligi Katolickiej. Konflikt zakończył dopiero syn Filipa Ludwika. Na mocy traktatu z Xanten nastąpił podział księstwa Jülich-Kleve-Berg, syn Ludwika otrzymał Jülich i Berg zaś Jan Zygmunt Hohenzollern elektor Brandenburgii Kleve i Hrabstwo Mark. 
W 1597 roku zmarł bezpotomnie brat Filipa Ludwika Fryderyk, a Palatynat-Zweibrücken-Vohenstrauss-Parkstein przeszedł we władanie Filipa. Podobnie stało się w 1604 roku, gdy bezpotomnie zmarł Otto Henryk, który władał Palatynatem-Sulzbach, a Filip odziedziczył jego ziemie.
Filip Ludwik i Anna byli rodzicami:

</doc>
<doc id="1625643" url="https://pl.wikipedia.org/wiki?curid=1625643" title="Otto Henryk Wittelsbach (Pfalz-Sulzbach)">
Otto Henryk Wittelsbach (Pfalz-Sulzbach)

Otto Henryk Wittelsbach (ur. 22 lipca 1556 w Ambergu - zm. 29 sierpnia 1604 w Sulzbach-Rosenberg) – hrabia palatyn i książę Palatynatu-Sulzbach.
Syn księcia Palatynatu–Zweibrücken Wolfganga i Anny Heskiej. Jego dziadkami byli: Ludwik II i Elżbieta Heska oraz landgraf Hesji Filip i Krystyna księżniczka saksońska.
Po śmierci ojca w 1569 roku ziemie został podzielone między jego pięciu synów. Filip Ludwik otrzymał Palatynat-Neuburg, Jan Palatynat–Zweibrücken, Otto Henryk Palatynat-Sulzbach, Fryderyk Palatynat-Zweibrücken-Vohenstrauss-Parkstein, Karol Palatynat-Zweibrücken-Birkenfeld.
25 listopada 1582 roku w Stuttgarcie poślubił Marię Dorotę Wirtemberską (1559-1639), córkę księcia Krzysztofa Wirtemberskiego. Para miała 13 dzieci:
Po śmierci Ottona Henryka Palatynat-Sulzbach przeszedł we władanie starszego brata Otto – Filipa Ludwika

</doc>
<doc id="1625644" url="https://pl.wikipedia.org/wiki?curid=1625644" title="Fryderyk Wittelsbach (Pfalz-Zweibrücken-Vohenstrauss-Parkstein)">
Fryderyk Wittelsbach (Pfalz-Zweibrücken-Vohenstrauss-Parkstein)

Fryderyk Wittelsbach (ur. 11 kwietnia 1557 w Meisenheim - zm. 17 grudnia 1597 w Vohenstrauß) - hrabia palatyn i książę Palatynatu-Zweibrücken-Vohenstrauss-Parkstein.
Życiorys.
Syn księcia Palatynatu–Zweibrücken Wolfganga i Anny Heskiej. Jego dziadkami byli: Ludwik II i Elżbieta Heska oraz landgraf Hesji Filip i Krystyna księżniczka saksońska.
Po śmierci ojca w 1569 roku ziemie został podzielone między jego pięciu synów. Filip Ludwik otrzymał Palatynat-Neuburg, Jan Palatynat–Zweibrücken, Otto Henryk Palatynat-Sulzbach, Fryderyk Palatynat-Zweibrücken-Vohenstrauss-Parkstein, Karol Palatynat-Zweibrücken-Birkenfeld.
Fryderyk w momencie śmierci ojca miał 12 lat, kuratele nad nim sprawował jego starszy brat Filip Ludwik. Dopiero w 1581 roku przejął władzę w swojej części. 
26 lutego 1587 roku ożenił się z Katarzyną Zofią (1561-1608), córką księcia Henryka XI Legnickiego i Zofii Hohenzollern. Para miała trójkę dzieci: Annę Zofię (1588-1589) i bliźniaków Jerzego Fryderyka i Fryderyka Kazimierza, którzy zmarli kilka dni po porodzie.
Ponieważ nie miał innych potomków, po jego śmierci w 1597 roku Palatynat-Zweibrücken-Vohenstrauss-Parkstein przejął Filip Ludwik. 

</doc>
<doc id="1625648" url="https://pl.wikipedia.org/wiki?curid=1625648" title="Rappa Ternt Sanga">
Rappa Ternt Sanga

Rappa Ternt Sanga – debiutancki album amerykańskiego rapera T-Paina.

</doc>
<doc id="1625649" url="https://pl.wikipedia.org/wiki?curid=1625649" title="David Bartlett">
David Bartlett

David Bartlett (ur. 19 stycznia 1968 w Hobart) – australijski polityk, członek Australijskiej Partii Pracy (ALP), w latach 2008-2011 pełnił urząd premiera Tasmanii.
Jest absolwentem University of Tasmania, gdzie najpierw uzyskał licencjat z informatyki, a następnie ukończył podyplomowe studia z zakresu zarządzania. Przed rozpoczęciem kariery politycznej pracował w branży informatycznej, był też urzędnikiem odpowiedzialnym za promocję innowacyjności. Działalność publiczną zaczynał jako doradca stanowego ministra skarbu, Davida Creana. W 2004 po tym, jak ówczesny premier Tasmanii Jim Bacon wycofał się z życia politycznego z powodu pogarszającego się zdrowia, zajął jego miejsce w stanowym parlamencie. W 2006 wszedł do rządu stanowego jako minister edukacji i umiejętności, a w kwietniu 2008 został wicepremierem. Po niespodziewanej rezygnacji premiera Paula Lennona w maju tego samego roku, decyzją władz stanowych partii został nowym liderem ALP na Tasmanii i zarazem premierem stanu.
23 stycznia 2011 Bartlett zrezygnował zarówno ze stanowiska premiera Tasmanii, jak i z przywództwa Partii Pracy w tym stanie. Jako powód podał kwestie rodzinne. Swoją decyzję podał do publicznej wiadomości za pośrednictwem portalu społecznościowego Facebook. Na obu stanowiskach zastąpiła go dotychczasowa wicepremier Lara Giddings.

</doc>
<doc id="1625653" url="https://pl.wikipedia.org/wiki?curid=1625653" title="Nie było słońca tej wiosny">
Nie było słońca tej wiosny

Nie było słońca tej wiosny – polski film fabularny, dramat wojenny, z roku 1983 w reżyserii Juliusza Janickiego, ukazujący życie codzienne mieszkańców wsi w czasie okupacji. Reżyser filmu został wyróżniony za tę produkcję Syrenką Warszawską w kategorii filmu fabularnego w 1984 r.
Opis fabuły.
Akcja filmu toczy się w 1943 roku podczas II wojny światowej. Z transportu ucieka młoda żydowska lekarka – Chaja (Ernestyna Winnicka). Piotr Worosz (Maciej Kozłowski), młody gospodarz, postanawia zapewnić jej schronienie, chociaż jego żona i rodzice stanowczo się temu sprzeciwiają. Wkrótce we wsi wszyscy wiedzą, że kobieta ukrywa się u Woroszów, a Piotr ma z tego powodu poważne kłopoty. Atrakcyjna dziewczyna fascynuje go coraz bardziej, zdaje sobie jednak sprawę, jak wiele dzieli jego, prostego, wiejskiego chłopa, z wykształconą kobietą pochodzącą z miasta. Pomimo gorącego romansu Chaja odchodzi, by jako lekarka pomagać partyzantom. Piotr ukrywa się w lochu, w którym wcześniej chowała się Żydówka. Kiedy po pewnym czasie z niego wychodzi, okazuje się, że jego dom został doszczętnie spalony wraz z jego rodziną – rodzicami, żoną i synkiem. Nad ruinami stary Żyd Josek śpiewa żałobną pieśń.

</doc>
<doc id="1625655" url="https://pl.wikipedia.org/wiki?curid=1625655" title="Stormfront">
Stormfront

Stormfront – jedna z najpopularniejszych internetowych stron reprezentujących poglądy neonazistowskie i rasistowskie (biała supremacja). Powstała na początku lat 90. jako Bulletin Board System, obecnie posiada duże forum internetowe.
Stormfront jest często określany jako główna i pierwsza "witryna nienawiści" (ang. "hate site").

</doc>
<doc id="1625658" url="https://pl.wikipedia.org/wiki?curid=1625658" title="World ov Worms">
World ov Worms

World ov Worms – pierwszy album studyjny norweskiej grupy blackened death metalowej Zyklon.

</doc>
<doc id="1625659" url="https://pl.wikipedia.org/wiki?curid=1625659" title="Twierdzenie Gerszgorina">
Twierdzenie Gerszgorina

Twierdzenie Gerszgorina – twierdzenie pozwalające nałożyć ograniczenia na wartości własne macierzy o współczynnikach rzeczywistych lub zespolonych. Po raz pierwszy zostało opublikowane w roku 1931 przez matematyka pochodzenia białoruskiego, Siemiona Gerszgorina.
Treść twierdzenia oraz dowód.
Niech formula_1 będzie kwadratową macierzą zespoloną o rozmiarze formula_2 z elementami formula_3 Dla formula_4 niech formula_5 gdzie formula_6 oznacza moduł z liczby formula_7 Niech formula_8 będzie domkniętym kołem o środku w formula_9 i promieniu formula_10 Takie koła są nazywane "kołami Gerszgorina".
Twierdzenie Gerszgorina: każda wartość własna macierzy formula_1 leży wewnątrz lub na brzegu przynajmniej jednego z kół formula_12
"Dowód": Niech formula_13 będzie wartością własną formula_1 oraz formula_15 odpowiadającym jej wektorem własnym. Niech formula_16 będzie takie, iż formula_17 Wtedy formula_18 gdyż w przeciwnym wypadku formula_19 co nie może zajść dla wektorów własnych (nie są one wektorami zerowymi). Z równania na wartości własne macierzy mamy formula_20 lub równoważnie (rozpisując zapis macierzowo-wektorowy):
obustronnie odejmując formula_22 dostajemy:
I dzielimy obustronnie przez formula_24 (z wyboru i wiemy, że formula_25), a także obkładamy modułami:
Ostatnia nierówność jest poprawna, gdyż z warunku formula_27 mamy
Ponieważ wartości własne macierzy formula_29 są takie same jak macierzy formula_30 twierdzenie to można wzmocnić – wszystkie wartości własne macierzy formula_1 muszą leżeć na przecięciu sumy kół Gerszgorina macierzy formula_1 i sumy kół dla macierzy formula_33
W szczególnym przypadku dla macierzy diagonalnej mamy, że wartości własne muszą być równe elementom leżącym na głównej przekątnej.

</doc>
<doc id="1625660" url="https://pl.wikipedia.org/wiki?curid=1625660" title="Jiří Faltus">
Jiří Faltus

Jiří Faltus (ur. 17 stycznia 1981 w Lanškroun) – czeski biathlonista, zdobywca dwóch brązowych medali mistrzostw Europy juniorów w sztafecie.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625661" url="https://pl.wikipedia.org/wiki?curid=1625661" title="Cykle rozwojowe nasiennych">
Cykle rozwojowe nasiennych

Cykl rozwojowy nagonasiennych na przykładzie sosny.
Sosna produkuje mikrospory i makrospory w drobnych szyszkach. Szyszki męskie wyrastają wiosną i znajdują się na niższych gałęziach drzewa, są mniejsze od żeńskich, mają długość 1cm. Szyszki żeńskie znajdują się na wyższych gałęziach i zazwyczaj przez cały rok wytwarzają nasiona.
Budowa szyszki męskiej
Szyszka męska składa się ze sporofili- liściopodobnych struktur, na których spodniej stronie powstają sporangia. U nasady każdego sporofilu znajdują się dwa mikrosporangia, zawierające liczne mikrosporocyty. Każdy mikrosporocyt dzieli się mejotycznie na cztery haploidalne mikrospory (ziarna pyłku). Ziarno pyłku składa się z czterech komórek. Dwie z nich są niewielkie i szybko zamierają. Pozostałe dwie: komórka generatywna i komórka wegetatywna biorą udział w rozmnażaniu. Męskie szyszki uwalniają duże ilości pyłku, który następnie przenoszony jest na niedojrzałe szyszki żeńskie przez wiatr, dzięki obecności dwóch pustych komór powietrznych (pęcherzyków powietrznych) przy każdym ziarnie. 
Budowa szyszki żeńskiej
Na górnej powierzchni każdej łuski szyszki żeńskiej znajdują się dwa zalążki -makrosporangia. Wewnątrz każdego z nich makrosporocyt wytwarza, w wyniku podziału mejotycznego, tylko cztery haploidalne makrospory, z których trzy bardzo szybko obumierają. Rozwija się tylko jeden, który dzieląc się mitotycznie rozwija się w gametofit żeński. Wytwarza on dwie rodnie, a w każdej z nich po jednej komórce jajowej.
Proces zapylenia i zapłodnienia 
Gdy zalążek jest gotowy do przyjęcia pyłku, wydziela lepką kroplę przy zagłębieniu, do którego wpadają niesione wiatrem ziarna pyłku (mikrospory). Dochodzi do zapylenia, czyli przeniesienia pyłku na szyszki żeńskie i odbywa się wiosną w ciągu 7-10 dni, po czym szyszki męskie usychają i opadają z drzewa. Jedno z wielu ziaren pyłku, które przylgnęło do lepkiej szyszki żeńskiej, wytwarza łagiewkę pyłkową- wyrostek wrastający w ośrodek (makrosporangium) aż do chwili dotarcia do jednej z dwóch komórek jajowych. Do łagiewki, którą wytwarza komórka wegetatywna, przemieszcza się komórka generatywna, która dzieląc się tworzy dwa nieruchome plemniki (komórki plemnikowe). Te zaś wędrują w łagiewce i jedna z nich łączy się z komórką jajową, tworząc zygotę –proces zapłodnienia, a druga komórka degeneruje. Z zygoty powstaje młody sporofit (zarodek).
Proces tworzenia nasion
Rozwijający się zarodek złożony jest z korzenia zarodkowego i embrionalnej łodygi z kilkoma liścieniami (liśćmi zarodkowymi). Zarodek otoczony jest tkanka odżywczą. Osłonka zalążka twardnieje i przekształca się w łupinę nasienną, która u sosny tworzy też skrzydełko umożliwiające przenoszenie przez wiatr. Tak tworzy się niczym nie osłonięte nasienie, spoczywające na łusce nasiennej.
Proces dojrzewania nasion u nagonasiennych jest powolny. U sosny trwa on nawet dwa lata od momentu zapłodnienia. Należy jednak doliczyć jeszcze rok upływający od momentu zapylenia (czyli przeniesienia pyłku na okienko zalążka) do zapłodnienia. Wynika więc, że cały cykl rozrodczy trwa trzy lata. Dopiero po tym okresie nasiona wysypują się i trafiają na właściwe warunki, tu kiełkują, wytwarzając nową roślinę.
Cykl rozwojowy okrytonasiennych.
Okrytonasienne tak jak nagonasienne są roślinami różnozarodnikowymi, wytwarzają mikrospory i makrospory.
Rozmnażanie płciowe zachodzi w kwiecie. Tak jak u nagonasiennych w makrosporangium (ośrodku) tworzą się mejotycznie cztery makrospory, z czego trzy zamierają, a czwarta dzieli się mitotyczne i rozwija się w gametofit żeński (woreczek zalążkowy). Składa się on z siedmiu komórek, które tworzą się wokół jąder powstałych z trzykrotnego podziału haploidalnego jądra makrospory. Sześć komórek, w tym jajowa, ma po jednym jądrze, komórka centralna zawiera zaś dwa jądra. W zapłodnieniu biorą udział komórka jajowa i komórka centralna, pozostałe pięć komórek zanika.
Woreczki pyłkowe (mikrosporangia), znajdujące się w pylnikach, zawierają liczne mikrosporocyty (komórki macierzyste mikrospor). Z każdego mikrosporocytu, w wyniku mejozy, powstają cztery haploidalne mikrospory. Każdy z nich rozwija się w niedojrzały gametofit męski (ziarno pyłku). Ziarnka pyłku są bardzo małe, a w każdym z nich powstają dwie komórki: wegetatywna i generatywna.
Pylniki pękają i uwalniają pyłek, który może być przenoszony przez wiatr, owady lub inne zwierzęta. Jednak we wszystkich przypadkach pyłek jest przenoszony na znamię słupka, a nie bezpośrednio na okienko zalążka, jak u nagonasiennych. Tutaj mikrospora kiełkuje, czyli komórka wegetatywna zaczyna tworzyć łagiewkę pyłkową wrastającą w słupek i kierującą się w stronę okienka zalążka. Komórka generatywna dzieli się na dwie pozbawione ruchu komórki plemnikowe, które przemieszczają się do szczytowej części łagiewki i zostają uwolnione w woreczku zalążkowym. W zapłodnieniu uczestniczą obie komórki plemnikowe.
Proces podwójnego zapłodnienia
Gdy dwie komórki plemnikowe dostaną się do woreczka zalążkowego, obie biorą udział w zapłodnieniu. Jedna z nich łączy się z komórką jajową, tworząc zygotę, która w wyniku podziałów mitotycznych rozwija się w wielokomórkowy zarodek w nasieniu, druga zaś łączy się z diploidalnym jądrem centralnym i powstaje jądro triploidalne. Cała triploidalna komórka rozwija się w bielmo (endospermę) – tkankę odżywczą, bogatą w tłuszcze, białka i węglowodany, które są zużywane przez rosnący zarodek.
Powstawanie owocu
Jądro triploidalne, dzieląc się tworzy wiele nowych komórek też triploidalnych, które nabierają charakteru tkanki spichrzowej, stanowiącej materiał zapasowy dla zarodka. Tkanka ta, to bielmo wtórne. Podwójne osłonki zalążki twardnieją i tworzą dwuwarstwową łupinę nasienną, a ścianka zalążni przekształca się w mięsistą, bądź suchą owocnię. Tak powstaje owoc.

</doc>
<doc id="1625662" url="https://pl.wikipedia.org/wiki?curid=1625662" title="Jeziora Kamysz-Samarskie">
Jeziora Kamysz-Samarskie

Jeziora Kamysz-Samarskie (ros. "Камыш-Самарские озёра") - grupa jezior w centralnej części Niziny Nadkaspijskiej w obwodzie zachodniokazachstańskim Kazachstanu. 
Jeziora Kamysz-Samarskie leżą w dwóch rzędach rozdzielonych pagórkowatą grzędą z piasków i glin. Zajmują obszar o długości około 100 km z północy na południe i 60 km ze wschodu na zachód. Są połączone przetokami. Łączna powierzchnia jezior wynosi około 6 km², poszczególne jeziora dochodzą do 6 km długości i 2,5 m głębokości. Niektóre są jeziorami przepływowymi, większość jest bezodpływowa. Woda w jeziorach jest słodkawa (jeziora Gusze-Kułak, Tusze-Kułak i Starickoje), słonawa (jeziora Raim i Saraj) i gorzko-słona (jeziora Sarykułak i Aksor). W jeziorach z wodą słodkawą obficie występują rośliny wodne i ryby. Brzegi jezior są muliste, porośnięte sitowiem. Wokół jezior rozciągają się urodzajne łąki i pastwiska. 
Do Jezior Kamysz-Samarskich uchodzą rzeki Wielki i Mały Uzeń. 
Źródło: 

</doc>
<doc id="1625664" url="https://pl.wikipedia.org/wiki?curid=1625664" title="Phurba">
Phurba

Phurba (tyb: སྤྲུལ་པ Wylie: sprul-pa) – trójstronny sztylet rytualny używany w tybetańskiej tradycji bön, buddyzmie tybetańskim oraz nepalskim szamanizmie zwanym dźhankri. Sanskryckim odpowiednikiem jest "kilaja".

</doc>
<doc id="1625670" url="https://pl.wikipedia.org/wiki?curid=1625670" title="Mgła (film 1983)">
Mgła (film 1983)

Mgła — polski film obyczajowy z 1983 roku w reżyserii Adama Kuczyńskiego (film dyplomowy tego reżysera). Scenariusz napisali Rafał Kalinowski i Adam Kuczyński na podstawie noweli Andrzeja Kijowskiego.

</doc>
<doc id="1625671" url="https://pl.wikipedia.org/wiki?curid=1625671" title="Gibon czubaty">
Gibon czubaty



</doc>
<doc id="1625672" url="https://pl.wikipedia.org/wiki?curid=1625672" title="Nomascus concolor">
Nomascus concolor



</doc>
<doc id="1625674" url="https://pl.wikipedia.org/wiki?curid=1625674" title="Guépratte (1999)">
Guépratte (1999)

Guépratte – francuska fregata rakietowa typu "La Fayette" należąca do marynarki wojennej Francji. Swoją nazwę okręt otrzymał na cześć admirała Paula Émile’a Amable’a Guépratte’a.
Fregata została zbudowana w 1999 roku jako ostatni okręt tego typu przeznaczony dla francuskiej marynarki. Oficjalnie okręt wszedł do służby w 27 października 2001 roku. W skład załogi wchodzi dwadzieścia pięć kobiet (jest to jedyna fregata tego typu, na którym służą kobiety), a od stycznia 2016 jednostka ta jest pierwszym okrętem francuskiej marynarki dowodzonym przez kobietę
Główną bazą domową okrętu jest śródziemnomorski port Tulon na południu Francji.
Uzbrojenie.
Okręt jest uzbrojony w wyrzutnie pocisków przeciwlotniczych Crotale oraz przeciwokrętowych Exocet. Oprócz tego fregata jest wyposażona w działo kaliber 100 mm oraz dwa działka kaliber 20 mm. Wsparcie lotnicze zapewnia jeden śmigłowiec którym najczęściej jest model Eurocopter Panther lub NHI NH90.

</doc>
<doc id="1625675" url="https://pl.wikipedia.org/wiki?curid=1625675" title="Stanisław Pudłowski">
Stanisław Pudłowski

Stanisław Pudłowski (ur. przed 23 marca 1597 w Krakowie, zm. 22 maja 1645 tamże) – profesor prawa Uniwersytetu Krakowskiego, matematyk i fizyk.
Życiorys.
Pochodził z bogatej krakowskiej rodziny mieszczańskiej, był synem kuśnierza Stanisława i jego żony Jadwigi Honoraty. Studia na Akademii Krakowskiej podjął 12 maja 1612, stopień bakałarza uzyskał w 1614, a doktorem filozofii w 1618. Jako bakałarz w latach 1615–1617 prowadził na Wydziale Filozoficznym wykłady z retoryki i kalendarza gregoriańskiego. W 1619 podjął w Krakowie studia prawnicze, które kontynuował w latach 1622–1625 w Rzymie 25 stycznia 1625 uzyskując doktorat obojga praw. Do Krakowa powrócił w 1627 i został oddelegowany do pracy w Akademii Lubrańskiego w Poznaniu, gdzie wykładał do 1632. 18 czerwca 1632 został profesorem prawa cywilnego i kanonicznego, doktorat nostryfikował 19 grudnia 1634. W 1632 wraz z Janem Brożkiem reprezentował interesy uczelni na sejmie warszawskim w sporze z jezuitami. W 1633 w Rzymie uzyskał od papieża Urbana VIII zakaz prowadzenia szkół publicznych przez jezuitów Krakowie. W 1635 został prepozytem w kościele św. Mikołaja. W budynkach probostwa urządził pracownię fizyczną i prywatne obserwatorium astronomiczne. Był pierwszym matematykiem, który proponował oparcie jednostek miar na zjawiskach fizycznych i wymiarach Ziemi. Razem z Tytusem Liwiuszem Boratinim proponował oprzeć miarę długości na zjawisku wahadła matematycznego, jednostka miała nosić nazwę metra katolickiego. W 1638 został dziekanem Wydziału Prawa. W semestrze zimowym 1640 został wybrany na urząd rektora Akademii Krakowskiej w 1642 został podkanclerzym uczelni. Od 1643 zasiadał w synodalnej komisji egzaminacyjnej. Zmarł w Krakowie po krótkiej chorobie i został pochowany w kościele Św. Mikołaja, gdzie egzekutorzy testamentu wznieśli mu niezachowany do dziś nagrobek z epitafium. Zgromadził jeden z największych i najcenniejszych księgozbiorów w XVII wieku niestety uległ on zniszczeniu i rozproszeniu. Pozostawił także szereg prac przygotowanych do druku, które jednak wskutek zaniedbań egzekutorów testamentu uległy całkowitej zatracie lub spłonęły w 1719 w wielkim pożarze Collegium Iuridicum. W testamencie pozostawił legaty dla kościoła św. Mikołaja, kościoła św. Marii Magdaleny oraz ufundował altarię w Kościele Mariackim.

</doc>
<doc id="1625676" url="https://pl.wikipedia.org/wiki?curid=1625676" title="Zdzisław Marek (biegły sądowy)">
Zdzisław Marek (biegły sądowy)

Zdzisław Marek (ur. 19 listopada 1924 w Bystrej, zm. 25 stycznia 2015 w Świątnikach Górnych) – polski lekarz, profesor dr hab., ekspert medycyny sądowej.
Studia wyższe ukończył w 1952 na Wydziale Lekarskim Uniwersytetu Jagiellońskiego i Akademii Medycznej w Krakowie, gdzie w 1952 roku
uzyskał dyplom lekarza. Tytuł doktora medycyny uzyskał w 1962 roku, a doktora habilitowanego w 1967 roku. Profesor nadzwyczajny od 1976, a zwyczajny od 1988. W latach 1972–1992 kierował krakowską Katedrą Medycyny Sądowej Akademii Medycznej. Od 1987 do 1990 był prorektorem Akademii Medycznej im. Mikołaja Kopernika. Przez ponad 40 lat jako biegły sądowy opiniował przed sądami w całym kraju najgłośniejsze sprawy kryminalne, m.in. w sprawie Stanisława Pyjasa.
W 1991 został decyzją rektora Akademii Medycznej w Krakowie pozbawiony funkcji kierownika Katedry Medycyny Sądowej za „naruszenie norm etycznych w działalności opiniodawczej”.
Jest autorem kilkunastu podręczników i ponad 300 artykułów w polskich i zagranicznych czasopismach naukowych, z zakresu tanatologii, toksykologii i serologii sądowo-lekarskiej. Podjął pionierskie badania nad problematyką etyki i deontologii lekarskiej oraz nad oceną tzw. błędu lekarskiego. Dzięki jego inicjatywie powstał nowy dział w „Przeglądzie Lekarskim” (najstarsze polskie czasopismo medyczne) poświęcony powyższym problemom. Był członkiem: Międzynarodowej Akademii Medycyny Sądowej i Medycyny Społecznej, Niemieckiego Towarzystwa Medycyny Prawnej, Kolegium Redakcyjnego Forensic Science
International i wydawnictwa „Inform” w Wichita (USA), członkiem honorowym Czechosłowackiego Towarzystwa Naukowego Purkyniego, członkiem zwyczajnym Polskiej Akademii Medycyny (Warszawa) oraz Polskiej Akademii Wiedzy Seksuologicznej i Więzi Międzyludzkiej (Warszawa).
Według prof. Andrzeja Paczkowskiego Zdzisław Marek wydawał wygodne dla Służby Bezpieczeństwa lekarskie ekspertyzy. W sprawie Grzegorza Przemyka jednak Marek sporządził ekspertyzę potwierdzającą pobicie przez milicję i nie wycofał jej pomimo nacisków SB.
W swej książce pt. „Głośne zdarzenia w świetle medycyny sądowej” (2009) utrzymał wersję o przypadkowym zgonie Pyjasa, w którym według niego alkohol odegrał kluczową, zgubną rolę. Podtrzymuje w niej, że swoje ekspertyzy przygotowywał rzetelnie i nigdy nie działał na polityczne zamówienie. Sugeruje również, że za śmierć Pyjasa współodpowiedzialny jest Bronisław Wildstein. Z kolei w 2009, będąc przesłuchiwanym przez IPN, zeznał, że w ogóle nie prowadził oględzin zwłok, a jedynie podpisał się pod raportem przygotowanym przez inne osoby.
Zmarł 25 stycznia 2015 i spoczywa na cmentarzu parafialnym w Świątnikach Górnych.

</doc>
<doc id="1625679" url="https://pl.wikipedia.org/wiki?curid=1625679" title="Guru miłości">
Guru miłości

Guru miłości (ang. "The Love Guru") – amerykańsko-niemiecko-kanadyjska komedia z 2008 roku w reżyserii Marco Schnabela. Podczas 29. rozdania Złotych Malin za rok 2008 (21 lutego 2009 r.) film zdobył 3 Złote Maliny (spośród 7 nominacji) – w kategoriach: najgorszy film, najgorszy aktor (Mike Myers) oraz najgorszy scenariusz.

</doc>
<doc id="1625680" url="https://pl.wikipedia.org/wiki?curid=1625680" title="Steffi Kindt">
Steffi Kindt

Steffi Kindt (ur. 7 marca 1973) – niemiecka biathlonistka, srebrna i brązowa medalistka mistrzostw Europy, oba medale zdobyła w sztafecie.
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta, BD – bieg drużynowy

</doc>
<doc id="1625681" url="https://pl.wikipedia.org/wiki?curid=1625681" title="Damon Herriman">
Damon Herriman

Damon Herriman (ur. 30 marca 1970 w Adelaide) – australijski aktor znany z pracy filmowej i telewizyjnej w Australii i Stanach Zjednoczonych. Wystąpił roli Deweya Crowe’a, tępego przestępcy i kłusownika aligatorów z południowej Florydy, w serialu FX "" (2010–2015). Wciela się w kultowego przywódcę i przestępcę Charlesa Mansona w serialu Netflix "Mindhunter" oraz w filmie Quentina Tarantino "Pewnego razu... w Hollywood" (2019). Grał także w filmach takich jak "Dom woskowych ciał" (2005), "Candy" (2006) i "J. Edgar" (2011).

</doc>
<doc id="1625684" url="https://pl.wikipedia.org/wiki?curid=1625684" title="Forma różniczkowa">
Forma różniczkowa

formula_1-forma różniczkowa, albo krótko: formula_2 forma to bardzo głębokie uogólnienie różniczki funkcji postaci formula_3 Formy różniczkowe można zdefiniować na wiele sposobów np. jako kowariantne antysymetryczne pola tensorowe.
Formy różniczkowe można zdefiniować na zbiorach otwartych w formula_4 i, ogólniej, na rozmaitościach różniczkowych. Na zbiorze otwartym w formula_4 dowolną formula_1-formę można przedstawić jednoznacznie w postaci
gdzie formula_8 to pochodna rzutowania na formula_9-tą współrzędną względem bazy standardowej w formula_10 tzn. funkcji formula_11 danej wzorem
formula_13 to iloczyn zewnętrzny, a formula_14 to pewne funkcje rzeczywiste. formula_1-formę na rozmaitości formula_16 można przedstawić w ten sposób "lokalnie", tzn. w dziedzinie pewnej mapy formula_17 w otoczeniu pewnego (dowolnego, ale ustalonego) punktu formula_18 Wówczas formula_19 w powyższym wzorze są współrzędnymi formula_20 wyznaczonymi przez mapę formula_21 a formula_22 oznacza ich odwzorowanie styczne, czyli uogólnienie pochodnej funkcji wektorowej na przypadek funkcji pomiędzy rozmaitościami.
Formy różniczkowe odgrywają fundamentalną rolę we współczesnej fizyce, gdyż są jedynymi polami tensorowymi, które można całkować. Wynika to z ich własności transformacyjnych przy zmianie układu współrzędnych dzięki czemu całka z formy różniczkowej nie zależy od wybranego układu współrzędnych. W szczególności rachunek form różniczkowych jest często wykorzystywany do całkowania pracy, strumieni pola (magnetycznego, grawitacyjnego itp.) przechodzących przez powierzchnię, potencjałów pól itp. Pojęcie formy różniczkowej formalizuje te operacje z matematycznego punktu widzenia.
Formy różniczkowe różnią się od pozostałych pól tensorowych także tym, że można zdefiniować ich różniczkowanie bez potrzeby wprowadzania koneksji na rozmaitości. Jest to tzw. pochodna zewnętrzna formy różniczkowej.
Formy różniczkowe na zbiorach otwartych w Rn.
Definicja.
Niech formula_23 będzie zbiorem otwartym. "Przestrzenią styczną do formula_24" w punkcie formula_25 nazwiemy formula_26 Oczywiście formula_27 ma strukturę przestrzeni liniowej dla każdego formula_28 Niech formula_29 oznacza przestrzeń liniową form antysymetrycznych na formula_30 "Formą różniczkową" na formula_24 nazwiemy funkcję formula_32 taką, że formula_33 dla każdego formula_25. Zbiór formula_1-form różniczkowych na formula_24 oznaczamy formula_37
Uwagi.
(1) Innymi słowy forma różniczkowa na zbiorze otwartym to funkcja, która punktom zbioru otwartego przyporządkowuje formy antysymetryczne na formula_38
(2) Definicja formula_39 może się wydawać przerostem formy nad treścią, ale pozwala na bardzo daleko idące uogólnienia.
(3) Funkcje rzeczywiste klasy formula_40 na formula_24 utożsamia się z formula_42-formami kładąc formula_43
Struktura modułu.
W formula_44 można wprowadzić strukturę przestrzeni liniowej nad formula_45 definiując działania punktowo
dla formula_48 jednakże w praktyce znacznie ważniejsza jest struktura modułu nad formula_49 czyli nad pierścieniem funkcji klasy formula_40 na formula_51 w którym funkcje formula_52 zastępują formula_53 w powyższej definicji, tzn. drugą równość należy zastąpić równością
Moduł nad pierścieniem tym się różni od przestrzeni liniowej nad ciałem, że ten pierwszy nie musi mieć bazy. Jeżeli ma bazę, to nazywa się go "modułem wolnym".
Iloczyn zewnętrzny form różniczkowych.
Z definicji formy różniczkowej wynika, że formula_55 dla formula_25 jest już formula_1-tensorem antysymetryczną na formula_58 To oznacza, że iloczyn zewnętrzny tensorów antysymetrycznych formula_59 indukuje odwzorowanie formula_60 dane wzorem
które oznaczamy tym samym symbolem i nazywamy "iloczynem zewnętrznym form różniczkowych", albo krótko: "iloczynem zewnętrznym".
Różniczka funkcji.
Niech formula_23 będzie zbiorem otwartym, a formula_63 – funkcją różniczkowalną. Różniczka funkcji w punkcie formula_64 to przekształcenie liniowe formula_65 czyli formula_66-tensor na formula_38 Funkcja różniczkowalna formula_68 indukuje odwzorowanie formula_69 z formula_24 w przestrzeń liniową jednotensorów na formula_27 dane wzorem
które nazywamy "różniczką funkcji". Różniczka funkcji spełnia definicję formula_66-formy różniczkowej na formula_74 Możemy ją zapisać
gdzie formula_76 oznacza różniczkę rzutowania na formula_9-tą współrzędną względem bazy standardowej formula_4 tzn. funkcji formula_11 danej wzorem
Postać kanoniczna formy różniczkowej.
Niech formula_81 Ponieważ dla formula_55 jest formula_1-tensorem na formula_27 dla każdego formula_25 to natychmiast wynika z tego, że formula_55 możemy zapisać w postaci
gdzie formula_88 są pewnymi skalarami, a formula_89 oznacza bazę dualną do bazy formula_90 w formula_27 tzn. zdefiniowaną wzorami
Okazuje się, że różniczki formula_93 wzięte w dowolnym punkcie formula_94 są bazą dualną do bazy standardowej formula_95 ponieważ
dla dowolnego formula_94 i formula_98 To oznacza, że dowolną formula_1-formę formula_100 możemy jednoznacznie przedstawić w postaci
gdzie formula_102 są pewnymi funkcjami rzeczywistymi. Tę postać formy różniczkowej nazywamy "postacią kanoniczną". Formę formula_103 z definicji nazywamy ciągłą, klasy formula_40 lub klasy formula_105 gdy funkcje formula_102 są odpowiednio ciągłe, klasy formula_40 lub klasy formula_108
Cofnięcie formy różniczkowej.
Bardzo ważną operacją na formach różniczkowych jest tzw. cofnięcie formy. Niech formula_109 formula_110 będą zbiorami otwartymi. Funkcja różniczkowalna formula_111 indukuje odwzorowanie formula_112 dane wzorem
dla formula_114 i formula_115 Jeżeli formula_103 jest formula_42-formą, czyli zwykłą funkcją to definiujemy
Odwzorowanie to nazywamy "cofnięciem formy przez formula_68". formula_120 jest już formula_1-formą na formula_74 Cofnięcie formy różniczkowej jest odpowiednikiem cofania tensorów.
Formy różniczkowe na rozmaitościach w Rn.
Definicja.
Niech formula_123 będzie formula_124-wymiarową rozmaitością różniczkową (zanurzoną w formula_4). Wybierzmy mapę formula_17 w otoczeniu punktu formula_127 z parametryzacją formula_128 Przestrzenią styczną formula_129 do formula_16 w punkcie formula_131 nazywamy obraz formula_132 przez pochodną parametryzacji formula_133 gdzie formula_134 formula_1-formą różniczkową na formula_16 nazwiemy funkcję formula_137 taką, że formula_138 dla każdego formula_139. Zbiór formula_1-form różniczkowych na formula_16 oznaczamy formula_142
Uwagi.
(1) Definicja formy różniczkowej na rozmaitości jest zupełnie analogiczna do definicji formy różniczkowej na zbiorze otwartym w formula_38 Różnica polega na tym, że inaczej jest zdefiniowana przestrzeń styczna formula_144
(2) Przestrzeń styczna formula_145 do formula_124-wymiarowej rozmaitości różniczkowej formula_16 w formula_4 jest formula_124-wymiarową podprzestrzenią liniową formula_38 Wynika to z definicji rozmaitości różniczkowej w formula_38
(3) W szczególnym przypadku, gdy rozmaitość różniczkowa formula_16 jest zbiorem otwartym w formula_4 to za układ współrzędnych formula_154 możemy wybrać identyczność na formula_16 tzn. formula_156 dane wzorem
Wówczas parametryzacja formula_158 jest identycznością na formula_159 i mamy
dla każdego formula_161 Zatem
czyli powracamy do poprzedniej definicji przestrzeni stycznej.
(4) Mapa formula_17 na formula_1-wymiarowej rozmaitości formula_16 w otoczeniu punktu formula_166 indukuje bazę przestrzeni stycznej daną wzorami
gdzie formula_168 to baza standardowa formula_169 którą nazywamy "bazą naturalną dla mapy formula_17", albo "bazą wyznaczoną przez mapę formula_17". Wektory tej bazy oznacza się też symbolami formula_172
(5) Formę różniczkową formula_103 na rozmaitości nazywa się z definicji klasy formula_40 lub klasy formula_105 jeżeli forma cofnięta przez parametryzację formula_176 jest klasy formula_40 lub klasy formula_108
Struktura modułu.
W zbiorze form różniczkowych na rozmaitości formula_16 wprowadza się strukturę modułu dokładnie w ten sam sposób w jaki się ją wprowadza w zbiorze form różniczkowych na zbiorze otwartym:
dla formula_182 i funkcji formula_183
Odwzorowanie styczne.
Niech formula_184 będą rozmaitościami różniczkowymi. Rozpatrzmy funkcję formula_185 Aby móc zapisać formę różniczkową na rozmaitości w postaci kanonicznej trzeba zdefiniować pochodną takiej funkcji. Gdyby formula_186 były zwykłymi, dowolnymi zbiorami, to niemożliwe byłoby różniczkowanie formula_68 nawet pomimo że formula_186 to podzbiory formula_10 ponieważ pochodna jest zawsze zdefiniowana dla funkcji zdefiniowanej na zbiorze otwartym. Jednakże, ponieważ formula_186 są rozmaitościami różniczkowymi i mają dodatkową strukturę, to można uogólnić pojęcie pochodnej funkcji formula_191 na przypadek funkcji pomiędzy rozmaitościami.
Definicja.
Niech formula_192 będą formula_193 i formula_194-wymiarowymi rozmaitościami różniczkowymi, a formula_195 – mapami na nich. Powiemy, że funkcja formula_196 jest różniczkowalna klasy formula_40 jeżeli formula_198 jest różniczkowalne klasy formula_199 "Odwzorowaniem stycznym funkcji formula_68 w punkcie formula_131" nazywamy odwzorowanie formula_202 dane wzorem
gdzie formula_204 jest takim wektorem, że
Uwagi.
(1) Odwzorowanie styczne funkcji formula_68 w punkcie formula_131 nazywa się też "pochodną funkcji formula_68 w punkcie formula_131" albo "różniczką funkcji formula_68 w punkcie formula_131" i oznacza formula_212 lub podobnie.
(2) formula_213 jest już funkcją z formula_214 w formula_215 może więc być różniczkowane w zwykły sposób.
(3) formula_216 jest wektorem w formula_217 Przekształcenie liniowe formula_218 przenosi ten wektor w formula_219
(4) W szczególnym przypadku gdy formula_186 są zbiorami otwartymi, to posługując się mapami formula_221 powracamy do zwykłej definicji pochodnej.
(5) Odwzorowanie styczne spełnia regułę łańcuchową. Jeżeli formula_196 jest różniczkowalne w punkcie formula_223 a formula_224 jest różniczkowalne w punkcie formula_225 to różniczkowalne jest złożenie formula_226 i
(6) Jeżeli formula_228 jest różniczkowalne, to licząc odwzorowanie styczne dostajemy
(7) W szczególności dla współrzędnych wyznaczonych przez mapę formula_230 dostajemy
Wynika z tego, że odwzorowania styczne formula_232 stanowią bazę dualną do bazy naturalnej dla mapy formula_233 W bazie tej możemy odwzorowanie styczne funkcji formula_234 zapisać
(8) W dalszym ciągu będziemy powyższy wzór zapisywać w postaci
(dla uproszczenia piszemy formula_22 zamiast formula_238). Pozwala to nadać wielu wzorom klasyczną postać.
Przedstawienie we współrzędnych lokalnych.
formula_1-formę na formula_240-wymiarowej rozmaitości różniczkowej formula_16 można lokalnie, tzn. w dziedzinie mapy formula_17 przedstawić we współrzędnych formula_243 wyznaczonych przez tę mapę w postaci
Ściślej rzecz biorąc po lewej stronie równości powinna stać forma różniczkowa obcięta do formula_51 tj. formula_246 ponieważ po prawej stronie równości stoją formy różniczkowe zdefiniowane na formula_74
Różniczkowanie form różniczkowych.
Pochodna zewnętrzna form na zbiorze otwartym.
Rozpatrzmy formula_1-formy na zbiorze otwartym formula_74 "Pochodną zewnętrzną" nazywamy odwzorowanie formula_250 zdefiniowane w następujący sposób:
(1) Jeżeli formula_251 jest formula_42-formą to jej pochodną zewnętrzną nazwiemy jej różniczkę formula_253
(2) Dla formy różniczkowej w postaci kanonicznej formula_254 dla formula_255 definiujemy
Pochodną zewnętrzną nazywa się także "różniczką zewnętrzną". Pochodna zewnętrzna jest innym niż forma różniczkowa dalekim uogólnieniem różniczki funkcji.
Pochodna zewnętrzna form na rozmaitości.
Rozpatrzmy formy różniczkowe zdefiniowane w dziedzinie formula_257 pewnej mapy formula_17 na rozmaitości różniczkowej formula_259 Dla formula_1-form zdefiniowanych na formula_24 definiujemy odwzorowanie formula_262 w następujący sposób:
(1) Jeżeli formula_263 jest formula_42-formą, to jako formula_265 definiujemy różniczkę funkcji formula_253
(2) Dla formula_267 która ma we współrzędnych lokalnych formula_230 przedstawienie formula_269 odwzorowanie formula_270 definiujemy wzorem
W dalszym ciągu rozpatrzmy formy różniczkowe zdefiniowane na rozmaitości różniczkowej formula_259 Pochodną zewnętrzną formula_273 definiujemy wzorem
gdzie formula_275 jest dziedziną mapy formula_17 w otoczeniu punktu formula_277
Uwagi.
(1) Liczenie pochodnej zewnętrznej sprowadza się w praktyce do liczenia formula_270 we współrzędnych lokalnych.
(2) W przypadku zbiorów otwartych formula_23 (w szczególności całego formula_4) mamy pewien wyróżniony układ współrzędnych – układ współrzędnych kartezjańskich, który można zdefiniować jako identyczność formula_281 na formula_4 (mówiąc ściślej: jako identyczność formula_283 na formula_24). Rzutowania formula_11 można uważać za współrzędne kartezjańskie, ponieważ
Można by zatem argumentować, że pochodną zewnętrzną formy na zbiorze otwartym formula_24 wystarczy zdefiniować w tych wyróżnionych współrzędnych. Jednakże w przypadku form różniczkowych na ogólnej rozmaitości formula_16 nie mamy żadnych wyróżnionych współrzędnych. W otoczeniu punktu formula_289 możemy wybrać dwie dowolne mapy formula_17 i formula_291 (takie, że formula_292) i mamy dwa zestawy współrzędnych lokalnych: formula_230 i formula_294 Pochodną formula_295 możemy policzyć zarówno we współrzędnych formula_296 jak i formula_297 Aby pochodna zewnętrzna miała sens, policzona i w jednych i w drugich współrzędnych, musi być równa, czyli po policzeniu pochodnej we współrzędnych formula_19 i przejściu do współrzędnych formula_299 musimy dostać pochodną policzoną we współrzędnych formula_297 Okazuje się, że tak jest w istocie – pochodna zewnętrzna nie zależy od wyboru współrzędnych lokalnych.
Formy dokładne i zamknięte.
Formę różniczkową formula_103 którą można przedstawić w postaci formula_302 dla pewnej formy różniczkowej formula_303 nazywa się "dokładną" lub "zupełną". Formę różniczkową formula_304 której pochodna zewnętrzna znika, tzn. formula_305 nazywa się "zamkniętą". Licząc formula_306 dla dowolnej formy różniczkowej formula_103 dostaje się
o ile forma różniczkowa jest klasy co najmniej formula_309 Wynika to z twierdzenia Schwarza. Wynika stąd, że każda forma dokładna jest zamknięta. Odwrotna implikacja nie jest prawdziwa, jednakże jak wynika z lematu Poincarego formy zamknięte są dokładne na zbiorach otwartych i gwiaździstych.
Całkowanie form różniczkowych.
Konstrukcja całki.
Całkę z formy różniczkowej po rozmaitości definiuje się w następujących krokach.
(1) Niech formula_310 będzie formą różniczkową na zbiorze otartym w formula_24 w formula_38 Jej całkę po formula_24 definiujemy jako całkę Lebesgue’a z formula_68 po formula_315
(2) Jeżeli formula_317 jest formą różniczkową o nośniku zwartym i zawartym w dziedzinie pewnej mapy formula_17 to definiujemy
gdzie formula_320 oznacza formula_103 cofniętą przez parametryzację formula_322 formula_176 jest już formą różniczkową na zbiorze otwartym w formula_38
(3) Niech formula_325 będzie formą różniczkową o zwartym nośniku na zwartej zorientowanej rozmaitości różniczkowej formula_259 Z charakteryzacji zbiorów zwartych w przestrzeniach metrycznych możemy znaleźć atlas skończony formula_327 zgodny z orientacją formula_259 Z twierdzenia o gładkim rozkładzie jedynki znajdujemy rodzinę funkcji formula_329 takich, że formula_330 ma nośnik zwarty i zawarty w formula_331 oraz
dla każdego formula_277 Definiujemy
formula_335 ma już nośnik zwarty i zawarty w formula_336 Ponadto
Całkę formula_103 po formula_16 definiujemy
Ogólne twierdzenie Stokesa.
"Niech formula_16 będzie formula_240-wymiarową zwartą zorientowaną rozmaitością różniczkową z brzegiem w formula_343 Jeżeli formula_103 jest formula_345-formą na formula_16 to zachodzi"
"gdzie formula_348 oznacza brzeg rozmaitości formula_259"
Ogólne twierdzenie Stokesa zawiera w sobie twierdzenie Greena, twierdzenie Ostrogradskiego-Gaussa, klasyczne twierdzenie Stokesa i jeszcze nieskończenie wiele tego typu innych twierdzeń jako przypadki szczególne.
Formy różniczkowe na ogólnych rozmaitościach.
Rozmaitości różniczkowe (zanurzone) w formula_4 są wystarczające na potrzeby wielu działów matematyki: analizy matematycznej, teorii optymalizacji, różniczkowych równań cząstkowych, nie są jednak wystarczające na potrzeby nowoczesnej fizyki. W fizyce rozmaitość różniczkowa modeluje czasoprzestrzeń jednakże użycie rozmaitości różniczkowych (zanurzonych) w formula_4 dla formula_352 rodziłoby wiele pytań:
(a) Dlaczego nie obserwujemy dodatkowych wymiarów?
(b) Jak wykryć dodatkowe wymiary?
(c) Ile wynosi formula_240?
Itd. Z tego powodu rozmaitości różniczkowe (zanurzone) w formula_4 trzeba uogólnić na potrzeby fizyki. Robi się to „wymazując” odwołanie do formula_4 w definicji rozmaitości różniczkowej. Rozmaitość różniczkową definiuje się jako po prostu przestrzeń topologiczną Hausdorfa (niekoniecznie podzbiór formula_4) "wraz" ze zbiorem map na rozmaitości, czyli "atlasem".
Takie ogólne rozmaitości mogą mieć znacznie bardziej skomplikowaną naturę. Poprzednie definicje przestrzeni stycznej i pochodnej funkcji formula_196 tracą sens. Teraz przestrzeń styczną formula_129 w punkcie formula_139 definiuje się jako zbiór krzywych przechodzących przez punkt formula_131 tzn. funkcji postaci formula_361 takich, że formula_362 przy czym utożsamia się ze sobą krzywe, które po przeniesieniu do formula_4 za pomocą układu współrzędnych formula_154 mają równy wektor styczny w zerze, tzn. dla których
Mówiąc ściślej wektory styczne definiuje się jako klasy abstrakcji względem relacji równoważności formula_366 zdefiniowanej powyższą równością. Ta relacja równoważności nie zależy od wyboru układu współrzędnych formula_367
Funkcja formula_368 dana wzorem
jest bijekcją i pozwala przenieść strukturę przestrzeni liniowej z formula_4 do formula_129 tzn. dodawanie i mnożenie przez skalar wektorów stycznych definiuje się
Za pomocą formula_374 można także zdefiniować pochodną funkcji postaci formula_196 tzn. funkcji pomiędzy rozmaitościami.
Mając przestrzeń styczną formula_129 można zdefiniować formę różniczkową na rozmaitości. Mając odwzorowanie styczne formula_377 można ją lokalnie wyrazić we współrzędnych formula_230 indukowanych przez mapę formula_233 Idea, konstrukcje i rozumowanie w przypadku form różniczkowych na ogólnych rozmaitościach pozostają takie same.

</doc>
<doc id="1625685" url="https://pl.wikipedia.org/wiki?curid=1625685" title="Papież Jan XXIII">
Papież Jan XXIII



</doc>
<doc id="1625689" url="https://pl.wikipedia.org/wiki?curid=1625689" title="Crips">
Crips

Crips – gang uliczny z Los Angeles, jeden z największych w USA, powstały w 1969 roku. Jego założycielem był, piętnastoletni wówczas, Raymond Washington, ale za współtwórcę uważa się również Stanleya „Tookie” Williamsa.
Na początku gang zajmował się napadami, kradzieżami i zwalczaniem wrogich gangów. W szczytowym dla siebie okresie gang liczył ponad 30 tysięcy członków, a jego dochody ze sprzedaży narkotyków oraz innych nielegalnych interesów osiągnęły setki milionów dolarów. W 2002 roku gang ten został prawie całkowicie rozbity przez LAPD (Los Angeles Police Department, pol. "Departament Policji Miasta Los Angeles"), jednakże działalność gangu jest wciąż widoczna i wciąż rośnie.
Znakiem rozpoznawczym członków Crips są niebieskie elementy ubioru. Członkowie gangu zwracają się do siebie per „cuz” i „loc”, a na gang Bloods często używają zwrotów „slobs” i „busta”. W swoich graffiti gang przekreśla literę „b” okazując brak szacunku dla Bloods lub pisze „bk” (skrót od blood killers – zabójcy bloodsów). Jeśli w słowie występuje „ck” np. crack („ck” to skrót od crip killers – zabójcy cripsów), to zastępowane jest przez „CC” np. „craCC”,„Be right baCC”. Gang ma szeroko rozpowszechnioną tradycję komunikacji za pomocą znaków wykonywanych rękami, tzw. staCCs.
Powszechnie uważa się, że Crips walczą wyłącznie z Bloods, jednak wiele gangów Crips walczy z innymi Crips (z innej dzielnicy, np. w Pd. części L.A. ,tzw. South Central L.A., Rollin 60's NeighBKorhood Crips z 83 Gangster Crips (Eight-Tray) lub w Watts Grape Street Watts Crips z P.J. Watts Crips. Najsłynniejszy konflikt Cripsów w Compton na wschodzie miasta jest udziałem Kelly Park Compton Crips, którzy wręcz wymordowali większość członków setu South Atlantic Drive Compton Crips, a na zachodzie Santana Blocc Compton Crips walczą o dominację z West Side Nutty BKlocc Compton Crips.
Gang toczy również wojny z wieloma gangami, które przejawiają rasizm wobec czarnych, np. Ku Klux Klan, Nazi Lowriders, Aryan Brotherhood, Mafia meksykańska, The Avenues i Mara Salvatrucha. W związku z tzw. latynizacją Los Angeles (napływu ludności latynoskiej) czarne gangi, w tym Crips, zostają wypierane z Compton, przez co tworzą się tzw. wojny ras. Meksykańskie gangi (Tortilla Flats, Compton Varrios) powiązane z potężną Mafią meksykańską zaciekle walczą z Crips i Bloods. Gangi Crips znane są również ze swojej współpracy z innymi gangami m.in. Norteños, Black Guerilla Family, Folk Nation i Gangster Disciples.
Na czele poszczególnych gangów stoją O.G. (Original Gangster). Sety gangu występują w dużych miastach wszystkich stanów, takich jak Nowy Jork, Little Rock, Baltimore, Sacramento, Saint Louis, Salt Lake City i w wielu dużych miastach Europy, np. Londyn, Amsterdam, Berlin, Paryż.
Najbardziej znaną grupą Crips w Niemczech jest 89 Loc Crips, a w Holandii istnieją Main Triad Crips i Criminal Underground Crips. W południowej części Londynu istnieje tzw. Cripset, który dzieli się na wiele mniejszych setów.
Do gangu należy i należało wielu znanych raperów oraz producentów, m.in. Kurupt, Snoop Dogg, Eazy-E, Nate Dogg, Warren G, Coolio, Tay-K, Pop Smoke, Bobby Shmurda, WC.
Powstało wiele filmów, w których ukazane zostały gangi Crips m.in. „Barwy” (Colors), „Why We Bang”, „Bastards Of The Party”, „Dzień próby”. Film dokumentalny „Gang Wars: Bangin In Little Rock” ukazuje trudną sytuację w mieście Little Rock, które jest, prawie jak Compton, całkowicie zdominowane przez gangi Crips i Bloods, a także w Folk Nation i People Nation.
Oficjalnie konflikt między niektórymi setami gangów Crips i Bloods zakończył się w 2005 r. Przyczynił się do tego skazany na śmierć Stanley Tookie Williams.
Większość członków gangu to osoby czarnoskóre. Mimo to są sety gangu, w których wszyscy członkowie są Azjatami lub osobami rasy białej, np. „Brothers of Samoa”. Jednak wciąż większość członków Crips stanowi rasa czarna.

</doc>
<doc id="1625690" url="https://pl.wikipedia.org/wiki?curid=1625690" title="Gradski stadion (Pula)">
Gradski stadion (Pula)



</doc>
<doc id="1625691" url="https://pl.wikipedia.org/wiki?curid=1625691" title="Lista odcinków serialu Zaklinacz dusz">
Lista odcinków serialu Zaklinacz dusz

Lista odcinków serialu Zaklinacz dusz

</doc>
<doc id="1625698" url="https://pl.wikipedia.org/wiki?curid=1625698" title="Osteocephalus">
Osteocephalus

Osteocephalus – rodzaj płaza bezogonowego z podrodziny Lophyohylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w przybrzeżnej, północnej Ameryce Południowej w Wenezueli i Gujanie do ujścia Amazonki i północno-wschodniej Brazylii (Piauí), na wschodzie do środkowej Brazylii (Mato Grosso) i środkowej Boliwii, na południu do wschodnich, andyjskich zbocz w Boliwii do Kolumbii do około 2000 m n.p.m..
Systematyka.
Etymologia.
"Osteocephalus": "osteon" „kość”; -κεφαλος "-kephalos" – -głowy, od κεφαλη "kephalē" „głowa”.
Podział systematyczny.
Do rodzaju należą następujące gatunki:

</doc>
<doc id="1625701" url="https://pl.wikipedia.org/wiki?curid=1625701" title="Gustaf Dahlman">
Gustaf Dahlman



</doc>
<doc id="1625705" url="https://pl.wikipedia.org/wiki?curid=1625705" title="Pozwólcie nam do woli fruwać nad ogrodem">
Pozwólcie nam do woli fruwać nad ogrodem

Pozwólcie nam do woli fruwać nad ogrodem (oryginalny tytuł "Lasst uns frei fliegen über den Garten") – niemiecko-polski film fabularny w reżyserii Stanisława Latałły, zrealizowany w 1974 roku. Adaptacja opowiadania Stanisława Czycza "And". 
Treść.
Polska, lata pięćdziesiąte XX wieku. Jurorzy konkursu poetyckiego oskarżają Staszka o plagiat – większość z nadesłanych przez niego wierszy napisał ktoś inny. Chłopak tłumaczy, że wiersze znalazł „na strychu, w walizce z przyborami magicznymi”, a wysłał je na konkurs, by „wyjść z cienia”. 
Staszek i Andrzej jadą na zjazd początkujących literatów. W zatłoczonym nocnym pociągu spotykają znajomego, jadącego na ten sam zjazd. Znajomy okazuje się wyrachowanym konformistą, szukającym dojść i układów dla zdobycia stypendiów i wczasów za granicą. Andrzej i Staszek wyrzucają go z przedziału, który zajmował sam (jak mówił „załatwił rezerwację z kierownikiem pociągu”).
Na bankiecie konkursowym Andrzej i Staszek wywołują swoim dziwacznym, agresywnym zachowaniem konsternację wśród zebranych. Zakłócają groteskowe ceremoniały towarzystwa, obcałowującego się i wznoszącego toasty. Pijących szampana zmuszają do picia wody, śpiewają "Sto lat" na melodię "Boże, coś Polskę", w końcu Staszek wywozi Andrzeja z sali na taczce. W deszczu obaj poeci na zmianę obwożą się taczką po mieście. 
Wieczorem w pokoju hotelowym Staszek okazuje przyjacielowi zainteresowanie erotyczne, jednak Andrzej odrzuca zaloty. Wymusza na Staszku przyrzeczenie, że gdyby odebrał sobie życie, ten ożeni się z jego żoną i zaopiekuje się dzieckiem. W zamian Staszek stawia warunek: chce być obecny przy śmierci przyjaciela.
Rano odwiedza ich w pokoju zdziwaczały poeta-aktywista, który, choć sam nie ma krzty talentu, zabiera się za tworzenie pisma literackiego dla młodych artystów. Proponuje Andrzejowi i Staszkowi wejście do redakcji („Panowie mają talent!”). Rozmowa z karierowiczem przyspiesza wyjazd obu poetów. W drodze powrotnej rozdzielają się. Na miejscu Staszek odwiedza mieszkanie Andrzeja i dowiaduje się o jego śmierci. Nie jest pewne, czy była ona wynikiem samobójstwa.
Staszek wraz z żoną Andrzeja jedzie do szpitala. Ostatnia scena to sekcja zwłok Andrzeja, dokonywana w obecności studentów medycyny.
Interpretacja.
Film opowiada o przyjaźni dwóch młodych poetów na tle PRL-owskiej rzeczywistości. Pierwowzorami postaci Andrzeja i Staszka są Andrzej Bursa, poeta tzw. pokolenia „Współczesności”, buntownik i antyesteta, zmarły na serce w wieku zaledwie 25 lat, oraz Stanisław Czycz, autor opowiadania "And", poświęconego właśnie Bursie. Tytułowy And to skrót od imienia Andrzej. Adaptacja Latałły, który napisał też scenariusz filmu, nie jest jednak wierna względem tekstu.
Obraz jest mocno osadzony w klimacie lat pięćdziesiątych, z ich ponurą szarością i brakiem perspektyw. Są to czasy, "gdy sztuka mogła być gestem służalczym albo aktem ucieczki, wielkim pytaniem o sens". Bohaterowie filmu Latałły, śladem postaci z monologu w opowiadaniu Czycza, wybierają tę drugą drogę, wymagającą odwagi i wewnętrznej siły. Andrzej i Staszek w jaskrawy sposób odróżniają się od środowiska młodych polskich literatów. Tworzą je pozbawieni talentu blagierzy, zainteresowani wygodnym ustawieniem się w życiu, chętnie korzystający z materialnych dobrodziejstw płynących z posiadania etykiety bycia artystą. 
Bunt obu poetów jest ostentacyjny i bezkompromisowy. Są oni chwilami agresywni i cyniczni, jednak pod maskami bezczelnych arogantów i szyderców ukrywają prawdziwe twarze ludzi wrażliwych, traktujących serio pisanie. Mają apetyt na życie, lecz zarazem oswajają myśl o śmierci („Czy nie zdumiewa cię fakt, że jeszcze żyjesz?” – pyta Andrzej w scenie „podglądania życia” na dworcu kolejowym). Najwyższą wartością jest dla nich "niesforna, jakby na przekór czasom, wewnętrzna wolność artysty".
Film operuje skrajnymi estetykami: jest chwilami naturalistyczny czy wręcz turpistyczny (obrazy tuneli dworcowych, sekcja zwłok), w innych scenach subtelny i liryczny (sztuczki iluzjonistyczne Staszka, motyw leśmianowskich bohaterów Świdrygi i Midrygi). Podobny kontrast można dostrzec w całej twórczości Andrzeja Bursy. 
Część krytyków oraz środowiska filmowców uznała "Pozwólcie nam do woli..." za film niezrozumiały i hermetyczny. Opinię o hermetyczności wyraziła m.in. Agnieszka Holland, która zagrała epizod w jednej ze scen. Zdaniem reżyserki Latałło był w swoim filmie dopiero na etapie poszukiwań artystycznych. Inni dostrzegali jednak ogromny ładunek energii ukryty w nieatrakcyjnej fabule, pisząc o "pozornej martwocie, pod którą wrze emocjonalna kipiel" . Autor zdjęć Witold Stok pisał w "Portrecie niedokończonym" Marcina Latałły, syna Stanisława, książce-opowieści rodziny i przyjaciół o artyście: "Staraliśmy się odtworzyć w filmie atmosferę tamtych zadymionych, niewygodnych czasów [...], a dwóm młodym poetom, filmowym bohaterom, przypisywaliśmy często nasze własne ambicje, oczekiwania i wątpliwości, co dawało opowieści rytm i gorączkę, którą sami czuliśmy". 
Scenariusz nie podobał się polskim władzom, które uważały go za "niekonstruktywny i niesocjalistyczny" i nie chciały sfinansować powstania filmu.
Realizacja.
W "Portrecie Niedokończonym" Andrzej Titkow przytacza anegdotę na temat powstania filmu. Aleksander Jackiewicz, krytyk filmowy i wykładowca Szkoły Filmowej w Łodzi, w trakcie zajęć miał podać opowiadanie "And" jako przykład prozy niemożliwej do ekranizacji. Latałło i Titkow przeciwstawili się tej opinii. Latałło nakręcił swój film w 1974 r., Titkow – w 1989 r. ("Światło odbite", również poświęcony przyjaźni Bursy i Czycza).
Pieniądze na realizację, dzięki pomocy reżysera Krzysztofa Zanussiego udało się znaleźć za granicą. Producentem była zachodnioniemiecka telewizja ZDF.
Film, zrealizowany w języku polskim i zdubbingowany na język niemiecki, został nakręcony we Wrocławiu. Wśród plenerów widoczny jest m.in. jeden z wrocławskich mostów oraz przejścia podziemne dworca kolejowego Wrocław Główny. 
Kilka miesięcy po ukończeniu zdjęć reżyser Stanisław Latałło zginął w wyprawie wysokogórskiej w Himalajach. Miał 29 lat.
Premiera.
Widzowie w Polsce mogli zobaczyć "Pozwólcie nam do woli.." dopiero 30 lat po jego nakręceniu. 18 stycznia 2005 r. został zaprezentowany w wieczorze filmowym "Kocham kino" w TVP2, prowadzonym przez Grażynę Torbicką i Tadeusza Sobolewskiego. W tym samym wieczorze pokazano też film "Listy naszych czytelników" Latałły z 1973 r., zrealizowany na podstawie słuchowisk radiowych Zbigniewa Herberta, z Tadeuszem Łomnickim w roli głównej. Ten obraz również przeleżał wiele lat na półkach. Pokazano także dokument biograficzny Marcina Latałły pt. "Ślad", opowiadający o ojcu (1996).

</doc>
<doc id="1625706" url="https://pl.wikipedia.org/wiki?curid=1625706" title="Kunlun Shan">
Kunlun Shan



</doc>
<doc id="1625709" url="https://pl.wikipedia.org/wiki?curid=1625709" title="Po upadku. Sceny z życia nomenklatury">
Po upadku. Sceny z życia nomenklatury

Po upadku. Sceny z życia nomenklatury – polski film obyczajowy z 1989 roku w reżyserii Andrzeja Trzosa-Rastawieckiego, zrealizowany na podstawie powieści Tadeusza Siejaka "Próba".

</doc>
<doc id="1625713" url="https://pl.wikipedia.org/wiki?curid=1625713" title="Mushitage Shan">
Mushitage Shan



</doc>
<doc id="1625717" url="https://pl.wikipedia.org/wiki?curid=1625717" title="Jenny Adler">
Jenny Adler

Jenny Adler (ur. 24 kwietnia 1983 w Suhl) – niemiecka biathlonistka, dwukrotna srebrna oraz brązowa medalistka mistrzostw Europy. Sześciokrotna mistrzyni, trzykrotna wicemistrzyni oraz brązowa medalistka mistrzostw świata juniorów. Dwukrotnie triumfowała w mistrzostwach Europy juniorów. Karierę zakończyła w 2008 roku.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625725" url="https://pl.wikipedia.org/wiki?curid=1625725" title="Soraya Arnelas">
Soraya Arnelas

Soraya Arnelas, właśc. Soraya Arnelas Rubiales (ur. 13 września 1982 w Valencia de Alcantara w Estremadurze) – hiszpańska piosenkarka.
Życiorys.
Wczesne lata.
Gdy miała 11 lat, opuściła rodzinne miasto. Chciała studiować aktorstwo, ostatecznie jednak zatrudniła się w liniach lotniczych Iberworld. Dzięki swojej pracy miała okazję nauczyć się pięciu języków obcych, w tym m.in. angielskiego, francuskiego i portugalskiego.
Kariera.
W 2005 wzięła udział w czwartej edycji programu "Operación Triunfo". Dotarła do finału, w którym zajęła drugie miejsce. 5 grudnia wydała swój debiutancki album, zatytułowany "Corazón de fuego", który pokrył się platyną. W 2008 nagrała dwie piosenki w duecie z Kate Ryan: „Tonight We Ride/No digas que no” i „Caminare”. W 2009 reprezentowała Hiszpanię z piosenką „La noche es para mí” w 54. Konkursie Piosenki Eurowizji w Moskwie. 16 maja wystąpiła w finale konkursu i zajęła w nim przedostatnie, 23. miejsce.
28 września 2010 wydała piąty album studyjny, zatytułowany "Dreamer", który nagrała przy współpracy z francuskim DJ–em Antoine Clamaranem. W 2013 wydała płytę, zatytułowaną "Universe in Me", która promowana była przez single „Plastic” i „Neon Lovers”. 24 listopada zaprezentowała „El huracan”, do którego nakręciła teledysk..
5 czerwca 2015 zaprezentowała singiel „You Didn’t Do It”, który zwiastował siódmy album piosenkarki. 8 stycznia 2016 wydała akustyczną wersję singla „Mi mundo sin ti”, która znalazła się na albumie, zatytułowanym "Akustika" z 29 stycznia 2015. W lipcu 2017 zaprezentowała singiel „El pretendiente”. 12 stycznia 2018 wydała singiel „Qué bonito”.12 Września piosenkarka wydała nowy singiel Yo Brindo,piosenka zwiastuje nowy album którego premiera planowana jest na jesień bieżącego roku.

</doc>
<doc id="1625726" url="https://pl.wikipedia.org/wiki?curid=1625726" title="Klub Konstrukcjonalistów">
Klub Konstrukcjonalistów

Klub Konstrukcjonalistów – klub literacki, zapoczątkowany jesienią 1911 roku spotkaniami literatów w Kawiarni Szkockiej we Lwowie. Należeli do niego m.in. Roman Jaworski, Piotr Dunin Borkowski, Roman Zrębowicz i Mieczysław Rettinger. Na zebraniach bywali również czasem Ostap Ortwin i Karol Irzykowski. Wewnętrzny regulamin klubu zakładał elegancję i dystynkcję w ubiorze oraz zachowaniu. Tematy rozmów jego członków były bardzo szerokie, a ich filozofia, tworzona przede wszystkim przez Romana Jaworskiego, obejmowała przede wszystkim kwestie estetyczne. Konstrukcja miała być drogą do ocalenia sztuki w okresie wielorakich zmian, zachodzących w świecie współczesnym. Akcentowano również rolę konstrukcji w procesie twórczości artystycznej. 
Od 1920 roku w z inicjatywy Romana Zrębowicza, publikowane było w Warszawie czasopismo „Krokwie”, mające być organem Klubu. Pismo to, mające być dwumiesięcznikiem, ukazało się jednak jedynie dwukrotnie w półrocznych odstępach czasu. Tym samym idee Konstrukcjonalistów nie stały się istotnym elementem ówczesnych sporów estetycznych.

</doc>
<doc id="1625727" url="https://pl.wikipedia.org/wiki?curid=1625727" title="Tramar Dillard">
Tramar Dillard



</doc>
<doc id="1625728" url="https://pl.wikipedia.org/wiki?curid=1625728" title="Fabian Lustenberger">
Fabian Lustenberger

Fabian Lustenberger (ur. 2 maja 1988 w Nebikonie) – szwajcarski piłkarz występujący na pozycji pomocnika. Zawodnik Herthy Berlin.
Kariera.
Lustenberger treningi rozpoczął w 1995 roku w klubie SC Nebikon. W 2000 roku przeszedł do juniorów ekipy FC Luzern. W 2006 roku został włączony do jej pierwszej drużyny. W Swiss Super League zadebiutował 19 lipca 2006 roku w przegranym 0:3 pojedynku z FC Zürich. W pierwszej drużynie zespołu FC Luzern spędził rok. W tym czasie rozegrał tam 33 ligowe spotkania.
W 2007 roku Lustenberger podpisał kontrakt z niemiecką Herthą Berlin. W Bundeslidze zadebiutował 18 sierpnia 2007 roku w wygranym 3:1 spotkaniu z VfB Stuttgart. 9 grudnia 2007 roku przegranym 1:2 meczu z 1. FC Nürnberg strzelił pierwszego gola w Bundeslidze. W 2010 roku spadł z zespołem do 2. Bundesligi.

</doc>
<doc id="1625729" url="https://pl.wikipedia.org/wiki?curid=1625729" title="Discovery en Español">
Discovery en Español

Discovery en Español – hiszpańskojęzyczna wersja kanału Discovery Channel przeznaczona dla mniejszości latynoskiej w USA. Obsługiwana jest przez Discovery Networks Latin America. Program dociera do ok. 8 milionów odbiorców. Na kanale emitowane są programy z kanonu wszystkich kanałów Discovery. Nadaje 24 godziny na dobę.
Discovery Kids en Español.
Discovery Kids En Español – hiszpańskojęzyczna wersja kanału Discovery Kids. Nadawał większość programów z ramówki Discovery Kids. W 2008 roku zaprzestano emisji.

</doc>
<doc id="1625731" url="https://pl.wikipedia.org/wiki?curid=1625731" title="Discovery En Español">
Discovery En Español



</doc>
<doc id="1625732" url="https://pl.wikipedia.org/wiki?curid=1625732" title="Błąd indeksu">
Błąd indeksu

Błąd indeksu – błąd wynikający z błędnego położenia miejsca zera na limbusie koła pionowego.
Wszystkie teodolity i tachimetry mogą być obarczone błędem indeksu. Błąd ten jest możliwy do wyeliminowania poprzez pomiar w dwóch położeniach lunety lub – co pozwala zaoszczędzić czas – redukując kierunki o wartość błędu wyznaczonego na podstawie kąta zenitalnego pomierzonego wcześniej w dwóch położeniach lunety.
Wyznaczenie błędu.
Jeżeli pomiar nie spełnia równania:
to znaczy, że instrument jest obarczony błędem indeksu i, którego wartość można wyznaczyć z wzoru:
gdzie:
Ustawianie lunety pod zadanym kątem.
Aby ustawić lunetę pod zadanym kątem, wolnym od błędu indeksu, należy skorzystać z wzoru:
Ustawianie lunety w poziomie.
Aby ustawić lunetę w poziomie należy znać błąd indeksu i zastosować równanie:

</doc>
<doc id="1625733" url="https://pl.wikipedia.org/wiki?curid=1625733" title="Discovery Kids En Español">
Discovery Kids En Español



</doc>
<doc id="1625735" url="https://pl.wikipedia.org/wiki?curid=1625735" title="Heart of the Sunrise">
Heart of the Sunrise

Heart of the Sunrise – utwór grupy Yes, z albumu "Fragile". Został napisany przez Jona Andersona, Billa Brudforda i Chrisa Squire’a. Udział w tworzeniu niektórych fragmentów miał również Rick Wakeman, chociaż nie został wymieniony wśród twórców na okładce albumu.
Utwór należy do najczęściej granych z repertuaru Yes na koncertach (łącznie ponad 750 razy w latach 1971–2003). Prawie nie był odtwarzany przez stacje radiowe ze względu na długość (11:27), ale znalazł się na wielu albumach kompilacyjnych i koncertowych grupy, w tym na "Yessongs" i "Classic Yes".
Sean Murphy z portalu PopMatters zaliczył „Heart of the Sunrise” do 25 najlepszych progresywnych utworów wszech czasów.
Utwór został wykorzystany w filmie "Oko w oko z życiem" Vincenta Gallo.
Wersje koncertowe.
Nagrania utworu z koncertów można znaleźć na albumach:
Wykonania na żywo zwykle były niemal identyczne z wersją studyjną, z różnicami jedynie w użytych instrumentach oraz wstępach.
Twórcy.
Źródło

</doc>
<doc id="1625739" url="https://pl.wikipedia.org/wiki?curid=1625739" title="Monodontidae">
Monodontidae



</doc>
<doc id="1625741" url="https://pl.wikipedia.org/wiki?curid=1625741" title="Kokornak powojnikowy">
Kokornak powojnikowy

Kokornak powojnikowy, kokornak powojnikowaty ("Aristolochia clematitis" L.) – gatunek z rodziny kokornakowatych. Zasięg naturalny obejmuje środkową i południową Europę oraz rejon Kaukazu i Azji Mniejszej. Poza tym jest szeroko rozpowszechniony jako zdziczały z dawnych upraw. W polskiej florze gatunek ma status archeofita. Występuje w dolinach Odry i Wisły oraz w ich sąsiedztwie, poza tym w rozproszeniu. 

</doc>
<doc id="1625745" url="https://pl.wikipedia.org/wiki?curid=1625745" title="Osteopilus">
Osteopilus

Osteopilus – rodzaj płaza bezogonowego z podrodziny Lophyohylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące na Wielkich Antylach, Jamajce, Bahamach i południowej Florydzie (Stany Zjednoczone).
Systematyka.
Podział systematyczny.
Do rodzaju należą następujące gatunki:

</doc>
<doc id="1625747" url="https://pl.wikipedia.org/wiki?curid=1625747" title="Martyrs. Skazani na strach">
Martyrs. Skazani na strach

Martyrs. Skazani na strach (tytuł oryg. "Martyrs") – francusko-kanadyjski horror z 2008 roku w reżyserii Pascala Laugiera.

</doc>
<doc id="1625748" url="https://pl.wikipedia.org/wiki?curid=1625748" title="Tarbagataj">
Tarbagataj

Tarbagataj (; kaz. "Тарбағатай"; ros. "Тарбагатай") – pasmo górskie w centralnej Azji, na granicy Kazachstanu i Chin. 
Tarbagataj stanowi wschodnie zakończenie Pogórza Kazachskiego. Rozciąga się równoleżnikowo na długości około 300 km między Kotliną Bałchasko-Ałakolską na południu a Kotliną Zajsańską na północy. Na wschodzie znajduje jeszcze przedłużenie w mniejszym paśmie górskim Saur. Zachodnia część pasma leży w Kazachstanie, głównym grzbietem części wschodniej biegnie granica kazachsko-chińska. Najwyższy szczyt to Tastau, o wysokości 2992,7 m n.p.m. 
Pasmo jest zbudowane z wapieni (rozwinięte zjawiska krasowe), piaskowców i granitów. Północny skłon jest połogi, południowy stromy. Skłony są pocięte wąwozami. U podnóży stepy i półpustynie, bujniejsza roślinność w dolinach rzek, po stronie południowej zarośla krzewiaste. Główny grzbiet płaski, pocięty licznymi przełęczami. W górach Tarbagataj biorą początek liczne rzeki spływające do jezior Ała-kol i Zajsan.

</doc>
<doc id="1625758" url="https://pl.wikipedia.org/wiki?curid=1625758" title="Odobenocetops">
Odobenocetops

Odobenocetops – rodzaj walenia z grupy zębowców. Jedyny przedstawiciel rodziny Odobenocetopsidae. Żył we wczesnym pliocenie na terenie dzisiejszej Ameryki Południowej. Cechą charakterystyczną przedstawicieli rodzaju były długie kły – u niektórych osobników, których skamieniałości zachowały się w materiale kopalnym, jeden z kłów był dłuższy od drugiego.
Morfologia.
"Odobenocetops" osiągał około 2,1 m długości i ważył 150–650 kg. Szyja była bardzo giętka i umożliwiała obracanie głowy o ponad 90°. W 1999 opisano szczątki odkrytych w Peru trzech osobników "Odobenocetops leptodon" – jedną z opisanych skamieniałości była czaszka z zachowanymi dwoma kłami. Prawy kieł mierzył około 135 cm długości, podczas gdy lewy – 25 cm. Długi kieł prawdopodobnie znajdował się w pozycji równoległej do tułowia podczas pływania. Czaszka "O. peruvianus" z dwoma niewielkimi kłami przypisywana jest samicy, co wskazywałoby na występowanie u tych waleni dymorfizmu płciowego. Christian de Muizon, autor pierwszego naukowego opisu "Odobenocetops" zwraca uwagę na podobieństwo walenia do współczesnego morsa – nazwa "Odobenocetops" oznacza „waleń o twarzy morsa”. "Odobenocetops" miał niewielki melon, a co się z tym wiąże, zdolność echolokacji, jednak również ograniczone widzenie stereoskopowe.
Klasyfikacja.
"Odobenocetops" jest przedstawicielem monotypowej rodziny Odobenocetopsidae, blisko spokrewnionej z narwalowatymi (Monodontidae), do której należą m.in. narwal i białucha. Zarówno narwalowate, jak i "Odobenocetops" cechują się bardzo mobilnymi szyjami oraz – w przeciwieństwie do innych waleni – niepołączonymi kręgami.

</doc>
<doc id="1625761" url="https://pl.wikipedia.org/wiki?curid=1625761" title="Aristolochia clematitis">
Aristolochia clematitis



</doc>
<doc id="1625762" url="https://pl.wikipedia.org/wiki?curid=1625762" title="Wybory regionalne w Galicji w 2009 roku">
Wybory regionalne w Galicji w 2009 roku

Wybory regionalne w Galicji w 2009 roku odbyły się 1 marca. Pierwsze miejsce zajęła Partia Ludowa, drugą pozycję zajęła Hiszpańska Socjalistyczna Partia Robotnicza, a trzecim ugrupowaniem w 75-osobowej izbie będzie Galicyjski Blok Nacjonalistyczny. Komentatorzy ocenili, że duży wpływ na wynik wyborów mogło mieć niezadowolenie społeczeństwa z działań rządu podjętych w związku z kryzysem finansowym. Zwracano także uwagę na dużą rolę jaką odegrał lider PP Mariano Rajoy - Galisyjczyk z pochodzenia.

</doc>
<doc id="1625763" url="https://pl.wikipedia.org/wiki?curid=1625763" title="Wybory regionalne w Kraju Basków w 2009 roku">
Wybory regionalne w Kraju Basków w 2009 roku

Wybory regionalne w Kraju Basków w 2009 roku odbyły się 1 marca. Zwycięstwo w nich odniosła rządząca od 29 lat Nacjonalistyczna Partia Basków (PNV), jednak silną pozycję zajęła też Socjalistyczna Partia Kraju Basków (PSE-EE, baskijskie ramię PSOE) oraz Partia Ludowa (PP). Ostatecznie doszło do porozumienia między tymi dwiema partiami - mniejszościowy rząd utworzyli socjaliści, nowym lehendakari został Patxi López z PSE-EE, zaś kierownictwo nowego parlamentu zostało zdominowane przez polityków PP. Tym samym na czele baskijskiego rządu po raz pierwszy od niemal 30 lat stanął polityk niezwiązany z PNV.

</doc>
<doc id="1625764" url="https://pl.wikipedia.org/wiki?curid=1625764" title="Wybory regionalne w Karyntii w 2009 roku">
Wybory regionalne w Karyntii w 2009 roku

Wybory regionalne w Karyntii w 2009 roku odbyły się 1 marca. Wstępne wyniki wskazywały, że zwycięstwo odniósł Sojusz na rzecz Przyszłości Austrii (45,8%), przed Socjaldemokratyczną Partią Austrii (28,6%) oraz Austriacką Partią Ludową (15%).

</doc>
<doc id="1625765" url="https://pl.wikipedia.org/wiki?curid=1625765" title="Heinrich Lorenz">
Heinrich Lorenz

Heinrich Lorenz (ur. 30 stycznia 1892 w Saksonii, zm. 9 maja 1971) – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej, pierwszy dowódca Jagdstaffel 33. 
Życiorys.
Służył w korpusie kadetów od 1902 do 1908 roku. Od 1908 roku służył w 162 Lubeckim Pułku Piechoty (3 Hanzeatyckim) Infanterie-Regiment „Lübeck” (3. Hanseatisches) Nr. 162. 1 września 1915 roku został przeniesiony do lotnictwa i od 1 maja 1916 roku służył w Kampgeshwader 1 (Kagohl 1). W jednostce odniósł swoje pierwsze zwycięstwo powietrzne 30 czerwca. Następnie został przeniesiony do FFA284 jednostki lotniczej artylerii. 5 października 1916 roku został skierowany do eskadry myśliwskiej dowodzonej wówczas przez Martina Zandera Jagdstaffel 1. W grudniu 1916 roku został skierowany do Fliegerersatz Abteilung Nr. 3 w Gocie do sformowania i dowodzenia nową eskadrą myśliwską Jagdstaffel 33. Do 15 czerwca 1917 roku, kiedy został ranny, odniósł z jednostką 4 kolejne zwycięstwa. Po miesiącu leczenia powrócił na stanowisko dowódcy. 24 lipca został przeniesiony do pracy szkoleniowej w Armee Flug Park 4 w Kolonii.

</doc>
<doc id="1625766" url="https://pl.wikipedia.org/wiki?curid=1625766" title="Barbara Kostrzewska">
Barbara Kostrzewska

Barbara Kostrzewska z domu Trznadel (ur. 21 października 1915 w Jodłowej, zm. 14 listopada 1986 w Warszawie) – polska śpiewaczka (sopran liryczno-koloraturowy), reżyser, dyrektor i kierownik artystyczny teatru. 
Życiorys.
Córka Mariana. Ukończyła gimnazjum w Krakowie, następnie seminarium nauczycielskie i rozpoczęła studia w Konserwatorium Muzycznym w Krakowie, po jego ukończeniu otrzymała tytuł nauczyciela muzyki i śpiewu dla szkół średnich. Wyszła za mąż za adwokata Stanisława Kostrzewskiego, syna burmistrza Przemyśla Józefa. Zamieszkała w Przemyślu, występowała na scenie Teatru Fredreum. Równocześnie pracowała w seminarium nauczycielskim oraz jeździła na lekcje śpiewu do Lwowa u Augusta Dianniego. Pierwszy występ miał miejsce we Lwowie i był transmitowany przez lokalną rozgłośnię radiową. Wkrótce wystąpiła podczas lwowskich Targów Wschodnich. Następnie pojechała do Warszawy na organizowane przesłuchania wstępne do Teatru Wielkiego, otrzymała angaż z rąk ówczesnego dyrektora Adama Dołżyckiego.
Debiutowała w 1937 w warszawskim Teatrze Wielkim, śpiewając partie Micaeli w "Carmen" i Małgorzaty w "Fauście". W filmie miała zadebiutować w anonsowanej w sierpniu 1939 do realizacji produkcji "Kwiaciarka" w reżyserii Konrada Toma. 
W czasie wojny występowała w repertuarze operetkowym i rewiowym w jawnych teatrach Warszawy i Krakowa, równocześnie należała do Armii Krajowej (ps. „Maria”), gdzie była łączniczką i sanitariuszką. Uczestniczyła w powstaniu warszawskim. 
Po wojnie była solistką Opery Śląskiej w Bytomiu (1946–1949), Teatru Wielkiego im. Stanisława Moniuszki w Poznaniu (do 1954) i Opery Narodowej w Warszawie (do 1957). Zagrała rolę Pauliny Rivoli w filmie "Warszawska premiera" (1951). Następnie była kierownikiem artystycznym i solistką Teatru Muzycznego Spółdzielczego w Warszawie (do 1959), Teatru Muzycznego w Lublinie (do 1966), gdzie występowała także jako solistka i dyrektorem Operetki Dolnośląskiej we Wrocławiu (do 1979).
Po przejściu na emeryturę wróciła do Warszawy, jednak nadal poświęcała się pracy zawodowej. W ostatnich lata życia zajmowała się reżyserowaniem oraz pracą pedagogiczną. Była jedną z ostatnich primadonn w starym stylu.
Pochowana na cmentarzu Powązkowskim (kwatera 154c-4-7).

</doc>
<doc id="1625767" url="https://pl.wikipedia.org/wiki?curid=1625767" title="Kokornak powojowaty">
Kokornak powojowaty



</doc>
<doc id="1625769" url="https://pl.wikipedia.org/wiki?curid=1625769" title="Waldemar Linke">
Waldemar Linke

Waldemar Linke (ur. 14 kwietnia 1966 w Stupsku) – kapłan z zakonu pasjonistów, biblista.
Życiorys.
Alumn Niższego Seminarium Duchownego Diecezji Płockiej. Pierwszą profesję złożył 15 września 1988 r. Święcenia kapłańskie przyjął 16 kwietnia 1992 r. Ukończył z tytułem licencjata studia w Papieskim Instytucie Biblijnym w Rzymie (1995). Doktorat z teologii biblijnej uzyskał na Uniwersytecie Kardynała Stefana Wyszyńskiego w Warszawie w 2002 na podstawie pracy "Jerozolima jako miejsce i uczestnik sądu w Apokalipsie św. Jana" (promotor ks. dr hab. Jan Załęski). W 2014 po odbyciu kolokwium w siedzibie Wydziału Teologicznego UKSW w Warszawie uzyskał stopień doktora habilitowanego na podstawie rozprawy "Literacka ojczyzna Tobiasza. Tło kulturowe Tb jako klucz teologicznej lektury księgi". Wykładowca na Wydziale Teologicznym UKSW. Prowadzi też zajęcia na Papieskim Wydziale Teologicznym w Warszawie (Sekcja św. Jana Chrzciciela). Członek zwyczajny Stowarzyszenia Biblistów Polskich. Redaktor naczelny rocznika "Słowo Krzyża", poświęconego teologii krzyża oraz duchowości i historii pasjonistów. Autor wielu prac naukowych. Przełożony polskiej prowincji pasjonistów w latach 2010–2018.

</doc>
<doc id="1625770" url="https://pl.wikipedia.org/wiki?curid=1625770" title="Krokwie">
Krokwie

Krokwie – czasopismo literackie, wydawane w 1920 roku przez Romana Zrębowicza i będące organem nieformalnego literackiego Klubu Konstrukcjonalistów. Pismo pomyślane było jako dwumiesięcznik, ostatecznie jednak opublikowano tylko dwa jego numery, które ukazały się w odstępie półrocznym. „Krokwie” miały być w zamyśle poświęcone zagadnieniom nowoczesnej sztuki i myśli.
„Krokwie” publikowały głównie artykuły i utwory członków Klubu Konstrukcjonalistów. Roman Jaworski opublikował na ich łamach "Fanfarona" i teoretyczną część "Hamleta wtórego". Ukazał się tam również wiersz Zrębowicza pt. "Czas" oraz jego teoretyczny artykuł pt. "Żywioł a konstrukcja. Z zagadnień plastyki nowoczesnej". W pierwszym numerze opublikowano również artykuł Mieczysława Rettingera, zatytułowany "Rodowód wartości literackich", w którym próbował on dokonać definicji programowej konstrukcjonalizmu. Pojawiły się też w „Krokwiach” teksty Stanisława Brzozowskiego, m.in. fragmenty niepublikowanej wersji "Legendy Młodej Polski" oraz jego listów do Witolda Klingera.
Trzeci, nigdy nieopublikowany, numer pisma miał być, według zapowiedzi zamieszczonych na okładce numeru drugiego, poświęcony krytyce najmłodszej polskiej twórczości literackiej i artystycznej oraz zagadnieniom nowoczesnego baletu.

</doc>
<doc id="1625771" url="https://pl.wikipedia.org/wiki?curid=1625771" title="Sapropteryna">
Sapropteryna

Sapropteryna (łac. "sapropterinum") – organiczny związek chemiczny, syntetyczny odpowiednik naturalnie występującej w organizmie tetrahydrobiopteryny (BH4), stosowany w leczeniu fenyloketonurii i hiperfenyloalaninemii spowodowanej niedoborem tetrahydrobiopteryny.
Mechanizm działania.
Hiperfenyloalaninemia wywoływana jest przez autosomalne recesywne mutacje w genach kodujących enzym hydroksylazę fenyloalaniny (w przypadku fenyloketonurii) lub enzymy odpowiedzialne za regenerację i biosyntezę tetrahydrobiopteryny – koenzymu uczestniczącego w procesach przekształcania:
oraz w procesie syntezy tlenku azotu przez syntazę NO.
Sapropteryna, jako syntetyczny analog naturalnie występującej tetrahydrobiopteryny, poprawia aktywność wspomnianych enzymów, co przywraca lub zwiększa metabolizm fenyloalaniny. Tym samym stężenie tego aminokwasu we krwi zmniejsza się, co zapobiega dalszej jej kumulacji w organizmie oraz zwiększa tolerancję na pokarmy ją zawierające. W przypadku niedoboru BH4, sapropteryna uzupełnia jej niedobory w organizmie, przywracając aktywność 4-hydroksylazy fenyloalaniny.
Farmakokinetyka.
Sapropteryna, podana doustnie, wchłania się z przewodu pokarmowego dość szybko, osiągając we krwi stężenie maksymalne po 3-4 h. Pokarm, szczególnie ten bogaty w tłuszcze, zwiększa biodostępność leku o około 40%, wydłuża jednak okres jego wchłania do 4-5 godzin.Największe stężenie sapropteryny wykrywane jest w nerkach, nadnerczach i w wątrobie. Lek metabolizowany jest w wątrobie do dwóch głównych metabolitów: dihydrobiopteryny i biopteryny. Można przypuszczać, że jako syntetyczny odpowiednik tetrahydrobiopteryny sapropteryna podlega takim samym przemianom metabolicznym, jak BH4. Lek wydalany jest prawie wyłącznie z kałem.Po podaniu dożylnym, sapropteryna przenika do mleka matki; wydalana jest głównie z moczem.
Wskazania.
Fenyloketonuria oraz fenyloalaninemia spowodowana niedoborem endogennego BH4. Lek stosuje się wyłącznie w sytuacji, gdy widoczna jest odpowiedź na leczenie.
Interakcje.
Należy zachować szczególną ostrożność przy podawaniu sapropteryny z inhibitorami reduktazy difolianowej (metotreksat, trimetoprym), gdyż wpływają one na metabolizm leku.Leki rozszerzające naczynia krwionośne, których mechanizm działania opiera się na tlenku azotu (nitraty, nitroprusydek sodu, molsydomina, inhibitory fosfodiesterazy-5, minoksydyl), mogą wchodzić w interakcję z sapropteryną, powodując nasilenie działania wazodylatacyjnego.Podczas jednoczesnego podawania ""-dopy i sapropteryny, mogą wystąpić zwiększona pobudliwość i drażliwość.
Szczególne środki ostrożności.
Leczenie preparatem powinno znajdować się pod kontrolą lekarza mającego doświadczenie w leczeniu fenyloketonurii i niedoboru BH4, ze względu na to, iż dawkowanie leku w każdym przypadku ustalane jest indywidualnie. Pacjenci zażywający sapropterynę muszą przestrzegać diety zaleconej przez lekarza-specjalistę oraz przyjmować lek każdego dnia, o jednej porze, najczęściej rano podczas posiłku.U chorych leczonych sapropteryną należy regularnie badać stężenie fenyloalaniny we krwi.
Działania niepożądane.
Występują u ok. 39% chorych leczonych sapropteryną i mają raczej łagodny charakter. Do najczęściej występujących objawów niepożądanych zaliczyć można:
Po przerwaniu podawania sapropteryny należy monitorować stan chorego. Może bowiem dość do wystąpienia tzw. efektu odbicia, którego skutkiem będzie wzrost stężenia fenyloalaniny we krwi do poziomu wyższego niż ten sprzed rozpoczęcia leczenia.

</doc>
<doc id="1625772" url="https://pl.wikipedia.org/wiki?curid=1625772" title="LG KU990">
LG KU990



</doc>
<doc id="1625773" url="https://pl.wikipedia.org/wiki?curid=1625773" title="Tetrahydrobiopteryna">
Tetrahydrobiopteryna



</doc>
<doc id="1625774" url="https://pl.wikipedia.org/wiki?curid=1625774" title="Giora Feidman">
Giora Feidman

Giora Feidman (ur. 25 marca 1936 w Buenos Aires, Argentyna) – argentyński wykonawca muzyki klezmerskiej, grający na klarnecie 
Życiorys.
Giora urodził się w domu wypełnionym muzyką klezmerską, jako syn żydowskiego imigranta. Otrzymał muzyczne wykształcenie. Rozpoczął karierę w wieku 18 lat jako członek orkiestry Teatro Colón w Buenos Aires. Po dwóch latach, w 1956, przeniósł się do Izraela, gdzie został najmłodszym w historii klarnecistą w Izraelskiej Orkiestrze Filharmonicznej. Grał w niej przez ponad 20 lat.
Na początku lat 70. XX wieku rozpoczął karierę solową. Przeniósł się do Nowego Jorku. Rozpoczął tworzenie swojej wizji muzyki klezmerskiej, którą wzbogacał wpływami muzyki poważnej i nurtu współczesnego.
Na początku lat 90. XX wieku, w odpowiedzi na zaproszenie Stevena Spielberga, wraz z I. Perlman’em, współtworzył muzykę do filmu "Lista Schindlera". Jego interpretacje muzyki Ory Bat Chaim, tworzą także ścieżkę dźwiękową do filmów: "Tamta strona ciszy" (1996) w reżyserii C. Link oraz "Comedian Harmonists" (1997), o życiu grupy Comedian Harmonists w reżyserii J. Vilsmaiera.

</doc>
<doc id="1625778" url="https://pl.wikipedia.org/wiki?curid=1625778" title="Gaude Cantem">
Gaude Cantem



</doc>
<doc id="1625783" url="https://pl.wikipedia.org/wiki?curid=1625783" title="COSE">
COSE

COSE ("Common Open Software Environment") - zgrupowanie producentów do którego należą m.in. SunSoft, Nevell, IBM, Hewlett-Packard. Zajmują się pracą nad środowiskiem pracy użytkownika dla Unixa/Linuxa. Standaryzują udostępnione kody sterowników sprzętowych.

</doc>
<doc id="1625784" url="https://pl.wikipedia.org/wiki?curid=1625784" title="Tobiasz Piątkowski">
Tobiasz Piątkowski

Tobiasz Piątkowski (ur. 23 stycznia 1979 r. w Grójcu) – polski scenarzysta komiksowy. 
Absolwent Wydziału Architektury Politechniki Warszawskiej. Współautor m.in. serii „Status 7” i „48 stron” z Robertem Adlerem, albumu „Najczwartsza RP” z Przemysławem Truscińskim, serii „Pierwsza Brygada” z Januszem Wyrzykowskim i Krzysztofem Janiczem.

</doc>
<doc id="1625785" url="https://pl.wikipedia.org/wiki?curid=1625785" title="LG Viewty">
LG Viewty



</doc>
<doc id="1625786" url="https://pl.wikipedia.org/wiki?curid=1625786" title="Maximilian Nicu">
Maximilian Nicu

Maximilian Johannes Ştefan Nicu (ur. 25 listopada 1982 w Prien am Chiemsee) – rumuński piłkarz występujący na pozycji pomocnika. Zawodnik klubu SpVgg Unterhaching.
Kariera klubowa.
Nicu jako junior grał w klubach Tus Prien, TSV 1860 Rosenheim oraz SpVgg Unterhaching, do którego ekipy juniorskiej trafił w 1997 roku. W 2002 roku został włączony do jego pierwszej drużyny, grającej w Regionallidze Süd. W 2003 roku awansował z nim do 2. Bundesligi. W pierwszej drużynie Unterhaching spędził 2 lata.
W lutym 2004 roku Nicu odszedł do Rot-Weiß Erfurt (Regionalliga Süd). W tym samym roku awansował z nim do 2. Bundesligi. Wówczas został graczem zespołu TuS Koblenz z Regionalligi Süd. W barwach tego klubu nie zagrał jednak ani razu i w styczniu 2005 roku podpisał kontrakt z inną drużyną grającą w Regionallidze Süd, SV Wehen. Występował tam przez 1,5 roku.
W 2006 roku Nicu przeszedł do drugoligowego Wackera Burghausen. W 2007 roku spadł z nim do Regionalligi Süd. Wówczas powrócił do Wehen, które w międzyczasie awansowało do 2. Bundesligi. Tym razem spędził tam rok.
W 2008 roku podpisał kontrakt z Herthą Berlin z Bundesligi. W tych rozgrywkach zadebiutował 17 sierpnia 2008 roku w wygranym 2:0 meczu z Eintrachtem Frankfurt. 18 października 2008 roku w wygranym 2:1 spotkaniu z VfB Stuttgart strzelił pierwszego gola w Bundeslidze. W 2009 roku zajął z klubem 4. miejsce w Bundeslidze. W 2010 roku spadł z nim do 2. Bundesligi. Wówczas odszedł z Herthy.
Latem 2010 roku Nicu został graczem zespołu SC Freiburg (Bundesliga). Pierwszy ligowy mecz zaliczył tam 21 sierpnia 2010 roku przeciwko FC St. Pauli (1:3). Następnie grał w takich klubach jak: TSV 1860 Monachium, Universitatea Kluż, Aris Limassol i SV Elversberg. W 2015 wrócił do SpVgg Unterhaching.
Kariera reprezentacyjna.
W reprezentacji Rumunii zadebiutował 1 kwietnia 2009 roku w przegranym 1:2 meczu eliminacji Mistrzostw Świata 2010 z Austrią.

</doc>
<doc id="1625787" url="https://pl.wikipedia.org/wiki?curid=1625787" title="Inter Bojarka">
Inter Bojarka

Inter Bojarka (ukr. Футбольний клуб «Інтер» Боярка, "Futbolnyj Kłub "Inter" Bojarka") - ukraiński klub piłkarski z siedzibą w Bojarce w obwodzie kijowskim.
W latach 1993-2007 występował w ukraińskiej Przejściowej Lidze, Drugiej Lidze i Pierwszej Lidze Mistrzostw Ukrainy.
Historia.
Chronologia nazw:
Drużyna piłkarska Maszynobudiwnyk została założona w mieście Borodzianka.
Zespół występował w rozgrywkach Mistrzostw oraz Pucharu obwodu kijowskiego.
W roku 1993 jako zwycięzcą w swojej grupie Mistrzostw Ukrainy spośród zespołów amatorskich zdobył awans do rozgrywek na szczeblu profesjonalnym.
Klub otrzymał status profesjonalny i od sezonu 1993/94 występował w Przejściowej Lidze. Klub zajął 5. miejsce, a w następnym sezonie 6. miejsce, co dało jemu w 1995 awans do Drugiej Lihi. Klub wtedy występował pod nazwą Systema-Boreks Borodzianka
W sezonie 2001/02 klub zajął pierwsze miejsce w grupie B Drugiej Lihi i awansował do Pierwszej Lihi. W 2004 klub zmienił nazwę na Boreks-Borysfen Borodzianka, jednak taka zmiana nie uratowała od spadku do Drugiej Lihi.
Rozgrywki w Drugiej Lidze klub rozpoczął z nową nazwą Oswita Borodzianka. W następnym sezonie 2005/06 klub zmienił lokalizację na Kijów (Oswita Kijów) a w przerwie zimowej przeniósł się do Bojarki (20 km od Kijowa). Klub nazywał się najpierw Bojarka-2006 Bojarka, a od nowego sezonu Inter Bojarka. 
Po sezonie 2006/07 klub zajął spadkowe 15. miejsce i został pozbawiony statusu profesjonalnego. Klub został rozwiązany.
W tym że 2007 roku w mieście został reaktywowany nowy klub o nazwie Zenit Bojarka, który powstał na bazie zespołu "Zenit Wołodarka" i nie był związany z Interem.

</doc>
<doc id="1625788" url="https://pl.wikipedia.org/wiki?curid=1625788" title="Zębiełek samotny">
Zębiełek samotny

Zębiełek samotny ("Crocidura bottegi") – gatunek małego ssaka z rodziny ryjówkowatych (Soricidae). Występuje w Kenii i Etiopii. Ekologia tego ssaka nieznana. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii brak danych DD.

</doc>
<doc id="1625789" url="https://pl.wikipedia.org/wiki?curid=1625789" title="Minister-rezydent">
Minister-rezydent

Minister-rezydent – ranga dyplomatyczna o charakterze historycznym.
Wprowadzona została przez "Protokół akwizgrański" podczas kongresu w 1818 r. jako sytuowana pomiędzy posłem a chargé d’affaires. W praktyce ministrowie-rezydenci ustanawiani byli głównie w protektoratach i krajach zależnych i z czasem, jako klasa szefów misji stracili na znaczeniu. Rangi tej nie przewiduje "Konwencja wiedeńska o stosunkach dyplomatycznych" z 1961 r.

</doc>
<doc id="1625790" url="https://pl.wikipedia.org/wiki?curid=1625790" title="Bojarka-2006 Bojarka">
Bojarka-2006 Bojarka



</doc>
<doc id="1625791" url="https://pl.wikipedia.org/wiki?curid=1625791" title="Minister rezydent">
Minister rezydent



</doc>
<doc id="1625792" url="https://pl.wikipedia.org/wiki?curid=1625792" title="Paul Lotz">
Paul Lotz

Paul Lotz (ur. 2 października 1895 w Rammenau, zm. 23 października 1918) – as lotnictwa niemieckiego Luftstreitkräfte z 10 potwierdzonymi zwycięstwami w I wojnie światowej, pierwszy dowódca Jagdstaffel 44. 
Służył w Jagdstaffel 7 od października 1917 roku. Pierwsze zwycięstwo odniósł 18 października 1917 roku. Służył w eskadrze Jagdstaffel 7 do czerwca 1918 roku. 10 czerwca 1918 został mianowany dowódcą eskadry myśliwskiej Jagdstaffel 44. Dowodząc jednostką odniósł kolejne zwycięstwa powietrzne, ostatnie podwójne 5 października nad samolotami 56 eskadry RAF. Zginął w wypadku lotniczym 23 października 1918 roku. Został pochowany w Wiesbaden.

</doc>
<doc id="1625793" url="https://pl.wikipedia.org/wiki?curid=1625793" title="Oswita Kijów">
Oswita Kijów



</doc>
<doc id="1625794" url="https://pl.wikipedia.org/wiki?curid=1625794" title="Oswita Borodzianka">
Oswita Borodzianka



</doc>
<doc id="1625796" url="https://pl.wikipedia.org/wiki?curid=1625796" title="Boreks-Borysfen Borodzianka">
Boreks-Borysfen Borodzianka



</doc>
<doc id="1625797" url="https://pl.wikipedia.org/wiki?curid=1625797" title="Systema-Boreks Borodzianka">
Systema-Boreks Borodzianka



</doc>
<doc id="1625798" url="https://pl.wikipedia.org/wiki?curid=1625798" title="Hart Borodzianka">
Hart Borodzianka



</doc>
<doc id="1625799" url="https://pl.wikipedia.org/wiki?curid=1625799" title="Valentina Xhezo">
Valentina Xhezo

Valentina Xhezo, właśc. Valentina Kita (ur. 26 stycznia 1960 w Tiranie) - albańska aktorka.
Życiorys.
W 1983 ukończyła studia na wydziale aktorskim Instytutu Sztuk w Tiranie. W tym samym roku zadebiutowała na scenie Teatru Skampa w Elbasanie. Na dużym ekranie zadebiutowała w roku 1984. Zagrała w 5 filmach fabularnych, w dwóch były to role główne.

</doc>
<doc id="1625801" url="https://pl.wikipedia.org/wiki?curid=1625801" title="Asch">
Asch

Asch ("d’Asch") – rosyjski herb baronowski, zatwierdzony indygenatem w Rzeczypospolitej.
Opis herbu.
Opis zgodnie z klasycznymi regułami blazonowania:
W polu czerwonym trzy krokwie srebrne w słup. Nad tarczą korona baronowska o pięciu kulach. Nad nią trzy hełmy z klejnotami:
W pierwszym szpiczasta czapka czerwona, z takimż wyłogiem i zwieńczeniem złotym, obarczona krokwiami jak w godle i zwieńczona trzema piórami – jednym srebrnym między dwoma czerwonymi;
W drugim pół lwa czarnego w lewo, trzymającego chorągiew biało-zieloną o obramowaniu złotym, zatkniętą na włóczni srebrnej. W trzecim gryf srebrny, trzymający miecz o takiejż głowni i rękojeści złotej;
Trzymacze: Z prawej lew czarny w lewo, patrzący w prawo, trzymający w prawej łapie chorągiew jak w klejnocie;
z lewej gryf srebrny, patrzący w lewo, trzymający w prawej łapie miecz jak w klejnocie. 
Pod całością dewiza "Virtute duce".
Najwcześniejsze wzmianki.
Jest to herb rosyjskiego rodu d’Asch, pochodzącego ze Śląska. Został zatwierdzony indygenatem w roku 1768 przez króla Stanisława Augusta dla rezydenta rosyjskiego, barona Iwana (Jana) d’Asch
Herbowni.
Asch – d’Asch.

</doc>
<doc id="1625805" url="https://pl.wikipedia.org/wiki?curid=1625805" title="AVM (przedsiębiorstwo)">
AVM (przedsiębiorstwo)

AVM – niemieckie przedsiębiorstwo produkujące elektronikę założone w 1986 w Berlinie.

</doc>
<doc id="1625809" url="https://pl.wikipedia.org/wiki?curid=1625809" title="IKK2">
IKK2

IKK2 (IkappaB kinaza 2; EC 2.7.11.10) – enzym funkcjonujący jako białkowy komponent systemu sygnalizacji wewnątrzkomórkowej, aktywowanego przez cytokiny i biorącego udział w uruchamianiu reakcji obronnej. 
IKK2 aktywuje czynnik transkrypcyjny NF-κB, poprzez fosforylację inhibitora NF-κB, IκB. Fosforylowany IκB ulega degradacji poprzez ubikwitynację, uwalniając NF-κB, który następnie aktywuje wiele genów odpowiedzialnych za stan zapalny oraz inne aspekty odpowiedzi immunologicznej.

</doc>
<doc id="1625814" url="https://pl.wikipedia.org/wiki?curid=1625814" title="Cose">
Cose



</doc>
<doc id="1625815" url="https://pl.wikipedia.org/wiki?curid=1625815" title="Collegium Medicum UMK w Bydgoszczy">
Collegium Medicum UMK w Bydgoszczy



</doc>
<doc id="1625816" url="https://pl.wikipedia.org/wiki?curid=1625816" title="Odobenocetopsidae">
Odobenocetopsidae



</doc>
<doc id="1625818" url="https://pl.wikipedia.org/wiki?curid=1625818" title="Karolina Sztokfisz">
Karolina Sztokfisz

Karolina Sztokfisz (ur. 15 lutego 1989 w Zakopanem) – polska snowboardzistka specjalizująca się w slalomie równoległym i slalomie gigancie równoległym. Olimpijka z Soczi 2014 i Pjongczangu 2018. Brązowa medalistka w olimpijskim PGS Mistrzostw Świata Juniorów w Bad Gastein 2007 co określane jest mianem jednego z najlepszych wyników polskiego snowboardu. Wieloletnia i aktualna reprezentantka kraju. Od 2003 roku reprezentantka klubu AZS Zakopane. Na co dzień mieszkanka Bukowiny Tatrzańskiej i Tarnowa. Absolwentka Zespołu Szkół Mistrzostwa Sportowego w Zakopanem. W 2013 roku obroniła tytuł Ratownika Medycznego na Podhalańskiej Państwowej Szkole Zawodowej w Nowym Targu, a w 2014 roku tytuł magistra na Uniwersytecie Pedagogicznym z zakresu Bezpieczeństwa Wewnętrznego.
Sukcesy.
Puchar Świata.
Miejsca na podium.
Sztokfisz nigdy nie stawała na podium zawodów PŚ.

</doc>
<doc id="1625820" url="https://pl.wikipedia.org/wiki?curid=1625820" title="Starzec i chłopiec">
Starzec i chłopiec

Starzec i chłopiec (także Starzec z wnukiem) – obraz włoskiego mistrza Domenica Ghirlandaia, namalowany około 1490. Obecnie jest wystawiony w Luwrze.
Obraz przedstawia starszego mężczyznę, florenckiego arystokratę (charakterystyczne cappuccio na jego ramieniu), przytulającego się do małego chłopca, prawdopodobnie jego wnuka. Nie zdołano określić tożsamości mężczyzny. Jego nos jest zniekształcony przez rhinophyma prawdopodobnie w przebiegu trądzika różowatego. Sztokholmskie Nationalmuseum w swoich zbiorach posiada inny portret tego samego mężczyzny autorstwa Ghirlandaia, na którym spoczywa on na łożu śmierci.

</doc>
<doc id="1625821" url="https://pl.wikipedia.org/wiki?curid=1625821" title="Starzec i wnuczek">
Starzec i wnuczek



</doc>
<doc id="1625822" url="https://pl.wikipedia.org/wiki?curid=1625822" title="Wiktor Zaporoże">
Wiktor Zaporoże

Wiktor Zaporoże (ukr. Футбольний клуб «Віктор» Запоріжжя, "Futbolnyj Kłub "Wiktor" Zaporiżżia") – ukraiński klub piłkarski z siedzibą w Zaporożu. 
W latach 1993–1994 występował w ukraińskiej Przejściowej Lidze, a w 1994-2000 w Drugiej Lidze. 
Historia.
Chronologia nazw:
Drużyna piłkarska Wiktor została założona w mieście Zaporożu w 1992 roku przez miejscowego przedsiębiorcę Wiktora Oharenkę, nazywając klub swoim imieniem. Na początku lat 90. XX wieku Wiktor Oharenko kierował jedną z pierwszych prywatnych firm na Ukrainie - Ukrtorgstrojmateriały. Jedną z jej oddziałów kierował Ołeksandr Tomach, były piłkarz i trener. Podczas jednego ze wspólnych wyjazdów służbowych na Węgry Oharenko i Tomach spędzili wieczór w hotelu i podczas rozmowy doszli do wniosku, że kapitał ich firmy daje im możliwość zorganizowania własnego klubu piłkarskiego. Po powrocie na Ukrainę zaczęli realizować ten pomysł. Organizatorem zespołu został Tomach. Zaoferował stanowisko trenera Borisowi Stukałowowi. W celu wykorzystania infrastruktury Stowarzyszenia Sportowego "Spartak" do projektu przyłączył się jego lider Wołodymyr Łobanow.
Oharenko i Tomach zaprosili do klubu absolwentów SDJuSzOR Metałurh, do których dołączyli doświadczone wychowankowie futbolu zaporoskiego - Taras Hrebeniuk wrócił z Rosji, Maksym Tyszczenko i Wołodymyr Wanin z Dynama Kijów, Wałentyn Połtaweć z Szachtara Pawłohradu. Trener Boris Stukałow przywiózł też dwóch piłkarzy z Rosji. Po powrocie Stukałowa do Rosji trenerem klubu został Ołeksandr Tomach.
Początkowo pierwszy zespół występował w rozgrywkach mistrzostw oraz pucharu obwodu zaporoskiego, a młodzieżowe drużyny zdobywały doświadczenie w turniejach zagranicznych.
W następnym 1993 roku klub otrzymał status profesjonalny i od sezonu 1993/94 występował w Przejściowej Lidze. Po zajęciu trzeciego miejsca otrzymał awans do Drugiej Lihi. 
W sezonie 1994/95 główny klub miasta Metałurh Zaporoże miał złą połowę sezonu i był na skraju spadku. Ołeksandr Tomach został zaproszony na stanowisko głównego trenera i przeniesiony do Metałurha z Wiktora, zabierając ze sobą 10 zawodników pierwszej drużyny. Wiktor broniła już prawie sama młodzież, która nie potrafiła utrzymać poprzedni poziom gry i w rezultacie zespół zakończył sezon na 17.miejscu.
Klub spędził kolejne pięć lat w drugiej lidze, budując reputację mocnego średniaka, ale w sezonie 1999/00 wygrał tylko 3 mecze z 26, zajmując 14.miejsce i spadając z drugiej ligi.
Po spadku klub nie kontynuował występów i został rozwiązany.

</doc>
<doc id="1625826" url="https://pl.wikipedia.org/wiki?curid=1625826" title="Kurt Schönfelder">
Kurt Schönfelder

Kurt Schönfelder (ur. 30 lipca 1894, zm. 26 czerwca 1918) – as lotnictwa niemieckiego Luftstreitkräfte z 13. potwierdzonymi zwycięstwami w I wojnie światowej.
Uzyskał licencję pilota w grudniu 1913 roku. Służył w lotnictwie morskim. Po utworzeniu eskadry myśliwskiej Jagdstaffel 7 został do niej skierowany. W jednostce służył do swojej śmierci 26 czerwca 1918 roku. Pierwsze zwycięstwo odniósł 17 marca 1917 roku. Kolejne zwycięstwa odnosił systematycznie do maja 1918 roku. W tym okresie miał na swoim koncie 7 pewnych i 4 niepotwierdzone zwycięstwa powietrzne. W czerwcu odniósł aż 6 pewnych zwycięstw. 26 czerwca został zestrzelony w okolicach wsi Bousbecque w rejonie Nord-Pas-de-Calais we Francji przez pilotów z 210. Eskadry RAF-u, prawdopodobnie przez podporucznika Kennetha Ungera.
Latał na czarnym Fokkerze D.VII z godłem osobistym w kształcie złotej gwiazdy.

</doc>
<doc id="1625828" url="https://pl.wikipedia.org/wiki?curid=1625828" title="Violeta Dede">
Violeta Dede

Violeta Dede (ur. 1953 w Szkodrze) – albańska aktorka.
Życiorys.
Ukończyła studia na wydziale aktorskim Instytutu Sztuk w Tiranie. Po studiach podjęła pracę w teatrze im. Aleksandra Moisiu w Durrësie. Na dużym ekranie zadebiutowała w roku 1974, w roli Shpresy w filmie "Shpërthimi". Zagrała w 11 filmach fabularnych, w trzech były to role główne.

</doc>
<doc id="1625830" url="https://pl.wikipedia.org/wiki?curid=1625830" title="Walter Meeuws">
Walter Meeuws

Walter Meeuws (ur. 11 lipca 1951 w Gierle) – belgijski piłkarz grający na pozycji środkowego obrońcy. Karierę zakończył po sezonie 1987.
Kariera klubowa.
Karierę piłkarską Meeuws rozpoczął w klubie KRC Mechelen i w 1970 roku zadebiutował w jego barwach w belgijskiej pierwszej lidze. W drużynie tej grał jednak tylko przez dwa sezony i już w 1972 roku przeszedł do pochodzącego z Antwerpii K. Beerschot V.A.C. Piłkarzem Beerschotu był przez 6 lat, a w 1978 roku ponownie zmienił barwy klubowe. Tym razem został zawodnikiem Club Brugge, gdzie tworzył linię obrony z takimi zawodnikami jak Georges Leekens, Jos Volders czy Węgier László Bálint. Największy sukces z drużyną z Brugii osiągnął w 1980 roku, gdy sięgnął po swoje pierwsze w karierze mistrzostwo Belgii. W barwach Brugge rozegrał 90 meczów i zdobył 16 bramek.
W 1981 roku Meeuws opuścił Brugge i podpisał kontrakt z zespołem Standardu Liège, ówczesnym zdobywcą Pucharu Belgii, w którym grał w środku obrony wraz z jednym z najlepszych obrońców w kraju, Erikiem Geretsem. W zespole prowadzonym przez trenera Raymonda Goethalsa był podstawowym zawodnikiem i już w sezonie 1981/1982 wywalczył swój drugi tytuł mistrzowski. Natomiast w 1983 roku przyczynił się do obrony mistrzostwa przez Standard. Przez trzy lata gry w klubie z Liège wystąpił w 88 ligowych meczach, w których strzelił 6 goli.
W 1984 roku Meeuws przeszedł do holenderskiego Ajaksu Amsterdam. Tam jednak był tylko rezerwowym i rozegrał zaledwie 11 spotkań w Eredivisie, a Ajax został mistrzem Holandii. W 1985 roku Belg powrócił do ojczyzny i stał się obrońcą KV Mechelen. W 1987 roku zdobył z nim Puchar Belgii, a po sezonie zdecydował się zakończyć piłkarską karierę.
Kariera reprezentacyjna.
W reprezentacji Belgii Meeuws zadebiutował 26 stycznia 1977 roku w przegranym 1:2 towarzyskim spotkaniu z Włochami. W 1980 roku został powołany przez selekcjonera Guya Thysa do kadry na Euro 80. Tam był podstawowym zawodnikiem Belgii i wystąpił we wszystkich czterech spotkaniach: z Anglią (1:1), z Hiszpanią (2:1), z Włochami (0:0) i w finale z RFN (1:2). Z kolei w 1986 roku znalazł się w kadrze Thysa na mistrzostwa świata w Hiszpanii. Także na tym turnieju Walter zaliczył cztery spotkania: z Salwadorem (1:0), z Węgrami (1:1), z Polską (0:3) i ze Związkiem Radzieckim (0:1). Karierę reprezentacyjną zakończył w 1984 roku, a łącznie w kadrze narodowej rozegrał 46 meczów.
Kariera trenerska.
Po zakończeniu kariery piłkarskiej Meeuws został trenerem. W latach 1987–1988 został trenerem Lierse SK. W 1989 roku został mianowany selekcjonerem reprezentacji Belgii. 26 maja 1990 roku został zastąpiony przez Guya Thysa i nie zdołał poprowadzić reprezentacji narodowej na Mistrzostwach Świata we Włoszech. W 1991 roku został zatrudniony jako trener Royal Antwerp FC, a w 1992 roku zdobył z tym klubem Puchar Belgii. W latach 1993–1994 szkolił piłkarzy KAA Gent, a następnie w latach 1999–2001 ponownie był trenerem Lierse. W sezonie 2002/2003 był trenerem marokańskiej Rai Casablanca, a potem krótko prowadził katarski Al-Ittihad. W latach 2006–2007 pracował w KSK Beveren.

</doc>
<doc id="1625832" url="https://pl.wikipedia.org/wiki?curid=1625832" title="NF-κB">
NF-κB

NF-κB (nuclear factor kappa-light-chain-enhancer of activated B cells) jest kompleksem białkowym działającym jako czynnik transkrypcyjny. NF-κB występuje w niemal wszystkich komórkach zwierzęcych i bierze udział w odpowiedzi komórki na bodźce, takie jak stres, cytokiny, wolne rodniki, ultrafiolet, czy antygeny. 
NF-κB odgrywa kluczową rolę w regulacji odpowiedzi immunologicznej na infekcję. Zaburzenia w regulacji NF-κB są powiązane z nowotworami, zapaleniami oraz chorobami autoimmunologicznymi, wstrząsem septycznym, zakażeniami wirusowymi, oraz niewłaściwym rozwojem układu odpornościowego. NF-κB bierze także udział w procesach związanych z plastycznością synaptyczną oraz pamięcią.
Czynnik NF-κB został odkryty przez laureata nagrody Nobla, Davida Baltimore. Kluczem do odkrycia było oddziaływanie 
NF-kB z sekwencja 11 par zasad w enhancerze lekkiego łańcucha immunoglobuliny w limfocytach typu B.
U ssaków występuje pięć białek z rodziny białek NF-kB:
Poza tym, białka NF-kB obecne są u bezkręgowców, takich jak owady, jeżowce czy gąbki.
Białka NF-kB zawierają sekwencje lokalizacji jądrowej, które w stanie nieaktywnym są 
zablokowane przez dowiązane inhibitory z rodziny IκB. Aktywacja NF-kB następuje
przez fosforylację i degradację IκB (poprzez kinazę IKK2). Po odłączeniu IkB,
NF-kB natychmiast przedostają się do jądra, gdzie może być wykonana
ich funkcja jako czynników transkrypcyjnych (związanie się z DNA).

</doc>
<doc id="1625836" url="https://pl.wikipedia.org/wiki?curid=1625836" title="Matthias Lehmann">
Matthias Lehmann

Matthias Lehmann (ur. 28 maja 1983 w Ulm) – niemiecki piłkarz grający na pozycji pomocnika. Od 2012 do 2019 roku zawodnik 1. FC Köln.

</doc>
<doc id="1625838" url="https://pl.wikipedia.org/wiki?curid=1625838" title="Letnia Uniwersjada 1965">
Letnia Uniwersjada 1965

4. Letnia Uniwersjada – międzynarodowe zawody sportowców - studentów, które odbyły się w Budapeszcie na Węgrzech między 20 a 30 sierpnia 1965 roku. W imprezie wzięło udział 1729 uczestników z 32 krajów, którzy rywalizowali w 9 dyscyplinach. Głównym obiektem zawodów był Népstadion.
Polskie medale.
Reprezentanci Polski zdobyli w sumie 11 medali. 

</doc>
<doc id="1625842" url="https://pl.wikipedia.org/wiki?curid=1625842" title="Sztuka zrywania">
Sztuka zrywania

Sztuka zrywania (ang. "The Break-Up") – amerykańska komedia romantyczna.
Fabuła.
Gary Grobowski (Vaughn) jest przewodnikiem w firmie turystycznej, którą prowadzi z dwoma braćmi i jest prawdziwym asem w swojej dziedzinie. Wycieczki prowadzone przez niego są zawsze wykupione i turyści uwielbiają go. Brooke (Aniston) pracuje w galerii obrazów, gdzie jej szefową jest ekscentryczna malarka Marilyn Dean. Brooke i Gary poznali się na meczu White Sox i zostali parą. W migawkach pokazany jest rozwój związku i szczęście pary. Po dwóch latach obie rodziny mają spotkać się na uroczystej kolacji we wspólnym mieszkaniu Brooke i Gary’ego. Brooke dokłada wszelakich wysiłków aby wieczór wypadł perfekcyjnie, Gary w tym czasie chce odpocząć i pooglądać mecz w telewizji. Gdy na dodatek okazuje się, że Gary przyniósł Brooke tylko trzy cytryny, gdy ona potrzebuje dwanaście do dekoracji stołu, sytuacja eskaluje. Wieczór kończy się straszną kłótnią.
Brooke przekonana jest, że Gary uświadomi sobie, że nie miał racji i przeprosi ją. Szeregiem sztuczek chce wprawić Gary’ego w zazdrość i zmusić do pierwszego kroku do pojednania. Gary swoją drogą usiłuje osiągnąć to samo słuchając się porad swojego kumpla Johnny O. Ostatecznie dochodzi do prawdziwej wojny domowej i obie strony przyrzekają sobie przetrwać w złośliwościach, aż druga strona wyprowadzi się ze wspólnego mieszkania. Gdy Gary orientuje się, jak bardzo mu na Brooke zależy i chce ratować związek własnym sposobem, okazuje się, że jest już za późno. Przy pomocy zaprzyjaźnionego maklera mieszkanie zostaje sprzedane.
Gary koncentruje się na swojej pracy a Brooke wyjeżdża zwiedzać Europę. Po powrocie Brooke do Chicago, ona i Gary spotykają się przez przypadek na ulicy i obiecują sobie spotykać się w przyszłości częściej.

</doc>
<doc id="1625843" url="https://pl.wikipedia.org/wiki?curid=1625843" title="Barbara Niedernhuber">
Barbara Niedernhuber

Barbara Niedernhuber (ur. 6 czerwca 1974 w Berchtesgaden) – niemiecka saneczkarka, dwukrotna medalistka igrzysk olimpijskich, wielokrotna medalistka mistrzostw świata, a także zdobywczyni Pucharu Świata.
Kariera.
Pierwszy sukces w karierze osiągnęła w 1998 roku, kiedy zdobyła srebrny medal podczas igrzysk olimpijskich w Nagano. W zawodach tych rozdzieliła na podium swą rodaczkę, Silke Kraushaar oraz Austriaczkę Angelikę Neuner. Na rozgrywanych cztery lata później igrzyskach w Salt Lake City powtórzyła ten wynik, przegrywając tylko z kolejną Niemką - Sylke Otto. Zdobyła też sześć indywidualnych medali mistrzostw świata: srebrne podczas MŚ w Königssee (1999), MŚ w Sankt Moritz (2000), MŚ w Nagano (2004) i MŚ w Park City (2005) oraz brązowe na MŚ w Calgary (2001) i MŚ w Siguldzie (2003). Wywalczyła też jeden medal drużynowo, wygrywając w rywalizacji mieszanej podczas MŚ 2004. Niedernhuber zwyciężyła też w klasyfikacji końcowej sezonu 2004/2005 Pucharu Świata, a w sezonach 1998/1999, 1999/2000, 2001/2002, 2002/2003 i 2003/2004 zajmowała trzecie miejsce.
Po zakończeniu kariery została policjantką.

</doc>
<doc id="1625845" url="https://pl.wikipedia.org/wiki?curid=1625845" title="Bęben OPC">
Bęben OPC

Bęben OPC (ang. "Organic Photoconducting Cartridge") – światłoczuły bęben stosowany w kopiarkach i drukarkach laserowych, którego warstwa fotoczuła zawiera półprzewodnik organiczny. Wiązka światła padając na jego powierzchnię, w zależności od stosowanej techniki druku, powoduje naelektryzowanie lub rozładowanie uprzednio naelektryzowanej powierzchni, co jest niezbędne do przywarcia do niej tonera.
Bębny OPC wyparły bębny selenowe ze względu na ich trujące właściwości. 

</doc>
<doc id="1625846" url="https://pl.wikipedia.org/wiki?curid=1625846" title="Stanisław Tarło">
Stanisław Tarło

 

</doc>
<doc id="1625847" url="https://pl.wikipedia.org/wiki?curid=1625847" title="Manumissio vindicta">
Manumissio vindicta

Manumissio vindicta (łac. "manumissio" – wyzwolenie, uwolnienie spod władzy "manus"; "vindicta" – rodzaj laski, którą dotykano niewolnika na znak uwolnienia go) – w prawie rzymskim jest jednym ze sposobów wyzwolenia niewolnika, bardzo formalnym i odbywającym się przed pretorem (lub konsulem) i za jego zgodą ("addictio") w postaci pozornego procesu o wolność. W procesie brać udział musiały trzy osoby – niewolnik mający zostać wyzwolony, właściciel tegoż niewolnika oraz osoba postronna ("adsertor" lub "assertor libertatis" – uznający za wolnego), której zadaniem w procesie było twierdzenie, że dany niewolnik jest osobą wolną.
"Adsertor libertatis", porozumiawszy się z właścicielem dążącym do wyzwolenia niewolnika, dotykał niewolnika specjalną, służącą właśnie w celu wyzwalania laską, zwaną "vindicta", jednocześnie oświadczając przed pretorem, że niewolnik ten jest osobą wolną. Właściciel niewolnika nie zaprzeczał temu, a pretor (lub konsul) zatwierdzał ustalony w ten sposób stan rzeczy.

</doc>
<doc id="1625848" url="https://pl.wikipedia.org/wiki?curid=1625848" title="Pawieł Sofjin">
Pawieł Sofjin

Pawieł Sofjin (ur. 4 września 1981 w Moskwie) - rosyjski lekkoatleta, kulomiot.

</doc>
<doc id="1625849" url="https://pl.wikipedia.org/wiki?curid=1625849" title="Pavel Sofin">
Pavel Sofin



</doc>
<doc id="1625850" url="https://pl.wikipedia.org/wiki?curid=1625850" title="Pavel Sofyin">
Pavel Sofyin



</doc>
<doc id="1625853" url="https://pl.wikipedia.org/wiki?curid=1625853" title="Letnia Uniwersjada 1977">
Letnia Uniwersjada 1977

9. Letnia Uniwersjada - międzynarodowe zawody sportowców - studentów, które odbyły się w stolicy Bułgarii, Sofii, między 17 a 28 sierpnia 1977 roku. W imprezie wzięło udział 2939 uczestników z 78 krajów, którzy rywalizowali w 10 dyscyplinach. Głównym obiektem zawodów był Stadion Narodowy im. Wasyla Lewskiego.
Polskie medale.
Reprezentanci Polski zdobyli w sumie 13 medali. Wynik ten dał polskiej drużynie 8. miejsce w klasyfikacji medalowej.

</doc>
<doc id="1625855" url="https://pl.wikipedia.org/wiki?curid=1625855" title="Nox Arcana">
Nox Arcana

Nox Arcana – amerykański zespół tworzący muzykę z gatunku dark ambient i dark wave. Założony został w 2003 przez Josepha Vargo i Williama Piotrowskiego.
Ich teksty inspirowane są głównie klasycznym i gotyckim horrorem w literaturze (utworami takich autorów, jak Howard Phillips Lovecraft, Ray Bradbury, Edgar Allan Poe). Jeśli chodzi o warstwę muzyczną, ich inspiracją jest również muzyka poważna.
Joseph Vargo jest znanym artystą gotyckiej fantasy, stworzył duże portfolio ze swoimi pracami (okładki albumów, plakaty i inne prace). William Piotrowski pracował wcześniej nad filmem dokumentalnym "Ghosts of Ohio".

</doc>
<doc id="1625856" url="https://pl.wikipedia.org/wiki?curid=1625856" title="Tiki Island">
Tiki Island

Tiki Island – wieś w USA, we wschodniej części stanu Teksas, 80 km na południowy wschód od Houston i ok. 15 km na północny zachód od Galveston. Miejscowość położona jest na wyspie o tej samej nazwie, o powierzchni 3,5 km² (z czego 1,7 km² stanowi ląd, a 1,8 km² wody wewnętrzne), znajdującej się 
w zachodniej zatoce Galveston i połączonej mostem ze stałym lądem. 
Osiedle o charakterze mieszkalno-rekreacyjnym, założone w roku 1982, zamieszkane jest przez około 1000 osób (ok. 500 gospodarstw domowych).
Dane demograficzne.
(według spisu ludności z roku 2000):
Skład rasowy: 96,26% Białych, 0,30% Afroamerykanów, 0,39% rdzennych Amerykanów (Indian), 0,98% Azjatów, 0,10% osób pochodzących z wysp Pacyfiku. Latynosi (dowolnej rasy) stanowili 3,64% populacji.
Rozkład wiekowy: 10,8% poniżej 18 lat, 3,0% od 18 do 24 lat, 24,3% między 25 a 44 lat, 49,5% od 45 do 64 i 12,4% powyżej 65 lat. Mediana wieku mieszkańca to 50 lat.
Średni (mediana) dochód na gospodarstwo domowe: 88 891 USD, na rodzinę 93 129 USD, a na głowę mieszkańca to 54 611 USD.

</doc>
<doc id="1625858" url="https://pl.wikipedia.org/wiki?curid=1625858" title="III koncert fortepianowy Czajkowskiego">
III koncert fortepianowy Czajkowskiego

III koncert fortepianowy Es-dur Op. posth. 75 Piotra Czajkowskiego – utwór składający się formalnie z 2 kompozycji przeznaczonych do wykonywania przez fortepian z orkiestrą dające razem 3 części grane często jako jeden utwór.
Historia.
Kompozycja ta w twórczości Czajkowskiego jest utworem o najbardziej złożonej i skomplikowanej historii. Pierwowzorem koncertu była Symfonia Es-dur nad którą Czajkowski porzucił pracę w 1882. Do materiału muzycznego jakim dysponował kompozytor powrócił na początku kwietnia 1883. W dniach 5-13 lipca 1883 powstała cz. I utworu. Piotr Czajkowski zmarł . Prawykonanie tej części miało miejsce 7 stycznia 1895 w Petersburgu.
W listopadzie 1894 brat kompozytora zaczął przeglądać pozostawione szkice oraz rękopisy. Wraz z byłym studentem Czajkowskiego – Siergiejem Taniejewem postanowili wydać odnalezione dwie części symfonii (przerobione wcześniej przez Piotra na fortepian z orkiestrą) jako dwie kolejne części koncertu fortepianowego (pierwszą było Allegro Brilante). Publikacja miała miejsce w 1897 jako opus 79. Pierwsze publiczne wykonanie Andante i Finale miało miejsce 8 lutego 1897. Partię fortepianu wykonał Taniejew.
Instrumentacja.
Utwór przeznaczony jest do wykonywania przez orkiestrę symfoniczną oraz fortepian wykonujący partię solową.
Skład orkiestry (według kolejności zapisywania w partyturze):
Skład cz. III jest bardzo podobny do tego z cz. I oraz dwóch poprzednich koncertów fortepianowych Czajkowskiego.
Forma.
Kompozycja składa się z trzech części które w praktyce przekładają się na 2 osobne utwory:
Allegro Brillante.
Cz. I ma formę allegra sonatowego. Zawiera on 3 a nie jak przyjęto w typowej, klasycznej strukturze 2 tematy muzyczne. Pierwszy z nich jest żywy, drugi liryczny, natomiast trzeci ma charakter tańca ludowego.

</doc>
<doc id="1625859" url="https://pl.wikipedia.org/wiki?curid=1625859" title="Podstawowa jednostka organizacyjna uczelni">
Podstawowa jednostka organizacyjna uczelni

Podstawowa jednostka organizacyjna uczelni – wydział lub inna jednostka organizacyjna uczelni określona w statucie.
Kierownikiem wydziału jest dziekan. W uczelni publicznej kierownik podstawowej jednostki organizacyjnej i jego zastępcy są powoływani w drodze wyborów lub w drodze konkursu.
Do 1 października 2018 działalność podstawowych jednostek organizacyjnych podlegała w Polsce przepisom zawartym w ustawie z dnia 27 lipca 2005 Prawo o szkolnictwie wyższym, które stanowiły m.in., że zajmowania stanowiska kierownika podstawowej jednostki organizacyjnej nie można było łączyć z członkostwem w Centralnej Komisji do Spraw Stopni i Tytułów.
Wydziały teologiczne na mocy odrębnych umów względnie innych aktów prawnych, obok nadzoru ze strony władz państwowych i uczelnianych podlegają nadzorowi władz właściwych kościołów lub innych związków wyznaniowych.

</doc>
<doc id="1625862" url="https://pl.wikipedia.org/wiki?curid=1625862" title="Betahistyna">
Betahistyna

Betahistyna (łac. "betahistinum") – organiczny związek chemiczny, pochodna pirydyny z bocznym łańcuchem aminoalkilowym w pozycji 2. W postaci dichlorowodorku jest stosowana w leczeniu choroby Ménière’a.
Mechanizm działania.
Betahistyna jest strukturalnym analogiem endogennej histaminy. Jest silnym antagonistą receptora histaminowego H3 i słabym agonistą receptora H1. Początkowo uważano, że za działanie betahistyny odpowiada pobudzenie receptora H1 w naczyniach krwionośnych ucha wewnętrznego i miejscowe rozszerzenie i wzrost przepuszczalności tych naczyń, co mogło sprzyjać likwidacji wodniaka. Jednak wpływ na receptory H1 okazał się nieznaczny.
Wykazano natomiast silne powinowactwo betahistyny do presynaptycznych receptorów H3. Po związaniu się z receptorem H3, znosi ona działanie hamujące histaminy na receptor i wzrost uwalniania neurotransmiterów z zakończeń nerwowych. Wzrasta ilość uwalnianej histaminy, która pobudza receptor H1. Następuje rozszerzenie naczyń krwionośnych ucha wewnętrznego.
Ponadto betahistyna podnosi poziom neurotransmiterów, takich jak np. serotonina w pniu mózgu, które z kolei hamują aktywność jądra przedsionkowego, zapobiegając tym samym zawrotom głowy.Betahistyna zwiększa przepuszczalność nabłonka płucnego oraz wykazuje działanie inotropowe dodatnie. Żadne z tych działań nie jest jednak klinicznie istotne.
Farmakokinetyka.
Betahistyna, podana doustnie, wchłania się całkowicie, osiągając maksymalne stężenie we krwi po ok. 1 h od momentu zażycia. Lek metabolizowany jest w wątrobie, głównie do nieaktywnego kwasu 2-pirydylooctowego, a następnie wydalany w postaci metabolitów, z moczem. Praktycznie nie wiąże się z białkami osocza (poniżej 5%). Całkowite wydalenie następuje w ciągu 24 h.
Przeciwwskazania.
Głównym przeciwwskazaniem jest guz chromochłonny nadnerczy. Betahistyna może stymulować uwalnianie katecholamin z guza, a tym samym doprowadzić do wystąpienia epizodu ciężkiego nadciśnienia.
Ze względu na brak badań klinicznych, betahistyna nie powinna być podawana dzieciom i młodzieży do lat 18 oraz kobietom w ciąży i karmiącym piersią.
Interakcje.
Badania kliniczne nie wykazały interakcji między betahistyną a innymi lekami. Niemniej jednak, istnieją pojedyncze doniesienia, mówiące o tym, że etanol, pirymetamina, dapson i salbutamol mogą nasilać działanie betahistyny.Jako że betahistyna jest analogiem histaminy, mogą wystąpić interakcje z lekami przeciwalergicznymi, brak jednak jakichkolwiek doniesień na ten temat.
Szczególne środki ostrożności.
Należy zachować szczególną ostrożność przy podawaniu leku osobom z obecną lub przebytą chorobą wrzodową żołądka, astmą oraz z innymi chorobami alergicznymi.
Działania niepożądane.
Występują bardzo rzadko (&lt;0,1%) i nie mają ostrego charakteru. Mogą się pojawić:
Preparaty.
Betahistyna dostępna jest w Polsce na receptę w formie dichlorowodorku w postaci tabletek 8–24 mg lub roztworu do picia, pod nazwami (stan na rok 2015): "Betahistine Teva", "Betahistinum 123ratio", "Betanil Forte", "Betaserc", "Histigen", "Lavistina", "Microser", "Neatin", "Polvertic", "Verhist", "Vertix", "Vestibo" i "Zenostig".

</doc>
<doc id="1625863" url="https://pl.wikipedia.org/wiki?curid=1625863" title="Barbara Ertl">
Barbara Ertl

Barbara Ertl (ur. 27 stycznia 1982) – niemiecka biathlonistka, od 2006 roku reprezentuje Włochy. Mistrzyni Europy juniorów z 2002 roku, na tych samych zawodach zdobyła również trzy brązowe medale.

</doc>
<doc id="1625865" url="https://pl.wikipedia.org/wiki?curid=1625865" title="Wasil Gigiadze">
Wasil Gigiadze

Wasil Gigiadze, gruz. ვასილ გიგიაძე, ros. Васил Гигиадзе (ur. 3 czerwca 1977 w Kutaisi, Gruzińska SRR) – gruziński piłkarz, grający na pozycji napastnika, reprezentant Gruzji.
Kariera piłkarska.
Kariera klubowa.
Jako 7-latek zapisał się do Szkoły Piłkarskiej Rzmena Kutaisi, a mając 17 lat już występował w podstawowym składzie tego klubu. W następnym 1996 przeszedł do pierwszoligowego Torpeda Kutaisi, ale przez konflikt z trenerem był zmuszony zmienić klub na Iberia Samtredia. W 2000 zadebiutował w składzie Dinamo Tbilisi. Po zakończeniu sezonu wyjechał do Rosji, gdzie miał podpisać kontrakt z Torpedem Moskwa. Jednak nie doszedł do porozumienia podczas podpisania kontraktu i trafił do ukraińskiego klubu Tawrija Symferopol. W 2003 próbuje sił w rosyjskim Urałanie Elista, ale po spadku z Premier Ligi, w 2004 wrócił do Tawrii Symferopol. W latach 2005-2007 bronił barw Krywbasu Krzywy Róg. W sezonie 2007-2008 występował w Naftowyku Ochtyrka, jednak w 13 spotkaniach nie strzelił ani jednej bramki. W 2009 po raz trzeci powrócił do Tawrii Symferopol podpisując 2-letni kontrakt. W grudniu 2011 opuścił krymski klub.
Kariera reprezentacyjna.
W latach 2005-2007 występował w reprezentacji Gruzji. Łącznie rozegrał tylko 6 gier reprezentacyjnych. Chociaż wcześniej regularnie był powoływany do młodzieżowej reprezentacji.

</doc>
<doc id="1625866" url="https://pl.wikipedia.org/wiki?curid=1625866" title="Skala średniowieczna">
Skala średniowieczna



</doc>
<doc id="1625867" url="https://pl.wikipedia.org/wiki?curid=1625867" title="Skale średniowieczne">
Skale średniowieczne



</doc>
<doc id="1625868" url="https://pl.wikipedia.org/wiki?curid=1625868" title="Skale kościelne">
Skale kościelne



</doc>
<doc id="1625869" url="https://pl.wikipedia.org/wiki?curid=1625869" title="Skala kościelna">
Skala kościelna



</doc>
<doc id="1625870" url="https://pl.wikipedia.org/wiki?curid=1625870" title="Oksana Zbrożek">
Oksana Zbrożek

Oksana Stanisławowna Zbrożek (ros. "Оксана Станиславовна Зброжек"; ur. 12 stycznia 1978) - rosyjska lekkoatletka, specjalistka od biegów średnich.

</doc>
<doc id="1625871" url="https://pl.wikipedia.org/wiki?curid=1625871" title="Oksana Zbrozhek">
Oksana Zbrozhek



</doc>
<doc id="1625875" url="https://pl.wikipedia.org/wiki?curid=1625875" title="Jorgjia Truja">
Jorgjia Truja

Jorgjia Filçe Truja (ur. 20 stycznia 1907 w Korczy - zm. 22 czerwca 1995 w Tiranie) – albańska śpiewaczka operowa (sopran liryczny). 
Życiorys.
Po ukończeniu szkoły w rodzinnej miejscowości rozpoczęła studia wokalne w konserwatorium im. św. Cecylii w Rzymie. W 1932 powróciła do kraju, gdzie wystąpiła na kilku koncertach prezentując ludowe pieśni albańskie. W tym samym roku podjęła pracę nauczycielki muzyki w szkole dla dziewcząt im. Naima Frasheriego, a następnie w Instytucie Żeńskim (alb. Instituti Femeror) w Tiranie. W 1946 należała do grona założycieli średniej szkoły artystycznej Jordan Misja.
Pracę w szkole kontynuowała nieprzerwanie do 1952, kiedy powstała Filharmonia Albańska, a Truja została jedną z pierwszych solistek zespołu. Zadebiutowała rolą tytułową w operze Rusałka A. Dargomyżskiego. W 1960 wyjechała na studia specjalistyczne w zakresie reżyserii operowej do Moskwy, gdzie kształciła się w Teatrze Stanisławskiego. Po powrocie do kraju należała do grona osób tworzących Konserwatorium Państwowe w Tiranie.
Od 1961 jednocześnie występowała na scenie i reżyserowała spektakle operowe. W repertuarze koncertowym miała oprócz pieśni albańskich także serenady Franza Schuberta. Pod koniec życia zaangażowała się w działalność ruchu kobiecego i jako przedstawicielka albańskich artystek wyjeżdżała do Paryża i Helsinek.
Była mężatką, miała córkę Takuinę. Jej imię nosi festiwal dla młodych śpiewaków odbywający się w Tiranie, a także jedna z ulic w tym mieście.

</doc>
<doc id="1625876" url="https://pl.wikipedia.org/wiki?curid=1625876" title="Leszek Fidusiewicz">
Leszek Fidusiewicz

Leszek Fidusiewicz (ur. 17 stycznia 1943 w Warszawie) – polski lekkoatleta specjalizujący się w wielobojach. Artysta fotograf uznawany za najlepszego polskiego fotografa sportu.
Życiorys.
Urodził się w rodzinie Stefana (1897–1944) i Władysławy Fidusiewiczów. Brat bliźniak Jerzego – trenera lekkoatletycznego.
Trzykrotnie – w latach 1967–1971 – plasował się na 4. miejscu mistrzostw kraju. Reprezentant Polski w meczu międzypaństwowym przeciwko Włochom w 1970 roku. W 1970 ustanowił w Spale rekord Polski w pięcioboju na stadionie wynikiem 3524 pkt. Startował w barwach klubów warszawskich: Polonii, a następnie Legii. Rekord życiowy w dziesięcioboju – 7418 pkt. 
Po zakończeniu kariery sportowej pracował od 1973 jako fotoreporter, m.in. współpracował ze "Sportowcem" i tygodnikiem "Razem". Laureat wielu konkursów fotograficznych. W 1980 zdobył złoty medal podczas Olimpijskiego Konkursu Sztuki w Moskwie. Kilkukrotnie zdobywał wyróżnienia i medale w konkursie sztuki Polskiego Komitetu Olimpijskiego o Wawrzyn Olimpijski, a w 1995 otrzymał Wawrzyn Olimpijski za całokształt twórczości. 
W 2022 został odznaczony Krzyżem Kawalerskim Orderu Odrodzenia Polski.
Bibliografia.
 

</doc>
<doc id="1625877" url="https://pl.wikipedia.org/wiki?curid=1625877" title="Olga Wiłuchina">
Olga Wiłuchina

Olga Giennadijewna Wiłuchina (ros. Ольга Геннадьевна Вилухина; ur. 22 marca 1988 w Mieżgorje) – rosyjska biathlonistka, brązowa medalistka mistrzostw świata.
Kariera.
Pierwsze sukcesy w karierze osiągnęła w 2006 roku, kiedy podczas mistrzostw świata juniorów w Presque Isle zdobyła trzy medale. W sprincie zwyciężyła, w sztafecie była druga, a w biegu pościgowym zajęła trzecie miejsce. Na rozgrywanych rok później mistrzostwach świata juniorów w Martell ponownie zdobyła srebro w sztafecie. W tej konkurencji zdobyła też brązowy medal podczas mistrzostw świata juniorów w Ruhpolding w 2008 roku i kolejny srebrny podczas mistrzostw świata juniorów w Canmore w 2009 roku.
W Pucharze Świata zadebiutowała 27 marca 2009 roku w Chanty-Mansyjsku, zajmując 6. miejsce w sprincie. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 4 marca 2012 roku w Ruhpolding, gdzie rywalizację w biegu pościgowym zakończyła na trzeciej pozycji. W kolejnych startach jeszcze trzy razy stawała na podium: 1 grudnia 2012 roku w Östersund była trzecia w sprincie, 16 marca 2013 roku w Chanty-Mansyjsku była druga w biegu pościgowym, a 22 marca 2013 roku w Oslo w tej samej konkurencji zajęła trzecie miejsce. Najlepsze wyniki osiągnęła w sezonie 2013/2014, kiedy zajęła piąte miejsce w klasyfikacji generalnej.
Podczas mistrzostw świata w Ruhpolding w 2012 roku zdobyła brązowy medal w biegu pościgowym. Wyprzedziły ją tam tylko Darja Domraczewa z Białorusi i Niemka Magdalena Neuner. Była też między innymi czwarta w sztafecie na rozgrywanych rok później mistrzostwach świata w Novym Měscie. Brała też udział w igrzyskach olimpijskich w Soczi w 2014 roku, gdzie zdobyła srebrne medale w sprincie i sztafecie.
W grudniu 2016 Międzynarodowa Unia Biathlonu rozpoczęła dochodzenie w sprawie przyjmowania przez kilkudziesięciu rosyjskich biathlonistów środków dopingujących. W tym gronie znalazły się Olga Wiłuchina i Jana Romanowa, srebrne medalistki w biegu sztafetowym rozegranym podczas Zimowych Igrzysk Olimpijskich 2014. 27 listopada 2017 Międzynarodowy Komitet Olimpijski pozbawił ją medali za wicemistrzostwo olimpijskie w biegu sztafetowym i biegu sprinterskim na tychże igrzyskach oraz nałożył karę dyskwalifikacji za stosowanie niedozwolonych środków.
W 2016 zakończyła karierę sportową.
Osiągnięcia.
Zestawienia zostały opracowane na podstawie źródła:

</doc>
<doc id="1625878" url="https://pl.wikipedia.org/wiki?curid=1625878" title="Jerzy Józef Kopeć">
Jerzy Józef Kopeć

Jerzy Józef Kopeć (ur. 11 grudnia 1938 w Laskach, zm. 24 października 2010 w Łodzi), kapłan z zakonu pasjonistów, teolog-liturgista. 
W 1956 roku. wstąpił do nowicjatu Pasjonistów, który odbył w Sadowiu koło Ostrowa Wielkopolskiego. Po rocznej formacji złożył pierwszą profesję zakonną 1 września 1957 roku. Święcenia kapłańskie otrzymał 2 lutego 1963 roku. W tym samym roku został skierowany na studia specjalistyczne w zakresie teologii pastoralnej na Wydział Teologii Katolickiego Uniwersytetu Lubelskiego. Tytuł zawodowy magistra uzyskał 17 grudnia 1965 roku, na podstawie pracy „Dzieje nabożeństwa Drogi Krzyżowej w Polsce do końca XVII wieku”. Doktorat obronił 26 maja 1971 na podstawie pracy "Kult Męki Pańskiej w Polsce w świetle przedtrydenckich tekstów wotywnych", napisanej pod kierunkiem ks. prof. Mariana Rechowicza. W 1971 roku został zatrudniony na KUL jako pracownik naukowy i dydaktyczny. Habilitował się w 1985 roku na podstawie pracy "Przedtrydencki kult NMP w Polsce w świetle ksiąg liturgicznych, modlitewników i literatury dewocyjnej". Prof. dr hab. nauk teologicznych od 1991 r. Do 2004 r. kierował Katedrą Teologii Liturgii Wydziału Teologii Katolickiego Uniwersytetu Lubelskiego. Członek czynny Towarzystwa Naukowego KUL. Autor wielu prac z dziedziny formacji liturgicznej, kultury religijnej, liturgii wspólnot i ruchów eklezjalnych, obrzędowości ludowej i teologii liturgii. W 2004 został odznaczony Krzyżem Kawalerskim Orderu Odrodzenia Polski.

</doc>
<doc id="1625879" url="https://pl.wikipedia.org/wiki?curid=1625879" title="Courbet (fregata)">
Courbet (fregata)



</doc>
<doc id="1625881" url="https://pl.wikipedia.org/wiki?curid=1625881" title="Surcouf (fregata)">
Surcouf (fregata)



</doc>
<doc id="1625882" url="https://pl.wikipedia.org/wiki?curid=1625882" title="La Fayette (fregata)">
La Fayette (fregata)



</doc>
<doc id="1625883" url="https://pl.wikipedia.org/wiki?curid=1625883" title="Guépratte (fregata)">
Guépratte (fregata)



</doc>
<doc id="1625884" url="https://pl.wikipedia.org/wiki?curid=1625884" title="Pętla D">
Pętla D

Pętla D (ang. "D-loop" lub "Displacement loop") – struktura, powstała na skutek odsunięcia jednej z nici dwuniciowego DNA podczas rekombinacji genetycznej.
W organizacji mitochondrialnego DNA pętla D jest obszarem, w którym zachodzi inicjacja transkrypcji. Obszar ten ma w sobie dwa mniejsze obszary, tzw. obszary hiperzmienne, które są odmienne u różnych osób. Nici DNA nazywane są H ("ang. heavy" – ciężka) oraz L ("ang. light" – lekka). Na nici H zapisana jest informacja o sekwencji 12 białek i 14 tRNA, na nici L – o sekwencji 1 białka i 8 tRNA.
Obszar ten ma wielkość 1274pz położony jest między genami tRNA proliny a tRNA fenyloalaniny. Mimo ważnych funkcji wydaje się on być najszybciej ewoluującą częścią mtDNA.

</doc>
<doc id="1625885" url="https://pl.wikipedia.org/wiki?curid=1625885" title="Rafał W. Orkan">
Rafał W. Orkan

Rafał W. Orkan (ur. 10 kwietnia 1980 we Wrocławiu) – polski pisarz, twórca fantastyki oraz scenarzysta gier wideo. 
Debiutował w 2007 roku opowiadaniem "Maszyna" na łamach miesięcznika „Science Fiction, Fantasy i Horror”. Od 2011 zawodowo zajmuje się projektowaniem narracji w grach wideo; do 2015 w studiu Techland, a od 2016 w niezależnym studiu Strange New Things. 

</doc>
<doc id="1625886" url="https://pl.wikipedia.org/wiki?curid=1625886" title="Bytyń Mały">
Bytyń Mały

Bytyń Mały – jezioro w woj. zachodniopomorskim, w pow. wałeckim, w gminie Wałcz, leżące na terenie Pojezierza Wałeckiego, około 2 km na południe od Drzewoszewa.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Bytyń Mały". W wielu publikacjach i na mapach topograficznych jezioro występuje pod nazwą "Betyń Mały".
Na wschód od jeziora Bytyń Wielki w gminie Tuczno leży jezioro o podobnej nazwie Mały Bytyń.
Powierzchnia zwierciadła wody według różnych źródeł wynosi od 14,74 ha przez 15,0 ha do 15,3 ha. Powierzchnia ogólna jeziora wynosi ok. 19,64 ha. 
Zwierciadło wody położone jest na wysokości 113,0 m n.p.m. Średnia głębokość jeziora wynosi 1,2 m, natomiast głębokość maksymalna 3,3 m.
Przez jezioro przepływa rzeka Piławka łącząca je z kilkaset metrów leżącym wyżej w jej biegu jeziorem Bytyń Wielki. Przez połączenie to jezioro tworzy część Wałeckiej Pętli Kajakowej.
Jezioro Bytyń Mały leży na terenie rezerwatu przyrody "Wielki Bytyń". W pobliskich lasach i łąkach żyją na wolności żubry nizinne, sprowadzone do Nadleśnictwa Mirosławiec w 1980. 

</doc>
<doc id="1625887" url="https://pl.wikipedia.org/wiki?curid=1625887" title="Marine Bolliet">
Marine Bolliet

Marine Bolliet (ur. 14 stycznia 1988 w Chambéry) – francuska biathlonistka, dwukrotna mistrzyni Europy juniorów z 2008 roku. W swoim dorobku ma również dwa brązowe medale zdobyte w roku 2009.
Osiągnięcia.
Mistrzostwa Europy juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1625890" url="https://pl.wikipedia.org/wiki?curid=1625890" title="Koncert skrzypcowy Czajkowskiego">
Koncert skrzypcowy Czajkowskiego



</doc>
<doc id="1625892" url="https://pl.wikipedia.org/wiki?curid=1625892" title="Octavio Díaz">
Octavio Díaz

Octavio Juan Díaz (ur. 7 października 1900, zm. 11 listopada 1973) – argentyński piłkarz noszący przydomek "Oso", bramkarz.
Jako gracz klubu Rosario Central wziął udział w turnieju Copa América 1926, gdzie Argentyna została wicemistrzem Ameryki Południowej. Díaz zagrał we wszystkich czterech meczach – z Boliwią, Paragwajem, Urugwajem (stracił 2 bramki) i Chile (stracił bramkę).
Wciąż jako piłkarz klubu Rosario Central wziął udział w turnieju Copa América 1927, gdzie Argentyna zdobyła mistrzostwo Ameryki Południowej. Díaz zagrał w dwóch meczach – z Boliwią (stracił bramkę) i Urugwajem (stracił 2 bramki). W ostatnim meczu przeciwko Peru w bramce zastąpił go Ángel Bossio.
W latach 1926-1928 Díaz rozegrał w reprezentacji Argentyny 9 meczów.
Z powodu ogromnej i zwalistej postury Díaz otrzymał przydomek "Oso", czyli Niedźwiedź.

</doc>
<doc id="1625893" url="https://pl.wikipedia.org/wiki?curid=1625893" title="Jezioro Zajsan">
Jezioro Zajsan



</doc>
<doc id="1625895" url="https://pl.wikipedia.org/wiki?curid=1625895" title="Octavio Diaz">
Octavio Diaz



</doc>
<doc id="1625902" url="https://pl.wikipedia.org/wiki?curid=1625902" title="Franciszek Czerny-Szwarzenberg">
Franciszek Czerny-Szwarzenberg

Franciszek Szwarzenberg z Witowic Czerny herbu Nowina (ur. w początkach XVIII wieku - zm. 1764) – starosta parnawski i łowicki, od 1739 r. kasztelan oświęcimski, w latach 1746–1760 kasztelan wojnicki.
W roku 1750 odznaczony Orderem Orła Białego. Od 1720 roku właściciel klucza andrychowskiego. Fundator licznych kościołów w okolicy Andrychowa, w tym w Inwałdzie (1747–1750), Czańcu (1764) i Porębie Żegoty (1762). Właściciel dworu w Czańcu i autor jego rozbudowy. Zapisał się w kronikach jako dobry gospodarz swojego majątku - wspierał rozwój rzemiosła tkackiego w Andrychowie osiedlając tam rzemieślników z Belgii, Saksonii i Śląska, dążył do przyznania ziemi chłopom nadając ją im na własność. Zwalniał poddanych z obciążeń podatkowych.
W kościele w Alwerni znajduje się epitafium poświęcone jego pamięci.
Jako deputat i poseł księstw oświęcimskiego i zatorskiego na sejm elekcyjny podpisał "pacta conventa" Stanisława Leszczyńskiego w 1733 roku. Był elektorem Stanisława Leszczyńskiego w 1733 roku. Był posłem księstw oświęcimskiego i zatorskiego na sejm 1738 roku.

</doc>
<doc id="1625904" url="https://pl.wikipedia.org/wiki?curid=1625904" title="Horminum pirenejskie">
Horminum pirenejskie

Horminum pirenejskie ("Horminum pyrenaicum" L.) – gatunek byliny z rodziny jasnotowatych. Reprezentuje monotypowy rodzaj horminum "Horminum". Występuje w Alpach i Pirenejach. Uprawiany jest jako roślina ozdobna dla efektownych kwiatów, w Polsce raczej rzadko spotykany.

</doc>
<doc id="1625905" url="https://pl.wikipedia.org/wiki?curid=1625905" title="Horminum pyrenaicum">
Horminum pyrenaicum



</doc>
<doc id="1625907" url="https://pl.wikipedia.org/wiki?curid=1625907" title="Banning">
Banning

Banning – miasto w Stanach Zjednoczonych położone w północno-zachodniej części hrabstwa Riverside w Kalifornii. Liczba mieszkańców 23 562 (2008).
Położenie.
Banning znajduje się ok. 133 km na wschód od Los Angeles i ok. 55 km na wschód, od stolicy hrabstwa, miasta Riverside. Od zachodu graniczy z miastem Beaumont (Kalifornia).
Historia.
Przed przybyciem osadników w połowie XIX wieku na tych terenach zamieszkiwali Indianie Cahuilla. Rozwój osadnictwa nastąpił po wybudowaniu linii kolejowej. Nazwa miasta pochodzi od nazwiska Phineasa Banninga, XIX-wiecznego kalifornijskiego biznesmena. Prawa miejskie od 1913 roku.

</doc>
<doc id="1625908" url="https://pl.wikipedia.org/wiki?curid=1625908" title="Octavio Juan Díaz">
Octavio Juan Díaz



</doc>
<doc id="1625910" url="https://pl.wikipedia.org/wiki?curid=1625910" title="Nadchodzi Polly">
Nadchodzi Polly

Nadchodzi Polly (ang. "Along Came Polly") – amerykańska komedia romantyczna.
Okres zdjęciowy : listopad 2002 - luty 2003
Fabuła.
Reuben Feffer (Ben Stiller) prowadzi spokojne i ułożone życie, z dala od wszelkiego ryzyka. Swoją przyszłość ma starannie zaplanowaną. Pracuje dla firmy ubezpieczeniowej, gdzie zajmuje się oceną ryzyka i jego minimalizacją. Właśnie ożenił się z Lisą (Debra Messing). Jednak podczas miesiąca miodowego niedawno poślubiona małżonka zdradza go z umięśnionym instruktorem nurkowania. Upokorzony i całkowicie załamany Reuben postanawia od tej chwili być jeszcze bardziej ostrożny, a każdą podejmowaną decyzję kilkakrotnie rozważać. Stara się też unikać kolejnych związków z kobietami. Przyjaciel Reubena, Sandy (Philip Seymour Hoffman), zabiera go dla rozrywki na przyjęcie do galerii sztuki, gdzie Reuben przypadkowo spotyka koleżankę z dzieciństwa – Polly Prince (Jennifer Aniston). Polly traktuje swoje życie jak jeden wielki festiwal, każdy dzień – jakby był jej ostatnim, a swoje oryginalne mieszkanie dzieli ze ślepą fretką. Pod wpływem Polly, życie Reubena zostaje wywrócone do góry nogami.

</doc>
<doc id="1625911" url="https://pl.wikipedia.org/wiki?curid=1625911" title="Tiangong 1">
Tiangong 1

Tiangong 1 (chiń. 天宫一号, "Pałac Niebiański nr 1") – chiński statek kosmiczny (moduł orbitalny) umieszczony na orbicie w ramach programu Tiangong, określany przez chińskie media jako pierwsza chińska stacja kosmiczna. Oficjalna prezentacja Tiangong 1 odbyła się w styczniu 2009 r. Umieszczenie modułu Tiangong 1 na orbicie nastąpiło 29 września 2011.
Charakterystyka.
Jest to niewielki statek kosmiczny o masie 8,5 ton. Składa się z dwóch modułów:
Nie posiada kapsuły powrotnej – załoga jest do niego dostarczana i zabierana statkiem typu Shenzhou.
Parametry techniczne stacji Tiangong 1:
Przebieg misji.
Pozbawiony załogi Tiangong 1 został wyniesiony na orbitę za pomocą chińskiej rakiety nośnej CZ-2F/T (chiń. "Długi Marsz") – modyfikacji rakiety CZ-2F, która wynosi na orbitę załogowe statki Shenzhou, o udźwigu zwiększonym do ok. 11,2 t na niską orbitę okołoziemską (ang. "LEO"). Wyniesienie Tiangong 1 było pierwszym startem tej wersji rakiety. Umieszczenie statku w kosmosie nastąpiło 29 września 2011 r. o godzinie 13:16 UTC z kosmodromu Jiuquan.
2 października 2011 Tiangong 1 ukończył drugi manewr orbitalny i znalazł się na docelowej orbicie o wysokości 350–370 km i nachyleniu 42-43°. Okres używalności statku Tiangong to 2–3 lata.
2 listopada 2011 przycumował do niego bezzałogowy statek Shenzhou 8. Po 12 dniach Shenzhou 8 wykonał procedurę odłączenia i ponownego cumowania do stacji, by po dwóch dniach (16 listopada) odłączyć się i ostatecznie zostać zdeorbitowanym 17 listopada.
Siedem miesięcy później, 18 czerwca 2012 r., do modułu orbitalnego zacumował pojazd załogowy Shenzhou 9 z trojgiem "tajkonautów" i nastąpiło pierwsze wejście załogi na pokład Tiangong-1. Astronauci przebywali na stacji do 28 czerwca.
13 czerwca 2013 – do modułu zacumował statek Shenzhou 10 z ponownie trzyosobową załogą i połączył się automatycznie ze stacją. 23 czerwca nastąpiło odłączenie się obu statków, a następnie przeprowadzono ręczne cumowanie. Następnego dnia z przebywającą na stacji załogą połączył się sekretarz generalny Komunistycznej Partii Chin i Przewodniczący Chińskiej Republiki Ludowej Xi Jinping. Ostatecznie Shenzhou 10 odcumował od modułu 25 czerwca tego samego roku. Według zapowiedzi Pekinu Shenzhou 10 miał być ostatnią misją do Tiangong 1, a sam moduł miał zostać zdeorbitowany w roku 2013. Pozostał jednak na orbicie przez następne lata. 21 marca 2016 roku Chińska Narodowa Agencja Kosmiczna ogłosiła ostateczny koniec misji; wyłączono transfer danych telemetrycznych ze stacji a sam moduł miał zostać zdeorbitowany. Po 1630 dniach misji zakończono transmisję danych z laboratorium.
Pozbawiona napędu i niekontrolowana stacja powinna samoczynnie wyhamować wskutek tarcia rozrzedzonych gazów i początkowo deorbitację przewidywano na koniec 2017 roku. W kolejnych miesiącach od wyłączenia Tiangong 1 opadał w tempie ok. 4 km na miesiąc, nieco wolniej od wczesnych założeń. Tempo opadania przyspieszyło w sierpniu 2017 roku i w pierwszej połowie października 2017 r. perygeum spadło poniżej 300 km n.p.m. Na początku listopada perygeum już wynosiło 290 km, a apogeum 316 km. Koniec deorbitacji przewidywany był pomiędzy 1 kwietnia a 2 kwietnia 2018 r.
Stacja spłonęła w atmosferze 2 kwietnia 2018 roku o godzinie 0:16 UTC nad Pacyfikiem.

</doc>
<doc id="1625912" url="https://pl.wikipedia.org/wiki?curid=1625912" title="Dura Parchment 24">
Dura Parchment 24

Dura Parchment 24, oznaczany przy pomocy siglum 0212 na liście Gregory-Aland – grecki rękopis uncjalny Nowego Testamentu, pisany na pergaminie. Jest to również jeden z nielicznych zachowanych chrześcijańskich dokumentów pisanych w formie zwoju. Paleograficznie datowany jest na III wiek (wiek wcześniejszy też jest możliwy). Tekst rękopisu jest harmonią czterech Ewangelii, podobną do Diatessaronu, albo kopią samego Diatessaronu, którego greckim świadkiem jest również formula_1 (Gregory-Aland). Tekst fragmentu, zwłaszcza niektóre jego partie, był kilkakrotnie rekonstruowany. W dalszym ciągu nie wyjaśniono wszystkich zagadek z nim związanych.
Obecnie kodeks przechowywany jest w Bibliotece Rzadkich Ksiąg i Rękopisów im. Beinecke'ów (P. Dura 24) na Uniwersytecie Yale, w New Haven.
Opis.
Zachowany fragment karty nie jest rękopisem Nowego Testamentu w ścisłym tego słowa znaczeniu. Zawiera jedynie frazy ewangeliczne na jednej pergaminowej karcie (10,5 na 9,5 cm). Frazy zostały skopiowane z Mt 27,56-57; Mk 15,40.42; Łk 23,49.50.51; Jan 19,38. Tekst jest pisany w jednej kolumnie na stronę, 15 (lub więcej) linijek w kolumnie, 30–35 liter w linijce. Tylko jedna strona karty jest zapisana, druga natomiast jest pusta. Sugeruje to, że karta pochodzi ze zwoju. Także dziury w pergaminie są bardziej charakterystyczne dla zwoju niż kodeksu. "Nomina sacra" (imiona święte) pisane są skrótami.
Niektóre z liter uzyskują nietypowe kształty. Litera alfa uzyskuje aż trzy kształty: kapituły, uncjały i minuskuły. Litery "tau" oraz "eta" uzyskują w rodzajniku της niezwykłe kształty. Litera "mu" ma głębokie siodło.
Tekst rękopisu posiada niezwykłe oznaczenia, których jak dotąd nigdzie nie znaleziono – na przykład litera "ypsilon" (Υ) występuje w kilku miejscach tekstu, ale bez żadnego związku z tekstem. Jej zastosowanie jest całkowicie niezrozumiałe. (Patrz transkrypcja poniżej, minuskułowe "ypsilon" – υ.)
Tekst.
Rękopis, mimo fragmentarycznego charakteru, przekazuje dwa unikatowe warianty tekstowe. W Łukaszu 23,49 znajduje się unikatowy wariant tekstowy: „żony tych, którzy byli jego uczniami” (albo „żony tych, którzy szli za nim”). W Mateuszu 27,57, miasto Arymatea, normalnie transkrybowane po grecku Αριμαθαια, tutaj występuje w formie Ερινμαθαια (Erinmathea), termin syryjskiego pochodzenia (z błędem itacyzmu).
Tekst dwukrotnie zgadza się z Kodeksem Watykańskim oraz przekładem na dialekt bohairski, przeciwko wszystkim pozostałym rękopisom (w linii 1. dodane zostało αι przed γυναικης; w linii 9. και, znajdujący się pomiędzy αγαθος a δικαιος, został ominięty).
Tekst dwukrotnie zgadza się z Kodeksem Bezy, w linii 4 przekazuje wariant ην δε η ημερα παρασκευη zamiast και ημερα ην παρασκευη [lub παρασκευς]; w linii 9 fraza και ανηρ została ominięta.
Fragment dwukrotnie zgadza się z tekstem syrosynajskim (syrsin). Pierwsza zgodność z syrosynajskim dzielona jest wspólnie z Kodeksem Bezy – ην δε η ημερα zamiast και ημερα ην, druga zgodność to określenie miasta Arimatea jako „miasta w Judei” zamiast „miasta judzkiego”. Ten drugi wariant wspierany jest przez inne syryjskie rękopisy, przez starołaciński "Codex Veronensis", Wulgatę, oraz arabski "Diatessaron", przeciwko całej greckiej tradycji tekstualne. Fragment nie potwierdza syryjskiej transkrypcji miasta "Arymatea" – "Ramtha".
Typ greckiego tekstu rękopisu nie został zaliczony do żadnej z rodzin tekstualnych, ponieważ jest to tekst "Diatessaronu" (podobnie Papirus 25) – mimo to Kurt Aland zaliczył manuskrypt do kategorii III.
Historia rękopisu i jego znaczenie.
Zachowana karta zwoju (lub kodeksu) Dura Parchment 24 została znaleziona w 1933 roku podczas wykopalisk przeprowadzanych w ruinach rzymskiego miasta Dura Europos w dolnym Eufracie, które zostało zniszczone w 256 roku przez Szapura I, króla perskiego. Oznacza to, że rękopis musiał być sporządzony przed 256 ("terminus ad quem"). Fragment znaleziono obok ruin domu chrześcijańskiego.
Susan Hopkins jako pierwsza rozpoznała, że zawiera tekst ewangeliczny. Carl H. Kraeling, który opublikował tekst rękopisu w 1935 roku, wraz z obszerną nad nim dyskusją, doszedł do wniosku, że jest to kopia "Diatessaronu" Tacjana. Tekst kodeksu został ponownie wydany w 1959 roku przez C. Bradforda Wellesa, który dokonał pewnych korekt (rodzajnik αι wstawił przed γυναικες, w rekonstrukcji Kraelinga było odwrotnie).
Przed odkryciem Dura Parchment 24 "Diatessaron" dostępny był tylko w kopiach przekładów z greckiego na łaciński, arabski i ormiański. Odkrycie tego fragmentu zrewidowało poglądy na "Diatessaron": Tacjan skomponował swój "Diatessaron" z większą starannością i sumiennością, niż sądzono do tej pory. Przypuszczalnie sporządził go z czterech oddzielnych rękopisów, każdy z tekstem innej Ewangelii.
Odstęp czasu pomiędzy stworzeniem "Diatessaronu" przez Tacjana a powstaniem jego kopii nie mógłby być dłuższy niż 80 lat (jakkolwiek może być krótszy). Pogląd, iż Dura Parchment 24 jest greckim wariantem "Diatessaronu", dominował do roku 1999, kiedy to Parker, Taylor i Goodacre przedstawili teorię, że rękopis jest inną wersją harmonii czterech Ewangelii, niezależna od "Diatessaronu" i bardziej wierna tekstowi ewangelicznemu. W 2003 roku Jan Joosten krytycznie ocenił metodę zastosowaną przez badaczy Taylora, Goodacre oraz Parkera, dowodząc, że zastosowana przez nich metoda wyeliminuje wiele innych świadków "Diatessaronu" Tacjana z powodu licznych różnic, jakie między nimi zachodzą. Dura Parchment nie dostarcza żadnych dowodów na istnienie innej kompozycji "Diatessaronu".
Fragment nie pomaga w rozwiązaniu dyskusji, w jakim języku sporządzony został "Diatessaron" – greckim czy syryjskim. Francis Burkitt (1864 – 1935) wskazał na różnicę, jaka zachodzi w tekście Łk 23,51 ze starosyryjskimi rękopisami czterech Ewangelii ("królestwo niebios" i "królestwo Boga"), w czym jest zgodny z grecką tradycją tekstualną ("królestwo Boga"). Baumstark, z drugiej strony, zauważył kilka syriacyzmów, jednym z nich jest niezwykła transkrypcja miasta Arimatea (Ερινμαθαια), która wskazuje na syryjskie pochodzenie.

</doc>
<doc id="1625913" url="https://pl.wikipedia.org/wiki?curid=1625913" title="Mały Bytyń">
Mały Bytyń

Mały Bytyń – jezioro w woj. zachodniopomorskim, w pow. wałeckim, w gminie Tuczno, leżące na terenie Pojezierza Wałeckiego, około 1,5 km na zachód od południowej części jeziora Bytyń Wielki oraz 3 km na wschód od Marcinkowic.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Mały Bytyń". W wielu publikacjach i na mapach topograficznych jezioro występuje pod nazwą Mały Betyń.
Na zachód od jeziora Bytyń Wielki w gminie Wałcz leży jezioro o podobnej nazwie Bytyń Mały.
Powierzchnia zwierciadła wody według różnych źródeł wynosi od 10,0 ha do 11,9 ha. 
Zwierciadło wody położone jest na wysokości 116,0 m. Średnia głębokość jeziora wynosi 6,7 m, natomiast głębokość maksymalna 14,9 m.

</doc>
<doc id="1625914" url="https://pl.wikipedia.org/wiki?curid=1625914" title="MaMa">
MaMa



</doc>
<doc id="1625915" url="https://pl.wikipedia.org/wiki?curid=1625915" title="Za chwilę dalszy ciąg programu">
Za chwilę dalszy ciąg programu

Za chwilę dalszy ciąg programu (w skrócie ZCDCP) – telewizyjny program satyryczny Wojciecha Manna i Krzysztofa Materny. Emitowany w TVP2 w latach 1988–1994 (niektóre odcinki były nadawane ponownie w TVP1 i w TV Polonia).
Współautorami programu byli i występowali w nim także Grzegorz Wasowski, Sławomir Szczęśniak oraz Arkadiusz Stegenka (od 1988 roku do jesieni 1992). Gościnnie w programie pojawiali się m.in. Kazimierz Górski (w cyklu "Księga przysłów polskich"), Katarzyna Figura, Kayah, Jacek Kawalec, Krzysztof Tyniec.
Każdy odcinek "Za chwilę..." składał się z licznych skeczy i parodii o bardzo różnorodnej tematyce, a także krótkich żartów słownych. Niektóre skecze pojawiały się cyklicznie w poszczególnych odcinkach, np. "Gabinet lekarski" (Doktor Werner i siostra Irena), "Kuchnia pełna niespodzianek" (Pan Redaktor i Pan Wacław), a wcześniej – "Rodzina włoska" oraz parodie teleturniejów m.in. "Krąg Obfitości" („Koło Fortuny”), "We Dwoje Przez Znoje" (parodia „Czaru par”) czy też autorska wersja programu publicystycznego „Puls Dnia” pt. "Tętno Pulsu". Dużą popularnością cieszył się cykl o rodzinie mafijnej, gdzie Wojciech Mann grał "capo di tutti capi", a pozostali członkowie zespołu odtwarzali role jego niezbyt rozgarniętych synów, starających się bezskutecznie pozbyć ojca drogą zamachu. Skecze w każdym odcinku spinała konferansjerka Manna i Materny; konferansjerka zazwyczaj posiadała motyw przewodni, z którego wynikała tematyka następującego po niej skeczu. Pojawiający się w czołówce motyw muzyczny był autorstwa Jerzego Wasowskiego, a został zaczerpnięty z Kabaretu Starszych Panów.
W pierwszym odcinku "Za chwilę..." z czerwca 1988 roku pojawił się blok reklamowy (nie były to przerwy reklamowe, filmy reklamowe wmontowano między prezentowane skecze). Wyemitowano trzy reklamy produktów dystrybuowanych w Polsce przez Curtis International, spółkę Zbigniewa Niemczyckiego.
W styczniu 2009 roku ok. 20 odcinków programu było reemitowane na kanale TVP Kultura.
11 września 2010 emisję odcinków z lat 1992-1994 roku zaczęła stacja Comedy Central w Polsce.

</doc>
<doc id="1625916" url="https://pl.wikipedia.org/wiki?curid=1625916" title="Carl Teike">
Carl Teike

Carl Teike (ur. 5 lutego 1864 w Dąbiu, zm. 28 maja 1922 w Gorzowie Wielkopolskim) – niemiecki kompozytor marszów wojskowych.
Teike jest twórcą m.in. jednego z najpopularniejszych, marszu „Alte Kameraden”. Był oboistą w orkiestrze wojskowej pułku grenadierów w Ulm. W 1889 roku skomponował swoje największe dzieło – marsz, którego partyturę pokazał kapelmistrzowi orkiestry. Ten kompozycję uznał za bezwartościową. Carl Teike po tym przykrym rozczarowaniu zwolnił się z wojska i został policjantem w Poczdamie. Razem z kolegami z wojska wymyślił tytuł tego marszu – Alte Kameraden „Starzy towarzysze” i zachował partyturę, nie przewidując, że marsz zyska sobie sławę i stanie się jednym z najsłynniejszych marszów na świecie.
Po pewnym czasie Teike na skutek choroby zwolnił się z policji i przeniósł w 1909 r. do Gorzowa Wielkopolskiego (ówczesnego Landsbergu), gdzie został urzędnikiem pocztowym. Przebywał tam aż do śmierci. W Gorzowie oprócz pracy w urzędzie pocztowym dyrygował tamtejszą orkiestrą miejską i komponował kolejne marsze wojskowe, które weszły potem do repertuaru wielu niemieckich orkiestr, nie tylko wojskowych.
Jego marsze wojskowe są wykonywane nie tylko przez orkiestry niemieckie, ale też przez inne na całym świecie. Utwory Teikego zdobyły sobie dużą popularność, szczególnie „Alte Kameraden”. Marsz ten do dziś grany jest podczas uroczystości państwowych, przemarszów, defilad i innych oficjalnych uroczystości. Utwór ten stał się tak popularny, że po dopisaniu do niego niemieckich słów, stał się także popularną w Niemczech wojskową pieśnią marszową.
Od 2007 roku w Gorzowie Wielkopolskim odbywa się nawiązujący do postaci i twórczości Carla Teike "Festiwal orkiestr "Alte Kameraden"".

</doc>
<doc id="1625917" url="https://pl.wikipedia.org/wiki?curid=1625917" title="Horminum">
Horminum



</doc>
<doc id="1625918" url="https://pl.wikipedia.org/wiki?curid=1625918" title="Karte des Westlichen Russlands">
Karte des Westlichen Russlands

Karte des westlichen Russlands (Mapa Rosji Zachodniej) – mapy w skali 1:100 000 wydawane od końca XIX wieku do ok. 1919 r. przez niemieckie wojskowe służby kartograficzne (Königlich Preußische Landesaufnahme)
Historia.
Jeszcze przed wybuchem I wojny światowej, Niemcy przygotowali materiał kartograficzny potrzebny dla ewentualnych operacji wojskowych na terenach zachodniej Rosji. Po wybuchu walk rozpoczęto na tej bazie wydruk map, wydając w sumie 467 arkuszy, które swoim zasięgiem obejmowały Królestwo Polskie, część Litwy, oraz ziemie zachodniej Białorusi i częściowo Ukrainy.
Materiał podstawowy.
Jako materiał podstawowy na bazie którego stworzono Karte des Westlichen Russlands wykorzystano rosyjskie mapy w skali 1:42 000, 1:84 000, austro-węgierskie mapy 1:75 000, oraz stare mapy Reymanna w skali 1:200 000.
Charakterystyka.
Każdy arkusz mapy obejmuje 15′ szerokości i 30′ długości geograficznej, tym samym zachowano jednolity podział terenu na arkusze, taki jak w mapach niemieckich i austriackich. Arkusze oznaczono od zachodu na wschód literami A do S (kolumny) a z północy na południe liczbami od 16 do 41 (Strefy) Na każdym arkuszu zamieszczono podziałkę liniową w kilometrach i wiorstach, czasem też w krokach i milach geograficznych. Nazwy miejscowości podano pisownią niemiecką w transkrypcji fonetycznej. Rzeźba terenu w warstwicach, dwubarwna (sytuacja – czarny, warstwice – brąz).
Dokładność odwzorowania terenu, na poszczególnych mapach, różni się w zależności od materiału podstawowego który wykorzystano. Najlepsze arkusze sporządzono na podstawie materiałów rosyjskich, nieco gorsze na bazie austriackich, natomiast najmniej dokładne są arkusze wydano na bazie map Reymanna (gruby, mało czytelny rysunek terenu przedstawiony metodą kreskową, tzw. szrafą)
Jako uzupełnienie, dla terenów znajdujących się dalej na wschód, Niemcy wydali także przedruk rosyjskich map trój-wiorstowych (1:126 000), ze zmienionym niemieckojęzycznym opisem, tzw. Russische Generalstabskarte
Wykorzystanie.
Mapy z serii Karte des Westlichen Russlands były podstawową mapą taktyczną w użyciu wojsk państw centralnych na terenie Królestwa Polskiego (z 467 wydanych arkuszy przeszło 260 pokrywało teren II Rzeczypospolitej). Po zakończeniu I wojny światowej mapy z tej serii wykorzystywane były w pierwszej połowie lat 20 w Wojsku Polskim, stając się zarazem podstawą dla opracowania własnych materiałów topograficznych.

</doc>
<doc id="1625919" url="https://pl.wikipedia.org/wiki?curid=1625919" title="BAE Systems Phoenix">
BAE Systems Phoenix

BAE Systems Phoenix – taktyczny, bezzałogowy aparat latający (UAV – Unmanned Aerial Vehicle), przeznaczony do rozpoznawania celów dla artylerii, opracowany przez angielską firmę GEC Marconi (obecnie BAE Systems) na zlecenie brytyjskiego ministerstwa obrony na początku lat 80. XX wieku.
Historia.
Doświadczenia Brytyjskiej Armii w używaniu bezzałogowych aparatów latających (nie wliczając w to bezzałogowych celów latających) sięgają roku 1964, kiedy to wprowadzono do służby w jednostce 94 Locating Regiment Royal Artillery amerykański aparat MQM-57 Falconer. W 1971 roku na wyposażenie brytyjskiej armii trafił Canadair CL-89. Aparat używany był podczas I wojny w Zatoce Perskiej w 1991 roku gdzie był na wyposażeniu brytyjskiego 32. regimentu artylerii ciężkiej. System nie pozwalał na przekazywanie zebranych danych w czasie rzeczywistym, co na dynamicznym polu walku stanowiło wadę. Zebrany materiał mógł dość szybko ulec dezaktualizacji czyniąc go bezwartościowym. Zdając sobie sprawę z sytuacji, na początku lat 80. XX wieku armia brytyjska ogłosiła zapotrzebowanie na bezzałogowy aparat latający będący elementem systemu BATES ("Battlefield Artillery Targeting Engagement System") – nowego systemu lokalizacji i identyfikacji celów dla własnych jednostek artyleryjskich. Nowy system miał być zdolny do prowadzenia rozpoznania w dzień i w nocy oraz przekazywania zabranego materiału na żywo do systemu BATES. Głównym odbiorcą pozyskanych w ten sposób danych miały być jednostki wyposażone w wyrzutnie M270 MLRS, które miały się pojawić w brytyjskiej armii w połowie lat 80.. Szczegółowe wymagania techniczne, opublikowane pod sygnaturą GSR 3486, zakładały dodatkowo przekazywanie obrazu na żywo do stacji kontroli oraz zmiany celu misji w trakcie jej trwania. Odpowiedzią firmy GEC Marconi był bezpilotowy samolot "Phoenix". Oblot prototypu miał miejsce w 1986 roku, jednak system został przyjęty na uzbrojenie armii brytyjskiej dopiero na wiosnę 1999 roku. Tak długi okres, jaki upłynął od pierwszego startu aż do wejścia na uzbrojenie, związany był z dużymi problemami technicznymi projektu, który nie spełniał oczekiwanych wymagań.
Konstrukcja.
"Phoenix" to dwubelkowy samolot z centralnie położonym kadłubem. Aparat zbudowany jest z kompozytów, kevlaru oraz włókien szklanych. Dwusuwowy silnik umieszczony jest w przedniej części kadłuba, napędzając drewniane, dwułopatowe śmigło ciągnące o stałym skoku. Pod kadłubem montowana jest gondola z aparaturą rozpoznawczą, w skład której wchodziła standardowa, stabilizowana dwuosiowo, głowica elektrooptyczna. BAE Systems TICM II ("Thermal Imaging Common Module") kamera operująca w podczerwieni oraz kamera działająca w świetle dziennym. "Phoenix" startował z pneumatycznej lub hydraulicznej wyrzutni umieszczonej na samochodzie ciężarowym, lot wykonywany jest autonomicznie według wcześniej zaprogramowanej trasy z użyciem odbiornika GPS lub aparat może być sterowany ręcznie ze stanowiska kontroli umieszczonego na ziemi. Lądowanie następuje w wyznaczonej strefie przy użyciu spadochronu.
Służba.
Pierwszą i jedyną jednostką, która wyposażona była w "Phoenixy", był 32nd Regiment Royal Artillery. Aparat brał udział w operacjach prowadzonych w Kosowie w ramach międzynarodowych sił KFOR w 1999 roku gdzie odbył się jego debiut operacyjny oraz w operacji "Iraqi Freedom" podczas II wojny w Zatoce Perskiej. Podczas działań w Iraku utracono 23 "Phoenixy" a w trakcie misji w Kosowie - 13 z 27 wysłanych. Łącznie wyprodukowano 198 aparatów. Z powodu dużej zawodności, problemów występujących podczas eksploatacji, problemów logistycznych (wyrzutnia nie może być transportowana samolotami C-130 ani podwieszana pod śmigłowce "Chinook", z powodu swoich rozmiarów i ciężaru), rozpoczęto starania o pozyskanie nowego aparatu bezpilotowego w ramach programu "Watchkeeper", następcą "Phoenixa" został Watchkeeper WK450, będący przerobionym według brytyjskich wymagań bezzałogowym samolotem Elbit Hermes 450.

</doc>
<doc id="1625923" url="https://pl.wikipedia.org/wiki?curid=1625923" title="Mangazieja">
Mangazieja



</doc>
<doc id="1625924" url="https://pl.wikipedia.org/wiki?curid=1625924" title="Języki nowoindyjskie">
Języki nowoindyjskie



</doc>
<doc id="1625925" url="https://pl.wikipedia.org/wiki?curid=1625925" title="Mikstal (gmina)">
Mikstal (gmina)

Mikstal (następnie "Łanięta") – dawna gmina wiejska w Warszawskiem. Siedzibą władz gminy był Mikstal (obecna nazwa "Miksztal").
Gmina Mikstal była jedną z 12 gmin wiejskich powiatu kutnowskiego guberni warszawskiej. Jednostka należała do sądu gminnego okręgu III w Kutnie. W jej skład wchodziły miejscowości: Budy Nowe, Benignów, Franciszków, Grochów, Grochówek, Imielno, Juliów, Kały, Kąty, Lipie, Łanięta, Mikstal, Niechcianów, Pomarzany, Rdutów, Rokita, Suchodębie, Świeciny, Świecinki, Wilkowyja i Wola Chruścińska Gmina miała 10418 mórg obszaru i liczyła 3710 mieszkańców (1867 rok). 
W 1916 roku gmina Mikstal liczyła 6948 mieszkańców.
W wykazie gmin z 1921 roku jednostka figuruje już pod nazwą "gmina Łanięta" z siedzibą w Łaniętach, wchodząc w skład woj. warszawskiego.

</doc>
<doc id="1625926" url="https://pl.wikipedia.org/wiki?curid=1625926" title="Święty Bazyli (ujednoznacznienie)">
Święty Bazyli (ujednoznacznienie)

Bazyli to imię kilku świętych katolickich i prawosławnych:
Ponadto inni święci ogłoszeni przez Rosyjski Kościół Prawosławny, bardziej znani pod rosyjskimi formami imienia Bazyli – Wasyl, Wasilij:

</doc>
<doc id="1625927" url="https://pl.wikipedia.org/wiki?curid=1625927" title="Zygmunt Latoszewski">
Zygmunt Latoszewski

Zygmunt Latoszewski (ur. 26 kwietnia 1902 w Poznaniu, zm. 18 stycznia 1995 w Warszawie) – polski dyrygent, dyrektor i kierownik artystyczny teatru, reżyser, pedagog, muzykolog. Wykładał w łódzkiej oraz warszawskiej Państwowej Wyższej Szkole Muzycznej, profesor nadzwyczajny od 1965.
Życiorys.
W wieku szkolnym śpiewał w chórze prowadzonym przez ks. Wacława Gieburowskiego. Uczył się w Konserwatorium Poznańskim gry na skrzypcach u Zdzisława Jahnkego i teorii muzyki u Feliksa Nowowiejskiego. Na Uniwersytecie Poznańskim początkowo studiował filologię klasyczną i historię sztuki, następnie rozpoczął studia muzykologiczne u Łucjana Kamieńskiego. W roku 1932 uzyskał stopień doktora muzykologii za pracę „Pierwsze opery polskie Macieja Kamieńskiego”. Debiutował jako dyrygent w 1929 Następnie dyrygował Operą Poznańską (w latach 1933–1939, a także 1945–1948 był jej dyrektorem).
W okresie II wojny światowej przebywał w Warszawie, prowadząc koncerty w polskich kawiarniach. Po upadku powstania warszawskiego znalazł się w Krakowie. W 1945 współpracował z Filharmonią Krakowską, w 1949 z Operą Warszawską, w 1949 z Filharmonia Bałtycką. W latach 1952–1954 był dyrektorem Opery Warszawskiej. Od 1955 do 1961 był kierownikiem artystycznym Opery i Filharmonii Bałtyckiej. Od 1961 do 1972 był kierownikiem artystycznym Opery Łódzkiej. W 1972 przeszedł na emeryturę, ale dalej dyrygował okazjonalnie, w tym jeszcze w latach 80. prowadząc spektakle w Teatrze Wielkim w Warszawie.
Był autorem licznych artykułów o tematyce muzycznej (głównie krytycznych).
Spoczywa na cmentarzu Powązkowskim w Warszawie (kwatera Klin-12-4).

</doc>
<doc id="1625928" url="https://pl.wikipedia.org/wiki?curid=1625928" title="Marjut Rolig">
Marjut Rolig

Marjut Rolig, z domu Lukkarinen (ur. 4 lutego 1966 w Lohja) – fińska biegaczka narciarska, dwukrotna medalistka olimpijska i brązowa medalistka mistrzostw świata.
Kariera.
Igrzyska olimpijskie w Albertville w 1992 r. były jej olimpijskim debiutem. Były to także jej najbardziej udane igrzyska, bowiem zdobyła tam dwa medale: złoty w biegu na 5 km techniką klasyczną oraz srebrny na dystansie 15 km również techniką klasyczną, w którym lepsza okazała się jedynie Rosjanka Lubow Jegorowa. Rolig zajęła też 4. miejsce w biegu pościgowym, a wraz z koleżankami także w sztafecie. Startowała także na igrzyskach olimpijskich w Lillehammer jednak nie osiągnęła tam większych sukcesów. W swoim najlepszym indywidualnym starcie, w biegu na 30 km techniką klasyczną, zajęła 8. miejsce. Ponadto Finki w składzie Pirkko Määttä, Marja-Liisa Kirvesniemi, Merja Lahtinen i Marjut Rolig zajęły ponownie czwarte miejsce w sztafecie. Na późniejszych igrzyskach już nie startowała.
W 1991 r. zadebiutowała na mistrzostwach świata biorąc udział w mistrzostwach w Val di Fiemme. Jej najlepszym wynikiem tych mistrzostw było 6. miejsce w biegu na 5 km techniką klasyczną. W sztafecie Finki z Rolig w składzie po raz kolejny zajęły 4. miejsce. Podczas mistrzostw świata w Falun zdobyła brązowy medal w biegu na 15 km techniką klasyczną. Były to najlepsze i zarazem ostatnie mistrzostwa w jej karierze.
Najlepsze wyniki w Pucharze Świata osiągała w sezonie 1991/1992, kiedy to zajęła 4. miejsce w klasyfikacji generalnej. Łącznie 5 razy stawała na podium zawodów Pucharu Świata, w tym raz zwyciężyła. W 1995 r. zakończyła karierę.

</doc>
<doc id="1625929" url="https://pl.wikipedia.org/wiki?curid=1625929" title="Kibuka">
Kibuka

Kibuka – u Bagandów z Ugandy bóg wojny, uważany za młodszego brata Mukasy. Podczas wypraw wojennych jego kapłani-wróżbici towarzyszyli wojskowym i doradzali dowódcom w sprawach taktyki.

</doc>
<doc id="1625930" url="https://pl.wikipedia.org/wiki?curid=1625930" title="Katonda">
Katonda

Katonda - u Bagandów z Ugandy stwórca świata i ludzi. Stworzył pierwszego człowieka nazywanego Kintu, po czym wysłał go na ziemię i powierzył mu nadzór nad całą przyrodą i ludźmi.

</doc>
<doc id="1625931" url="https://pl.wikipedia.org/wiki?curid=1625931" title="Green Bay (jezioro Michigan)">
Green Bay (jezioro Michigan)

Green Bay – zatoka jeziora Michigan, położona wzdłuż południowo-zachodnich wybrzeży na Półwyspu Górnego stanu Michigan i wschodnich wybrzeży Wisconsin. Od reszty jeziora oddziela ją półwysep Door w Wisconsin, półwysep Garden w Michigan i łańcuch wysepek pomiędzy nimi. Wszystkie powstały na skutek wypiętrzenia niagaryjskiego. Green Bay rozciąga się na długości około 190 km, przy szerokości od 16 do 32 km. Jej powierzchnia wynosi 480 km².
Na południowym krańcu zatoki, w miejscu ujścia Fox River, leży miasto Green Bay. Lokalnie, by wyraźnie wyjaśnić o co chodzi, zatokę czasami określa się mianem Bay of Green Bay. Jest to zatoka głębokowodna, dostępna dla dużych statków.
Na francuskich mapach z XVII i XVIII wieku bywa nazywana "Baie des Puants" (dosłownie "Zatoką Śmierdzieli"). Przypuszczalnie nazwa ta wiązała się z nieprzyjemną wonią alg rozkładających się w miesiącach letnich, ale według niektórych przekazów, taką obraźliwą nazwą indiańscy przewodnicy Francuzów nazywali mieszkające nad zatoką plemiona (zwłaszcza Winebagów).

</doc>
<doc id="1625932" url="https://pl.wikipedia.org/wiki?curid=1625932" title="Ziemia kiniecka">
Ziemia kiniecka

Ziemia kiniecka – terytorium historyczne określane w średniowieczu mianem "terra Chinz". 
Lokalizacja ziemi kinieckiej, a zwłaszcza jej ośrodka terytorialnego, jest sporna. Przeważa pogląd, że obejmowała obszar po obu stronach Odry pomiędzy Pomorzem Zachodnim na północy (przy czym nie sposób dokładnie dociec granic północnych i zachodnich) a ziemią lubuską i ziemią kostrzyńską na południu, zaś ośrodkiem był dzisiejszy Kienitz (Kiniec).
Bardziej szczegółowe próby lokalizacji podają obszar od ujścia rzeki Myśli do Odry, w sąsiedztwie grodu Kienitz, następnie w kierunku wschodnim po rzekę Kosę.
Inna teza utożsamia Chyniec–Kinic z grodem Neutrebbin, położonym na wschodnim brzegu Odrzycy (Starej Odry ). Ziemia kiniecka miałaby obejmować południową część łęgu odrzańskiego, w obrębie ramion Odry i Odrzycy oraz teren przylegający od północy do rzeki Myśli wokół Mieszkowic.
Identyfikacja "Chinz" z Chojną czy Cedynią jest obecnie negowana; w źródłach jednoznacznie wyróżnia się równoczesne istnienie odrębnych jednostek terytorialnych cedyńskiej i kinieckiej, przy czym Chojna leżała właśnie w krainie cedyńskiej. Ziemia chojeńska w sensie społeczno-gospodarczym i administracyjno-politycznym ukształtowała się ostatecznie w 1 poł. XV w. w okresie rządów krzyżackich.
Wiadomości źródłowe o ziemi kinieckiej są bardzo skąpe. Z 1234 r. pochodzi dokument nadania chwarszczańskim templariuszom wsi Dargomyśl wraz z 200 łanami ziemi nad Myślą w ziemi kinieckiej ("in terra Chinz") przez Henryka Brodatego, ale dokument fundacyjny wystawił książę pomorski Barnim I, podkreślając w ten sposób swoje uprawnienia do tego obszaru. Układ o dziesięciny biskupa lubuskiego z templariuszami z 1235 r. wspomina, że owe 200 łanów było położonych "in territorio castri de Kinch". Kolejna wzmianka pochodzi z 1246 r. i dotyczy decyzji legata papieskiego w sporze o granicę diecezjalną, który przyznał krainę kiniecką ("terra Chintz") biskupom kamieńskim, do których należała najprawdopodobniej aż do czasów reformacji. Dokument sprzedaży części ziemi lubuskiej z 20 kwietnia 1249 przez Bolesława Rogatkę arcybiskupowi magdeburskiemu zalicza do odstąpionych obszarów również ziemię kostrzyńską oraz ziemię kiniecką z nazwą ośrodka "Chynez" ("Preterea attinet Lubus ista loca castrorum sita infra terminos prenotatis: Chynez et terra que attinet, Kosterin {Kostrzyn nad Odrą} cum tota terra attinente"), co mogło stać się podstawą dla margrabiów, wkrótce władców ziemi lubuskiej, do wypierania z ziemi kinieckiej księcia pomorskiego. Z pewnością już w 1250 r. margrabiowie brandenburscy przeniknęli do ziemi kinieckiej, zajmując następnie kolejne (cedyńska 1252, myśliborska ok. 1253, golenicka 1276, pełczycka 1280, lipiańska 1276/7, choszczeńska po 1269, drawska koniec XIII w., świdwińska 1283) i tworząc tzw. Nową Marchię. Po wygaśnięciu dynastii askańskiej, w latach 1320-1323 wraz z całą Nową Marchią w faktycznym władaniu książąt pomorskich, następnie dynastii Wittelsbachów.

</doc>
<doc id="1625933" url="https://pl.wikipedia.org/wiki?curid=1625933" title="Agesandros z Rodos">
Agesandros z Rodos



</doc>
<doc id="1625934" url="https://pl.wikipedia.org/wiki?curid=1625934" title="Atenodoros Kananites">
Atenodoros Kananites



</doc>
<doc id="1625935" url="https://pl.wikipedia.org/wiki?curid=1625935" title="Elbit Hermes 450">
Elbit Hermes 450

Elbit Hermes 450 hebr. הרמס 450 – izraelski, bezzałogowy aparat latający (UAV – Unmanned Aerial Vehicle) opracowany w połowie lat 90. XX wieku przez firmę Elbit Systems. Przeznaczony do prowadzenia długotrwałego rozpoznania na szczeblu korpusu lub dywizji.
Konstrukcja.
"Hermes" ma konstrukcję całkowicie kompozytową. W tylnej części kadłuba zamontowany jest silnik z tłokiem obrotowym AR-801010 napędzający dwułopatowe śmigło pchające. "Hermes" jest górnopłatem z usterzeniem motylkowym. Do kadłuba zamocowane jest trójgoleniowe podwozie, nie chowane podczas lotu. Aparat może startować na sposób „samolotowy” z pasa startowego lub innej płaskiej powierzchni, jak również może wykorzystywana być pneumatyczna wyrzutnia. "Hermes" może lądować również jak samolot lub na spadochronie. Aparat przeznaczony jest do lotów o każdej porze dnia i nocy, w skład jego wyposażenia wchodzi głowica elektrooptyczna z laserowym dalmierzem i wskaźnikiem celów. Wymiennie można stosować kolorową kamerę TV, kamerę do obserwacji w podczerwieni, kamerę światła szczątkowego, wykorzystującą technologię CCD, umożliwiającą obserwację w dzień i w nocy, radar z syntetyczną aperturą (ang. "SAR"; "Synthetic Aperture Radar"). Obraz z kamery aparatu przekazywany jest do stanowiska kontrolującego lot na ziemi w czasie rzeczywistym. Na pokładzie znajduje się również odbiornik GPS. "Hermes" może wykonywać loty w pełni autonomiczne lub być sterowany ze stanowiska naziemnego. Aparat może być również uzbrojony w dwie rakiety klasy „powietrze-ziemia” np. AGM-114 Hellfire.
Służba.
Od 1996 roku "Hermes" znajduje się na uzbrojeniu armii Izraela, która wykorzystywała go podczas II wojny libańskiej, obecnie aparat wykorzystywany jest intensywnie do patrolowania strefy Gazy. Używa go straż graniczna Stanów Zjednoczonych do kontrolowania granic. Siły powietrzne Singapuru. Gruzja wykorzystywała swoje aparaty do misji zwiadowczych nad terytorium Abchazji (dwa aparaty zostały zestrzelone). "Hermes" jest na wyposażeniu sił zbrojnych Chorwacji. 4 sierpnia 2005 roku firma Thales UK i Ministerstwo Obrony Wielkiej Brytanii podpisały porozumienie o budowie nowego rozpoznawczego aparatu bezzałogowego dla sił zbrojnych nazwanego "Watchkeeper", którym to aparatem został dostosowany do brytyjskich wymagań "Hermes". Efektem prac nad nową wersją samolotu jest maszyna oznaczona jako Watchkeeper WK450. 9 grudnia 2010 roku upubliczniono informacje o wyborze aparatu przez Brazylię. 30 marca 2015 roku, na specjalnie w tym celu zorganizowanej uroczystości, singapurski Minister Obrony ogłosił uzyskanie przez zakupione przez ten kraj aparaty, osiągnięcie pełnej zdolności operacyjnej. Hermes 450W stanął do przetargu na dostawę dwóch zestawów bezzałogowych aparatów latających klasy taktycznej średniego zasięgi jaki w październiku 2008 roku uruchomił polski Departament Zaopatrzenia Sił Zbrojnych Ministerstwa Obrony Narodowej. Ostatecznie po czterokrotnym rozpoczynaniu negocjacji z producentami zestawów, na drodze aukcji elektronicznej wybrano Aeronautics Aerostar.

</doc>
<doc id="1625937" url="https://pl.wikipedia.org/wiki?curid=1625937" title="Jaskinia Punkevní">
Jaskinia Punkevní



</doc>
<doc id="1625939" url="https://pl.wikipedia.org/wiki?curid=1625939" title="Sekwencja Chi">
Sekwencja Chi

Sekwencja Chi, miejsce Chi (z ) – powtarzająca się w genomie "Escherichia coli" sekwencja nukleotydowa związana z inicjacją procesu rekombinacji homologicznej.
Struktura.
Sekwencja Chi złożona jest z ośmiu nukleotydów o sekwencji : 5'-GCTGGTGG-3'. Cała struktura jest podobna do greckiej litery Chi. U "Escherichia coli" sekwencja Chi występuje co ok. 6 kpz i charakteryzuje się tym, że zlokalizowana jest ok. 1 kpz od otwartej ramki odczytu ("Open reading frame - ORF").
Rola.
Sekwencja Chi jest istotnym elementem w procesie rekombinacji homologicznej. W tym procesie uczestniczy kompleks białek RecBCD oraz białka RecA. Po napotkaniu przez białko RecBCD następuje zmiana konformacji białka poprzez odłączenie helikazy RecD. Mechanizm dalszego etapu nie jest znany. Według najnowszego modelu zmiana konformacji powoduje zmniejszenie lub zniesienie aktywności egzonukleazy 3' - 5' białka RecB, co powoduje nacięcie nici DNA w pobliżu miejsca Chi. Następnie wolny koniec 3' zostaje opłaszczony przez białko opiekuńcze RecA.

</doc>
<doc id="1625940" url="https://pl.wikipedia.org/wiki?curid=1625940" title="Qutaibi">
Qutaibi



</doc>
<doc id="1625950" url="https://pl.wikipedia.org/wiki?curid=1625950" title="Manggong Wǒlmyǒn">
Manggong Wǒlmyǒn



</doc>
<doc id="1625951" url="https://pl.wikipedia.org/wiki?curid=1625951" title="7 pigułek Lucyfera">
7 pigułek Lucyfera

Siedem pigułek Lucyfera. Autentyczne przygody diabła Marka w latach 1945 i 1946 w niepodległej Polsce demokratycznej, odtworzone na podstawie: dokumentów, zeznań świadków, wycinków prasowych oraz własnych obserwacji autora. – powieść Sergiusza Piaseckiego ukończona w Londynie we wrześniu 1947. Pierwsza publikacja miała miejsce w wydawnictwie Modern Writing w marcu 1948 w Londynie.
Opis fabuły.
Akcja powieści dzieje się w Piekle oraz na Ziemi w Polsce (m.in. w Toruniu oraz Radomiu) w okresie od północy 27 kwietnia 1945 do 1 maja 1946. Jej głównym bohaterem jest "kwalifikowany diabeł 9 kategorii" Marek, który za niedopilnowanie swoich obowiązków zostaje wysłany w misję na Ziemię, aby znaleźć 50 grzeszników w zamian za 50, którzy zmarli na zapalenie płuc w czasie dyżuru diabła w kotłowni nr 13 (Marek zasnął, a wtedy ogień pod kotłami zgasł). Tytułowe 7 pigułek Lucyfera to specjalne kapsułki dla delegatów z Piekła na Ziemię. Charakterystyczną cechą powieści Piaseckiego jest podkreślanie "autentyczności" opisywanych wydarzeń za pomocą prawdziwych fragmentów z ówczesnej prasy polskiej (np. podróż Marka z Piekła na Ziemię przedstawiona została jako przelot pocisków rakietowych państw kapitalistycznych).
Reakcja.
Pierwsze wydanie spotkało się z dużym zainteresowaniem czytelników. W prasie pojawiło się wiele entuzjastycznych recenzji m.in. Ferdynanda Goetela, który napisał: „(…) jako lektura książka bawi, zajmuje i śmieszy.” 
Podczas pracy nad redakcją książki wydawca zwrócił się do Piaseckiego z prośbą o usunięcie podtytułu „Autentyczne przygody(...)” na co Sergiusz Piasecki odpowiedział listem, w którym stwierdził, że tytułu nie skreśli „(…)nawet jeśli z tego powodu Pan zrezygnuje z drukowania książki”, twierdząc, że „diabeł dziewiątej kategorii, Marek jest postacią autentyczną...” Piasecki stwierdził, że wymaganie to jest narzucaniem cenzury [„Nie jesteśmy w państwie totalitarnym, lecz w Anglii(...)”]. Swoją odpowiedź zakończył: „Pretensję do mnie może mieć jedynie sam diabeł Marek – którego imiennie wskazuję.” Wydawca uwzględnił wzmiankę pisarza o wolności słowa, dodając jednak na końcu słowa wstępnego do wydania pierwszego z 12 marca 1948: „uważam, że opowieść (…) jest groteską polityczną, zaś wszystkie postacie – nawet Lucyfer – są fikcyjne.”

</doc>
<doc id="1625952" url="https://pl.wikipedia.org/wiki?curid=1625952" title="Siedem pigułek Lucyfera">
Siedem pigułek Lucyfera



</doc>
<doc id="1625958" url="https://pl.wikipedia.org/wiki?curid=1625958" title="As I Went Out One Morning">
As I Went Out One Morning

As I Went Out One Morning – piosenka skomponowana przez Boba Dylana, nagrana przez niego w listopadzie i wydana na albumie "John Wesley Harding" w grudniu 1967 r.
Historia i charakter utworu.
Utwór "As I Went Out One Morning" został nagrany na sesji dnia 6 listopada 1967 r., która dostarczyła takich utworów jak "All Along the Watchtower", "John Wesley Harding, "I Pity the Poor Immigrant" i "I Am a Lonesome Hobo".
Wbrew tytułowi sugerującemu optymistyczny początek dnia, piosenka jest dość ponura oraz alegoryczna. Bohaterem jest mężczyzna, który uwalnia zakutą w łańcuchy kobietę, właściwie tylko po to, aby się przekonać, że został zmanipulowany do bohaterskiego działania, a kobieta jest zdecydowana go skrzywdzić. Trzecia osoba historyjki opowiedzianej w piosence, Tom Paine, rozkazuje kobiecie ustąpić i przeprasza ratownika za jej działania.
Jest to jedna ze szczególnych pieśni protestu Dylana. Jest bowiem skierowana przeciwko tym, którzy oskarżali piosenkarza o odwrócenie się od ruchu folkowego. 
Jednym ze źródeł piosenki jest "Lolly Toodum" z Appalachów. Jednak Dylan – jak zwykle – znaną formę i znane postacie wykorzystał na swój wyjątkowy sposób; w efekcie jest to jego osobista wypowiedź. Główną postacią piosenki jest filozof Tom Paine; jest on symbolem wolnej myśli, co wyraził stwierdzeniem, że jego własny umysł jest jego kościołem. Paine był także autorem "Common Sense" i Dylan sugeruje, że filozof byłby zniesmaczony widząc, jak jego idee zostały przekręcone do dogmatów.
Piosenka ta jest więc także komentarzem Dylana do zderzenia wartości pod koniec lat 60. XX w.
Tom Paine w piosence tej nie pojawił się przypadkowo. Filozof ten był szczególnie bliski piosenkarzowi ze względu na jego obronę wolnej myśli. Co więcej, w 1963 r. Bob Dylan dostał nagrodę im. Toma Paine'a od Emergency Civil Liberties Committee. Odbierając nagrodę był pijany i wygłosił dość niekoherentną mowę, w której Lee Harvey Oswald został przedstawiony prawie pozytywnie, co spowodowało antydylanowską reakcje sali. Dylan wielokrotnie usiłował potem wyjaśnić całą sytuację i, być może, ta piosenka jest ostatnią próbą.
Koncerty Dylana, na których wykonywał tę piosenkę.
Dylan wykonywał tę piosenkę właściwie tylko raz, w początkowej fazie jego pierwszego tournée w 1974 r. od momentu wypadku.

</doc>
<doc id="1625959" url="https://pl.wikipedia.org/wiki?curid=1625959" title="Skępe (gmina 1932–1954)">
Skępe (gmina 1932–1954)

Skępe – dawna gmina wiejska istniejąca w latach 1932–1954 w woj. warszawskim, pomorskim i bydgoskim. Siedzibą władz gminy było Skępe.
Jednostka powstała 1 października 1932 roku w powiecie lipnowskim w woj. warszawskim, po wyłączeniu z dotychczasowej gminy Skępe osady Skępe i wsi "Wymyślin", z których utworzono odrębną wiejską gminę o nazwie "Skępe". Pozostały obszar "starej gminy Skępe" przemianowano na gminę Narutowo, zachowując jednak siedzibę władz w Skępem.
1 kwietnia 1938 roku gminę wraz z całym powiatem lipnowskim przeniesiono do woj. pomorskiego. Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina (na wzór gmin miejskich) nie była podzielona na gromady.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast wielowioskową gminę Skępe, składającą się głównie z obszarów dawnych gmin Narutowo i Skępe (a więc o zasięgu terytorialnym sprzed podziału jednostek w 1932 roku).

</doc>
<doc id="1625966" url="https://pl.wikipedia.org/wiki?curid=1625966" title="Skriabin">
Skriabin

Skriabin, ros. Скрябин, ukr. Скрябін – nazwisko wschodniosłowańskie

</doc>
<doc id="1625967" url="https://pl.wikipedia.org/wiki?curid=1625967" title="Scriabin">
Scriabin



</doc>
<doc id="1625968" url="https://pl.wikipedia.org/wiki?curid=1625968" title="Alexander Skriabin">
Alexander Skriabin



</doc>
<doc id="1625969" url="https://pl.wikipedia.org/wiki?curid=1625969" title="Aleksander Scriabin">
Aleksander Scriabin



</doc>
<doc id="1625970" url="https://pl.wikipedia.org/wiki?curid=1625970" title="Alexander Scriabin">
Alexander Scriabin



</doc>
<doc id="1625971" url="https://pl.wikipedia.org/wiki?curid=1625971" title="Faggenbach">
Faggenbach

Faggenbach (Fagge) – górski strumień w austriackim Tyrolu, w Alpach, o długości ok. 24 km, wypływający spod południowej strony szczytu Weißseespitze, przepływa przez dolinę Kaunertal i wpada k. Prutz, na wysokości 884 m n.p.m. do rzeki Inn. W górnym biegu zbudowano sztuczny zbiornik Gepatschspeicher, który zbiera wodę ze strumienia i wodociągiem o długości ok. 13,2 km transportuje do elektrowni w Prutz.

</doc>
<doc id="1625972" url="https://pl.wikipedia.org/wiki?curid=1625972" title="Kauns">
Kauns

Kauns – gmina w Austrii, w kraju związkowym Tyrol, w powiecie Landeck. Leży w Alpach, na wysokości 1050 m n.p.m. Liczy 496 mieszkańców (1 stycznia 2015), gęstość zaludnienia wynosi 60 os./km².
Sąsiednie gminy to: Faggen, Fendels, Kaunerberg, Kaunertal i Prutz.
Kauns leży przy ujściu doliny Kaunertal z Alp Ötztalskich w dolinę Innu koło gminy Prutz. Rozciąga się wzdłuż górskiego zbocza aż do sąsiedniej gminy Kaunerberg, zajmując część doliny Kaunertal. Liczne pożary sprawiły, iż do naszych czasów nie dotrwało wiele starych budynków. Jednym z nich jest "Schlosshof", z dekoracją pochodzącą z ok. 1650.
W południowej części gminy, nad strumieniem Faggenbach znajduje się zamek Berneck (zwany też "Bernegg"), pochodzący z ok. roku 1200. Cesarz Maksymilian I kupił go w 1501 dla polowań na kozice. Po 1976 zamek został gruntownie odrestaurowany i udostępniony zwiedzającym.

</doc>
<doc id="1625973" url="https://pl.wikipedia.org/wiki?curid=1625973" title="Catherine Elizabeth Brewer Benson">
Catherine Elizabeth Brewer Benson



</doc>
<doc id="1625974" url="https://pl.wikipedia.org/wiki?curid=1625974" title="Dżajadewa">
Dżajadewa



</doc>
<doc id="1625975" url="https://pl.wikipedia.org/wiki?curid=1625975" title="Catherine Benson">
Catherine Benson



</doc>
<doc id="1625977" url="https://pl.wikipedia.org/wiki?curid=1625977" title="Ilco Naumoski">
Ilco Naumoski



</doc>
<doc id="1625978" url="https://pl.wikipedia.org/wiki?curid=1625978" title="Werner Ventzki">
Werner Ventzki

Werner Karl Oskar Ventzki (ur. 19 lipca 1906 w Słupsku (Stolp), zm. 10 sierpnia 2004 w Detmold) – niemiecki polityk i urzędnik rządowy, nadburmistrz okupowanej Łodzi (niem. Litzmannstadt).
Życiorys.
Był synem pruskiego urzędnika Oskara (ur. w 1873 roku w Poznaniu). Werner Ventzki w gimnazjum wstąpił do młodzieżowo-narodowego Związku Młodzieży Wielkich Niemiec. Po zdaniu matury studiował prawo w Greifswaldzie, Królewcu i Heidelbergu. W czasie nauki osobiście spotkał Adolfa Hitlera, którego stał się zwolennikiem. Zapisał się do Niemieckiego Związku Studentów, a w 1930 roku zdał państwowy egzamin prawniczy. W 1931 roku wstąpił do NSDAP.
II wojna światowa.
15 września 1939 roku objął w Poznaniu funkcję gauamstleitera Warthegau i został jednym z najbliższych współpracowników w sztabie Artura Greisera. Brał udział w planowaniu i przeprowadzaniu masowych wysiedleń Polaków z Wielkopolski w latach 1939–1941. 8 maja 1941 roku został mianowany nadburmistrzem okupowanej Łodzi (Litzmannstadt) i pełnił to stanowisko do 1 lipca 1943 roku. Odpowiedzialny był m.in. za masowe wysiedlenia ludności polskiej i żydowskiej z rejencji łódzkiej, likwidację getta łódzkiego oraz deportowanie jego mieszkańców do obozu Kulmhof znajdującego się w Chełmnie nad Nerem. W roku 1942 wstąpił do SS i pełnił funkcję Unterscharführera. Od roku 1943 służył w Waffen-SS. Został odznaczony przez Adolfa Hitlera złotą odznaką NSDAP.
Okres powojenny.
Od 1947 roku jego nazwisko znajdowało się na liście zbrodniarzy wojennych. Po wojnie był aktywistą Związku Wypędzonych, a od roku 1953 przedstawicielem Związkowego Ministerstwa ds. Wypędzonych, Uchodźców i Ofiar Wojny w Berlinie. Następnie pełnił funkcję starszego radcy rządu w Bonn. W roku 1960 zawieszono postępowanie prokuratorskie w sprawie jego przeszłości. Do 1969 roku zajmował stanowisko dyrektora w Ministerstwie do Spraw Przesiedleńców w RFN. W 1970 roku GKBZHwP przekazała władzom w Bonn dokumenty świadczące o zbrodniczej działalności Wernera Ventzkiego w okupowanej Polsce.
Odniesienia w kulturze.
W 2009 roku Piotr Szalsza w ramach projektu „Europejskie wspomnienia” nakręcił film dokumentalny w koprodukcji austriacko-polskiej pt. „Ventzki. Dzieci sprawców, dzieci ofiar”. Film opisuje odkrywanie nazistowskiej przeszłości ojca przez syna Jensa-Jürgena Ventzkiego, który postanowił się zmierzyć z bolesną historią swojej rodziny.
W 2012 ukazała się na polskim rynku wydawniczym książka jego syna – Jensa-Jürgena "Cień ojca" (niem. "Seine Schatten, meine Bilder"), będąca rozliczeniem jego relacji z ojcem i jego życiorysem, jako „dziecka nazisty”.

</doc>
<doc id="1625982" url="https://pl.wikipedia.org/wiki?curid=1625982" title="Kenotron">
Kenotron



</doc>
<doc id="1625983" url="https://pl.wikipedia.org/wiki?curid=1625983" title="Catherine Brewer">
Catherine Brewer



</doc>
<doc id="1625984" url="https://pl.wikipedia.org/wiki?curid=1625984" title="Hrabiowie">
Hrabiowie



</doc>
<doc id="1625987" url="https://pl.wikipedia.org/wiki?curid=1625987" title="Bramka obrotowa">
Bramka obrotowa

Bramki obrotowe – urządzenia sterowaniem przepływu pieszych stosowane w systemach kontroli dostępu.
Głównym zadaniem bramek obrotowych jest kontrola i weryfikacja pieszych przez nie przechodzących. Pełnią rolę ochrony przed dostępem osób nieuprawnionych do zabezpieczanego obiektu.
Rozróżnia się kilka podstawowych typów bramek:
Bramki wykonane są najczęściej ze stali nierdzewnej. Mechanizmem obrotów rotora steruje układ najczęściej podłączony do systemu kontroli dostępu.

</doc>
<doc id="1625993" url="https://pl.wikipedia.org/wiki?curid=1625993" title="Gnu białobrode">
Gnu białobrode

Gnu białobrode ("Connochaetes taurinus albojubatus") – podgatunek gnu pręgowanego. Występuje na obszarze od północnej Tanzanii do środkowej Kenii, do równika na południu i do doliny Rift Valley na zachodzie.
Charakterystyka ogólna.
Gnu białobrode ma brunatnoszare ubarwienie z pręgami po bokach i szyi. Na brodzie oraz na podgardlu występują długie białe włosy. 
Występowanie i biotop.
Zamieszkuje stadnie na afrykańskich stepach, na obszarze od północnej Tanzanii do środkowej Kenii, do równika na południu i do doliny Rift Valley na zachodzie. Odżywia się roślinami.
W niewoli.
Gnu białobrode są hodowane w wielu ogrodach zoologicznych. Jedyne w Polsce osobniki są hodowane we wrocławskim ogrodzie zoologicznym.

</doc>
<doc id="1625995" url="https://pl.wikipedia.org/wiki?curid=1625995" title="Connochaetes taurinus albojubatus">
Connochaetes taurinus albojubatus



</doc>
<doc id="1625996" url="https://pl.wikipedia.org/wiki?curid=1625996" title="Beaumont (Kalifornia)">
Beaumont (Kalifornia)

Beaumont – miasto w Stanach Zjednoczonych położone w północno-zachodniej części hrabstwa Riverside w Kalifornii. Liczba mieszkańców 11 384 (2000).
Położenie.
Leży w obszarze metropolitalnym Los Angeles oraz w regionie Inland Empire. Znajduje się ok. 127 km na wschód od Los Angeles i ok. 45 km na wschód, od stolicy hrabstwa, miasta Riverside. Od wschodu graniczy z miastem Banning, a od zachodu z Calimesa.
Historia.
W latach 60. XIX wieku przez obszar dzisiejszego Beaumont wybudowano linię kolejową. Założono stację kolejową, którą nazwano Edgar Station. Nazwa osady zmieniała się jeszcze dwa razy, pierwszy raz na San Gorgonio, ostatecznie w 1912 roku wraz z otrzymaniem praw miejskich przyjmując obecną postać. Bliskość Los Angeles i stosunkowo niska cena nieruchomości była przyczyna bardzo szybkiego przyrostu ludności w mieście w ostatnich latach. Od 2000 roku liczba ludności wzrosła 130%.

</doc>
<doc id="1625997" url="https://pl.wikipedia.org/wiki?curid=1625997" title="Geografia Gabonu">
Geografia Gabonu

Gabon jest państwem położonym w zachodniej części Afryki Środkowej nad Oceanem Atlantyckim, na południe of Zatoki Bonny. Na północy Gabon graniczy z Gwineą Równikową i Kamerunem, na wschodzie i na południu z Kongiem. Terytorium Gabon, przez które przechodzi równik, położone jest między szerokościami geograficznymi 2°N i 4°S. Największą rzeką przepływającą przez państwo jest Ogowe.
Gabon jest położony w większości w wyżynie Próg Dolnogwinejski, nad której równinną powierzchnią dominują masywy: Gór Krystalicznych i Chaillu. Najwyższym szczytem Gabonu jest Mont Bengoué (1070 m n.p.m.) lub – według innych źródeł – Mont Iboundji o kwestionowanej wysokości 1575 m n.p.m.
Administracyjnie Gabon podzielony jest na 9 prowincji, które dzielą się na 37 departamentów.
Ukształtowanie powierzchni.
Większość terytorium Gabonu znajduje się na Progu Dolnogwinejskim, którego średnia wysokość wynosi 600 m n.p.m. Gabon jest położony wzdłuż nizin, rozciągających się na szerokości od 30 do 200 km, gdzie na szerokości dłuższej niż 96 km tworzy skalisty stok, którego wysokość sięga od 450 do 600 m. Ten płaskowyż jest położony na północy, wschodzie i w większości na południu. Rzeki schodzące z głębi kontynentu wyrzeźbiły głębokie kanały wobec skarpy, dzieląc ją na odmienne części, takie jak Góry Krystaliczne i góry Chaillu. Są to góry położone w różnych częściach Gabonu. Północna linia brzegowa głęboko jest nacięta z zatokami, estuariami i deltami tak daleko na południe jak delta rzeki Ogowe, tworząc doskonałe naturalne schronienia. Dalej na południu wybrzeże staje się bardziej strome, ale są też przybrzeżne obszary ograniczone przez laguny i bagna namorzynu. Faktycznie cały teren jest zawarty w dorzeczu Rzeki Ogowe, której długość wynosi około 1100 km i nadaje się do żeglugi na długości około 400 km. Najniższy punkt wysokościowy znajduje się u wybrzeża Oceanu Atlantyckiego (0 m n.p.m.), a najwyższy punkt to Mont Bengoué (1 070 m n.p.m.) lub według innych źródeł Mont Iboundji.
Zasoby naturalne.
Najważniejsze zasoby naturalne Gabonu to: ropa naftowa, mangan, uran, złoto, drewno, rudy żelaza, energia wodna.
Gabon stara się zachować w dużym stopniu środowisko naturalne i może stać się największą przestrzenią naturalnych parków w świecie. Zagrożenie dla środowiska naturalnego w Gabonie stanowi wylesianie.
We wrześniu 2002 roku prezydent ogłosił, że na obszarze stanowiącym około 10 procent terytorium kraju – w tym na części dziewiczego wybrzeża – powstaną parki narodowe o powierzchni 30 tys. km², co jest równe w przybliżeniu powierzchni Belgii.
Klimat.
Gabon leży w strefie klimatu równikowego wybitnie wilgotnego. Średnia roczna temperatura wynosi 26 °C. Najgorętszym miesiącem jest styczeń, z przeciętną temperaturą wahającą się w Libreville od 23 °C do 31 °C. Przeciętne lipcowe temperatury, czyli najzimniejszego miesiąca, znajdują się w zasięgu między 20°C i 28°C. Od czerwca do września nie ma faktycznie żadnych opadów ale jest wysoki poziom wilgotności; sezonowo najwięcej deszczu pada w grudniu i styczniu. Deszcz wtedy jest intensywny. Nadmierny deszcz jest spowodowany przez kondensację wilgotnego powietrza będącego skutkiem połączenia się, bezpośrednio poza wybrzeżem, zimnego Prądu Benguelskiego z południa i ciepłego Prądu Gwinejskiego z północy. Roczna suma opadów waha się pomiędzy 1500 a 2500 mm.
Wody.
Sieć rzeczna Gabonu jest gęsta, niemal całe terytorium kraju odwadnia Ogowe. Ogowe jest główną rzeką kraju, i przez tamtejszych ludzi uważana, za rzekę narodową. Jednak jak wyżej wspomniano, jest ona żeglowna tylko w dolnym biegu, ze względu liczne bystrza i wodospady. W kraju nie ma rzek o charakterze okresowym. Wszystkie rzeki należą do zlewiska Oceanu Atlantyckiego.
Przez terytorium Gabonu przepływają trzy główne rzeki:
Gleby.
W Gabonie dominują gleby ferralitowe o barwie czerwonożółtej, które są typowe dla obszarów porośniętych wilgotnymi lasami równikowymi. Na wybrzeżu spotyka się miejscami bagienne gleby na których rosną namorzyny.
Flora.
Roślinność w kraju jest bardzo bogata, ze względu na obecność lasów równikowych. Sprzyjająca pogoda sprawia, że drzewa i rośliny rosną bujnie przez cały rok. Lasy w Gabonie zajmują 68% powierzchni, co stawia ten kraj na pierwszym miejscu w Afryce, pod względem lesistości. Na Nizinie Nadbrzeżnej strefa leśna została wyparta przez pola uprawne i plantacje,a także odłogi. Roślinność sawannowa dominuje tylko w dolinie rzeki Nyanga i Ngoume, oraz rejonie miasta Franceville.
Fauna.
Podobnie jak szata roślinna, tak samo świat zwierząt jest bardzo bogaty. W kraju występuje wiele gatunków zwierząt, takich jak: słonie, bawoły, antylopy, a także liczne gatunki małp. Jeśli chodzi o człekokształtne to warto tu wymienić słynne gabońskie goryle. W pobliżu rzek żyją krokodyle i hipopotamy. W całym kraju żyją setki gatunków ptaków. Obszary chronione w kraju zajmują 3,9% powierzchni. Najbardziej znanymi parkami narodowymi są Wonga-Wongue, położony na Nizinie Nadbrzeżnej i Okanda, który rozciąga się lewym brzegu Ogowe w centralnej części kraju.
Podział administracyjny.
Gabon jest podzielony w 9 prowincji i na 37 departamentów.

</doc>
<doc id="1625998" url="https://pl.wikipedia.org/wiki?curid=1625998" title="Goffer równinny">
Goffer równinny

Goffer równinny, goffer ("Geomys bursarius") – gatunek ssaka z podrodziny Geomyinae w obrębie rodziny gofferowatych (Geomyidae).
Występowanie i biotop.
Goffer równinny występuje na zachód od rzeki Missisipi w Górach Skalistych i na północ od północno-wschodniego Teksasu i Meksyku poprzez Wielkie Równiny do południowo-centralnej Manitoby w Kanadzie.
Zasięg występowania w zależności od podgatunku:
Taksonomia.
Gatunek po raz pierwszy naukowo opisał w 1800 roku brytyjski przyrodnik George Shaw nadając mu nazwę "Mus bursarius". Holotyp pochodził z Elk River, w hrabstwie Sherburne, w Minnesocie, w Stanach Zjednoczonych.
Autorzy "Illustrated Checklist of the Mammals of the World" rozpoznają osiem podgatunków.
Morfologia.
Średniej wielkości gryzoń. Długość ciała (bez ogona) 135–235 mm, długość ogona 60–120 mm; masa ciała 120–250 g. Futro o krótkich, gęstych i błyszczących włosach. Ubarwienie waha się od koloru jasnobrązowego do czarnego, spód ciała nieco jaśniejszy. Czaszka goffera równinnego jest wzmocniona i posiada silne mięśnie szczęki. Duże siekacze koloru żółto-pomarańczowego. Oczy i uszy są małe. Ogon jest długi, prawie pozbawiony owłosienia. Na przednich łapach długie, silnie zakrzywione pazury. Samica ma trzy pary sutków.
Ekologia.
Tryb życia.
Spotkać go można na obrzeżach lasów lub terenach zamieszkanych przez człowieka (trawniki, cmentarze, pola golfowe). Zamieszkuje głębokie, piaszczyste gleby, gdzie warstwa uprawna wynosi 20 cm lub więcej. Zazwyczaj unika terenów o gliniastej glebie. Gryzonie te prowadzą samotny i nocny tryb życia. Budują podziemne schronienia o średnicy 6 cm na głębokości około 14 cm (czasami: odpowiednio 10 i 67,5 cm). Schronienie jest stosunkowo płytkie w okresie letnim, natomiast zimą jest nieco głębsze. Tunele mogą liczyć do 100 m długości. Rzadko wychodzi na powierzchnię i o jego obecności świadczą wykopane kopce o średnicy 45 cm i wysokości 8 cm. Typowe gniazdo zawiera liczne komory, toaletę i przechowalnię żywności. Samce goffera równinnego są terytorialne. Opuszczają swoje gniazda wczesną wiosną. Terytoria samców są zwykle większe niż u samic. Na pożywienie goffera składają się podziemne bulwy i korzenie. Rzadko piją wodę.
Rozród.
Okres rozrodczy u goffera równinnego przypada na okres od lutego do kwietnia. Po ciąży trwającej 51 dni samica rodzi 1-6 młodych. Nowo urodzone goffery są nagie, różowe i pomarszczone, oczy i uszy są zamknięte. Okres laktacji trwa około 5 tygodni. Po tym czasie młode są odstawiane od sutek, lecz przebywają jeszcze z matką około 3 tygodni. Dojrzałość płciową uzyskują po osiągnięciu jednego roku.
Znaczenie.
Na goffera równinnego polują węże i łasice, które potrafią przecisnąć się przez podziemne korytarze, oraz zwierzęta, które potrafią kopać w ziemi: kojoty, borsuki i lisy. Czasami też padają ofiarą ptaków drapieżnych i sów. Przez ludzi gryzonie te są traktowane jako szkodniki w rolnictwie. Niszczą również trawniki i pola golfowe. Kontrolę populacji prowadzi się poprzez odłów i podkładanie zatrutego ziarna.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niższego ryzyka LC. Obecnie nie ma żadnych zagrożeń dla populacji tego gatunku.

</doc>
<doc id="1625999" url="https://pl.wikipedia.org/wiki?curid=1625999" title="Geomys bursarius">
Geomys bursarius



</doc>
<doc id="1626000" url="https://pl.wikipedia.org/wiki?curid=1626000" title="Dwarawati">
Dwarawati

Dwarawati – królestwo mońskie, obejmujące większą część dzisiejszej Tajlandii (dorzecze Menamu), powstałe jako federacja miast-państw w VI wieku. Zaliczane jest do zhinduizowanych państw Azji południowo-wschodniej, które przyswoiły sobie kulturę Guptów. Z tego okresu zachowały się m.in. płaskorzeźby przedstawiające bóstwa panteonu hinduistycznego w jaskiniach w pobliżu Saraburi. W późniejszym okresie dominującą religią stał się buddyzm therawada. Dharawati przyczyniło się również w dużym stopniu do rozprzestrzenienia się sztuki i architektury buddyjskiej w Azji Południowo-Wschodniej. Królestwo zostało podbite na początku XI wieku przez khmerskiego króla Surjawarmana I.

</doc>
<doc id="1626002" url="https://pl.wikipedia.org/wiki?curid=1626002" title="Margrabiowie">
Margrabiowie



</doc>
<doc id="1626003" url="https://pl.wikipedia.org/wiki?curid=1626003" title="Atherstone">
Atherstone

Atherstone - miasto i civil parish w Wielkiej Brytanii, w Anglii, w regionie West Midlands, w hrabstwie Warwickshire, w dystrykcie North Warwickshire. W 2011 roku civil parish liczyła 8670 mieszkańców.
W tym mieście ma swą siedzibę klub piłkarski - Atherstone Town F.C. Atherstone jest wspomniana w Domesday Book (1086) jako "Aderestone".

</doc>
<doc id="1626004" url="https://pl.wikipedia.org/wiki?curid=1626004" title="Delfinowiec białoboki">
Delfinowiec białoboki

Delfinowiec białoboki, delfin białoboki ("Leucopleurus acutus") – gatunek ssaka morskiego z rodziny delfinowatych (Delphinidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1828 roku angielski zoolog John Edward Gray nadając mu nazwę "Delphinus" ("Grampus") "acutus". Holotyp pochodził z Morza Północnego, na Wyspach owczych, w Danii. Okazeym typowym była czaszka pierwotnie znajdująca się w Brooke’s Museum w Londynie i sprzedana do Muzeum Historii Naturalnej w Lejdzie. Jedyny przedstawiciel rodzaju "Leucopleurus" który nazwał w 1866 roku również John Edward Gray. 
Najnowsze analizy molekularne wykazały, że tradycyjnie uznawany rodzaj "Lagenorhynchus" nie jest monofiletyczny i powinien zostać podzielony na trzy odrębne rodzaje: "Lagenorhynchus", "Leucopleurus" i "Sagmatias". "Leucopteurus acutus" należy do izolowanej linii w obrębie Delphinidae. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Delfinowiec białoboki występuje w zimnych wodach od umiarkowanego do subarktycznego północnego Oceanu Atlantyckiego (w tym ujście rzeki Świętego Wawrzyńca w Kanadzie, ale z wyłączeniem Morza Bałtyckiego), na południe do około 38° szerokości geograficznej północnej w zachodnim Oceanie Atlantyckim oraz od południowego Svalbardu do wybrzeża Bretanii w Francji, we wschodnim Oceanie Atlantyckim.
Morfologia.
Długość ciała samic około 250 cm, samców około 280 cm; masa ciała samic około 182 kg, samców około 235 kg. Noworodki osiągają długość ciała 110–120 cm przy ciężarze około 25 kg. Kształt ciała torpedowaty, po bokach ciała ma ciemniejsze i jaśniejsze pasy. Płetwa piersiowa ma około 30 cm długości, podczas gdy grzbietowa około 50 cm wysokości. Szerokość w talii wynosi 30–60 cm. Płetwy grzbietowa i tylna są czarne lub ciemnoszare, brzuch i żuchwa białe, natomiast boki szare
Ekologia.
Żyje w dużych stadach.
Odżywianie.
Głównym składnikiem diety delfinowca białobokiego są ryby, w tym śledź oceaniczny ("Clupea harengus"), makrela atlantycka ("Scomber scombrus"), ślepior ("Gadiculus argenteus"), błękitek ("Micromesistius poutassou"), dobijak amerykański ("Ammodytes americanus"), stynka amerykańska ("Osmerus mordax") i morszczuk srebrzysty ("Merluccius bilinearis") oraz mięczaki jak kalmar illex północny ("Illex illecebrosus").

</doc>
<doc id="1626006" url="https://pl.wikipedia.org/wiki?curid=1626006" title="Calimesa">
Calimesa

Calimesa – miasto w Stanach Zjednoczonych położone w północno-zachodniej części hrabstwa Riverside w Kalifornii. Liczba mieszkańców 7,139 (2000).
Położenie.
Calimesa leży w obszarze metropolitalnym Los Angeles oraz w regionie Inland Empire. Znajduje się ok. 115 km na wschód od Los Angeles i ok. 30 km na wschód od stolicy hrabstwa, miasta Riverside.
Prawa miejskie od 1990 roku.

</doc>
<doc id="1626007" url="https://pl.wikipedia.org/wiki?curid=1626007" title="Lagenorhynchus acutus">
Lagenorhynchus acutus



</doc>
<doc id="1626009" url="https://pl.wikipedia.org/wiki?curid=1626009" title="Baronowie">
Baronowie



</doc>
<doc id="1626012" url="https://pl.wikipedia.org/wiki?curid=1626012" title="Gmina Skępe (województwo bydgoskie)">
Gmina Skępe (województwo bydgoskie)



</doc>
<doc id="1626013" url="https://pl.wikipedia.org/wiki?curid=1626013" title="Brezowie">
Brezowie



</doc>
<doc id="1626017" url="https://pl.wikipedia.org/wiki?curid=1626017" title="Rancho Mirage">
Rancho Mirage

Rancho Mirage – miasto w Stanach Zjednoczonych położone w środkowej części hrabstwa Riverside w Kalifornii. Liczba mieszkańców 13 249 (2000). Rzeczywista liczba ludności może przekraczać 20 tys.
Położenie.
Rancho Mirage znajduje się na pustyni Mojave, w pustynnej, sztucznie nawadnianej Dolinie Coachella ok. 195 km na południowy wschód od Los Angeles i ok. 112 km na wschód, od stolicy hrabstwa, miasta Riverside. Położone jest pomiędzy Cathedral City a miastem Palm Desert.
Historia.
Prawa miejskie od 1973 roku. W XXI w. nastąpił przyrost ludności miasta. W mieście znajdują się pola golfowe oraz ośrodki wypoczynkowe.
W grudniu 2006 r. w Rancho Mirage zmarł Gerald R. Ford Jr., 38. prezydent Stanów Zjednoczonych, a w sierpniu 2020 Trini Lopez, piosenkarz i aktor.

</doc>
<doc id="1626021" url="https://pl.wikipedia.org/wiki?curid=1626021" title="Ashton-in-Makerfield">
Ashton-in-Makerfield

Ashton-in-Makerfield - miasto w Wielkiej Brytanii, w Anglii, w regionie North West England, w hrabstwie Wielki Manchester. W 2001 r. miasto to zamieszkiwało 28 505 osób.
W tym mieście znajdują się dwa kluby piłkarskie - Ashton Athletic F.C. oraz Ashton Town A.F.C.

</doc>
<doc id="1626024" url="https://pl.wikipedia.org/wiki?curid=1626024" title="Gitagowinda">
Gitagowinda

Gitagowinda (sanskryt: गीत गोविन्द, trl. gītagovinda, ang. Gita Govinda) – poemat sanskrycki autorstwa Dźajadewy.
Treścią "Gitagowindy" jest miłosna historia dwójki pasterzy, Kryszny i Radhy, zakończona szczęśliwie schadzką w lesie i miłosnymi igraszkami. Utwór jako pierwszy wprowadził wątki erotyczne do historii Kryszny.
Poemat podzielony jest na dwadzieścia cztery pieśni, pogrupowane w dwanaście rozdziałów. Każdy rozdział zawiera od jednej do czterech pieśni.
"Gitagowinda" stanowi jeden z autorytatywnych tekstów religijnych wisznuizmu. Jest popularnym tekstem religijnym we wschodnich i południowych Indiach, gdzie jest recytowana w świątyniach i wystawiana podczas świąt. Wywarła także duży wpływ na rozwój literatury bengalskiej.
Data powstania utworu ze względu na brak informacji o życiu autora jest nieznana. Przyjmuje się jednak, że powstał on za panowania Lakszmanaseny (1179–1209), ostatniego hinduskiego władcy Bengalu i mecenasa poezji sanskryckiej.
Pierwszym europejskim przekładem "Gitagowindy" był angielski przekład Williama Jonesa z 1792.
Polskie tłumaczenie, autorstwa Barbary Grabowskiej i Andrzeja Ługowskiego, ukazało się w 1996.

</doc>
<doc id="1626025" url="https://pl.wikipedia.org/wiki?curid=1626025" title="Gita Gowinda">
Gita Gowinda



</doc>
<doc id="1626026" url="https://pl.wikipedia.org/wiki?curid=1626026" title="JUNET (CP/J)">
JUNET (CP/J)

JUNET – polecenie nierezydentne systemu CP/J, zlecające uruchomienie programu obsługi sieci lokalnej o nazwie JUNET, obsługiwanej przez systemu CP/J.
Dyrektywa ta ma następującą postać: codice_1.
Przed rozpoczęciem pracy sieciowej wymagana jest instalacja i konfiguracja sieci JUNET, zleceniem INSTAL. Zwykła sesja sieciowa, uruchamiana z dyskietki systemowej, na której zainstalowano i skonfigurowano sieć, nie wymaga czynności przygotowawczych, poza resetem komputerów, jeżeli pracowały wcześniej jako niezależne stacje lokalne. Wydanie tego zlecenia powinno nastąpić po załadowaniu systemu CP/J na komputerze nauczycielskim. Po wydaniu zlecenia, system CP/J rozsyłany jest do komputerów uczniowskich. Na komputerze nauczycielskim i uczniowskich stacjach roboczych wyświetlany jest ekran powitalny. Po załadowaniu systemów:
Polecenia programu JUNET wydaje się za pomocą pojedynczych liter, wyróżnionych na liście dostępnych poleceń, wyświetlanej na ekranie komputera. Polecenia JUNET są podzielone na grupy funkcjonalne ułatwiające pracę:

</doc>
<doc id="1626027" url="https://pl.wikipedia.org/wiki?curid=1626027" title="Lucyna (film)">
Lucyna (film)

Lucyna – polski film obyczajowy z 1986 roku na podstawie opowiadania Jana Stoberskiego.
Fabuła.
Samotny literat z kompleksami poznaje młodą dziennikarkę Lucynę. Zakochuje się w niej od pierwszego wejrzenia. Idealizuje ją, ale nie potrafi wyznać jej miłości. Lucynie Wacek nawet się podoba, ale ona chce ułożyć sobie życie. Kiedy poznaje pisarza Bylika, wychodzi za niego za mąż. Ten jednak bardziej kocha alkohol. Szybko się nudzi małżeństwem, zachęca Wacka do towarzyszenia Lucynie.

</doc>
<doc id="1626028" url="https://pl.wikipedia.org/wiki?curid=1626028" title="Ashbourne (Anglia)">
Ashbourne (Anglia)

Ashbourne - miasto i civil parish w Wielkiej Brytanii, w Anglii, w regionie East Midlands, w hrabstwie Derbyshire, w dystrykcie Derbyshire Dales. Leży 18,2 km od miasta Derby, 20,3 km od miasta Matlock i 201,4 km od Londynu. W 2001 roku miasto liczyło 5020 mieszkańców. W 2011 roku civil parish liczyła 8111 mieszkańców. Ashbourne jest wspomniana w Domesday Book (1086) jako "Essburne".

</doc>
<doc id="1626031" url="https://pl.wikipedia.org/wiki?curid=1626031" title="West Coast jazz">
West Coast jazz

West Coast jazz – forma muzyki jazzowej, powstałą w okolicach Los Angeles i San Francisco mniej więcej tym samym czasie, co hard bop, który rozwijał się w Nowym Jorku, w latach 50. i 60. XX w. West Coast jazz został powszechnie uznany za podgatunek cool jazzu. Często zawiera elementy stylu bossa nova.
Najbardziej znanymi wytwórniami, które wydawały płyty z muzyką w tej stylistyce są Pacific Jazz Records i Contemporary Record.
Najważniejszymi twórcami tego podgatunku byli Shorty Rogers, Gerry Mulligan, Chet Baker, Stan Getz, Bud Shank, Bob Cooper, Jimmy Giuffre, Shelly Manne, Bill Holman, Manny Albam, Sonny Clark, André Previn i Dave Brubeck z Paulem Desmondem.

</doc>
<doc id="1626032" url="https://pl.wikipedia.org/wiki?curid=1626032" title="Aral-kum">
Aral-kum

Aral-kum (kaz. Аралқұм, "Arałkum"; karak. "Aralqum"; ros. Аралкум, "Arałkum"; uzb. "Orolqum") – nowo powstała pustynia w Kazachstanie i Uzbekistanie, położona na dawnym dnie Jeziora Aralskiego. Zajmuje ona powierzchnię około 60 tys. km² i stale się rozrasta, w związku z wysychaniem jeziora. Zewnętrzne 20% tego obszaru zajmuje pustynia piaszczysta, większa część (ok. 70%) jest pustynią słoną, a pozostałe 10% zajmują obszary podmokłe i roślinność twardolistna.
Na obszarze pustyni mają miejsce burze piaskowe, unoszące sól i pył zawierający pestycydy i herbicydy spłukiwane z pól bawełny w Uzbekistanie. Jest on przenoszony przez wiatry na wielkie odległości. Żeby zapobiec rozprzestrzenianiu się chemikaliów i ustabilizować glebę, na części obszaru nowej pustyni sadzi się saksauły, tamaryszek i inne halofity, które dobrze tolerują piaszczyste i silnie zasolone gleby.

</doc>
<doc id="1626034" url="https://pl.wikipedia.org/wiki?curid=1626034" title="Blythe (Kalifornia)">
Blythe (Kalifornia)

Blythe – miasto w Stanach Zjednoczonych położone we wschodniej części hrabstwa Riverside w Kalifornii. Liczba mieszkańców 12 155 (2000).
Położenie.
Blythe znajduje się na pustyni Sonora, w centrum rolniczego regionu usytuowanego wzdłuż rzeki Kolorado przy granicy z Arizoną. Znajduje się mniej więcej w połowie drogi pomiędzy Los Angeles a Phoenix, ok. 285 km na wschód od stolicy hrabstwa, miasta Riverside. Przez miasto przebiega Autostrada międzystanowa nr 10 (I-10).
Historia.
Nazwa miasta pochodzi od nazwiska Thomas Blythe'a, osadnika i finansisty, który przybył tu w 1877 roku. Prawa miejskie od 1916 roku.
Blythe jest popularnym miejscem postoju dla podróżujących między Los Angeles a Phoenix. Zimą liczba osób przebywających w mieście ulega zwielokrotnieniu, głównie są to osoby chcące spędzić zimę w ciepłym klimacie.

</doc>
<doc id="1626036" url="https://pl.wikipedia.org/wiki?curid=1626036" title="Arlesey">
Arlesey

Arlesey – miasto w Wielkiej Brytanii, w Anglii, w regionie East of England, w hrabstwie Bedfordshire. W 2007 miejscowość zamieszkiwało 5 690 osób.

</doc>
<doc id="1626037" url="https://pl.wikipedia.org/wiki?curid=1626037" title="Nastolatki (film)">
Nastolatki (film)

Nastolatki (oryg. ang. "She's Too Young") – amerykański film obyczajowy z 2004 roku.
Fabuła.
Trish jest pracującą matką. Nagle odkrywa, że jej córka Hannah sypia z kilkoma mężczyznami, choć ma tylko 14 lat. Matka postanawia wyjaśnić sprawę, nie spuszczając z Hannah oka...

</doc>
<doc id="1626039" url="https://pl.wikipedia.org/wiki?curid=1626039" title="Hindley Earnshaw">
Hindley Earnshaw

Hindley Earnshaw – postać fikcyjna, bohater powieści "Wichrowe Wzgórza" autorstwa Emily Brontë. Był dziedzicem majątku Earnshawów, bratem Katarzyny Earnshaw i ojcem Haretona. Zazdrosny o ojcowską miłość, nienawidził i prześladował swojego przybranego brata, Heathcliffa. Po śmierci żony popadł w nałóg alkoholowy i przegrał cały majątek.

</doc>
<doc id="1626042" url="https://pl.wikipedia.org/wiki?curid=1626042" title="Kleszcze homara">
Kleszcze homara



</doc>
<doc id="1626043" url="https://pl.wikipedia.org/wiki?curid=1626043" title="Pieczęć stanowa Vermont">
Pieczęć stanowa Vermont



</doc>
<doc id="1626044" url="https://pl.wikipedia.org/wiki?curid=1626044" title="Ilkeston">
Ilkeston

Ilkeston – miasto w środkowej Anglii, w hrabstwie Derbyshire, położone na zachodnim brzegu rzeki Erewash. W 2001 r. miasto to zamieszkiwało 37 550 osób.
Urodził się tu Robert Lindsay – brytyjski aktor, znany z roli w serialach komediowych.

</doc>
<doc id="1626045" url="https://pl.wikipedia.org/wiki?curid=1626045" title="Spotkanie na Atlantyku">
Spotkanie na Atlantyku

Spotkanie na Atlantyku – polski film psychologiczny z 1980 roku.
Film nakręcono na statku pasażerskim TSS Stefan Batory.
Główne role.
Podczas kręcenia filmu zmarł aktor Feliks Parnell, zaś jego kwestie nagrał następnie w trakcie postprodukcji Leszek Kubanek.
Fabuła.
Transatlantyk wraca ze Stanów Zjednoczonych do Polski Na statku są: profesor Nowak – wykładowca, jego partnerka Magda, piosenkarka Irena zakochana w Zbyszku, ksiądz opiekujący się starym emigrantem i tajemniczy mężczyzna – Walter. Profesorowi wydaje się, że już go kiedyś widział i czuje się wobec niego winny. Walter prowokuje go i prowadzi tajemniczą grę.

</doc>
<doc id="1626048" url="https://pl.wikipedia.org/wiki?curid=1626048" title="Herb gminy Bierzwnik">
Herb gminy Bierzwnik

Herb gminy Bierzwnik przedstawia w polu białym błękitną tarczę z wielką żółtą literą "B" umieszczoną w górnej jej części, z trzema czerwonymi rybami o jednej głowie w czerwonej obwódce. Po bokach tarczy dwie gałązki dębu z sześcioma listkami każda.

</doc>
<doc id="1626049" url="https://pl.wikipedia.org/wiki?curid=1626049" title="E14 (trasa europejska)">
E14 (trasa europejska)

E14 – trasa europejska zaliczana do dróg pośrednich wschód – zachód. Zaczyna się w norweskim mieście Stjørdal niedaleko Trondheim. Kończy się w szwedzkim mieście Sundsvall nad Morzem Bałtyckim. Trasa ma około 425 km długości.
Przebieg trasy.
Stjørdal – Meråker – Åre – Krokom – Östersund – Bräcke – Sundsvall.
Stary system numeracji.
Do 1985 obowiązywał poprzedni system numeracji, według którego oznaczenie E14 pierwotnie dotyczyło trasy: Trieste – Ronchi – Udine – Tarvisio – Villach – Salzburg – Linz – Tábor – Praga – Mladá Boleslav – Jablonec – Novy Svet – Jelenia Góra – Szczecin. W 1968 roku wydłużono ówczesną arterię przez Goleniów i Wolin do Świnoujścia. Fragment trasy przebiegający przez Polskę oficjalnie nie miał od połowy lat 60. osobnego numeru krajowego i był oznaczany w terenie oraz mapach samochodowych jako droga międzynarodowa E14.
Drogi w ciągu dawnej E14.
"Lista dróg opracowana na podstawie materiału źródłowego"

</doc>
<doc id="1626052" url="https://pl.wikipedia.org/wiki?curid=1626052" title="Zapasy z Ernestem Hemingwayem">
Zapasy z Ernestem Hemingwayem

Zapasy z Ernestem Hemingwayem – amerykański melodramat z 1993 roku.
Fabuła.
Frank – emerytowany irlandzki marynarz i Walter – emerytowany kubański fryzjer to dwaj starzy, samotni ludzie. Obaj obecnie są pensjonariuszami domu spokojnej starości. Frank wielokrotnie rozwiedziony i popijający alkohol próbuje uwieść Helen, administratorkę domu starców. Walter, nieśmiały kawaler, flirtuje z atrakcyjną kelnerką Elaine. Frank i Walter poznają się w parku i zaprzyjaźniają. Ale potem zaczynają się oddalać od siebie.

</doc>
<doc id="1626055" url="https://pl.wikipedia.org/wiki?curid=1626055" title="NRI">
NRI



</doc>
<doc id="1626056" url="https://pl.wikipedia.org/wiki?curid=1626056" title="Aleksander Wielki (film 1956)">
Aleksander Wielki (film 1956)

Aleksander Wielki – amerykańsko-hiszpański film historyczny z 1956 roku.
Opis fabuły.
Aleksander Wielki (Richard Burton) to wojownik, dowódca wojsk, zdobywca i imperator – legenda. Obraz ukazuje jednego z najsłynniejszych władców Europy i Azji jako człowieka rozdartego pomiędzy skłóconymi rodzicami, królem macedońskim Filipem II i Olimpias (Danielle Darrieux) oraz szarpanego pragnieniem podboju świata. Aleksander musi odnaleźć w sobie siłę i odwagę by znaleźć i wybrać drogę do upragnionej nieśmiertelności.

</doc>
<doc id="1626058" url="https://pl.wikipedia.org/wiki?curid=1626058" title="Surjawarman I">
Surjawarman I

Surjawarman I (ur.? zm. około 1050) – król Imperium Khmerskiego od około 1010 do 1050. Prawdopodobnie pochodził z wysoko postawionej rodziny urzędniczej. Z inskrypcji na murach świątyń w Angkor wynika, że konflikt i walka o wpływy pomiędzy rodziną królewską, a urzędnikami narastał od dłuższego czasu. Surjawarman I, który około 1002 roku pokonał panującego wówczas króla Udajaditjawarman I, po trwających do około 1010 roku walkach z nastepcą Udajaditjawarman I Dżajawirawarmanem, został królem. Ustanowiona przez niego dynastia trwała do około 1080 roku. Pierwszym nastepcą Surjawarman I został jego syn Udajaditjawarman II, panujący do 1065 roku, a następnie kolejny syn Harszawarman III.
Surjawarman I rozszerzył obszary imperium na zachód o cześć królestwa Dwarawati aż do Lop Buri, na wschód od delty Mekongu. Uczynił z buddyzmu religię państwową. Jego największym osiągnięciem prawdopodobnie była budowa największego w całym imperium zbiornika wodnego Baray zachodniego o wymiarach 8 na 2,1 km. Za jego panowania rozpoczęto prace na budową kompleksu świątynnego Preah Khan Kompong Svay, a także rozbudowano świątynie Banteay Srei, Wat Ek Phnom, Phnom Chisor, Preah Vihear. Za jego panowania ukończono świątynie Phimeanakas i Ta Keo.

</doc>
<doc id="1626059" url="https://pl.wikipedia.org/wiki?curid=1626059" title="Szklany dom">
Szklany dom

Szklany dom – polski, telewizyjny, obyczajowy film fabularny z 1989 w reżyserii Małgorzaty Kopernik.
Fabuła.
Główna bohaterka filmu otrzymała właśnie wymarzone mieszkanie w starej kamienicy. Nie jest jej jednak dane zbyt długo się nim cieszyć. Kiedy pewnego razu wraca z dzieckiem do domu, okazuje się, że kamienica zniknęła. Celem kobiety staje się odnalezienie własnego domu.

</doc>
<doc id="1626060" url="https://pl.wikipedia.org/wiki?curid=1626060" title="Wołodymyr Chandohij">
Wołodymyr Chandohij

Wołodymyr Dmytrowycz Chandohij, uk. Володимир Дмитрович Хандогій (ur. 21 lutego 1953 w Czerkasach) – ukraiński polityk i dyplomata, wiceminister spraw zagranicznych w latach 1995–1998 oraz 2006–2010, pełniący obowiązki ministra spraw zagranicznych od marca do października 2009.
Życiorys.
Wołodymyr Chandohij ukończył prawo międzynarodowe i stosunki międzynarodowe na Kijowskim Uniwersytecie Państwowym im. Tarasa Szewczenki. Początkowo pracował jako tłumacz, w 1976 rozpoczął pracę w dyplomacji. Został wówczas sekretarzem w departamencie prasowym MSZ Ukraińskiej SRR.
W latach 1979–1983 był "attaché" przy stałej misji USRR przy ONZ. W latach 1983–1988 zajmował stanowisko sekretarza departamentu prasowego, departamentu organizacji międzynarodowych oraz sekretariatu generalnego MSZ USRR. Od 1988 do 1992 był pierwszym sekretarzem stałej misji USRR i następnie niepodległej Ukrainy przy ONZ, a od 1992 do 1994 zastępcą stałego przedstawiciela. W latach 1994–1995 pełnił funkcję dyrektora departamentu stosunków międzynarodowych MSZ Ukrainy. Od 1995 do 1998 był wiceministrem spraw zagranicznych.
W latach 1998–2000 zajmował stanowisko ambasadora Ukrainy w Kanadzie oraz reprezentował swój kraj w Organizacji Międzynarodowego Lotnictwa Cywilnego. W latach 2000–2002 był ambasadorem w Wielkiej Brytanii i Luksemburgu oraz szefem misji Ukrainy przy NATO w Brukseli.
Od października 2005 do stycznia 2006 pełnił funkcję dyrektora Departamentu ds. NATO w ukraińskim MSZ. W styczniu 2006 został mianowany wiceministrem spraw zagranicznych, a w lipcu 2007 pierwszym wiceministrem spraw zagranicznych. 3 marca 2009 przejął obowiązki ministra spraw zagranicznych Ukrainy po przegłosowaniu przez Radę Najwyższą wotum nieufności wobec ministra Wołodymyra Ohryzki. Pełnił je do czasu powołania przez prezydenta Wiktora Juszczenkę nowego ministra w dniu 9 października 2009. W latach 2010–2014 był ambasadorem Ukrainy w Wielkiej Brytanii i przy Międzynarodowej Organizacji Morskiej. W 2015 został przewodniczącym think tanku zajmującego się kwestiami polityki zagranicznej.
7 września 2009 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="1626062" url="https://pl.wikipedia.org/wiki?curid=1626062" title="Dryfter">
Dryfter



</doc>
<doc id="1626063" url="https://pl.wikipedia.org/wiki?curid=1626063" title="Święto przebiśniegu">
Święto przebiśniegu

Święto przebiśniegu – czechosłowacka komedia z 1984 roku w reżyserii Jiříego Menzla na podstawie opowiadań Bohumila Hrabala.

</doc>
<doc id="1626065" url="https://pl.wikipedia.org/wiki?curid=1626065" title="Pustynia piaszczysta">
Pustynia piaszczysta



</doc>
<doc id="1626067" url="https://pl.wikipedia.org/wiki?curid=1626067" title="Eugeniusz Stroiński">
Eugeniusz Stroiński

Eugeniusz Andrzej Stroiński (ur. 21 listopada 1932 w Warszawie) – profesor ekonomii, pracownik instytucji ubezpieczeniowych. W latach 1985–1991 był wiceprezesem Państwowego Zakładu Ubezpieczeń, a następnie w latach 1992–1995 prezesem Powszechnego Zakładu Ubezpieczeń na Życie, S.A. 
Prowadził szeroką działalność naukowo-dydaktyczną – od 1991 był profesorem w Instytucie Ubezpieczeń i Prewencji Wyższej Szkoły Inżynierskiej w Radomiu (późniejsza Politechnika Radomska, a obecnie Uniwersytet Technologiczno-Humanistyczny im. Kazimierza Pułaskiego w Radomiu) i Akademii Finansów w Warszawie (dawniej Wyższej Szkoły Ubezpieczeń i Bankowości), w 2008 roku uzyskał tytuł naukowy profesora zwyczajnego nauk ekonomicznych.
Jest autorem ponad 200 publikacji, książek i artykułów o tematyce ekonomiczno-ubezpieczeniowej, zamieszczonych w czasopismach ubezpieczeniowych w kraju i zagranicą.

</doc>
<doc id="1626069" url="https://pl.wikipedia.org/wiki?curid=1626069" title="Wolfgang Wilhelm Wittelsbach (Pfalz-Neuburg)">
Wolfgang Wilhelm Wittelsbach (Pfalz-Neuburg)

Wolfgang Wilhelm Wittelsbach (ur. 4 listopada 1578 w Neuburgu nad Dunajem, zm. 20 marca 1653 w Düsseldorfie) – hrabia palatyn i książę Palatynatu-Neuburg
Życiorys.
Syn księcia Filipa Ludwika Wittelsbacha i Anny księżniczki Jülich-Kleve-Berg. Jego dziadkami byli: książę Palatynatu–Zweibrücken Wolfgang i Anna Heska oraz Wilhelm Bogaty i Maria Habsburg.
W młodości wiele podróżował. Przebywał w Danii w czasie koronacji Chrystiana IV, odbył "Grand Tour" po Holandii, Anglii i Francji.
Odziedziczył po ojcu konflikt z elektorem Brandenburgii Janem Zygmuntem o tereny księstwa Jülich-Kleve-Berg. Na mocy traktatu z Xanten nastąpił podział księstwa Jülich-Kleve-Berg, Wolfgang Wilhelm otrzymał Jülich i Berg, zaś elektor Brandenburgii Kleve i Hrabstwo Mark. W 1615 roku otrzymał Order Złotego Runa. W związku z tym, że przeszedł na katolicyzm oraz prowadził politykę neutralności, Palatynat-Neuburg nie ucierpiał w czasie wojny trzydziestoletniej. Przeniósł stolicę Palatynatu-Neuburg z Neuburga nad Dunajem do Düsseldorfu.
Wolfgang Wilhelm był żonaty trzy razy:
11 listopada 1613 w Monachium ożenił się z Magdaleną Wittelsbach (1587-1628), córką księcia Bawarii Wilhelma V. Para miała jednego syna, Filipa Wilhelma, przyszłego elektora Palatynatu Reńskiego.
W 1631 roku poślubił księżniczkę Katarzynę Wittelsbach (1615-1651), córkę księcia Jana II i Luizy Juliany. Para miała dwójkę dzieci:
3 czerwca 1651 roku ożenił się z Franciszką Marią Fürstenberg-Heiligenberg (1633-1702). Para nie miała dzieci.

</doc>
<doc id="1626070" url="https://pl.wikipedia.org/wiki?curid=1626070" title="Anna Maria Wittelsbach (Pfalz-Neuburg)">
Anna Maria Wittelsbach (Pfalz-Neuburg)

Anna Maria Wittelsbach (ur. 18 sierpnia 1575 w Neuburgu nad Dunajem, zm. 11 lutego 1643 w Dornburg/Saale) – księżniczka Palatynatu - Neuburg, księżna Saksonii-Weimar.
Córka księcia Filipa Ludwika Wittelsbacha i Anny księżniczki Jülich-Kleve-Berg. Jej dziadkami byli: książę Palatynatu–Zweibrücken Wolfgang i Anna Heska oraz Wilhelm IV i Maria Habsburg. 
9 września 1591 poślubiła Fryderyka Wilhelma I Wettyna księcia Saksonii-Weimar. Para miała szóstkę dzieci:
Anna była w ciąży z Fryderykiem, gdy zmarł jej mąż. Syn nigdy nie poznał ojca.

</doc>
<doc id="1626073" url="https://pl.wikipedia.org/wiki?curid=1626073" title="Ilkley">
Ilkley

Ilkley – miasto w Wielkiej Brytanii, w Anglii, w regionie Yorkshire and the Humber, w hrabstwie West Yorkshire. W 2001 roku miasto zamieszkiwało 13 828 osób.

</doc>
<doc id="1626075" url="https://pl.wikipedia.org/wiki?curid=1626075" title="Łomżyńskie Towarzystwo Naukowe im. Wagów">
Łomżyńskie Towarzystwo Naukowe im. Wagów

Łomżyńskie Towarzystwo Naukowe im. Wagów – stowarzyszenie powstałe 4 września 1974 roku, natomiast oficjalne rozpoczęcie działalności nastąpiło rok później 25 maja 1975 roku. Do głównych celów towarzystwa należą wspieranie i prowadzenie badań naukowych dotyczących głównie ziemi łomżyńskiej oraz inwentaryzacja materiałów naukowych omawiających region, jego odrębność kulturową i językową.
Historia.
Pierwszym prezesem Zarządu Towarzystwa był prof. Józef Babicz z Instytutu Historii Nauki, Oświaty i Techniki PAN. W skład towarzystwa działa kilka sekcji: historyczna, językoznawcza, archiwistyczna, ekonomiczna, weterynaryjna.
Siedziba towarzystwa mieści się w Łomży, przy ulicy Długiej 13.
Obecnie w skład zarządu wchodzą: prof. dr hab. Henryk Wnorowski (prezes), dr Małgorzata Krystyna Frąckiewicz (wiceprezes), ks. dr hab. Andrzej Jacek Najda (wiceprezes) prof. UKSW, Sławomir Zgrzywa (skarbnik), dr Jarosław Poteraj (sekretarz), dr hab. Dariusz Surowik, dr Agnieszka B. Muzyk, dr hab. Krzysztof Sychowicz, dr hab. inż. Andrzej Borusiewicz.
Działalność naukowa.
Łomżyńskie Towarzystwo im. Wagów od samego początku prowadziło ożywioną działalność naukową, która przyjmowała różne formy takie jak seminaria doktoranckie, sesje naukowe i popularnonaukowe czy też publikacje naukowe. Towarzystwo może poszczycić się ponad 700 publikacjami naukowymi oraz organizacją lub współorganizacją ponad 80 konferencji, sesji czy sympozjów.
Biblioteka i archiwum.
Łomżyńskie Towarzystwo Naukowe im. Wagów prowadzi bibliotekę naukową zawierającą około 19 000 woluminów (w tym 2017 z księgozbioru prof. Piotra Bańkowskiego), w tym starodruki i wydawnictwa XIX-wieczne. W zbiorach towarzystwa starodruki oraz wydawnictwa z XIX i początku XX wieku stanowią 30% zasobu.
Częścią biblioteki są też zbiory archiwalne, pozyskiwane poprzez zakupy antykwaryczne, dary od członków, instytucji państwowych i samorządowych, a także prywatnych osób, przede wszystkim prof. Piotra Bańkowskiego, który przekazał Towarzystwu na mocy testamentu książki, meble, obrazy, listy i inne zgromadzone materiały archiwalne z XIX wieku i początku XX wieku.

</doc>
<doc id="1626077" url="https://pl.wikipedia.org/wiki?curid=1626077" title="Pora na czarownice">
Pora na czarownice

Pora na czarownice – polski film obyczajowy z 1993 roku w reżyserii Piotra Łazarkiewicza i z jego scenariuszem.
Fabuła.
Główną bohaterką filmu jest 20-letnia Jola, narkomanka i prostytutka (w tej roli Jolanta Fraszyńska). Pewnego dnia poznaje ona Andrzeja, homoseksualnego chłopaka (w tej roli Andrzej Mastalerz). Oboje są zarażeni wirusem HIV. Postanawiają zostać parą.
Dla nosicieli śmiercionośnego wirusa zostaje uruchomiony ośrodek prowadzony przez księdza Jana (Bogusław Linda) - Czerwony Pałac. Okoliczni mieszkańcy nie są jednak w stanie tego zaakceptować. Ich sprzeciw przeradza się w agresję.

</doc>
<doc id="1626087" url="https://pl.wikipedia.org/wiki?curid=1626087" title="Henry Källgren">
Henry Källgren

Henry Källgren (ur. 13 marca 1931 w Norrköping, zm. 21 stycznia 2005 w Helsingborgu) – szwedzki piłkarz, napastnik. Srebrny medalista MŚ 58. Obdarzany przydomkiem "Putte".
Był piłkarzem IFK Norrköping. W latach 1951–1960 zdobył dla tego klubu łącznie 126 ligowych bramek, w 1958 został królem strzelców Allsvenskan (27 trafień). Z IFK był mistrzem kraju w 1952, 1956 oraz 1957. W reprezentacji Szwecji między 1953 a 1958 rokiem zagrał 8 razy. Podczas MŚ 58 wystąpił w jednym spotkaniu grupowym, zremisowanym 0:0 meczu z Walią.

</doc>
<doc id="1626088" url="https://pl.wikipedia.org/wiki?curid=1626088" title="Henry Kallgren">
Henry Kallgren



</doc>
<doc id="1626089" url="https://pl.wikipedia.org/wiki?curid=1626089" title="Tajgan">
Tajgan



</doc>
<doc id="1626091" url="https://pl.wikipedia.org/wiki?curid=1626091" title="Muscoy">
Muscoy

Muscoy – jednostka osadnicza w stanie Kalifornia, w południowo-zachodniej części hrabstwa San Bernardino. Liczba mieszkańców 10 644 (2010).
Położenie.
CDP położona w odległości ok. 5 km na północ od stolicy hrabstwa, miasta San Bernardino.
Historia.
Założona w latach 20. XX wieku jako osada rolnicza, na terenie której znajdowały się ogrody, winnice oraz uprawy zbóż. Od lat 40. i 50. nabiera powoli charakteru przedmieścia.

</doc>
<doc id="1626097" url="https://pl.wikipedia.org/wiki?curid=1626097" title="Reino Börjesson">
Reino Börjesson

Reino Börjesson (ur. 4 lutego 1929) – szwedzki piłkarz, pomocnik. Srebrny medalista MŚ 58.
Jego ojciec Erik także był reprezentacyjnym piłkarzem, m.in. brał udział w IO 1912. Reino w reprezentacji Szwecji zagrał 10 razy. Podczas MŚ 58 wystąpił w trzech spotkaniach, m.in. w decydujących o medalach meczach z RFN i Brazylią. Był wówczas piłkarzem Norrby IF, wcześniej grał w Jonsereds IF i IFK Göteborg.

</doc>
<doc id="1626098" url="https://pl.wikipedia.org/wiki?curid=1626098" title="Reino Borjesson">
Reino Borjesson



</doc>
<doc id="1626099" url="https://pl.wikipedia.org/wiki?curid=1626099" title="Sebastian Faißt">
Sebastian Faißt

Sebastian Faißt (ur. 7 marca 1988 w Aichhalden, zm. 3 marca 2009 w Szafuzie) – niemiecki piłkarz ręczny. Reprezentant młodzieżowej kadry U21 Niemiec.
Karierę z piłką ręczną rozpoczął w 1992 w klubie TV Alpirsbach, następnie od 2004 grał w zespole TuS Schutterwald. Od 2008 grał w niemieckiej Bundeslidze w drużynie TSV Bayer Dormagen.
3 marca 2009 podczas meczu Niemcy-Szwajcaria prowadził drużynę jako kapitan i zdobył bramkę. W 34. minucie stracił przytomność i mimo godzinnej reanimacji przez lekarza drużyny zmarł na miejscu. Sekcja zwłok wykazała, że przyczyną śmierci była niewydolność serca.

</doc>
<doc id="1626100" url="https://pl.wikipedia.org/wiki?curid=1626100" title="Sigge Parling">
Sigge Parling



</doc>
<doc id="1626101" url="https://pl.wikipedia.org/wiki?curid=1626101" title="Anna Alminowa">
Anna Alminowa

Anna Aleksandrowna Alminowa (ros. "Анна Александровна Альминова"; ur. 17 stycznia 1985) – rosyjska lekkoatletka, specjalistka od biegów średnich i długich.
Zajęła 7. miejsce w halowych mistrzostwach świata (bieg na 1500 m, Doha 2010) jednak jej wynik został anulowany z powodu wykrycia u zawodniczki niedozwolonego dopingu (pseudoafedryny). Oprócz anulowania jej wyniku, Rosjanka została zawieszona na 3 miesiące (9.04.2010 – 8.07.2010).

</doc>
<doc id="1626102" url="https://pl.wikipedia.org/wiki?curid=1626102" title="Bruno Rodríguez Parrilla">
Bruno Rodríguez Parrilla

Bruno Eduardo Rodríguez Parrilla (ur. 22 stycznia 1958 w Meksyku) – kubański polityk i dyplomata. Od 2 marca 2009 minister spraw zagranicznych Republiki Kuby.
Życiorys.
Urodził się w Meksyku, gdzie pracował jako inżynier jego ojciec.
Bruno Rodríguez Parrilla ukończył prawo na Uniwersytecie w Hawanie. W czasie studiów wstąpił do Unii Młodych Komunistów (UJC, "Unión de Jóvenes Comunistas") i był redaktorem jej gazety "Juventud Rebelde".
W 1990 wszedł w skład Komitetu Centralnego Komunistycznej Partii Kuby. W latach 1993–2004 był Stałym Przedstawicielem Kuby przy ONZ w Nowym Jorku. Od 2004 do 2009 zajmował stanowisko wiceministra spraw zagranicznych.
2 marca 2009 Bruno Rodríguez Parrilla został mianowany ministrem spraw zagranicznych przez prezydenta Raúla Castro.

</doc>
<doc id="1626103" url="https://pl.wikipedia.org/wiki?curid=1626103" title="MESS (CP/J)">
MESS (CP/J)

MESS – polecenie nierezydentne systemu CP/J, zlecające przesłanie komunikatów tekstowych pomiędzy stacjami roboczymi sieci lokalnej o nazwie JUNET, pracującej pod kontrolą systemu CP/J.
Dyrektywa ta ma następującą postać:
MESS
Po wydaniu tego zlecenia, użytkownik wskazuje adres komputera (adres indywidualny), lub komputerów (adres grupowy), do których ma zostać przesłany komunikat, oraz samą treść komunikatu. Koniec treści komunikatu sygnalizuje się znakiem cudzysłowu. Wybór odpowiednich funkcji umożliwia przesłanie wielokrotne pod różne adresy tego samego komunikatu. Zakończenie pracy z poleceniem MESS uzyskuje się poprzez wybranie funkcji "Koniec". Adres odbiorcy komunikatu podaje się w postaci liczby dziesiętnej, lub szesnastkowej i analogicznie dla adresów grupowych. Wysyłanie komunikatów pod adresy grupowe, a więc do wielu użytkowników, może być dokonywane tylko z komputerów o adresach sieciowych od 1 do 15.
Polecenie musi mieć nadane atrybuty pliku: codice_1 i codice_2, aby zlecenie mogło być wydawane na komputerach uczniowskich.

</doc>
<doc id="1626106" url="https://pl.wikipedia.org/wiki?curid=1626106" title="Nikolsburg">
Nikolsburg



</doc>
<doc id="1626108" url="https://pl.wikipedia.org/wiki?curid=1626108" title="Anna Alminova">
Anna Alminova



</doc>
<doc id="1626114" url="https://pl.wikipedia.org/wiki?curid=1626114" title="47. ceremonia wręczenia nagród Brytyjskiej Akademii Filmowej">
47. ceremonia wręczenia nagród Brytyjskiej Akademii Filmowej

47. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (7) otrzymał film "Lista Schindlera".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1626120" url="https://pl.wikipedia.org/wiki?curid=1626120" title="Rich Costey">
Rich Costey

Rich Costey – amerykański producent muzyczny oraz inżynier dźwięku, pracujący z takimi zespołami, jak Muse, Cave In, Mona, Thursday, Franz Ferdinand, Glasvegas, The Mars Volta, Doves, Bloc Party, Jimmy Eat World, My Chemical Romance, Supergrass, Audioslave, Rage Against the Machine, Nine Inch Nails, Weezer, Philip Glass, Mew, Dave Navarro, Fiona Apple, Mastodon, Apocalyptica czy Interpol.

</doc>
<doc id="1626125" url="https://pl.wikipedia.org/wiki?curid=1626125" title="Teatr Powszechny im. Zygmunta Hübnera w Warszawie">
Teatr Powszechny im. Zygmunta Hübnera w Warszawie



</doc>
<doc id="1626128" url="https://pl.wikipedia.org/wiki?curid=1626128" title="FK Astana">
FK Astana

Futboł Kłuby Astana (, ) – kazachski klub piłkarski z siedzibą w Astanie, grający w kazachskiej Priemjer Ligasy.
Historia.
Chronologia nazw:
Klub został założony w styczniu 2009 r. jako "Lokomotiw Astana". Powstał w wyniku fuzji dwóch pierwszoligowych klubów FK Ałmaty i Megasport Ałmaty. Głównym sponsorem jest firma KTŻ. Pierwszym w historii klubu trenerem był wybrany Wachid Masudow, którego już w marcu 2009 r. zmienił Siergiej Juran. Do klubu zaproszono wielu znanych piłkarzy. 1 czerwca 2011 r. klub zmienił nazwę na "FK Astana". FK Astana jako pierwszy klub piłkarski z Kazachstanu zagrał w fazie grupowej Ligi Mistrzów UEFA. Dokonał tego 26 sierpnia 2015 r. po wygranym dwumeczu z APOEL-em Nikozja 2-1

</doc>
<doc id="1626129" url="https://pl.wikipedia.org/wiki?curid=1626129" title="Loratydyna">
Loratydyna



</doc>
<doc id="1626131" url="https://pl.wikipedia.org/wiki?curid=1626131" title="Tore Svensson">
Tore Svensson

Tore Svensson (ur. 4 lutego 1927, zm. 26 kwietnia 2002) – szwedzki piłkarz, bramkarz. Srebrny medalista MŚ 58.
Svensson w reprezentacji Szwecji zagrał 7 razy. Podczas MŚ 58 wystąpił w jednym spotkaniu grupowym, wygranym 3:0 meczu z Meksykiem. Był wówczas piłkarzem Malmö FF, wcześniej grał w Falkenbergs FF i IF Elfsborg. W roku 1950 znajdował się w kadrze na MŚ 50. Z Malmö zdobywał tytuły mistrza kraju (1950, 1951, 1953).

</doc>
<doc id="1626134" url="https://pl.wikipedia.org/wiki?curid=1626134" title="Sofene">
Sofene



</doc>
<doc id="1626135" url="https://pl.wikipedia.org/wiki?curid=1626135" title="Luiza Juliana Wittelsbach">
Luiza Juliana Wittelsbach

Luiza Juliana Wittelsbach (ur. 16 lipca 1594 w Heidelbergu - zm. 28 kwietnia 1640 Meisenheim) - księżniczka Palatynatu Reńskiego, księżna Palatynatu-Zweibrücken-Veldenz.
Córka elektora Palatynatu Reńskiego Fryderyka IV Wittelsbacha i Luizy Julianny Orańskiej. Jej dziadkami byli Ludwik VI, elektor Palatynatu Reńskiego, i Elżbieta Heska oraz Wilhelm I Orański, stadhouder Oranii i Charlotta de Burbon.
Jej brat Fryderyk V "Zimowy król" zaaranżował jej małżeństwo z księciem Palatynatu-Zweibrücken-Veldenz Janem II. Ślub odbył się 13 maja 1612 roku w Heidelbergu. Mieli siedmioro dzieci:

</doc>
<doc id="1626140" url="https://pl.wikipedia.org/wiki?curid=1626140" title="Życiowe rozterki">
Życiowe rozterki

Życiowe rozterki (ang. "The Good Girl") − amerykański film tragikomiczny z 2002 roku.
Opis fabuły.
Justine Last (Aniston) jest znudzoną 30-letnią mężatką żyjącą w małym miasteczku w Teksasie i pracującą w miejscowym supermarkecie "Retail Rodeo". Mąż Justine, Phil (Reilly) jest malarzem elewacji, spędza cały swój wolny czas ze swoim kumplem Bubbą (Nelson) siedząc przed telewizorem, paląc trawkę i popijając piwo. Justine bardzo pragnie zajść w ciążę w nadziei, że życie jej nabierze sensu. Pewnego dnia w supermarkecie rozpoczyna pracę młody Holden Worther (Gyllenhaal). Holden jest spokojnym chłopakiem, który każdą wolną chwilę spędza czytając Buszującego w zbożu całkowicie identyfikując się z bohaterem powieści. Justine i Holden nawiązują przyjaźń, spędzają ze sobą przerwy, aż w końcu rozpoczynają namiętny romans spotykając się regularnie w miejscowym motelu. Justine czuje się jak nowo narodzona, aż do momentu, gdy odkrywa przed motelem samochód Bubby. Obawiając się, że Bubba opowie o jej romansie Philowi Justine postanawia rozmówić się z Bubbą. Bubba obiecuje zachować tajemnicę, pod warunkiem, że Justine zgodzi się na seks z nim i Justine zgadza się na umowę. Scenę obserwuje przez okno Holden, który zaczyna szaleć z zazdrości. Sytuacja komplikuje się jeszcze bardziej, gdy Justine dowiaduje się, że jest w ciąży. Phil cieszy się, że wreszcie zostanie ojcem, ale Holden upiera się, że dziecko jest jego i Justine musi w duszy przyznać Holdenowi rację. W międzyczasie Phil otrzymuje wyniki badań, które potwierdzają jego bezpłodność i chociaż Justine udaje się chwilowo przekonać Phila, że to na pewno pomyłka, prawda wychodzi na jaw, gdy Philowi przypadkowo wpada w ręce rozliczenie karty kredytowej, którą Justine płaciła za wynajmowanie pokoju w motelu. Holden, podekscytowany myślą o przyszłości z Justine i wspólnym dzieckiem kradnie z sejfu "Retail Rodeo" 15 tysięcy dolarów i namawia Justine do ucieczki. Justine decyduje się jednak na pozostanie z mężem i zdradza policji miejsce ukrycia Holdena, który widząc rozwój sytuacji popełnia samobójstwo. Phil i Justine godzą się i zostają rodzicami uroczej córeczki.

</doc>
<doc id="1626141" url="https://pl.wikipedia.org/wiki?curid=1626141" title="Floks Douglasa">
Floks Douglasa

Floks Douglasa ("Phlox douglasii"), nazywany także płomykiem Douglasa – gatunek rośliny z rodziny wielosiłowatych ("Polemoniaceae"). Pochodzi z zachodniej części Ameryki Północnej (stany: Oregon, Waszyngton i Kalifornia). W Polsce jest uprawiany jako roślina ozdobna (rzadko).
Morfologia.
Roślina zimozielona, bylina tworząca zwarte kępy (roślina poduszkowa) o wysokości do 15 cm. Poduszki te składają się z licznych, krótkich pędów pokrytych wąskimi, sztywnymi, ciemnozielonymi liśćmi o długości do 1,5 cm. Kwiaty promieniste, karminowoczerwone (u typowej formy), o szerokich płatkach, wyrastające na szczycie pędów. Działki kielicha silnie owłosione. Występuje w 2 podgatunkach: "P. douglasii" subsp. "douglasii" i "P. douglasii" subsp. "rigida".
Zastosowanie.
Roślina ozdobna. Najlepiej nadaje się do ogródków skalnych lub do obsadzania murków. Może być też uprawiana na rabatach i jako roślina okrywowa do pokrywania większych powierzchni (zamiast trawnika). Rozrasta się powoli, kwitnie w maju. Walorami ozdobnymi jest bardzo intensywne kwitnienie oraz zwarty kształt i soczysta zieleń, dzięki którym roślina jest ozdobna również poza okresem kwitnienia.

</doc>
<doc id="1626143" url="https://pl.wikipedia.org/wiki?curid=1626143" title="Phlox douglasii">
Phlox douglasii



</doc>
<doc id="1626144" url="https://pl.wikipedia.org/wiki?curid=1626144" title="Płomyk Douglasa">
Płomyk Douglasa



</doc>
<doc id="1626146" url="https://pl.wikipedia.org/wiki?curid=1626146" title="Gustaw (serial animowany)">
Gustaw (serial animowany)

Gustaw (, 1964–1977) – węgierski serial animowany dla dorosłych.
Każdy odcinek opowiada o perypetiach tytułowego Gustawa związanych z realizacją jego planów. W humorystyczny sposób zostaje ukazana szara rzeczywistość. Charakterystyczną cechą serialu jest to, iż każdy epizod stanowi zamkniętą całość do tego stopnia, że sytuacja bohatera jest różna w poszczególnych odcinkach: np. raz jest kawalerem, innym razem posiada liczną rodzinę.
W Polsce odcinki serialu były emitowane przez TVP w latach 80. i 90. XX w., zwykle jako wypełniacz czasu antenowego. Na Węgrzech niektóre odcinki zostały wydane na DVD.

</doc>
<doc id="1626149" url="https://pl.wikipedia.org/wiki?curid=1626149" title="Pan Marimba">
Pan Marimba

Pan Marimba – opera dziecięca w dwóch aktach z muzyką Marty Ptaszyńskiej do libretta Agnieszki Osieckiej. Ze względu na małą rozpiętość głosu dzieci cała partia wokalna została napisana w rozpiętości oktawy.
Prapremiera opery miała miejsce 27 września 1998 r. w Warszawie.
Historia.
W 1992 dyrektor artystyczny Teatru Wielkiego Andrzej Straszyński zwrócił uwagę na brak repertuaru scenicznego dla dzieci. Wtedy Marta Ptaszyńska postanowiła napisać operę której treść oparta by była na bajkach jakie czytała swojej córce. Po napisaniu zarysu muzyki oraz libretta oraz konsultacjach ze Straszyńskim kompozytorka uznała, że twórcą tekstu powinien być artysta "„którego pierwszym środkiem wyrazu jest słowo”". Postanowiła zadzwonić wtedy do Agnieszki Osieckiej aby namówić ją do pracy nad "Panem Marimbą". Poetka zgodziła się i tak powstał tekst który mimo że był podporządkowany istniejącej już muzyce spowodował kilka zmian w warstwie dźwiękowej. Prace zakończyły się w 1995.
Osiecka zmarła w 1997 i nie zobaczyła prapremiery opery. Usłyszała tylko te fragmenty muzyki które Ptaszyńska grała jej na fortepianie podczas współpracy. W lutym 1998 odbyło się pierwsze czytanie dzieła oraz nagranie jego roboczej wersji dla Hanny Chojnackiej będące odpowiedzialną za choreografię. W kwietniu rozpoczęły się próby reżyserskie. Prace trwały cały czas podczas dorocznych wakacyjnych warsztatów w Teatrze Wielkim. Próby sceniczne miały miejsce we wrześniu. Prapremiera opery miała miejsce 27 września 1998 na scenie kameralnej Teatru Wielkiego – Opery Narodowej. Orkiestrą kierował Sławomir Wróblewski, autorem scenografii była Katarzyna Proniewska-Mazurek natomiast kierownikiem chóru Alla Polacca z którego rekrutowano większość obsady Pana Marimby była Sabina Włodarska.
1 czerwca 2003 z okazji Dnia Dziecka Fundacja Alla Polacca wydała płytę CD z zarejestrowanym spektaklem. Dokładnie rok później odbyło się setne wystawienie opery.
Fabuła.
Treścią opery są przygody Kasi i Marka którzy pod nieobecność rodziców postanawiają wybrać się z Panem Marimbą w podróż w poszukiwaniu Zaczarowanej Piosenki skradzionej przez Straszne Ptaszysko. Wędrówka po świecie przewija się przez Indonezję, Japonię, Meksyk, Afrykę oraz Chiny. Zaczarowana Piosenka zostaje odnaleziona i bezpiecznie schowana do futerału po kontrabasie.

</doc>
<doc id="1626150" url="https://pl.wikipedia.org/wiki?curid=1626150" title="Lista szkół w Łomży">
Lista szkół w Łomży

W Łomży znajduje się 7 szkół podstawowych, 17 szkół ponadpodstawowych (w tym 6 szkół policealnych) oraz 5 szkół wyższych.

</doc>
<doc id="1626158" url="https://pl.wikipedia.org/wiki?curid=1626158" title="46. ceremonia wręczenia nagród Brytyjskiej Akademii Filmowej">
46. ceremonia wręczenia nagród Brytyjskiej Akademii Filmowej

46. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (3) otrzymał film "Roztańczony buntownik".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1626159" url="https://pl.wikipedia.org/wiki?curid=1626159" title="Halowe Mistrzostwa Europy w lekkiej atletyce 2009">
Halowe Mistrzostwa Europy w lekkiej atletyce 2009



</doc>
<doc id="1626161" url="https://pl.wikipedia.org/wiki?curid=1626161" title="Jan Ciepiela">
Jan Ciepiela

Jan Ciepiela (ur. 21 stycznia 1989 w Świętochłowicach) – polski lekkoatleta, sprinter.
Koronnym dystansem Ciepieli jest bieg na 400 metrów, i to na nim odniósł swój jak dotąd największy sukces indywidualny - złoto Halowych Mistrzostw Polski seniorów (Spała 2009). Dzięki uzyskanemu czasowi (46,82 s) uzyskał prawo do startu na Halowych Mistrzostwach Europy w Turynie zarówno w sztafecie 4 x 400 metrów jak i w starcie indywidualnym na 400 m. W biegu eliminacyjnym na tej imprezie Ciepiela spisał się znakomicie - zwyciężył w czasie nowego rekordu życiowego (46,72 s). W półfinale nie powtórzył już tego wyniku, zajął 4. miejsce w swoim biegu i odpadł, będąc ostatecznie sklasyfikowany na 7. pozycji. Brązowy medal HME wywalczył za to w sztafecie 4 x 400 m, biegnąc na pierwszej zmianie (czas Polaków: 3:07.04).
Dwa lata wcześniej, podczas Mistrzostw Europy juniorów w lekkoatletyce (Hengelo 2007) polska sztafeta 4 x 400 metrów w składzie Jakub Krzewina, Ciepiela, Sebastian Porządny oraz Marcin Kłaczański jako pierwsza minęła linię mety, jednak kilka godzin po zakończeniu biegu została zdyskwalifikowana za przeszkadzanie w biegu sztafecie niemieckiej.
Brązowy medalista młodzieżowych mistrzostw Europy w biegu na 400 metrów (Kowno 2009) z czasem 45,81. W sztafecie 4 x 400 m biegnąc ostatnią zmianę poniżej 45 sekund pomógł zdobyć złoty medal tej imprezy.
Reprezentował Polskę podczas mistrzostw świata (Berlin 2009), będąc najszybszym zawodnikiem polskiej reprezentacji zarówno w eliminacjach jak i finale. Polska sztafeta 4 x 400 metrów zajęła 5. miejsce.
Ciepiela reprezentuje AZS-AWF Kraków.

</doc>
<doc id="1626163" url="https://pl.wikipedia.org/wiki?curid=1626163" title="Przygody Simplicissimusa">
Przygody Simplicissimusa

Przygody Simplicissimusa (niem. "Der Abentheuerliche Simplicissimus Teutsch") – powieść łotrzykowska autorstwa Hansa Jakoba Christoffela von Grimmelshausena napisana w 1668 roku i opublikowana rok później. 
Grimmelshausen opublikował powieść pod pseudonimem German Schleifheim von Sulsfort, co – podobnie jak nazwisko protagonisty Melchiora Sternfelsa von Fuchshaima – jest anagramem prawdziwego nazwiska autora (Christoffel von Grimmelshausen). Powieść jest zazwyczaj postrzegana jako najważniejsze siedemnastowieczne dzieło w obrębie gatunku. Jest ona również zaliczana do pierwszych powieści przygodowych z wieloma autobiograficznymi elementami, gdyż łączy ona po części drogi życiowe autora i głównego bohatera w odniesieniu do wojny trzydziestoletniej, nie spajając ich jednak w jedną całość. Dlatego "Przygody Simplicissimusa" nie są zaliczane do powieści z kluczem.
Opis fabuły.
Simplicius dorasta jako prosty pastuch - z dala od jakiegokolwiek wykształcenia, nie znając nawet swojego własnego nazwiska – na farmie w Spessart. Pilnując owiec, dziesięciolatek wabi grą na dudach oddział żołnierzy, który zagubił się w lesie. Grabią oni całą farmę, torturują robotników, gwałcą kobiety, podpalają i mordują. Chłopak ucieka z farmy, podążając za radą sponiewieranej służącej i umyka do lasu. Takim sposobem zostaje rozdzielony od jego domniemanych rodziców, których nazywa „Meuder” oraz „Knan” („tak bowiem określa się rodziców w Spessert”). Jego ojca bohater będzie miał okazję spotkać dużo później. Po kilku dniach błąkania się po lesie, chłopca pod opiekę bierze pewien pustelnik, który nazywa Simpliciusa „prostakiem”. Uczy on go zasad chrześcijaństwa, jak również czytania i pisania.
Po dwóch latach życia na „leśnym odludziu” jego nauczyciel - którego chłopak zaczął określać mianem ojca (nie znając jednak prawdziwej istoty znaczenia tego słowa) – oznajmia, że przyszedł już czas i że niedługo umrze. Prosi Simpliciusa, aby ten go pochował. Jeszcze pół roku pozostaje on w mieszkaniu pustelnika, a następnie postanawia prosić pastora pobliskiej wioski o radę, co ma dalej począć. Jednak po dotarciu na miejsce zastaje on całe miejsce w zgliszczach. Przerażony okropnością świata, sam postanawia zostać pustelnikiem. Jednak jego skromne schronienie wraz z okolicami Gelnhausen zostają najechane przez żołnierzy podczas bitwy pod Nördlingen, jego zapasy na zimę znikają bez śladu. W chatce znajduje on ostatni list pustelnika, w którym ten mu radzi opuścić las, lecz z drugiej strony udziela mu w formie jego ostatniej woli, różnych wytycznych i celów, jak dalej żyć i jakimi ścieżkami podążać. Podkreśla znaczenie poznania świata, poznania samego siebie oraz wagę stateczności. 
Przez splądrowane Gelnhausen Simplicius dociera do Hanau. Tam jest podejrzewany o szpiegostwo, zostaje jednak zwolniony za wstawiennictwem pastora. Dowiaduje się, że pustelnik, zanim zaczął żyć w lesie z dala od świata, był oficerem i szwagrem gubernatora Ramsaya. Jest to aluzja do Jackoba von Ramsaya (1589 – 1639), który do 1638 roku był szwedzkim komendantem w Hanau. Simplicius zostaje gońcem gubernatora i wkrótce okazuje się, że domniemany sierota jest tak naprawdę bratankiem gubernatora, synem jego zaginionej siostry i jego szwagra. Jednak życie na dworze różni się znacznie od tego w pustelni. Simplicius postrzega je jako zakłamane i bezbożne, doświadcza też coraz mniej zrozumienia dla jego prostoty i braku znajomości obyczajów dworskich.
Traci więc dość szybko przychylność gubernatora, a następnie przez odpowiedni proceder (ma on zostać zamknięty na wiele dni w piwnicy z zamaskowanymi czartami, a potem zmuszony do konsumpcji dużych ilości alkoholu) ma być przemianowany na błazna. Dzięki kolejnej pomocy pastora udaje mu się przeciwstawić próbie narzucenia mu owej metamorfozy. Simplicius nadal pozostaje roztropny, symuluje jedynie wyznaczoną dla niego rolę, jednak mimo to, musi (dla zachowania pozorów) nosić kostium z cielęcej skóry oraz ośle uszy. Niedługo potem zostaje aresztowany przez chorwackich żołnierzy, udaje mu się jednak uciec. Po drodze grozi mu jeszcze niebezpieczeństwo wpadnięcia w ręce szajki rabusiów, jednak i ich jest w stanie przechytrzyć. Zostaje uwikłany w epizod tańca czarownic przed bramami Magdeburga, obleganego od 1636 roku przez wojska cesarskie i saksońskie. Tam zostaje błaznem cesarskiego pułkownika i zaprzyjaźnia się szybko z przydzielonym do niego ochmistrzem Urlichem Hertzbruderem, jak i z jego synem, noszącym to samo imię i nazwisko. 
W czasie bitwy pod Wittstock ucieka z pomocą młodego Urlicha, który rychło przechodzi na stronę szwedzką, walcząc i wspierając Szwedów na polu bitwy. Niesiony ogromną ambicją i zarozumiałością zostaje aresztowany, Simplicius natomiast ratuje się jako służący dragona w klasztorze „Paradeiß” w pobliżu miejscowości Soest. Gdy jego pan umiera, sam zostaje szeregowym, żyje początkowo jako obrońca i żołnierz na zlecenie w żeńskim klasztorze i staje się sławny i bogaty jako „łowca z Soest”. Popełnia przestępstwo za przestępstwem, jednak zawsze uchodzi mu to na sucho, kolekcjonuje on przy tym liczne łupy.
Sława jego osoby prowadzi do tego, że w sąsiednim mieście „łowca z Werl” przywłaszcza sobie jego schematy i podąża jego przykładem. „Łowca z Soest” powstrzymuje go jednak dość szybko, wyczekując go w nocy i grożąc mu śmiercią, jeśliby ten miał jeszcze raz wybierać się na eskapady łowieckie. Z jego pyszałkowatym stylem bycia, wyzywa on dwóch żołnierzy na pojedynek, z którego wychodzi zwycięską ręką. Ponieważ jednak pojedynki w wojsku są zabronione pod groźbą kary śmierci, zostaje aresztowany, udaje mu się jednak wynegocjować wolność, oferując generałowi listę z instruktażem, jak zająć oblegane miasto bez rozlewu krwi. 
Po zwolnieniu przetrwania on cały majątek i zakochuje się w córce pułkownika. Krótko potem wybiera się przez Kolonię do Paryża. Tam robi karierę jako śpiewak operowy, zarabiając sporo pieniędzy. Zostają mu one jednak zrabowane kilka dni później, gdy poważnie choruje. Wraca szybko do zdrowia i pieniędzy, zarabiając jako znachor, lecz zaraz potem zostaje zmuszony przez muszkieterów do służby wojennej. 
Podczas manewrów szpiegowskich na Renie, przewraca się statek, na którym się znajduje i omal nie tonie, zostaje jednak w ostatniej chwili ocalony. Ucieka do Oberhausen-Rheinhausen, lecz wkrótce ponownie jest już zaciągnięty do wojska, uwięziony przez wroga i napadnięty przez rabusiów. Następnie spotyka w knajpie w swojego bliskiego przyjaciela Urlicha. Postanawiają wybrać się na pielgrzymkę do Einsiedeln i odpokutować grzechy. Simplicius nie przejawia jednak dużego zapału i idzie niechętnie. 
Koniec końców zgłasza się ponownie do służby wojennej. Dowiaduje się o blisko położonym jeziorze Mummelsee i wędruje tam rzucając bez celu kamieniami, przez co pojawia się król duchów wodnych. Ofiarowuje mu kamień, który wydziela wodę leczniczą, jeśli się go położy na ziemi. Simplicius nosi się z zamiarem założenia miejscowości leczniczej, pozostawia jednak omyłkowo kamień na ziemi podczas lunatykowania. Rozdrażniony, że znowu przepuścił spory majątek, idzie na farmę, gdzie studiuje różne rodzaje sztuk. 
Gdy jesienią na jego farmę przybywają wojska, zostaje ponownie aresztowany. Przez nie dociera do Moskwy, gdzie robi karierę jako badacz. Pokazuje carowi jak wytwarzać proch. Za to zostaje zwolniony. W czasie podróży przeżywa niezliczone przygody w Japonii, Makau, Egipcie, Konstantynopolu i Rzymie. Zostaje złapany przez piratów i sprzedany jako galernik. Ostatecznie udaje mu się powrócić do domu.
W czasie spaceru Simplicius znajduje kamień z malowidłem. Gdy go dotyka, ten przemienia się w różne rzeczy i zwierzęta, aż w końcu umyka z niego ptak. Interpretuje to jako znak od Boga i zamierza wybrać się z pielgrzymką do Santiago de Compostela w Hiszpanii. Jednak statek, na pokładzie którego się znajduje, ponownie się wywraca, a Simplicius ratuje się razem z cieślą okrętowym. Na lądzie znajdują owoce, drób i wodę. Gdy cieśla zapija się na śmierć winem palmowym, Simplicius znowu zostaje pustelnikiem i postanawia zapisać dzieje swojego życia. Gdy przypadkowo wiele lat później obok wyspy przepływa holenderski statek, przekazuje on jego sprawozdanie kapitanowi. Notatka końcowa kapitana tworzy ostatni rozdział książki.
W opowiadaniu Grimmelshausena pt: "Springinsfeld", które dzieje się po wydarzeniach z "Przygód Simplicissimusa" – bohater powraca ponownie. Jak zdołał wrócić z wyspy nie zostało jednak wyjaśnione.
Przyporządkowanie gatunkowe.
Przyporządkowanie "Przygód Simplicissimusa" do powieści łotrzykowskiej jest często kwestią sporną. Zarówno budowa, jak i funkcja utworu, która była akcentowana w wielu pismach Grimmelshausena, wykazują również paralele do powieści o podbudowie chrześcijańskiej. Tym samym dzieło dystansuje się częściowo od takich powieści łotrzykowskich jak "Dyl Sowizdrzał". Powszechnie uważa się także, że szóstą księgę można poprawnie zinterpretować tylko posługując się wykładnią literalną, alegoryczną, moralną i anagogiczną. Między alegoriami i symbolami Grimmelshausena można znaleźć podług takiego sposobu analizy przesłania nie tylko łotrzykowskie, lecz społeczno i wojenno krytyczne (choć wszystkie te elementy nie wykluczają się wzajemnie). Takie interpretacje odwołują się często do przenośni Grimmelshausena, podług której, wpierw należy osłodzić sobie gorzką pigułkę, nim się ją połknie.
Opera.
Karl Amadeus Hartmann (1905-1963) napisał w latach 30. antywojenną operę "Simplicius Simplicissimus" dla orkiestry symfonicznej, z wkładem do libretto jego nauczyciela Hermanna Scherchena. Zaczyna się ona od słów:
"W roku pańskim 1618, w Niemczech żyło 12 milionów ludzi. Potem przyszła wielka wojna…W roku pańskim 1648 tylko 4 miliony ludzi wciąż żyło w Niemczech". 
Opera została zaprezentowana po raz pierwszy w 1948 roku, dzięki Hartmannowi została w 1956 roku zagrana z pełną orkiestrą. Ponownie powołana do życia została w 2004 roku przez operę Stuttgart State Opera.
Tygodnik satyryczny.
Nazwa Simplicissimus, wzięta od powyższego tytułu książki, była również tytułem niemieckiego satyrycznego magazynu, zapoczątkowanego przez Alberta Langena w kwietniu 1896 roku i publikowanego do 1944.
Serial.
Ekranizacją powieści jest 4-odcinkowy serial telewizji ZDF "Des Christoffel von Grimmelshausen abenteuerlicher Simplizissimus" z 1975 roku w reżyserii Fritza Umgeltera (łączna długość 6 godzin). Simplicissimusa/Simplexa zagrał Matthias Habich.
Podobne.
Przygody Simplicissimusa stały się tak popularne, że znalazły swoich autorów w innych krajach Europy. Powstał Simplicissimus francuski, angielski, turecki, ale najlepszym okazał się Simplicissimus węgierski wydany w roku 1683. Jego autor pozostawał jednak anonimowy, dopiero wiele lat później okazało się, że jest nim urodzony we Wrocławiu Daniel Speer.

</doc>
<doc id="1626164" url="https://pl.wikipedia.org/wiki?curid=1626164" title="Przejście graniczne Braniewo-Mamonowo">
Przejście graniczne Braniewo-Mamonowo

Przejście graniczne Braniewo-Mamonowo to polsko-rosyjskie kolejowe przejście graniczne położone w województwie warmińsko-mazurskim, w powiecie braniewskim, w gminie Braniewo, w miejscowości Braniewo.
Przejście graniczne Braniewo–Mamonowo powstało dzięki umowie między Rządem Rzeczypospolitej Polskiej a Rządem Federacji Rosyjskiej. Czynne jest przez całą dobę. Dopuszczony jest ruch osób oraz środków transportowych i towarów niezależnie od przynależności państwowej oraz mały ruch graniczny. Przejście graniczne obsługuje Placówka Straży Granicznej w Braniewie.
W okresie istnienia Związku Radzieckiego funkcjonowało w tym miejscu polsko-radzieckie kolejowe przejście graniczne Braniewo. Dopuszczony był ruch towarowy. Następnie rozszerzono o ruch osobowy i uproszczony ruch graniczny na podstawie przepustek.
Przez przejście biegnie normalnotorowa linia kolejowa nr 204, która jest częścią strategicznie ważnej do 1945 roku magistrali kolejowej łączącej Berlin ze stolicą Prus Wschodnich – Królewcem (tzw. Ostbahn) oraz linia kolejowa nr 217 (szerokotorowa).

</doc>
<doc id="1626166" url="https://pl.wikipedia.org/wiki?curid=1626166" title="FK Atyrau">
FK Atyrau

Atyrau Futboł Kłuby () – kazachski klub piłkarski z siedzibą w Atyrau, grający w kazachskiej Priemjer Ligasy.
Historia.
Chronologia nazw:
Klub założony został w 1978 jako "Prikaspijec Gurjew". W 1980 debiutował we Wtoroj Lidze, strefie 7 Mistrzostw ZSRR. W następnym sezonie zajął przedostatnie 18. miejsce i pożegnał się z rozgrywkami na szczeblu profesjonalnym.
Dopiero w 2000 klub został odrodzony jako "Ak Żajyk Atyrau" i debiutował w Birinszi liga, gdzie w turnieju finałowym zajął tylko 4. miejsce. Ale tak jak w następnym sezonie najwyższa liga została poszerzona, to klub awansował do Wysszej Ligi. Od 2001 klub nazywa się "FK Atyrau".

</doc>
<doc id="1626167" url="https://pl.wikipedia.org/wiki?curid=1626167" title="Autofagia">
Autofagia

Autofagia (z gr. αυτός (autós) – sam i gr. φαγειν (fagein) – jeść, zjadać; tłumaczone jako "samozjadanie", ang. "self-eating"), inaczej autofagocytoza – biologiczny proces kataboliczny polegający na kontrolowanym rozkładzie przez komórkę cząsteczek chemicznych, fragmentów komórki i organelli komórkowych.
Autofagia jest procesem wysoce konserwatywnym i występuje u wszystkich eukariontów, od drożdży do organizmów ssaków i człowieka. Zachodzi zarówno w komórkach zdrowych, jak i w wielu sytuacjach patologicznych i chorobowych.
W warunkach fizjologicznych autofagia jest wykorzystywana między innymi do degradacji uszkodzonych lub niepotrzebnych wewnątrzkomórkowych białek czy organelli komórkowych.
Ulega także indukcji w komórkach w odpowiedzi na wiele szkodliwych czynników, np.:
Badania nad autofagią mogą prowadzić do postępu w terapii chorób neurogeneratywnych, nowotworów i procesów zapalnych.
Podział autofagii:

</doc>
<doc id="1626172" url="https://pl.wikipedia.org/wiki?curid=1626172" title="Dmitrij Starodubcew">
Dmitrij Starodubcew

Dmitrij Andriejewicz Starodubcew (ros. Дмитрий Андреевич Стародубцев; ur. 3 stycznia 1986 w Czelabińsku) – rosyjski lekkoatleta, skoczek o tyczce.
Wyniki testów antydopingowych z igrzysk olimpijskich w Londynie wykazały obecność niedozwolonych substancji w krwi zawodnika. W 2017 został on zdyskwalifikowany na dwa lata (do lipca 2018), a jego rezultaty osiągnięte od sierpnia 2012 do sierpnia 2014 zostały anulowane.

</doc>
<doc id="1626173" url="https://pl.wikipedia.org/wiki?curid=1626173" title="Dmitry Starodubtsev">
Dmitry Starodubtsev



</doc>
<doc id="1626177" url="https://pl.wikipedia.org/wiki?curid=1626177" title="Jan Jaroszewicz (architekt)">
Jan Jaroszewicz (architekt)

Jan Jaroszewicz (ur. 1575, zm. w 1670 w Zamościu) – polski architekt. Szczególnie zasłużony dla Zamościa.
Wykształcił się na klasycznej architekturze Bernarda Moranda. Od 1610 roku pracował na dworze ordynatów Zamoyskich w Zamościu. Głównym wykonawcą jego projektów architektonicznych był murator Jan Wolff. Do 1619 roku Jaroszewicz nadzorował prace przy fortyfikacjach w Zamościu. Jan Jaroszewicz zmarł w Zamościu i pochowany został 22 lutego 1670.
Uczniem Jaroszewicza był Jan Michał Link.
Realizacje:

</doc>
<doc id="1626178" url="https://pl.wikipedia.org/wiki?curid=1626178" title="Z pianką czy bez">
Z pianką czy bez

Z pianką czy bez – polski serial komediowy, produkowany w latach 1997–1998 w reżyserii Sylwestra Chęcińskiego (odcinki 1 i 2) oraz Grzegorza Warchoła (odc. 3–9) i emitowany od 5 kwietnia 1998. Autorami scenariusza są satyrycy Stefan Friedmann i Krzysztof Jaroszyński. Miejscem akcji serialu jest bar.

</doc>
<doc id="1626181" url="https://pl.wikipedia.org/wiki?curid=1626181" title="Kajsar Kyzyłorda">
Kajsar Kyzyłorda

Kajsar Kyzyłorda (kaz. Қайсар Қызылорда Футбол Клубы) – kazachski klub piłkarski z siedzibą w Kyzyłordzie, grający w Priemjer Ligasy.
Historia.
'Chronologia nazw:'
Klub założony został w 1968 roku jako Wołna Kyzyłorda’ i debiutował w Klasie B, strefie kazachskiej Mistrzostw ZSRR. W 1970 w wyniku kolejnej reorganizacji systemu lig ZSRR spadł do Klasy B, strefy kazachskiej. Od 1971 ponownie startował we Wtoroj Lidze, strefie 5, w której występował do 1990. W 1991 grał we Wtoroj Niższej Lidze, strefie 8. W czasy ZSRR klub też nazywał się Awtomobilist Kyzyłorda, Orbita Kyzyłorda, Meliorator Kyzyłorda, Kajsar Kyzyłorda.
Po uzyskaniu przez Kazachstan niepodległości w 1992 debiutował w Wysszej Lidze. W 1993 zajął 21 miejsce i spadł do Birinszi liga. Od 1996 ponownie występował w Wysszej Lidze. W 1996 nazywał się Kajsar-Munaj Kyzyłorda, a od lipca 1997 Kajsar-Hurricane Kyzyłorda. W 2001 klub wrócił do nazwy Kajsar Kyzyłorda. W 2005 jeden sezon występował w Birinszi liga. W 2010 również gra w niej.

</doc>
<doc id="1626182" url="https://pl.wikipedia.org/wiki?curid=1626182" title="Gorysz lekarski">
Gorysz lekarski

Gorysz lekarski ("Peucedanum officinale" L.) – gatunek rośliny z rodziny selerowatych. Występuje w południowej i środkowej Europie. W Polsce nie występuje.
Biologia i ekologia.
Bylina. Kwitnie od sierpnia do września. Rośnie głównie na łąkach, suchych murawach. Gatunek charakterystyczny dla związku (All.) "Magnocaricion".

</doc>
<doc id="1626183" url="https://pl.wikipedia.org/wiki?curid=1626183" title="Peucedanum officinale">
Peucedanum officinale



</doc>
<doc id="1626187" url="https://pl.wikipedia.org/wiki?curid=1626187" title="Kajetan Augustyn Warteresiewicz">
Kajetan Augustyn Warteresiewicz

Kajetan Augustyn Warteresiewicz (ur. 18 lutego 1755 we Lwowie, zm. 6 lutego 1831 we Lwowie) – duchowny ormiańskokatolicki, 16 lipca 1820 wyświęcony na arcybiskupa lwowskiego obrządku ormiańskiego.
Urodził się w rodzinie ormiańskiej. W 1722 wstąpił do Papieskiego Kolegium Teatynów we Lwowie. Wyświęcony w 1779 przez abpa Jakuba Stefana Augustynowicza dla archidiecezji ormiańskiej we Lwowie. Wikary w jednej z wiejskich parafii od 1779, wikary katedralny, katecheta i spowiednik w szkole benedyktynek ormiańskich we Lwowie od 1781.
W 1817 wybrany przez kler ormiański na następcę zmarłego abpa Jana Jakuba Symonowicza. Z powodu zatargu między cesarzem austriackim a papieżem, zatwierdzony i wyświęcony dopiero trzy lata później.
Bibliofil, numizmatyk, poliglota, opiekun kolonii włoskiej we Lwowie. Schorowany, zmarł w 1831 we Lwowie. Pochowany na Cmentarzu Łyczakowskim.

</doc>
<doc id="1626191" url="https://pl.wikipedia.org/wiki?curid=1626191" title="Klemen Bauer">
Klemen Bauer

Klemen Bauer (ur. 9 stycznia 1986 w Lublanie) – słoweński biathlonista, srebrny medalista mistrzostw świata.
Kariera.
Pierwsze sukcesy osiągnął w 2004 roku, zdobywając trzy medale na mistrzostwach świata juniorów w Haute Maurienne. W sprincie był drugi, a w biegu indywidualnym i sztafecie zajął trzecie miejsce. Na rozgrywanych rok później mistrzostwach świata juniorów w Kontiolahti ponownie wywalczył srebro w sprincie. Ponadto zajął trzecie miejsce w biegu indywidualnym podczas mistrzostw świata juniorów w Martell w 2007 roku.
Starty w Pucharze Świata rozpoczął zawodami w Oberhofie, zajmując 4 stycznia 2006 roku 13. miejsce w sztafecie. Pierwsze punkty wywalczył 16 grudnia 2008 roku w Hochfilzen, gdzie zajął 28. miejsce w sprincie. Nigdy nie stanął na podium indywidualnych zawodów tego cyklu, najwyższą lokatę wywalczył 14 lutego 2010 roku w Vancouver, gdzie był czwarty w sprincie. Walkę o podium przegrał tam z Jakovem Fakiem. Najlepsze wyniki osiągnął w sezonie 2009/2010, kiedy zajął 20. miejsce w klasyfikacji generalnej.
Podczas mistrzostw świata w Ruhpolding w 2012 roku wspólnie z Andreją Mali, Teją Gregorin i Jakovem Fakiem zdobył srebrny medal w sztafecie mieszanej. Był też między innymi czwarty w sztafecie mieszanej na mistrzostwach świata w Anterselvie w 2007 roku oraz piąty w biegu indywidualnym na mistrzostwach świata w Ruhpolding w 2012 roku.
W 2006 roku wystartował na igrzyskach olimpijskich w Turynie, gdzie zajął 60. miejsce w biegu indywidualnym, 69. w sprincie i 10. w sztafecie. Na rozgrywanych cztery lata później igrzyskach w Vancouver był między innymi czwarty w sprincie i dziewiąty w biegu pościgowym. Podczas igrzysk olimpijskich w Soczi w 2014 roku indywidualnie plasował się w trzeciej i szóstej dziesiątce, a w sztafecie był szósty. Brał też udział igrzyskach olimpijskich w Pjongczangu w 2018 roku, zajmując 15. miejsce w biegu indywidualnym, 26. w sprincie, 24. w biegu pościgowym, 20. w biegu masowym, 10. w sztafecie oraz 14. w sztafecie mieszanej.
Po sezonie 2021/2022 zakończył sportową karierę.
Osiągnięcia.
Puchar Świata.
Miejsca na podium w zawodach.
Bauer nigdy nie stanął na podium indywidualnych zawodów PŚ.

</doc>
<doc id="1626192" url="https://pl.wikipedia.org/wiki?curid=1626192" title="Co u Dani?">
Co u Dani?

Co u Dani? (ang. "Dani’s House", 2008) – brytyjski serial fabularny, opowiadający o przygodach dziewczyny, która chce zostać gwiazdą.

</doc>
<doc id="1626197" url="https://pl.wikipedia.org/wiki?curid=1626197" title="Andrzej Albin">
Andrzej Albin

Andrzej Albin (ur. 24 maja 1954 we Wrocławiu) – polski scenograf, artysta plastyk.
Absolwent Państwowego Liceum Sztuk Plastycznych we Wrocławiu (1974), Akademii Sztuk Pięknych we Wrocławiu (dyplom w 1979). Od 1980 roku na stałe współpracuje z TVP, tworząc scenografie do Teatru TVP, filmów i innych programów telewizyjnych m.in.: "Rower Błażeja", "Angielski z jedynką", "Polskie lato", "Idź na całość".
Członek Polskiej Akademii Filmowej.

</doc>
<doc id="1626200" url="https://pl.wikipedia.org/wiki?curid=1626200" title="Szachtior Karaganda">
Szachtior Karaganda

Szachtior Karaganda (kaz. Шахтёр Қарағанды Футбол Клубы) – kazachski klub piłkarski z siedzibą w Karagandzie, grający w kazachskiej Priemjer Ligasy.
Historia.
Chronologia nazw:
Klub założony został w 1958 roku jako "Szachtior Karaganda" i debiutował w Klasie B, strefie 2 Mistrzostw ZSRR. W 1962 wygrał najpierw rozgrywki w strefie 2, a potem w turnieju finałowy zdobył pierwsze miejsce. Ale przez reorganizację systemu lig ZSRR w 1963 pozostał w drugiej klasie rozgrywek. W 1973 zajął 18. miejsce i spadł do Wtoroj Ligi, strefy 1, w której występował do 1991.
Po uzyskaniu przez Kazachstan niepodległości w 1992 debiutował w Wysszej Lidze. W latach 1997–2004 nazywał się "Szachtior-Ispat-Karmiet Karaganda", po czym powrócił do historycznej nazwy. Zawsze uczestniczył w rozgrywkach Kazachskiej Priemjer-Ligi i nigdy nie był relegowany do niższej ligi.

</doc>
<doc id="1626206" url="https://pl.wikipedia.org/wiki?curid=1626206" title="Rover serii 200">
Rover serii 200

Rover serii 200 – samochód osobowy klasy kompaktowej, a następnie klasy aut miejskich produkowany przez brytyjską markę Rover w latach 1984 – 1999 oraz 1995 – 2005 jako Rover 25.
Pierwsza generacja.
Rover serii 200 I został zaprezentowany po raz pierwszy w 1984 roku.
Pierwszy Rover serii 200 zadebiutował w czerwcu 1984 roku. Samochód powstał w kooperacji z Hondą. Był bliźniaczą wersją Hondy Ballade II generacji, która z kolei dzieliła większość podzespołów z Hondą Civic III generacji. Oba modele, Ballade jak i seria 200, były produkowane w jednej fabryce w angielskim Longbridge.
Auto było oferowane z dwoma silnikami jako Rover 213 oraz 216. W pierwszej wersji był montowany pochodzący od Hondy silnik 1.3 12V o mocy 73 KM i maksymalnym momencie obrotowym na poziomie 105 Nm. W drugiej wersji montowano jednostkę własnej konstrukcji angielskiego koncernu Rover Group o pojemności 1.6, występującą w dwóch wariantach mocy: 83 KM i 129 Nm momentu obrotowego w wersji wyposażonej w gaźnik oraz 102 KM i 135 Nm w wersji z wtryskiem benzyny. Silniki te były łączone z 5-biegową przekładnią manualną lub 3-biegowym automatem.
Samochód występował tylko jako 4-drzwiowy sedan w sześciu wersjach wyposażeniowych: Base (tylko 213), S, SE, SX, Vanden Plas oraz najbogatszej Vitesse (tylko 216).
W 1987 roku przeprowadzono facelifting modelu. Modyfikacje miały na celu upodobnienie serii 200 do nowo powstałego modelu serii 800. Zmieniono zderzaki, grill oraz zmodyfikowano tył nadwozia, obniżając próg bagażnika oraz zmieniając tylne światła. Wiele zmian pojawiło się we wnętrzu, odświeżono deskę rozdzielczą oraz wprowadzono nową kolorystykę.
Rover serii 200 mógł być dość bogato wyposażony, montowano między innymi elektryczne szyby przednie, elektryczne lusterka, czy spryskiwacze reflektorów, deska rozdzielcza często była wykańczana drewnem, a siedzenia pokrywane skórzaną tapicerką.
Rover 213/216 przekroczył pokładane w nim oczekiwania dotyczące sprzedaży na brytyjskim rynku. Nie zajmował jednak najwyższych pozycji w rankingach sprzedaży, nie był w stanie zagrozić takim konkurentom jak Ford Escort, czy angielski Opel Kadett sedan, czyli Vauxhall Belmont.
Druga generacja.
Rover serii 200 II został zaprezentowany po raz pierwszy w 1989 roku.
Nowy Rover serii 200, oznaczony nazwą kodową R8, pojawił się na rynku jesienią 1989 roku. Był to pierwszy samochód produkowany przez sprywatyzowaną w 1988 roku firmę Rover Group. Podobnie jak poprzednik został skonstruowany przy współpracy z Hondą. Bliźniaczym modelem Rovera 200 była Honda Concerto, która właśnie debiutowała na europejskim rynku. Oba auta były produkowane w fabryce Rovera w angielskim Longbridge. W przeciwieństwie do Hondy Concerto Rover 200 był oferowany w sześciu wersjach nadwoziowych (łącznie z Roverem 400 sedan i kombi).
Początkowo dostępna była tylko jedna wersja nadwoziowa – 5-drzwiowy hatchback. Był to pierwszy model, w którym zastosowano nowy silnik Rovera serii K o pojemności 1.4, szesnastozaworowej głowicy i dwóch wałkach rozrządu wyposażony w jednopunktowy wtrysk paliwa (SPI). Była to bardzo nowoczesna jednostka, wykonana z aluminium. Silnik ten rozwijał moc 95 KM (90 z katalizatorem). Montowano także silnik o pojemności 1.6 pochodzący od Hondy. Był to również silnik szesnastozaworowy jednak z jednym wałkiem rozrządu i z wielopunktowym wtryskiem benzyny, jego moc wynosiła 116 KM (111 z katalizatorem). W późniejszym okresie dołączyła jednostka Hondy 1.6 16V DOHC o mocy 130 KM (125 z katalizatorem). Była montowana w modelach 216 GTi.
Od 1990 oferowano także Rovera serii 400, który był wersją sedan modelu 200. W 1994 roku pojawił się Rover 400 w wersji kombi nazwanej Tourer.
W 1991 roku zaprezentowano 3-drzwiową wersję nadwoziową. Wprowadzono także słabszą odmianę silnika serii K, mianowicie silnik 1.4 8V SOHC o mocy 75 KM. W tym samym roku zaprezentowano także wersje 220 GTi z silnikiem Rovera serii M 2.0 16V DOHC o mocy 140 KM pochodzącym z Rovera 800. Rok później silnik ten został zastąpiony przez wywodzącą się z niego jednostkę serii T o tej samej pojemności i mocy 136 KM. Pod koniec 1992 roku pojawił się Rover 200 w wersji Coupé, dostępny był z trzema jednostkami napędowymi 1.6 16V SOHC 111 KM, 2.0 136 KM oraz 2.0 Turbo 200 KM. Doładowana jednostka 2.0 była dostępna także w 3-drzwiowej odmianie Rovera 200, wyprodukowano jednak ograniczoną liczbę egzemplarzy z tym silnikiem. Także w 1992 roku zastąpiono silnik 1.4 16V jego zmodyfikowaną wersją z wielopunktowym wtryskiem benzyny (MPI), zaowocowało to wzrostem mocy do 103 KM.
W 1993 roku pojawił się Rover serii 200 w wersji Cabrio ze składanym miękkim dachem oraz pałąkiem chroniącym pasażerów w razie dachowania. Auto dostępne było tylko z silnikami 1.4 16V oraz 1.6 16V SOHC.
Rover 200 był dostępny także z silnikami wysokoprężnymi pochodzącymi z francuskiego koncernu PSA. Oferowano dwa silniki: pierwszy o pojemności 1.9 i mocy 67 KM, drugi, wyposażony w turbosprężarkę, o pojemności 1.8 i mocy 88 KM.
Na rok 1994 przeprowadzono facelifting wszystkich modeli serii 200. Zmieniono przede wszystkim przód pojazdu dodając chromowany grill oraz modyfikując maskę. Z tyłu pojawiły się nowe światła. Odświeżono także wnętrze pojazdu.
Wszystkie jednostki napędowe były łączone fabrycznie z 5-biegową skrzynią manualną. W przypadku silników Rovera o pojemności 1.4 (później także 1.6) była to produkowana na licencji PSA skrzynia R65, natomiast silniki Hondy (1.6) oraz Rovera (2.0) były łączone ze skrzynią PG1 konstrukcji Hondy. Jednostki o pojemności 1.6 były dostępne również z 4-biegowym automatem.
Wnętrze Rovera serii 200 było dość luksusowe jak na samochód tej klasy. Często montowano drewniane wykończenie deski rozdzielczej i drzwi, elektryczne szyby, czy ABS. Wszystkie wersje miały regulowaną wysokość kierownicy, co nie było standardem w tamtych latach. Bogatsze wersje, jak GTi, były fabrycznie wyposażone w półskórzaną tapicerkę, dostępna była również klimatyzacja, elektryczny szyberdach, czy elektryczne lusterka boczne.
Druga generacja Rovera 200 uważana jest za jeden z najbardziej udanych i popularnych modeli firmy. Dzięki dobremu wyposażeniu, dynamicznym silnikom i dopracowanemu zawieszeniu model ten bardzo dobrze radził sobie z konkurencją, która często oferowała gorsze wyposażenie i przestarzałe silniki. Ponadto, bardzo rzadka, 3-drzwiowa wersja 220 GTi Turbo, o mocy 200 KM, była pierwszym autem tej klasy oferującym tak dużą moc i wysokie osiągi.
Produkcję drugiej generacji Rovera serii 200 zakończono w 1995 roku. Jednak modele Coupé i Cabriolet były produkowane nadal do grudnia 1998 roku jako Rover Coupé i Cabriolet. Od 1996 roku montowano w nich tylko nowe silniki konstrukcji Rovera, mianowicie silniki serii K o pojemności 1.6 16V DOHC i mocy 111 KM (wywodzący się z silnika 1.4 16V) oraz, montowany tylko w wersji Coupé, 1.8 16V VVC ze zmiennymi fazami rozrządu i mocy 145 KM.
Rover 200 Coupé.
Wersja Coupé Rovera 200 została zaprezentowana 6 października 1992 roku i wkrótce potem wprowadzona do sprzedaży. Projekt tej wersji otrzymał nazwę kodową "Tomcat", choć nigdy nie był oficjalnie określany tym mianem, jednak napis Tomcat można znaleźć na wewnętrznej stronie niektórych elementów wnętrza. Rover od początku prac nad projektem Rovera 200 planował wprowadzenie kilku wersji nadwoziowych. Już w 1988 roku powstał prototyp, który przedstawiał koncepcję przyszłego modelu.
Rover 200 Coupé wyraźnie odróżniał się od innych wersji nadwoziowych. Auto było dłuższe i miało obniżone zawieszenie. Dodatkowo szyba czołowa była poprowadzona pod mniejszym kątem, co nadawało sylwetce sportowego charakteru. Ponadto model ten wyposażony był w szklany dach typu targa, którego części można uchylić lub zdemontować. We wnętrzu znajdowało się miejsce dla czterech osób, ponieważ tylna kanapa była wyprofilowana dla dwóch pasażerów.
Przez pierwsze lata produkcji dostępne były cztery benzynowe jednostki napędowe, mianowicie 1.6 16V SOHC konstrukcji Hondy i mocy 111 KM, oraz, dostępna tylko poza Wielką Brytanią, wersja tego silnika z dwoma wałkami rozrządu o mocy 125 KM. Montowano również silnik konstrukcji Rovera 2.0 16V DOHC i mocy 136 KM, a także jego wersję Turbo o mocy 200 KM. Od roku 1996, po zakończeniu współpracy Rovera z Hondą, dotychczasowe jednostki zostały zastąpione przez dwa silniki konstrukcji Rovera serii K: 1.6 16V DOHC 111 KM oraz 1.8 16V VVC 145 KM. Wszystkie modele były wyposażone w 5-biegową manualną przekładnię, dodatkowo wersja 1.6 mogła być łączona z automatyczną 4-biegową skrzynią.
Auto było bogato wyposażone, między innymi posiadało wspomaganie kierownicy, elektryczne szyby, aluminiowe felgi, centralny zamek z pilotem, czy sportowe fotele. Natomiast wersje 2.0 miały dodatkowo fabrycznie montowany system ABS i skórzane boki siedzeń oraz halogeny montowane w zderzaku.
Sztandarowy model Rovera 200 Coupé – 220 Turbo był najszybszym Roverem, jaki kiedykolwiek powstał, auto zapewniało znakomitą przyczepność oraz prowadzenie dzięki specjalnie zaprojektowanemu układowi kontroli trakcji. Samochód rozpędzał się do 100 km/h w czasie 6,2 sekundy oraz mógł rozwinąć prędkość 241 km/h.
Trzecia generacja.
Rover serii 200 III został zaprezentowany po raz pierwszy w 1995 roku.
Trzecia generacja Rovera serii 200 pojawiła się pod koniec listopada 1995 roku. W przeciwieństwie do poprzedników model ten nie był opracowywany wspólnie w Hondą. Stworzenie kolejnego modelu na bazie Hondy nie wchodziło w grę, gdyż Rover zaczął być postrzegany jako producent chromowanych wersji Hondy. W związku z brakiem funduszy na zaprojektowanie i wdrożenie całkowicie nowego modelu, postanowiono zaadaptować platformę poprzedniej generacji.
Był to pierwszy od lat model Rovera zaprojektowany niezależnie przez jego inżynierów. Nowy model był jednak mniejszy od poprzednika, wynikało to z potrzeby zastąpienia Rovera Metro, który był obecny na rynku już od 15 lat. Celem dostosowania płyty podłogowej modelu R8 do mniejszych rozmiarów auta została ona skrócona, a rozstaw osi minimalnie zmniejszony. Przednia część podwozia (zawieszenie, układ kierowniczy) została przejęta bez większych zmian. Początkowo planowano także pozostawić w niezmienionej formie tylne zawieszenie, jednak w związku z pojawieniem się bardziej zaawansowanych konstrukcji u konkurencji postanowiono zastosować tylną belkę skrętną. Nadwozie charakteryzowało się okrągłymi nowoczesnymi kształtami i w niczym nie przypominało poprzedniego modelu, poza chromowanym grillem, charakterystycznym dla Rovera. Deska rozdzielcza miała zostać przeniesiona w nieco zmodyfikowanej formie z poprzedniej generacji, jednak w związku z planowaniem wprowadzenia poduszki powietrznej pasażera jako opcji zaistniała konieczność zaprojektowania deski od początku. Projekt nowego Rovera był określany kodem R3.
Samochód od początku produkcji dostępny był jako 3- lub 5-drzwiowy hatchback. Stylistycznie upodabniał się do innych modeli marki jak Rover serii 600, czy Rover serii 400. Po raz pierwszy samochód zdegradowano do klasy aut miejskich.
W związku z rozstaniem z Hondą montowano tylko silniki konstrukcji Rovera. Początkowo były to znane z poprzedniej generacji silniki serii K o pojemności 1.4, zarówno w wersji ośmio- jak i szesnastozaworowej (odpowiednio o mocy 75 i 103 KM), a także wywodząca się z nich jednostka 1.6 16V o mocy 111 KM. W ofercie był też silnik Diesla serii L o pojemności 2.0 występujący w dwóch wersjach: bez intecoolera z mechanicznym wtryskiem paliwa o mocy 86 KM oraz z intercoolerem i elektronicznym wtryskiem o mocy 105 KM. Mocniejsza wersja uważana była za jeden z najlepiej przyśpieszających hatchbacków z silnikiem Diesla końca lat 90.
Wkrótce poszerzono ofertę o kolejne silniki serii K, podstawowy 1.1 o mocy 60 KM z wielopunktowym wtryskiem benzyny, a także o dwie jednostki o pojemności 1.8 16V DOHC. Pierwsza z nich dysponowała mocą 120 KM, natomiast druga, wyposażona w zmienne fazy rozrządu VVC, miała 145 KM, jednostka ta była montowana w wersji 200 Vi oraz limitowanej 200 BRM.
Wszystkie modele były wyposażone w 5-biegową skrzynię manualną, w wersjach 1.1, 1.4 oraz 1.6 montowano, znaną z poprzedniego modelu, skrzynię R65 konstrukcji PSA, natomiast w Dieslach oraz silnikach 1.8 montowano skrzynię PG1 z Hondy. Do silnika 1.6 istniała możliwość zamówienia bezstopniowej skrzyni automatycznej CVT.
W przednim zawieszeniu Rovera serii 200 zastosowano kolumny McPhersona ze sprężynami oraz stabilizatory poprzeczne. Z tyłu natomiast zamontowana jest belka skrętna ze sprężynami śrubowymi wraz pojedynczymi wahaczami poprzecznymi. Wersje z silnikami Diesla oraz benzynowe 1.8 dodatkowo wyposażone były w tylny stabilizator poprzeczny. Auto wyposażone było w przednie wentylowane hamulce tarczowe oraz tylne bębnowe lub tarczowe niewentylowane.
Rover 200 był fabrycznie wyposażany w poduszkę powietrzną kierowcy, pirotechniczne napinacze pasów oraz wzmocnienia drzwi bocznych, a także elektryczne szyby z przodu, centralny zamek, immobilizer i wspomaganie kierownicy oraz regulację jej wysokości. Ponadto auto mogło być wyposażone w ABS, klimatyzację, elektryczny szyberdach, elektryczne lusterka, czy skórzaną tapicerkę.
Rover 200 Vi oraz 200 BRM.
Topową odmianą trzeciej generacji Rovera 200 była wersja 200 Vi z silnikiem 1.8 VVC ze zmiennymi fazami rozrządu o mocy 145 KM i maksymalnym momencie obrotowym wynoszącym 170 Nm. Z zewnątrz wersja ta nie odróżniała się od innych poza delikatnie obniżonym zawieszeniem. Natomiast w środku zwykle można było znaleźć maksymalne wyposażenie dostępne w Roverach serii 200, czyli skórzaną tapicerkę, kierownicę, klimatyzację i elektrykę. Przewagą tego modelu nad konkurencją była jego masa, auto bardzo dobrze radziło sobie w zakrętach i świetnie przyśpieszało. Przyśpieszenie od 0 do 100 km/h zajmowało jedynie 8 sekund.
W 1998 roku przedstawiono limitowaną wersję 200 BRM opartą na 200 Vi. Auto zostało stworzone na cześć historii firmy Rover związanej z British Racing Motors. Model 200 BRM odróżniał się od 200 Vi obniżonym o 20 mm oraz zmodyfikowanym zawieszeniem, ekskluzywnym wnętrzem ze specjalną czerwoną skórzaną tapicerką oraz wykończonym chromowanymi elementami. Ponadto nadwozie pomalowane było na zielony kolor British Racing Green, natomiast wlot powietrza na zderzaku był w kolorze pomarańczowym, a lusterka i listwy boczne srebrne. Zastosowano 16-calowe aluminiowe felgi z oponami 205/45. W układzie przeniesienia napędu zastosowano mechanizm różnicowy typu TorSen zapewniający znaczną poprawę trakcji.
Pierwszy lifting i zmiana nazwy.
W związku z niezadowalającą popularnością modelu 200 w 1998 roku rozpoczęto prace nad faceliftingiem. Samochód miał się upodobnić do nadchodzącego modelu 75. Efekt prac konstruktorów przedstawiono jesienią 1999 roku. Z tego też powodu zdecydowano się na zmianę nazwy na Rover 25.
Zmianom został poddany głównie wygląd zewnętrzny auta zmieniono przednie reflektory, stosując podobne do tych z Rovera 75, wymieniono zderzaki, lusterka boczne oraz wprowadzono nowe kolory nadwozia. We wnętrzu zaszły umiarkowane zmiany mające na celu jego nieznaczne odnowienie. Zawieszenie wszystkich wersji zostało utwardzone, mianowicie zastosowano tutaj identyczne ustawienia jak w Roverze 200 Vi. Celem tego było pozyskanie młodszej klienteli.
Rover 25 miał powstrzymać spadkową tendencję sprzedaży modelu 200 i utrzymać zadowalający jej poziom do momentu pojawienia się następcy, który był planowany przez BMW, ówczesnego właściciela marki, na 2002 rok. BMW jednak w 2000 roku, niespełna rok po wprowadzeniu modelu 25, postanowiło pozbyć się Rovera w związku ze znacznymi stratami, jakiej przynosił koncernowi, marka Rover została zakupiona przez angielskie konsorcjum Phoenix.
Podobnie jak poprzednik auto było dostępne jako 3- i 5-drzwiowy hatchback. Natomiast paleta silników została przejęta z niewielkimi zmianami z poprzedniego modelu. Od początku produkcji montowano sześć jednostek napędowych, w tym pięć benzynowych serii K: 1.1 60 KM, 1.4 16V 84 i 103 KM (słabsza wersja była identyczna z mocniejszą poza budową przepustnicy), 1.6 16V 109 KM, 1.8 16V 117 KM (tylko ze skrzynią CVT) i 1.8 16V VVC 145 KM oraz jeden diesel serii L: 2.0 iDT 101 KM. Najsłabsza jednostka szybko została zastąpiona przez nową konstrukcję serii K o takiej samej pojemności, jednak większej mocy wynoszącej 75 KM, osiąganej dzięki szesnastozaworowej głowicy oraz dwóm wałkom rozrządu. Z kolei najmocniejsza jednostka napędowa została wycofana w 2001 roku, w momencie wprowadzenia do sprzedaży modelu MG ZR, będącego sportową odmianą Rovera 25, z silnikiem 1.8 16V VVC o mocy 160 KM. Początkiem 2004 roku uzupełniono ofertę silnikiem Diesla o zwiększonej do 113 KM mocy.
Od 2003 oferowano także dostawczą wersję Rovera 25 o nazwie Rover Commerce, auto było pozbawione tylnej kanapy, przedział bagażowy był oddzielony kratką, a boczne tylne szyby były zaślepione. Auto było dostępne z tymi samymi silnikami co wersja bazowa.
Drugi lifting.
W 2004 roku przeprowadzono kolejny, jeszcze rozleglejszy facelifting Rovera 25. Zastosowano nowe, zespolone reflektory, zmodyfikowano zderzaki oraz tylną klapę, z której tablica rejestracyjna została przeniesiona na zderzak ustępując miejsca pokaźnemu napisowi "Rover". Wnętrze oferowało całkowicie nową deskę rozdzielczą i kierownicę. Wprowadzono także nowe kolory nadwozia i wzory tapicerki.
MG ZR.
Usportowiona wersja Rovera 25 była sprzedawana pod marką MG jako model ZR. Wprowadzenie tej wersji zostało zapowiedziane kilka miesięcy po sprzedaniu Rover Group przez BMW. Nowo utworzona firma MG Rover Group już na początku 2001 roku zaprezentowała jak mają wyglądać przyszłe MG.
Auto zostało wprowadzone do sprzedaży jeszcze w 2001 roku, dostępne było zarówno w wersji trzy-, jak i pięciodrzwiowej. MG ZR znacznie różnił się od Rovera 25, wyposażony był w agresywnie stylizowane zderzaki, zmieniony grill, lotkę montowaną na tylnej klapie. Wnętrze otrzymało sportowe pokryte skórą fotele oraz kierownicę, a także sportowe elementy wykończeniowe. Dopełnieniem była bardzo śmiała kolorystyka nadwozia oraz duże 17-calowe aluminiowe felgi. Wszystko to powodowało, że MG ZR sprawiał wrażenie bardzo dopracowanego usportowionego auta, będącego idealną ofertą dla młodych osób znudzonych klasyczną stylistyką dotychczasowym modeli Rovera. Wraz z faceliftingiem Rovera 25 w 2004 roku zmodyfikowano także MG ZR.
Model ZR występował z czterema silnikami znanymi z Rovera 25: 1.4 16V 103 KM, 1.8 16V 117 KM (także z automatem CVT) oraz 2.0 iDT o mocy 101 i 113 KM. Topową jednostką, najbardziej pasującą do charakteru auta był silnik 1.8 16V VVC o mocy 160 KM. Auto z tym silnikiem rozpędzało się do 100 km/h w 7,4 sekundy i mogło rozpędzić się do 211 km/h.
Na bazie MG ZR powstał także mały samochód dostawczy nazwany MG Express, model ten był właściwie usportowioną wersją Rovera Commerce. Oferowano w nim wszystkie dostępne w MG ZR silniki włącznie z najmocniejszą jednostką o mocy 160 KM, co sprawiało, że był to najszybszy van sprzedawany w Wielkiej Brytanii. Jednocześnie auto było nawet szybsze bazowego MG ZR, wynikało to z faktu, że było pozbawione tylnej kanapy, a kratka przykręcona tuż za siedzeniami dodatkowo poprawiała sztywność nadwozia co prowadziło do poprawy przyczepności.
W 2004 roku MG ZR był najlepiej sprzedającym się modelem firmy MG Rover Group.
Rover Streetwise.
Chęć przyciągnięcia większej liczby młodych klientów doprowadziła do wprowadzenia w 2003 roku do oferty wersji Streetwise. Model ten reprezentował niszową klasę uterenowionych aut miejskich. Wyposażony był w znacznej wielkości szare plastikowe zderzaki oraz listwy boczne, a także relingi dachowe. Zawieszenie Streetwise było podniesione, co ułatwiało poruszanie się po nierównościach, auto nie było jednak wyposażone w napęd na 4 koła co znacznie ograniczało jego funkcjonalność. Fabrycznie model ten był czteroosobowy, drugi rząd siedzeń składał się z dwóch osobnych foteli przedzielonych konsolą środkową. Opcjonalnie można było zamówić klasyczną tylną kanapę. Fotele standardowo były pokryte półskórzaną tapicerką, natomiast we wnętrzu wprowadzono niewielkie stylistyczne zmiany.
Rover Streetwise był oferowany z wszystkimi silnikami dostępnymi w Roverze 25 z wyjątkiem silników 1.1, mocniejszego Diesla oraz 1.8 VVC. Samochód był wyposażony fabrycznie w 15 lub 16-calowe felgi aluminiowe oraz szersze opony niż w modelu 25.
Zakończenie produkcji.
Produkcję Rovera 25 jak i MG ZR oraz Rovera Streetwise zakończono w kwietniu 2005 roku. Niedługo później MG Rover ogłosił upadłość. Prawa do produkcji Rovera 25, jak i innych modeli Rovera i MG nabył chiński koncern Nanjing Automobile Group. Obecnie produkowany jest model Streetwise jako MG 3, Rover 75 pod marką Roewe oraz MG jako Roewe 750 oraz MG 7, a także MG TF.

</doc>
<doc id="1626210" url="https://pl.wikipedia.org/wiki?curid=1626210" title="Armitage Trail">
Armitage Trail

Armitage Trail, właśc. Maurice Coons (ur. 1902, zm. 10 października 1930) – amerykański pisarz, starszy brat Hannibala Coonsa.
Jest on autorem dwóch powieści:
Na podstawie drugiej z tych powieści nakręcono dwa filmy: Człowiek z blizną (1932) i Człowiek z blizną (1983), z czego drugi jest jednym z najbardziej znanych filmów gangsterskich, w reżyserii Briana De Palmy i Alem Pacino w roli głównej. Ponadto od 16. roku życia jest autorem opowiadań detektywistycznych publikowanych w magazynach amerykańskich.
Zmarł na atak serca w Paramount Theatre w Los Angeles.

</doc>
<doc id="1626212" url="https://pl.wikipedia.org/wiki?curid=1626212" title="Manny Ribera">
Manny Ribera

Manolo „Manny” Ribera – postać fikcyjna z filmu "Człowiek z blizną".
Manny był wiernym przyjacielem Tony’ego. Razem z nim uciekł z wojska i przebywał w więzieniu na Kubie, za zabijanie na zlecenie. Gdy wraz z Tonym zostają wywożeni do Miami i osadzeni w obozie internowania, Manny i Tony mordują Emilia Rebengę w zamian za wypuszczenie na wolność i pracę w Miami. W trakcie akcji z Hectorem przybywa na miejsce, gdy Angelo już zginął, a Tony jest „przesłuchiwany”. Wystrzeliwuje salwę z karabinu maszynowego, lecz sam zostaje ranny od kuli. 
W latach świetności Manny jest szefem ochrony Tony’ego, chociaż bardziej interesują go kobiety niż pieniądze. Tryska humorem i zazwyczaj on jest tym, który uspokaja Tony’ego. Tony kontaktuje się z Saidelbaumem, z którym od tej pory Tony robi interesy (pranie pieniędzy). Ten okazuje się być jednak policjantem i nakrywa Tony’ego, za co grozi mu do 5 lat więzienia. Tony wyjeżdża do Boliwii, do Aleksa Sosy, by ten pomógł mu rozwiązać jego problemy w zamian za przysługę. Następnie musi wyjechać do Nowego Jorku, a opiekę nad majątkiem powierza Manny'emu. Manny w tym czasie po kryjomu żeni się z jego siostrą, Giną, mimo wyraźnego zakazu Tony’ego sprzed lat. Gdy Tony nakrywa ich razem w ich nowej posiadłości, strzela do Manny’ego w ataku furii, pozbawiając go życia. W chwilę później Gina, leżąc nad ciałem Manola, wyjawia mu sekret ich małżeństwa.
Jego odpowiednikiem w starszej wersji filmu jest Guino Rinaldo, a jego rolę odgrywają Steven Bauer (1983) i George Raft (1932).

</doc>
<doc id="1626213" url="https://pl.wikipedia.org/wiki?curid=1626213" title="Elvira Hancock">
Elvira Hancock

Elvira Hancock – postać fikcyjna z filmu Człowiek z blizną.
Elvira pojawia się w filmie jako kochanka Franka Lopeza. Jest osobą znudzoną życiem, często narzekającą, lubiącą luksusy i zażywającą kokainę. Jednak od ich pierwszego spotkania podoba się Tony'emu. Początkowo Elvira nie odwzajemnia uczuć Tony'ego, lecz z czasem Tony zyskuje sobie jej sympatię, a po zamordowaniu Franka żeni się z nią. Ich małżeństwo nie jest jednak udane. Zazwyczaj się kłócą, a Tony nie może znieść, że jego żona nie może mieć dzieci przez narkotyki. Gdy Tony obraża ją w restauracji, ta wścieka się i odchodzi. Tony przez następny tydzień, czyli do końca życia, często pyta swych podwładnych, czy Elvira dzwoniła. Niestety, zawsze pada odpowiedź przecząca. Dalsze losy Elviry nie są znane.
W starszej wersji filmu odpowiednikiem Elviry jest Poppy, a jej rolę odgrywają Michelle Pfeiffer (1983) i Karen Morley (1932).

</doc>
<doc id="1626216" url="https://pl.wikipedia.org/wiki?curid=1626216" title="Meisenheim">
Meisenheim

Meisenheim – miasto w Niemczech, w kraju związkowym Nadrenia-Palatynat, w powiecie Bad Kreuznach, wchodzi w skład gminy związkowej Nahe-Glan. Do 31 grudnia 2019 siedziba administracyjna gminy związkowej Meisenheim. Leży nad rzeką Glan w północnym krańcu łańcucha górskiego Nordpfälzer Bergland. 
Pierwsze wzmianki o Meisenheim pochodzą z VII wieku. Hipotetycznym założycielem jest "Meiso" od którego miejscowość otrzymała nazwę. Po raz pierwszy występuje w dokumencie z 1154 roku, jest wtedy siedzibą hrabiów Veldenz. Ludwik IV Bawarski odbiera w 1315 roku prawa miejskie. Od 1444 roku miasto jest częścią Palatynatu-Zweibrücken. W latach 1538-1571 było siedzibą księcia Wolfganga, który później przeniósł się do Bad Bergzabern.

</doc>
<doc id="1626218" url="https://pl.wikipedia.org/wiki?curid=1626218" title="Mentor Graphics">
Mentor Graphics

Mentor Graphics, Inc – producent oprogramowania do projektowania i produkcji sprzętu elektronicznego ().
Przedsiębiorstwo zostało założone w 1981 roku. Swoją główną siedzibę ma w Wilsonville, w stanie Oregon. Obecnie zatrudnia ponad 4500 pracowników z całego świata.
Historia.
W 1981 roku, pomysł aby podstawą działalności firmy było projektowanie wspomaganego komputerowo w dziedzinie elektroniki, dał impuls kilku grupom ludzi, którzy założyli firmy Mentor, Valid Logic Systems i Daisy Systems. Jedną z głównych różnic między tymi grupami były założenia inżynierów Mentor, którzy przeczuwali, że ich sprzęt wkrótce może stać się własnością dużych firm komputerowych. Zdecydowali, że zamiast wybierać istniejące systemy komputerowe jako platformę sprzętową dla CAE, będą tworzyć nowe programy.
W lutym 1981 większa część zespołu była już znana. W marcu trzej wykonawczy założyciele Tom Bruggere, Gerry Langeler i Dave Moffenbeier opuścili firmę Tektronix i w maju biznes plan firmy był już gotowy. Pierwsza seria zarobionych pieniędzy (1 mln USD) pochodziła z Sutter Hill, Greylock, i Venrock Associates. Druga seria wynosiła już 2 mln USD i pochodziła ze średnio- i długoterminowych kapitałów inwestycyjnych firm. W kwietniu 1983 roku trzecia seria wzrosła o 7 mln USD.
Mentor Graphics jest globalną firmą z siedzibami na całym świecie: w USA, Europie, Japonii, Pakistanie, Indiach i Egipcie. Zgodnie ze światowymi tendencjami w rozwoju oprogramowania, firma posiada znaczne siły robocze w krajach, takich jak Pakistan, Indie i Węgry. James „Jim” Ready, jeden z bardziej kolorowych ludzi w produkcji systemów wbudowanych, pracował jako dyrektor techniczny firmy Mentor, lecz opuścił firmę w 1999 r. aby pracować przy tworzeniu MontaVista Software. Innymi znanymi pracownikami przedsiębiorstwa byli: Neil Henderson, który dołączył w 2002 roku do Mentor Graphics oraz Stephen Mellor, który dołączył do firmy w 2004 roku. Od 2007 r. główną konkurencją Mentora jest Aldec, Inc..
W czerwcu 2008 firma Cadence Design Systems, produkująca oprogramowanie i świadcząca usługi inżynierskie, chciała wykupić dług zadłużonej firmy, ale 15 sierpnia Cadence wycofał ofertę tłumacząc się niemożnością pozyskania niezbędnego kapitału i niechęcią firmy Mentor Graphics.
Przejęcie przez Siemens.
W marcu 2017 r. zakończył się proces przejęcia przedsiębiorstwa przez Siemens.
Mentor Graphics Foundation.
Firma zajmuje się również działalnością charytatywną. Znaczna część wsparcia fundacji koncentruje się na edukacji od przedszkola do college’u. Szczególną uwagę zwraca na szkoły, które potrzebują dodatkowego finansowania nauki matematyki i inżynierii programów. Fundacja wspiera również programy, które między innymi umożliwiają studentom uczestnictwo w projektach naukowych.
Fundacja wspiera rozwój kultury i sztuki, pełne spektrum wypowiedzi artystycznej, muzea. Fundacja przeznacza część funduszy na usuwanie skutków klęsk żywiołowych, zwłaszcza choć nie wyłącznie, na obszarach dotkniętych klęską.
Fundacja działa poprzez dotacje do wybranych kwalifikowaną organizacji charytatywnych.
Wybrane produkty.
Firma zajmuje się produkcją i dystrybucją następujących narzędzi:

</doc>
<doc id="1626220" url="https://pl.wikipedia.org/wiki?curid=1626220" title="Rover 25">
Rover 25



</doc>
<doc id="1626221" url="https://pl.wikipedia.org/wiki?curid=1626221" title="Jan Nepomucen Janowski">
Jan Nepomucen Janowski

Jan Nepomucen Janowski (ur. 17 maja 1803 w Konopiskach, zm. 9 lutego 1888 w Juvisy-sur-Orge, we Francji) – polski publicysta i działacz polityczny, wolnomularz
W swych poglądach za najgroźniejszego wroga narodu uważał arystokrację, a w swych pracach konsekwentnie zwalczał jej polityczno-społeczne koncepcje.
Życiorys.
Urodził się jako syn chłopa. W latach 1822–1823 studiował filozofię na Uniwersytecie Jagiellońskim, później prawo na Królewskim Uniwersytecie Warszawskim. W 1827 został magistrem prawa cywilnego i kanonicznego.
Następnie pracował w sądownictwie, skarbowości i Bibliotece Towarzystwa Przyjaciół Nauk. W 1831 urzędował w Komisji rządowej przychodów i skarbu. Na emigracji był sekretarzem i wiceprezesem Towarzystwa Patriotycznego, należał do założycieli Towarzystwa Demokratycznego Polskiego. Pisał artykuły do „Kuriera Polskiego”, „Nowej Polski” i „Demokraty Polskiego”.
Jakiś czas redagował „Gazetę Polską”. Napisał wiele artykułów, z których najważniejsze to „Margrabia Aleksander Wielopolski” (Paryż, 1861), „O początku demokracji polskiej...” (Paryż, 1862), „Les derniers moments de la révolution de Pologne en 1831...” (Paryż, 1833). Wydał „Krótki katechizm polityczny”.
Od 1835 współwydawca i redaktor „Przeglądu Dziejów Polski”. Od 1876 r. do śmierci tworzył "Notatki autobiograficzne 1803–1853", które uważane są za cenne źródło dotyczące Towarzystwa Demokratycznego Polskiego.

</doc>
<doc id="1626223" url="https://pl.wikipedia.org/wiki?curid=1626223" title="Nebo Center">
Nebo Center

Nebo Center – osada ("census-designated place") w stanie Kalifornia, w środkowej części hrabstwa San Bernardino. Liczba mieszkańców 1 174 (2000).
Położenie.
Osada położona jest w odległości ok. 270 km na północny wschód od Los Angeles i ok. 115 km na północ od stolicy hrabstwa, miasta San Bernardino. Położona jest na pustyni Mojave ok. 10 km na wschód od miasta Barstow.

</doc>
<doc id="1626224" url="https://pl.wikipedia.org/wiki?curid=1626224" title="Tautologia">
Tautologia



</doc>
<doc id="1626226" url="https://pl.wikipedia.org/wiki?curid=1626226" title="Jezioro Magadi">
Jezioro Magadi



</doc>
