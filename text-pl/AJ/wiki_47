<doc id="1628613" url="https://pl.wikipedia.org/wiki?curid=1628613" title="Warsztaty Krakowskie">
Warsztaty Krakowskie

Stowarzyszenie Warsztaty Krakowskie – ugrupowanie założone w 1913 r. w Krakowie, w skład którego wchodzili: artyści, architekci, rzemieślnicy, działacze społeczni, oraz niektóre organizacje m.in. Towarzystwo Polska Sztuka Stosowana, stawiające sobie za cel podniesienie artystycznej jakości produkcji rzemieślniczej. Stowarzyszenie sięgało do metod pracy bliskich wytwórczości ludowej, po oryginalne materiały, metody produkcji oraz narzędzia i proste urządzenia techniczne, jak krosna czy wiejskie warsztaty tkackie. W rękach wykształconych w akademiach sztuk pięknych artystów miały one stworzyć nowe wartości. 
Utworzono pracownie: mebla, metalu, tkactwa, galanterii skórzanej, zabawkarstwa, introligatorstwa, batiku i farbiarstwa. Prowadzili je następujący twórcy: Wojciech Jastrzębowski, Karol Homolacs, Zofia Stryjeńska, Bonawentura Lenart, Antoni Buszek, Józef Czajkowski, Karol Stryjeński, Kazimierz Młodzianowski. Ze stowarzyszeniem związani byli m.in.: Karol Tichy, Eleonora Plutyńska. Po odzyskaniu przez Polskę niepodległości w 1918 r., część tych twórców przeniosła się do Warszawy. 
W 1925 r. zaprezentowano polską sztukę na Międzynarodowej Wystawie Sztuk Dekoracyjnych i Nowoczesnego Przemysłu w Paryżu. Twórcy związani z Warsztatami byli autorami architektury pawilonu polskiego, wyposażenia wnętrz oraz większości eksponatów. Polacy otrzymali ogółem 189 wyróżnień.
Sukces artystyczny nie przełożył się na sytuację ekonomiczną stowarzyszenia. Nowe czasy wymagały odmiennych form organizacyjnych. Po rozwiązaniu Warsztatów Krakowskich, w 1926 r., powołano w Warszawie Spółdzielnię Artystów Ład.

</doc>
<doc id="1628616" url="https://pl.wikipedia.org/wiki?curid=1628616" title="Desert Hot Springs">
Desert Hot Springs

Desert Hot Springs – miasto w Stanach Zjednoczonych położone w północnej części hrabstwa Riverside w Kalifornii. Liczba mieszkańców 16 582 (2000). Uzdrowisko znane ze swoich źródeł termalnych.
Położenie.
Desert Hot Springs znajduje się w pustynnej Dolinie Coachella ok. 90 km na wschód od stolicy hrabstwa, miasta Riverside. Przez miasto przebiega uskok tektoniczny San Andreas.
Historia.
Pierwszy osadnik Cabot Yerxa przybył tu w 1913. Był też odkrywcą gorących źródeł. Prawa miejskie Hot Desert Springs posiada od 1941 roku. Popularność ze względu na powstające spa i hotele, zyskało w latach 50. (było ich wówczas około 80). Szybki rozwój miasta nastąpił w latach 80. i 90., kiedy liczba ludności zwiększyła się kilkakrotnie.

</doc>
<doc id="1628618" url="https://pl.wikipedia.org/wiki?curid=1628618" title="Muszezib-Marduk">
Muszezib-Marduk

Muszezib-Marduk (akad. "Mušezib-Marduk", tłum. „(bóg) Marduk jest zbawcą”) – król Babilonii w latach 693–689 p.n.e.
Po pojmaniu Nergal-uszeziba stronnictwo przeciwne Asyrii wybrało Chaldejczyka Muszezib-Marduka z plemienia Bit-Dakkuri na króla Babilonu. Zbudował on szeroką koalicję antyasyryjską: Elamu, Babilonii, plemion chaldejskich i aramejskich, która stoczyła zaciętą lecz nierozstrzygniętą bitwę pod Halule w 691 r. p.n.e. z Sennacherybem. Osłabiony przez sojusznika Humban-umenę III, który nie udzielił mu pomocy został oblężony w Babilonie przez Sennacheryba. Prawdopodobnie zginął w czasie walk o miasto, które z rozkazu króla asyryjskiego zostało zburzone, za wcześniejszą zdradę jego syna Aszur-nadin-szumiego przez Babilończyków i wydanie go Elamitom. Niepowodzenia polityki Sennacheryba względem Babilonii i ciągłe bunty skłoniły króla asyryjskiego do pozostawienia tego kraju w stanie chaosu.

</doc>
<doc id="1628619" url="https://pl.wikipedia.org/wiki?curid=1628619" title="Pathology">
Pathology



</doc>
<doc id="1628620" url="https://pl.wikipedia.org/wiki?curid=1628620" title="Dogme95">
Dogme95



</doc>
<doc id="1628621" url="https://pl.wikipedia.org/wiki?curid=1628621" title="Norco (Kalifornia)">
Norco (Kalifornia)

Norco – miasto w Stanach Zjednoczonych położone w północno-zachodnim krańcu hrabstwa Riverside w Kalifornii. Liczba mieszkańców 24 157 (2000). Nazwa miasta jest skrótem od "North Corona".
Położenie.
Norco jest miastem w obszarze w metropolitalnym Los Angeles,w odległości ok. 80 km na wschód od niego i ok. 18 km na zachód od stolicy hrabstwa, miasta Riverside. Znajduje się na północ od miasta Corona, na północny wschód od May i południowy wschód od Mira Loma.
Historia.
Tereny te były własnością rodziny Sepulveda. w latach 20. odkryto tu gorące źródła, co było bezpośrednim powodem założenia tu ośrodka rekreacyjnego. Prawa miejskie od 1964 roku.
W Norco znajdują się liczne stadniny i hodowle koni, miasto promuje siebie jako "Horsetown U.S.A".

</doc>
<doc id="1628622" url="https://pl.wikipedia.org/wiki?curid=1628622" title="Dogme 95">
Dogme 95



</doc>
<doc id="1628623" url="https://pl.wikipedia.org/wiki?curid=1628623" title="Multi Level Cell">
Multi Level Cell

Multi Level Cell, MLC (z ang. komórka o wielu poziomach, komórka wielostanowa) – technologia pamięci flash. Cechuje się wieloma stanami napięć w każdej komórce, co umożliwia zapisanie w niej więcej niż jednego bitu, w przeciwieństwie do pamięci typu SLC (ang. "single-level cell"), której komórka może znajdować się tylko w dwóch różnych stanach logicznych, przechowując jeden bit informacji.
Większość pamięci MLC jest zaprojektowana do zapisu 2 bitów informacji na każdą komórkę pamięci, co daje 4 możliwe do uzyskania stany logiczne. W czerwcu 2008 roku południowokoreański producent półprzewodnikowych pamięci Hynix zaprezentował pamięci TLC z trzema bitami na komórkę, czyli 8 stanami logicznymi w jednej komórce. W październiku 2009 roku SanDisk rozpoczął produkcję pamięci flash w technologii QLC, która pozwala na przechowywanie 4 bitów w każdej komórce pamięci.
Do projektowania układów pamięci flash, dla których najważniejsza jest pewność zapisu i odczytu, podchodzi się w inny sposób, wręcz przeciwny: wykorzystuje się w nich dwie komórki pamięci do zapisu jednego bitu – dla zminimalizowania prawdopodobieństwa wystąpienia błędu.
Różnice SLC i MLC.
Przewagą technologii MLC jest większa gęstość upakowania danych i, co bezpośrednio z tego wynika, niższa cena w stosunku do pojemności. Natomiast wraz ze wzrostem liczby stanów napięć, granice między poszczególnymi stanami się zawężają, co skutkuje zwiększoną podatnością na błędy danych. Aby zredukować tak powstałe przekłamania wymagane jest zastosowanie bardziej złożonego oprogramowania do obsługi zapisu/odczytu.
W roku 2012 firma Samsung w swoich najnowszych napędach SSD serii 840 zaczęła stosować pamięci typu TLC (Triple Level Cell). Jest to 8-stanowy MLC, który ma jeszcze większą gęstość upakowania danych niż 4-stanowy MLC i umożliwia zapisywanie 3 bitów informacji na każdą komórkę pamięci. Układy tego typu mają 10 krotnie mniejszą liczbę cykli zapisu niż pamięci wykorzystujące dwustanowy MLC i aż 100 krotnie mniejszą niż SLC. Liczba ta jest szacowana na około 500 cykli.

</doc>
<doc id="1628624" url="https://pl.wikipedia.org/wiki?curid=1628624" title="Pave Knife">
Pave Knife

Pave Knife (AN/AVQ-10) – pierwszy, amerykański zasobnik celowniczy przeznaczony do naprowadzania laserowo bomb lotniczych serii Paveway opracowany przez firmę Ford Aerospace.
Historia.
W 1964 roku firma Texas Instruments opracowała serię naprowadzanych laserowo bomb lotniczych Paveway ("Precision Avionics Vectoring Equipment" - precyzyjnie wektorujące wyposażenie awioniczne). Głowica naprowadzająca bomby wykrywała promienie lasera wysyłane z zasobnika i odbite od celu, a systemy kierowania bombą przy pomocy powierzchni sterowych naprowadzały ją w kierunku celu. Początkowo do oznaczania celu wykorzystywany był prosty ręczny laser ALD ("Airborne Laser Designator" - lotniczy laserowy wskaźnik celu). Operator uzbrojenia na pokładzie samolotu bombowego, trzymając w rękach laser podświetlał nim cel. Precyzja urządzenia była niewielka i zależała od zdolności manualnych operatora. Dlatego też w 1969 roku firma "Ford Aerospace" na bazie ALD zaprojektowała nowe urządzenie – AN/AVQ-10 Pave Knife. 
Konstrukcja.
Pave Knife to podwieszany zewnętrznie zasobnik wyposażony w stabilizowany, laserowy dalmierz/znacznik celów oraz kamerę telewizyjną służącą do obserwacji i identyfikacji celu. Zasobnik montowano zwykle w dwumiejscowym samolocie szturmowym. Oficer odpowiedzialny za system uzbrojenia ("Weapons System Officer" – WSO) zajmował miejsce z tyłu i obserwował zobrazowanie celu (przekazywane przez kamerę zasobnika) na monitorze umieszczonym w kabinie. Następnie ręcznie przy pomocy dżojstika, obserwując cel, naprowadzał na niego promienie lasera i rozpoczynał bombardowanie. Ze względu na duże rozmiary i masę (550 kg) urządzenia, opracowano nowe zasobniki celownicze AN/AVQ-12 Pave Spike i AN/AVQ-26 Pave Tack. Funkcjonalność systemu uwarunkowana była warunkami pogodowymi.
Wykorzystanie.
Nosicielami systemu "Pave Knife" były samoloty McDonnell Douglas F-4 Phantom II oraz Grumman A-6 Intruder, które wykorzystywały bojowo "Pave Knife" podczas wojny w Wietnamie. 

</doc>
<doc id="1628625" url="https://pl.wikipedia.org/wiki?curid=1628625" title="Władysław Wincze">
Władysław Wincze

 Władysław Wincze (ur. 1 kwietnia 1905 w Odessie, zm. 24 października 1992 we Wrocławiu) – polski architekt wnętrz.
Życiorys.
Urodził się 1 kwietnia 1905 w Odessie, w rodzinie Konstantego i Marii z Kuleszów. Ukończył gimnazjum M. S. Panczenki. W 1922 zdał rosyjską w Odessie, a w 1925 polską maturę w gimnazjum Ludwika Lorenza w Warszawie. Studiował architekturę na Politechnice Warszawskiej (1925–1928). W latach 1930–1931 w szkole podchorążych artylerii konnej we Włodzimierzu Wołyńskim. Studia malarskie rozpoczął w Szkole Sztuk Pięknych (od 1932 ASP) w pracowniach Karola Tichego, a następnie Tadeusza Pruszkowskiego, które ukończył w 1935. W latach 1932–1935 pełnił stanowisko kierownika artystycznego Towarzystwa Popierania Przemysłu Ludowego. Asystent prof. J. Czajkowskiego w pracowni Kompozycji i Płaszczyzn (1936–1938); pracował u prof. W. Jastrzębowskiego nad realizacją projektu cmentarza legionistów i grobowca serca marszałka Piłsudskiego na Rossie w Wilnie; członek zarządu SAP Ład od 1936. 
W 1939 brał czynny udział w kampanii wrześniowej na Podlasiu i Małopolsce. W latach 1942–1944 wraz z Olgierdem Szlekysem i stolarzem Władysławem Jaworskim prowadził w Warszawie spółkę projektującą i wytwarzającą meble. Walczył w powstaniu warszawskim jako młodszy oficer AK ps. „Jaskólski”. Po upadku powstania trafił do niewoli niemieckiej - był jeńcem Stalagu IV B Mühlberg, Stalagu XI B Fallingbostel, obozu Bergen-Belsen, Gross Born i Stalagu X B Sandbostel.
Po wojnie dyrektor Spółdzielni Artystów „Ład” 1945–1948; kierownik modelarni stolarskiej w Kłodzku (1946–1948); doradca ministra przemysłu ds. plastycznych; zastępca prof. w PWSSP we Wrocławiu – 1948; organizator i kierownik Zakładu Metalu i Drewna. W 1949 uzyskał dyplom z architektury wnętrz w ASP w Warszawie. Dziekan Wydziału Architektury Wnętrz wrocławskiej PWSSP i kierownik Pracowni Architektury Wnętrz (1950–1972). W latach 1951–1952 pracował w Centralnym Biurze Projektów i Studiów Budownictwa Osiedlowego w Nowej Hucie.
Od 1932 był mężem Ireny z Jankowskich - absolwentki Warszawskiej Szkoły Sztuk Zdobniczych.
Zmarł we Wrocławiu. Pochowany w grobie rodzinnym obok żony i córki na cmentarzu w Celestynowie.
Praca twórcza.
Autor i współautor wielu projektów architektury wnętrz i meblarstwa, m.in.:

</doc>
<doc id="1628626" url="https://pl.wikipedia.org/wiki?curid=1628626" title="Lyzon">
Lyzon

Lyzon, Lyson - hellenistyczny rzeźbiarz grecki. Twórca posągu "Demos Ateński" ("Lud Ateński") ustawionego w budynku archiwum miasta (Metroon) na ateńskiej agorze. Pliniusz podaje, że tworzył posągi zawodników, zbrojnych, myśliwych i ofiarników.

</doc>
<doc id="1628627" url="https://pl.wikipedia.org/wiki?curid=1628627" title="Justyn Wielki">
Justyn Wielki



</doc>
<doc id="1628639" url="https://pl.wikipedia.org/wiki?curid=1628639" title="Wolna Polska">
Wolna Polska

Wolna Polska – tygodnik polityczno-kulturalny wydawany w latach 1943–1946 w Moskwie. Organ Związku Patriotów Polskich. Publikował m.in. program polityczny polskich komunistów.
W skład redakcji wchodzili m.in.: Jerzy Borejsza, W. Grosz, P. Hoffman, Alfred Lampe, Hilary Minc, Jerzy Pański, Włodzimierz Sokorski i Wanda Wasilewska.

</doc>
<doc id="1628640" url="https://pl.wikipedia.org/wiki?curid=1628640" title="Jacek Maria Stokłosa">
Jacek Maria Stokłosa

Jacek Maria Stokłosa (ur. 2 lipca 1944 w Krakowie) – polski grafik i fotografik, zajmujący się również grafiką użytkową i wystawiennictwem.
Życiorys.
Studiował na Wydziałach Form Przemysłowych i Grafiki Akademii Sztuk Pięknych w Krakowie (dyplom na Wydziale Grafiki, 1972). Związany ze środowiskiem krakowskiej Galerii Krzysztofory i warszawskiej Galerii Foksal. Począwszy od spektaklu "Wariat i zakonnica" w 1963 przez wiele lat występował jako aktor w teatrze Cricot 2 Tadeusza Kantora. Uczestniczył w licznych wędrówkach teatru, dokumentował pracę jego twórcy (zbiór fotografii z lat 1963–1990 stanowi zapis sztuki), a także prywatności Tadeusza Kantora. W 1967, wspólnie z Lesławem Janickim i Wacławem Janickim, założył Drugą Grupę.
Wykładowca na Wydziale Grafiki ASP w Krakowie (fotografia cyfrowa i przetwarzanie komputerowe), członek i późniejszy prezes oddziału krakowskiego Związku Polskich Artystów Plastyków przez dwie kadencje (1996-2002). Radny Dzielnicy V miasta Krakowa przez trzy kadencje (1992–2002). Od 2002 aż do swojej emerytury w 2013 pełni funkcję Głównego Plastyka Miasta Krakowa.
Członek Związku Polskich Artystów Fotografików - członek Zarządu Okręgu. Członek Towarzystwa Przetwarzania Obrazów; zasiada również w "jury" konkursu szopek krakowskich.

</doc>
<doc id="1628642" url="https://pl.wikipedia.org/wiki?curid=1628642" title="Pikutkowo (gmina)">
Pikutkowo (gmina)

Pikutkowo (od 1921 "Wieniec") – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Pikutkowo, lecz siedzibą władz gminy był Wieniec.
W okresie międzywojennym gmina Pikutkowo należała do powiatu włocławskiego w woj. warszawskim. 21 października 1921 roku gminę przemianowano na "gmina Wieniec".

</doc>
<doc id="1628643" url="https://pl.wikipedia.org/wiki?curid=1628643" title="Łuszniewo (gmina)">
Łuszniewo (gmina)

Łuszniewo (lub "Luszniewo", od 1921 "Mołczadź") – dawna gmina wiejska istniejąca do 1921 roku w woj. nowogródzkim (obecnie na Białorusi). Nazwa gminy pochodzi od wsi Łuszniewo (obecnie "Luszniewo"), lecz siedzibą gminy było miasteczko Mołczadnia (następnie "Mołczadź"; 1483 mieszk. w 1921 roku).
Na początku okresu międzywojennego gmina Łuszniewo należała do powiatu słonimskiego w woj. nowogródzkim. 9 września 1921 roku gminę przemianowano na "gmina Mołczadź".

</doc>
<doc id="1628644" url="https://pl.wikipedia.org/wiki?curid=1628644" title="Gmina Luszniewo">
Gmina Luszniewo



</doc>
<doc id="1628646" url="https://pl.wikipedia.org/wiki?curid=1628646" title="Osiek (gmina w województwie warszawskim)">
Osiek (gmina w województwie warszawskim)

Osiek (alt. "Osiek parafii Ligowo"; od 1921 "Ligowo") – dawna gmina wiejska istniejąca do 1921 roku w woj. warszawskim. Siedzibą władz gminy był Osiek.
Za Królestwa Polskiego gmina Osiek należała do powiatu lipnowskiego w guberni płockiej.
W okresie międzywojennym gmina Osiek należała do powiatu lipnowskiego w woj. warszawskim. 26 sierpnia 1921 roku gminę przemianowano na "gmina Ligowo".
Uwaga! Nie mylić gminy Osiek z istniejącą równolegle w tym samym powiecie gminą Osiek nad Wisłą!

</doc>
<doc id="1628648" url="https://pl.wikipedia.org/wiki?curid=1628648" title="Oleszno (gmina w województwie warszawskim)">
Oleszno (gmina w województwie warszawskim)

Oleszno (do 1868 i od 1930 "Zaduszniki") – dawna gmina wiejska istniejąca w latach 1868–1930 w guberni płockiej/woj. warszawskim. Siedzibą władz gminy było Oleszno.
Gmina Oleszno powstała w 1868 roku za Królestwa Polskiego, w powiecie lipnowskim w guberni płockiej w związku z przemianowaniem gminy Zaduszniki na "Oleszno".
W okresie międzywojennym gmina Oleszno należała do powiatu lipnowskiego w woj. warszawskim. 19 maja 1930 roku gminę przemianowano z powrotem na "gmina Zaduszniki".

</doc>
<doc id="1628652" url="https://pl.wikipedia.org/wiki?curid=1628652" title="The Royal Society of London for Improving Natural Knowledge">
The Royal Society of London for Improving Natural Knowledge



</doc>
<doc id="1628662" url="https://pl.wikipedia.org/wiki?curid=1628662" title="Mityng lekkoatletyczny Pedro’s Cup 2008">
Mityng lekkoatletyczny Pedro’s Cup 2008

3. Mityng lekkoatletyczny Pedro’s Cup – trzecia edycja letniego mityngu lekkoatletycznego Pedro’s Cup. Zawody odbyły się 17 września 2008 roku na stadionie lekkoatletycznym w Szczecinie.

</doc>
<doc id="1628668" url="https://pl.wikipedia.org/wiki?curid=1628668" title="Grecja na Letnich Igrzyskach Olimpijskich 2008">
Grecja na Letnich Igrzyskach Olimpijskich 2008

Grecję na Letnich Igrzyskach Olimpijskich 2008 reprezentowało 156 zawodników
Był to 26. start reprezentacji Grecji na letnich igrzysk olimpijskich. Grecja uczestniczyła we wszystkich letnich igrzyskach olimpijskich czasów nowożytnych.

</doc>
<doc id="1628670" url="https://pl.wikipedia.org/wiki?curid=1628670" title="29. Turniej Czterech Skoczni">
29. Turniej Czterech Skoczni

29. Turniej Czterech Skoczni był częścią Pucharu Świata w skokach narciarskich w sezonie 1980/1981. Rozgrywany był od 30 grudnia 1980 do 6 stycznia 1981.
Turniej wygrał Hubert Neuper.
Oberstdorf.
Data: 30 grudnia 1980
Państwo: 
Skocznia: Schattenbergschanze
Garmisch-Partenkirchen.
Data: 1 stycznia 1981
Państwo: 
Skocznia: Große Olympiaschanze
Innsbruck.
Data: 4 stycznia 1981
Państwo: Austria
Skocznia: Bergisel
Bischofshofen.
Data: 6 stycznia 1981
Państwo: Austria
Skocznia: Paul-Ausserleitner-Schanze

</doc>
<doc id="1628671" url="https://pl.wikipedia.org/wiki?curid=1628671" title="Laminektomia">
Laminektomia

Laminektomia – rodzaj operacji neurochirurgicznej, polegająca na usunięciu wyrostków kolczystych i łuków kręgów wraz z więzadłem żółtym, które przebiega między łukami kręgów.
Operacja jest wykonywana w przypadkach zwężania kanału kręgowego, na przykład w przebiegu dyskopatii.

</doc>
<doc id="1628672" url="https://pl.wikipedia.org/wiki?curid=1628672" title="Mario Monticelli">
Mario Monticelli

Mario Monticelli (ur. 16 marca 1902 w Wenecji, zm. 30 czerwca 1995 w Mediolanie) – włoski szachista.
Kariera szachowa.
Od połowy lat 20. do końca lat 30. XX wieku należał do ścisłej czołówki włoskich szachistów. Pomiędzy 1927 a 1935 r. pięciokrotnie uczestniczył w szachowych olimpiadach. Trzykrotnie (Florencja 1929, Mediolan 1934, Rzym 1939) zdobył tytuły indywidualnego mistrza Włoch, był również (Florencja 1936) wicemistrzem kraju.
Do największych międzynarodowych sukcesów Mario Monticelliego należały dz. I-II m. w Budapeszcie (1926, wspólnie z Ernstem Grünfeldem), dz. IV-V m. w Barcelonie (1929, za José Raúlem Capablanką, Ksawerym Tartakowerem i Edgardem Colle, wspólnie z Ramónem Reyem Ardidem) oraz I m. (1933) i dz. I-II m. w Mediolanie (1938, wspólnie z Erichem Eliskasesem). W 1930 r. uczestniczył w bardzo silnie obsadzonym turnieju w San Remo, zajął w nim jedno z ostatnich miejsc (XIV), ale otrzymał specjalną nagrodę za najpiękniejszą partię, w której zwyciężył Jefima Bogoljubowa. W turniejach startował do późnej starości, m.in. w 1974 r. zajął IV m. w Wenecji.
W 1950 r. Międzynarodowa Federacja Szachowa przyznała mu tytuł mistrza międzynarodowego, natomiast w 1985 r. otrzymał honorowy tytuł arcymistrza za wyniki osiągnięte w przeszłości. Według retrospektywnego systemu rankingowego Chessmetrics najwyższą punktację osiągnął w sierpniu 1926 r., z wynikiem 2618 punktów zajmował wówczas 19. miejsce na świecie.

</doc>
<doc id="1628677" url="https://pl.wikipedia.org/wiki?curid=1628677" title="Wybory do Folketingetu w 1947 roku">
Wybory do Folketingetu w 1947 roku

Wybory do Folketingetu w 1947 roku – zostały przeprowadzone 28 października 1947 w Danii i 18 lutego 1948 na Wyspach Owczych. Frekwencja w Danii wynosiła 85,8%, a na Wyspach Owczych – 60,2%. Wybory wygrała lewicowa partia Socialdemokraterne, uzyskując 40% głosów i 57 mandatów w Folketingu.

</doc>
<doc id="1628678" url="https://pl.wikipedia.org/wiki?curid=1628678" title="12999">
12999



</doc>
<doc id="1628680" url="https://pl.wikipedia.org/wiki?curid=1628680" title="Wesz psia">
Wesz psia

Wesz psia ("Linognathus setosus") – gatunek wszy należący do rodziny Linognathidae, pasożytujący na psach, powoduje chorobę wszawicę. Pasożytuje na: psie domowym ("Canis familiaris"), kojocie ("Canis laterans"), wilku szarym ("Canis lupus"), szakalu czaprakowym ("Canis mesomelas"), lisie polarnym ("Vulpes lagopus"), lisie piaskowym ("Vulpes rueppelli"), lisie rudym ("Vulpes vulpes").
Stefański podaje następujące rozmiary wszy psiej: samiec długości 1,5 mm, samica 1,6 mm. Natomiast według Ferrisa samica jest wielkości 2 mm. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na głowie, szyi, grzbiecie i okolicach nasady ogona. W przypadku silnego opadnięcia może występować na całym ciele. Kosmopolityczny.

</doc>
<doc id="1628682" url="https://pl.wikipedia.org/wiki?curid=1628682" title="Pontiac Sunfire">
Pontiac Sunfire

Pontiac Sunfire – samochód osobowy klasy kompaktowej produkowany pod amerykańską marką Pontiac w latach 1994 – 2005.
Historia i opis modelu.
Sunfire zadebiutował w 1994 roku jako następca modelu Sunbird. Samochód zbudowano na nowej platformie koncernu General Motors "J-body", na której oparto także bliźniaczą konstrukcję Chevroleta - model Cavalier. Kompaktowy model Pontiaca przyjął charakterystyczne proporcje z podłużną maską, krótkim tyłem i nisko osadzonym nadwoziem. Wprowadzono rozbudowane zmiany konstrukcyjne w celu poprawy poziomu bezpieczeństwa, a także poprawiono jakość materiałów wykończeniowych w stosunku do poprzednika.
Poza 4-drzwiowym sedanem, Sunfire można było nabyć także w wersji coupe lub kabriolet. Po modernizacji z 2000 roku zakończono produkcję wersji ze składanym dachem, okrajając tym samym ofertę do sedana i coupe.
Pierwszy lifting.
W 1998 roku Pontiac Sunfire przeszedł pierwszą modernizację, w ramach której zmieniono wygląd przednich i tylnych zderzaków. Pojawiło się inne ukształtowanie przednich wlotów powietrza, atrapa chłodnicy między reflektorami i zmiany w wyposażeniu.
Drugi lifting.
W 2002 roku Pontiac przeprowadził drugą, znacznie obszerniejszą modernizację Sunfire. Pojawił się zupełnie nowy wygląd pasa przedniego, z charakterystycznymi owalnymi reflektorami z dodatkowymi, kwadratowymi kloszami. Zmieniono też wygląd pasa tylnego, gdzie zmodyfikowano głównie kształt tylnych lamp.
Koniec produkcji.
Trwająca 11 lat produkcja Pontiaca Sunfire została ostatecznie zakończona w amerykańskich i meksykańskich zakładach General Motors w czerwcu 2005 roku. Jego miejsce zastąpił model Pursuit, który później zmienił nazwę na G5.
Wyposażenie.
Model dostępny był w dwóch wersjach wyposażenia, standardowej oraz GT. Pakiet GT dostępny był tylko z dwudrzwiowym nadwoziem, nabywca otrzymywał: sportowy przedni zderzak, lampy przeciwmgielne, podwójną końcówkę rury wydechowej, 16-calowe alufelgi oraz mocniejszy silnik LD9. Coupe było dostępne na terenie Stanów Zjednoczonych w latach 2003-2005. Sprzedaż sedanów w Kanadzie i Meksyku trwała aż do końca produkcji modelu.
Bezpieczeństwo.
IIHS wystawiło modelowi Sunfire notę "Poor" przy zderzeniach czołowych.
Wyniki testu wersji coupe:
Wyniki testu wersji sedan:

</doc>
<doc id="1628684" url="https://pl.wikipedia.org/wiki?curid=1628684" title="Wybory do Folketingetu w 1945 roku">
Wybory do Folketingetu w 1945 roku

Wybory do Folketingetu w 1945 roku. Zostały przeprowadzone 30 października 1945 w Danii i 20 listopada na Wyspach Owczych. Frekwencja w Danii wynosiła 85.8%, a na Wyspach Owczych – 60,2%. Wybory wygrała lewicowa partia Socialdemokraterne, uzyskując 32,8% głosów i 48 mandatów w Folketingu.

</doc>
<doc id="1628690" url="https://pl.wikipedia.org/wiki?curid=1628690" title="Łuk tęczy">
Łuk tęczy



</doc>
<doc id="1628694" url="https://pl.wikipedia.org/wiki?curid=1628694" title="Ciemna jutrznia">
Ciemna jutrznia

Ciemna jutrznia (łac. "Tenebrae" lub "Officium tenebrarum") – nabożeństwo liturgiczne, odprawiane przed świtem w Wielki Czwartek, Wielki Piątek i Wielką Sobotę, lub wieczorem dnia poprzedniego. Odprawiana jest w niektórych kościołach do dzisiejszych czasów. Podczas niej ustawia się świecznik z 15 świecami (zwany triangułem) oraz zapala sześć świec na ołtarzu. W trakcie obrzędu świece zostają stopniowo wygaszone (jedna po każdym psalmie). Nie zostanie wygaszona ostatnia najwyższa świeca, która pozostaje płonąca, tzw. świeca Chrystusowa. Świece ołtarzowe gasi się na przemian co drugi wers Kantyku Zachariasza (łac. Benedictus). Podczas antyfony po Kantyku Zachariasza ostatnią świecę z triangułu chowa się za ołtarzem po stronie Lekcji. W kościele zapada ciemność, skąd pochodzi nazwa nabożeństwa. Po zakończeniu liturgii uczestnicy uderzają księgami w ławy kościelne czyniąc hałas (łac. strepitus).
Ciemna jutrznia zyskała bogatą warstwę muzyczną. Wielu wybitnych kompozytorów pisało utwory liturgiczne do tekstów Lamentacji Jeremiasza, wykonywanych w czasie nabożeństwa. W Polsce powszechne było śpiewanie lamentacji na własne, niespotykane w innych krajach, melodie gregoriańskie pochodzące z ksiąg piotrkowskich. 

</doc>
<doc id="1628696" url="https://pl.wikipedia.org/wiki?curid=1628696" title="Kościół św. Stanisława Kostki w Warszawie">
Kościół św. Stanisława Kostki w Warszawie

Kościół św. Stanisława Kostki w Warszawie – modernistyczny kościół parafii rzymskokatolickiej św. Stanisława Kostki w Warszawie. 
Świątynia pełni funkcję głównego kościoła warszawskiej dzielnicy Żoliborz. Znajduje się przy ul. Hozjusza, w pobliżu placu Thomasa Woodrowa Wilsona.
Historia.
Budowa kościoła.
Kościół św. Stanisława Kostki na warszawskim Żoliborzu został wybudowany w okresie międzywojennym. Według niektórych źródeł fundacja kościoła była związana z obchodami 250. rocznicy odsieczy wiedeńskiej i zwycięstwa Jana III Sobieskiego nad armią Kara Mustafy.
Prace budowlane rozpoczęto w 1930. Poprzedziły je prace melioracyjne związane z osuszaniem terenu, gdyż kościół stanął w pobliżu dawnego koryta strugi Pólkówka. Projektantem świątyni był architekt Łukasz Wolski. 
Podczas obrony Warszawy we wrześniu 1939 świątynia została uszkodzona przez pociski artyleryjskie i bomby lotnicze.
W czasie powstania warszawskiego w podziemiach nieukończonego kościoła znajdował się szpital powstańczy. W czasie walk o Żoliborz kościół został częściowo zniszczony. Po II wojnie światowej wznowiono prace budowlane. Opracowano nowy projekt, którego autorem był Edgar Aleksander Norwerth. 7 września 1963 kościół został konsekrowany przez kardynała Stefana Wyszyńskiego.
Msze za Ojczyznę.
W latach 1974–1987 proboszczem parafii św. Stanisław Kostki był zaangażowany w działalność opozycyjną ksiądz Teofil Bogucki. W latach 1980-1984 rezydentem w parafii był ksiądz Jerzy Popiełuszko, który od października 1980 roku raz w miesiącu wraz z innymi duchownymi z inicjatywy proboszcza parafii odprawiał w kościele św. Stanisława Kostki Msze za Ojczyznę. W latach 1982-1984 liturgie te stały się manifestacjami patriotycznymi i ściągały tłumy ludzi nie tylko z Warszawy, ale i z całej Polski. 
Dwa tygodnie po śmierci księdza Jerzego Popiełuszki, zamordowanego przez funkcjonariuszy komunistycznej Służby Bezpieczeństwa, 3 listopada 1984 w kościele św. Stanisława Kostki odbył się jego uroczysty pogrzeb, który podobnie jak Msze za Ojczyznę ściągnął tysiące wiernych.
Kościół jubileuszowy.
W latach 1999-2001 w związku z ustanowionym przez papieża Jana Pawła II Rokiem Jubileuszowym kościół parafialny św. Stanisława Kostki pełnił funkcję świątyni jubileuszowej. 17 maja 2000 odbyła się tutaj uroczysta msza z udziałem przedstawicieli Episkopatu Polski.
W 2000 dokonano prac remontowych w kościele oraz przebudowano prezbiterium.
Arcybiskup Metropolita Warszawski Kazimierz Nycz w dniu 19 października 2010 podniósł świątynię do rangi Sanktuarium Diecezjalnego Błogosławionego Księdza Jerzego Popiełuszki. Na dni z możliwością uzyskania odpustu zupełnego arcybiskup wyznaczył:
Miejsce pielgrzymkowe.
Od 1984 świątynia stała się miejscem pielgrzymkowym dla wszystkich, którzy odwiedzają znajdujący się przed frontonem kościoła grób błogosławionego ks. Jerzego Popiełuszki. 14 czerwca 1987 kościół odwiedził w tym celu papież Jan Paweł II. 
19 października 2004 w związku z rocznicą śmierci księdza Jerzego Popiełuszki w kościele św. Stanisława Kostki odbyła się uroczysta msza, w której uczestniczyło ponad 20 tysięcy wiernych. W tym samym czasie w podziemiach kościoła otworzono muzeum poświęcone osobie księdza Jerzego Popiełuszki. W muzeum zgromadzone są pamiątki po kapłanie. Eksponaty są wystawione w kilku salach znajdujących się w podziemiach kościoła. Jedna z sal symbolizuje miejsce zamordowania ks. Jerzego i wrzucenie jego ciała do wody. Na zwiedzających silne wrażenie wywiera wyświetlany film z wydobycia zwłok księdza. W gablocie umieszczonej na ścianie znajduje się ubranie, które miał na sobie w dniu zamordowania, pałka milicyjna, którą był bity oraz sznur, którym skrępowano mu ręce.
W muzeum zgromadzono także sporo pamiątek z życia błogosławionego. Między innymi znajduje się kołyska z jego domu, mnóstwo dokumentów i drobiazgów. W kolejnej sali znajdują się zdjęcia z jego pogrzebu. 
Przy kościele znajdują się także groby byłych proboszczów: Teofila Boguckiego i Zygmunta Malackiego.
Kościół był plenerem zdjęć do filmów biograficznych: "Popiełuszko. Wolność jest w nas" (2009) oraz "Żeby nie było śladów" (2021).
Opis kościoła.
Architektura.
Kościół św. Stanisława Kostki w Warszawie to monumentalna dwuwieżowa świątynia zbudowana w stylu modernistycznym z elementami neoromańskimi. Zamysł architekta projektującego obiekt polegał na próbie połączenia w konstrukcji kościoła współczesnej architektury z formami tradycji bazylik wczesnochrześcijańskich. Wnętrze kościoła jest trzynawowe, z dwiema dużymi kaplicami – Matki Bożej i Serca Pana Jezusa. Wokół prezbiterium znajduje się obejście, a nad ołtarzem głównym baldachim.
Wnętrze.
Wystrój wnętrza tworzy spójną całość i w swojej kompozycji nawiązuje do dewizy życiowej wieloletniego proboszcza parafii św. Stanisława Kostki w Warszawie księdza Teofila Boguckiego – "Bóg i Ojczyzna". Ściany naw świątyni są wypełnione wieloma tablicami pamiątkowymi. Witraże w prezbiterium przedstawiają skrótowo historię Polski i Kościoła katolickiego w Polsce. Nawa główna udekorowana jest sztandarami symbolizującymi dzieje walki o niezawisłość państwa polskiego.
We wnętrzu kościoła znajdują się dwa siedemnastowieczne obrazy śląskiego malarza Michaela Leopolda Willmanna ("Św. Paweł" oraz "Męczeństwo św. Piotra") oraz rzeźba "Anioł Zmartwychwstania" autorstwa Bolesława Syrewicza z 1869 roku. W świątyni zainstalowane są ponadto organy zbudowane przez organmistrza Wacława Biernackiego w 1928.

</doc>
<doc id="1628697" url="https://pl.wikipedia.org/wiki?curid=1628697" title="Grecja na Letnich Igrzyskach Olimpijskich 2004">
Grecja na Letnich Igrzyskach Olimpijskich 2004

Grecja w Atenach uczestniczyła podczas letnich igrzysk olimpijskich po raz 25. Grecja uczestniczyła we wszystkich igrzyskach olimpijskich czasów nowożytnych. W roli gospodarza igrzysk wystąpiła po raz drugi (poprzednio w 1896 roku). W jej barwach w igrzyskach wzięło udział 441 zawodników (223 mężczyzn i 218 kobiet).

</doc>
<doc id="1628700" url="https://pl.wikipedia.org/wiki?curid=1628700" title="Linognathus vituli">
Linognathus vituli

Linognathus vituli – gatunek wszy należący do rodziny Linognathidae, pasożytujący na bydle domowym ("Bos taurus"). Powoduje chorobę wszawicę. 
Samiec długości 1,65 mm, samica 1,91 mm, inni autorzy podają wielkość samicy jako 2,5 mm. Są silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na głowie, szyi, grzbiecie i okolicach nasady ogona. W przypadku silnego opadnięcia może występować na całym ciele. Kosmopolityczny.

</doc>
<doc id="1628705" url="https://pl.wikipedia.org/wiki?curid=1628705" title="Cox">
Cox



</doc>
<doc id="1628706" url="https://pl.wikipedia.org/wiki?curid=1628706" title="Dwight Jones">
Dwight Jones

Dwight Elmo Jones (ur. 27 lutego 1952 w Houston, w stanie Teksas, zm. 25 lipca 2016 w The Woodlands tamże) – amerykański koszykarz, uczestnik i srebrny medalista letnich igrzysk olimpijskich w Monachium. Był zawodnikiem NBA, występował w Atlanta Hawks Houston Rockets, Chicago Bulls, Los Angeles Lakers.

</doc>
<doc id="1628708" url="https://pl.wikipedia.org/wiki?curid=1628708" title="Spowiedź powszechna">
Spowiedź powszechna

Spowiedź powszechna – w obrządku rzymskim (tak klasycznym – nadzwyczajnym, jak i zreformowanym – zwyczajnym) część mszy świętej, kiedy kapłan oraz wierni odmawiają akt pokuty. Spowiedzi powszechnej w kościele rzymskokatolickim nie należy mylić z rozgrzeszeniem udzielanym przez kapłana wszystkim obecnym, bez indywidualnego wyznawania grzechów.
W kościołach starokatolickich spowiedź święta powszechna ma charakter spowiedzi całkowitej, tzn. uczestniczący w niej wszyscy pełnoletni penitenci otrzymują odpuszczenie wszystkich grzechów. Dzieci i młodzież do lat 18. mają obowiązek przystępowania do spowiedzi konfesjonałowej. Wśród kościołów starokatolickich jedynie w Kościele Katolickim Mariawitów (w Polsce) spowiedź powszechna obejmuje wszystkich wiernych niezależnie od ich wieku.
Tekst.
Tekst Kościołów Narodowych.
"(PNKK, Polskokatolicki, PNKK w RP, PNKK w Kanadzie, Katolicki Kościół Narodowy, Kościół Polski):"
Nadzwyczajna Forma Rytu Rzymskiego.
W nadzwyczajnej formie rytu rzymskiego spowiedź powszechna jest odmawiana w trakcie modlitw u stopni ołtarza i pojawia się w dwóch wersjach: jednej używanej przez kapłana, w której występują zwroty „et vobis, fratres” („i wam, bracia”) oraz „et vos, fratres” („i was, bracia”) a drugiej odmawianej przez ministrantów/lud, w której podane słowa zastępuje się odpowiednio „et tibi, pater” („i tobie, ojcze”) oraz „et te, pater” („i ciebie, ojcze”). Spowiedź powszechna zawarta jest również w obrzędach Komunii Świętej, stąd w niektórych regionach obecny jest zwyczaj recytowania dodatkowego, trzeciego Confiteor przed Komunią wiernych także w trakcie Mszy Świętej.
Aktualnie Confiteor jest wypowiadany przez wiernych między innymi podczas:
Historia.
O spowiedzi powszechnej mówi zapewne starochrześcijański tekst Didache w rozdziale X, 6.

</doc>
<doc id="1628709" url="https://pl.wikipedia.org/wiki?curid=1628709" title="Custodia">
Custodia



</doc>
<doc id="1628712" url="https://pl.wikipedia.org/wiki?curid=1628712" title="Remigijus Šimašius">
Remigijus Šimašius

Remigijus Šimašius (ur. 12 stycznia 1974 w Taurogach) – litewski prawnik i polityk, minister sprawiedliwości w rządzie Andriusa Kubiliusa od 2008 do 2012, poseł na Sejm Republiki Litewskiej, od 2015 mer Wilna.
Życiorys.
W 1997 ukończył studia prawnicze na Uniwersytecie Wileńskim. W 2002 uzyskał stopień doktora nauk prawnych w katedrze filozofii prawa na Wydziale Prawa Litewskiego Uniwersytetu Prawa. Ukończył również szereg kursów i seminariów zagranicznych.
Od 1995 związany był z Litewskim Instytutem Wolnego Rynku, gdzie przez wiele lat był ekspertem i kierownikiem projektu, w latach 2004–2006 pełnił funkcję wiceprezesa i kierownika zespołu ekspertów, a w latach 2006–2008 był prezesem. Od 2002 do 2005 wykładał teorię prawa w Litewskim Uniwersytecie Prawa, a od 2005 do 2008 był wykładowcą Wydziału Prawa Uniwersytetu Wileńskiego. W latach 2003–2007 przewodniczył kolegium redakcyjnemu czasopisma naukowo-praktycznego "Teisės problemos".
Od 1995 był członkiem Litewskiego Związku Liberałów, pod koniec lat 90. zasiadł w zarządzie partii i kierował Komitetem Sprawiedliwości. Pozostał w ugrupowaniu po przekształceniu w Związek Liberałów i Centrum. Odszedł z partii w 2005. W latach 1997–1998 stał również na czele Litewskiej Młodzieży Liberalnej.
W latach 2000 i 2002 był wybierany do rady miejskiej Wilna. Działał w organizacjach pozarządowych. Współpracował m.in. z Centrum Informacji i Wsparcia Organizacji Pozarządowych oraz litewskim oddziałem Transparency International. Zasiadał w grupach roboczych i organach konsultacyjnych przy instytucjach państwowych. W latach 1999–2003 przewodniczył Komisji ds. Organizacji Pozarządowych przy Rządzie Republiki Litewskiej.
4 grudnia 2008 otrzymał nominację na stanowisko ministra sprawiedliwości z rekomendacji Ruchu Liberalnego Republiki Litewskiej. Obowiązki objął 9 grudnia. W wyborach parlamentarnych 2012 został wybrany do Sejmu. W grudniu tego samego roku zakończył urzędowanie na stanowisku rządowym.
W 2015 wystartował w wyborach na mera Wilna. 15 marca 2015 zwyciężył w drugiej turze głosowania bezpośredniego, pokonując dotychczas sprawującego ten urząd Artūrasa Zuokasa. W maju 2016 został tymczasowym przewodniczącym Ruchu Liberalnego Republiki Litewskiej, w czerwcu formalnie wybrany na tę funkcję. Wykonywał ją do grudnia 2017. W listopadzie 2018 zrezygnował z członkostwa w partii. 17 marca 2019 uzyskał reelekcję w wyborach na mera Wilna, ponownie pokonując w drugiej turze Artūrasa Zuokasa.
W czerwcu 2019 objął stanowisko wiceprzewodniczącego nowo powstałej Partii Wolności. W 2023 nie ubiegał się o ponowny wybór na mera; uzyskał wówczas mandat radnego miejskiego.

</doc>
<doc id="1628714" url="https://pl.wikipedia.org/wiki?curid=1628714" title="Juan Pablo Llano">
Juan Pablo Llano

Juan Pablo Llano Echeverry (ur. 17 listopada 1977 w Medellín) – kolumbijski aktor telewizyjny, prezenter i model.
Życiorys.
Urodził się i dorastał w Medellín, w departamencie Antioquia, gdzie ukończył Universidad Pontificia Bolivariana na wydziale publicystyki.
Był wokalistą i trzonem zespołu, który dał mu szansę, aby nagrać demo, a niektóre utwory były prezentowane w prestiżowych stacjach radiowych.
Zasłynął jako model (187 cm wzrostu). Z jego wizerunku do promowania swoich produktów skorzystało wiele firm krajowych i międzynarodowych. Reklamował piwo La Costeña, bostońskie papierosy, kosmetyki do pielęgnacji włosów Sunsilk, leki Bayer i sieć telefonów komórkowych. Został członkiem festiwali mody: Colombiamoda, Colombiatex, Bogotá Fashion, Cali Expa Show i Dias de Moda México.
Był prezenterem reality show "Frente al miedo" (2006-2007) i "Desafío 2007: La guerra de las generaciones" (2007).
Za rolę Daniel Cerón w telenoweli "Sin tetas sí hay paraíso" (2016-2018) otrzymał Premios Miami Life (2017) i był nominowany do nagrody TvyNovelas (2018).
22 listopada 2003 poślubił Catalinę Gómez, z którą ma dwoje dzieci.

</doc>
<doc id="1628715" url="https://pl.wikipedia.org/wiki?curid=1628715" title="Kodama (duch)">
Kodama (duch)

 – w kulturze japońskiej duch zamieszkujący stare, ponad stuletnie drzewa (podobnie jak greckie nimfy drzewne). Historie o nich są popularne w całej Japonii. 
Kodamy pojawiają się przed wybranymi przez siebie ludźmi, którzy zgubili drogę w lesie. Bronią przed ludźmi drzew i mszczą się za wyrządzone im krzywdy. Ostrzegając ludzi, drzewa zamieszkane przez te istoty, oplata się specjalnym rodzajem oczyszczającej liny zwanej shimenawa. Wierzy się, że ścięcie drzewa zamieszkiwanego przez Kodama przynosi nieszczęście. Tak też było w historii "Jujin no batsu" (Kara wymierzona przez bóstwo drzewa) z "Shin otogi bōko" (Nowe lalki), zbioru wydanego w 1683 roku. 
W innej historii drwal natrafił na stare drzewo o bardzo grubym pniu. Gdy wziął w dłoń siekierkę i uderzył w pień z całej siły, z miejsca które rozrąbał zaczęła tryskać duża ilość krwi. Przerażony drwal poprzysiągł sobie, iż nigdy więcej nie będzie ścinał starych drzew.
Japończycy przedstawiali kodamy jako szybkie i swobodnie poruszające się po górach, dolinach i lasach duchy. Przypisywano im również zjawisko echa – gdy ktoś krzyczał potwór miał mu odpowiadać z chwilowym opóźnieniem, idealnie naśladując głos człowieka. Czasami w kontekście echa używa się również określenia "yamabiko", dlatego określenia yamabiko i kodama używane są zamiennie. Uwzględniając jednak znaki, którymi zapisywane są ich nazwy można przypuszczać, że kodamy to istoty zamieszkujące lasy, a yamabiko góry i doliny.

</doc>
<doc id="1628716" url="https://pl.wikipedia.org/wiki?curid=1628716" title="Linognathus stenopsis">
Linognathus stenopsis

Linognathus stenopsis – gatunek wszy należący do rodziny Linognathidae, pasożytujący na kozie domowej, kozicy, owcy; powoduje chorobę wszawicę. 
Samiec długości 2,0 mm, samica 2,9 mm, natomiast Ferris podaje wielkości: samiec 2,0 mm, samica 3,0-3,5 mm. Są silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na głowie, szyi, grzbiecie i okolicach nasady ogona. W przypadku silnego opadnięcia może występować na całym ciele. Kosmopolityczny.

</doc>
<doc id="1628721" url="https://pl.wikipedia.org/wiki?curid=1628721" title="Iwan Dworny">
Iwan Dworny

Iwan Wasiljewicz Dworny (ru: Иван Васильевич Дворный; ur. 1 stycznia 1952, zm. 21 września 2015) – rosyjski koszykarz, grający w barwach ZSRR, złoty medalista letnich igrzysk olimpijskich w Monachium.

</doc>
<doc id="1628722" url="https://pl.wikipedia.org/wiki?curid=1628722" title="Andriej Parfionow (biegacz narciarski)">
Andriej Parfionow (biegacz narciarski)

Andriej Siergiejewicz Parfionow (ros. Андрей Сергеевич Парфёнов, ur. 17 grudnia 1987 w Troicko-Pieczorsku) – rosyjski biegacz narciarski, dwukrotny medalista mistrzostw świata juniorów oraz brązowy medalista mistrzostw świata młodzieżowców.
Kariera.
Pierwszy raz na arenie międzynarodowej Andriej Parfionow pojawił się 21 grudnia 2005 roku podczas zawodów FIS Race w Krasnogorsku, gdzie zajął 71. miejsce w biegu na 15 km techniką klasyczną. W 2006 roku wystartował na mistrzostwach świata juniorów w Kranju, gdzie był między innymi jedenasty w biegu na 10 km klasykiem, a wspólnie z kolegami zdobył srebrny medal w sztafecie. Drużynowy sukces Rosjanie z Parfionowem w składzie powtórzyli także na rozgrywanych rok później mistrzostwach świata juniorów w Tarvisio.
W Pucharze Świata Parfionow zadebiutował 27 października 2007 roku w Düsseldorfie, zajmując 40. miejsce w sprincie techniką dowolną. Pierwsze pucharowe punkty zdobył nieco ponad dwa miesiące później, 2 stycznia 2008 roku w Novym Měscie, podczas jednego z etapów drugiej edycji Tour de Ski. W rozgrywanym tam biegu na 15 km techniką klasyczną Rosjanin zajął 28. miejsce. Całe TdS ukończył na 43. pozycji. Były to jego jedyne punkty w sezonie 2007/2008, który ostatecznie zakończył na 99. pozycji. Na mistrzostwach świata młodzieżowców w Malles Venosta był między innymi siódmy w biegu na 15 km klasykiem oraz ósmy na dystansie 30 km stylem dowolnym.
Najlepsze wyniki osiągał w sezonie 2008/2009, który ukończył na 63. miejscu. Trzykrotnie punktował, najlepiej spisując się 31 stycznia 2009 roku, kiedy podczas sprintu stylem dowolnym w Rybińsku był szósty. W lutym 2009 roku wystartował na mistrzostwach świata w Libercu, gdzie razem z Nikitą Kriukowem zajął czwarte miejsce w sprincie drużynowym techniką klasyczną. Rosjanie przegrali tam walkę o brązowy medal z Finami o 1,7 sekundy.
Kolejny sukces osiągnął podczas mistrzostw świata młodzieżowców w Hinterzarten w 2010 roku, gdzie zdobył brązowy medal w sprincie stylem dowolnym. W zawodach pucharowych punktował pięć razy, najlepszy wynik uzyskując 22 stycznia 2010 roku w Rybińsku, gdzie był jedenasty w sprincie stylem dowolnym. W klasyfikacji generalnej pozwoliło mu to zająć 79. miejsce. W sezonie 2010/2011 wypadł słabiej, zajmując 96. miejsce w klasyfikacji generalnej.

</doc>
<doc id="1628724" url="https://pl.wikipedia.org/wiki?curid=1628724" title="Padaczka odruchowa">
Padaczka odruchowa

Padaczka odruchowa – szczególny typ padaczki, w którym napad padaczkowy wyzwalany jest przez zewnętrzny bodziec zmysłowy lub czuciowy. Według "Komisji ds. Klasyfikacji i Terminologii przy Międzynarodowej Lidze Przeciwpadaczkowej" klasyfikowana jest w grupie padaczek nieokreślonych.
Napady padaczkowe o charakterze odruchowym mogą być wyzwalane przez:
Odruchowe napady padaczkowe wywołane bodźcami wzrokowymi mają najczęściej charakter napadów uogólnionych, inne rodzaje bodźców wyzwalają raczej napady częściowe proste lub częściowe.
Padaczka fotogenna (fotoczuła, światłoczuła).
W przypadku padaczki fotogennej bodźcem wyzwalającym napad może być oglądanie telewizji, zwłaszcza w przypadkach przebywania bezpośrednio przed ekranem (tak zwana "padaczka telewizyjna"), czy w trakcie grania w gry komputerowe. Napady wyzwalane są poprzez zmienne natężenie oświetlenia – migotanie ekranu. Podobnym mechanizmem jest wyzwolenie napadów przez światła dyskotekowe, a także w trakcie jazdy samochodem w słoneczny dzień wzdłuż obsadzonej drzewami drogi czy wręcz wzdłuż płotu. Z tego samego powodu napad może także wyzwolić mruganie powiekami, patrzenie na fale morskie czy nawet czytanie wyraźnych czarnych tekstów na białym tle (padaczka wywołana czytaniem). 
W grudniu 1997 r. czterosekundowa sekwencja anime "Pokémon", wyemitowana w japońskiej telewizji, spowodowała 560 potwierdzonych przypadków napadów epileptycznych. Spośród hospitalizowanych pacjentów dla 76% był to pierwszy napad. W ostatnim czasie głośno było również o przypadkach animowanego logo londyńskiej Olimpiady 2012 czy reklamy Citroena DS4 wycofanej za względu na możliwość wywoływania napadów.
Częstość występowania padaczki fotoczułej jest określana na 1:4000. Dotyczy najczęściej pacjentów między 8 a 18 rokiem życia. Wśród chorych przeważają dziewczynki (1:1,5-2)..
Padaczka audiogenna.
Napady padaczki audiogennej wywołane są najczęściej przez nagłe zadziałanie bodźca słuchowego, na przykład dźwięk dzwonka, szczekanie psa, sygnał syreny pogotowia ratunkowego czy policji, stukanie do drzwi. W przypadku tej postaci najistotniejsza jest nagłość wystąpienia bodźca, dlatego bywa też nazywana padaczką z zaskoczenia ("startle epilepsy"). Opisywane są także przypadki padaczki muzykogennej, gdzie napad może być wyzwalany poprzez szczególną melodię czy przez dźwięk określonego instrumentu.
Padaczka audiogenna przebiega najczęściej pod postacią napadów nieświadomości, rzadziej napadów uogólnionych lub mioklonii.
Padaczka somatosensoryczna.
Również podrażnienie, zwłaszcza nagłe i niespodziewane, zmysłów dotyku, smaku, węchu może być przyczyną wyzwolenia napadu padaczkowego. Napady te przebiegają podobnie do napadów padaczki audiogennej i ich wystąpienie związane jest nie z siłą bodźca, a raczej z nagłością jego wystąpienia i związanym z tym zaskoczeniem. Czynnikiem wyzwalającym napad może być nagłe dotknięcie, ból (na przykład związany z ukłuciem igłą podczas zabiegów medycznych), ale także odczucia smakowe lub węchowe. Wśród padaczek somatosensorycznych szczególną postacią jest padaczka wyzwalana jedzeniem, w której napad może pojawiać się na początku, w trakcie lub na końcu posiłku, trwa od kilku sekund do kilku minut i często towarzyszą mu różnego rodzaju automatyzmy, ruchy tułowia, opadanie głowy.
Padaczka odruchowa może być również wyzwalana przez bodźce psychiczne, takie jak strach (np. w trakcie oglądania horroru), wzruszenie, stres w trakcie awantury rodzinnej. Może być także związana z procesami myślenia lub podejmowaniem decyzji (padaczka odruchowa związana z myśleniem). Wówczas czynnikiem wyzwalającym napad może być rozwiązywanie zadań matematycznych, rysowanie figur geometrycznych, rozwiązywanie krzyżówek czy gra w szachy lub karty.
Leczenie i profilaktyka.
U osób cierpiących na padaczkę odruchową zazwyczaj stwierdza się w badaniu EEG zmiany ogniskowe lub uogólnione w lokalizacji płatów skroniowych.
Leczenie napadów padaczki odruchowej nie odbiega od ogólnych zasad leczenia padaczki, zazwyczaj terapia oparta jest na jednym leku (monoterapia). Szczególnie ważne jednak jest unikanie sytuacji wyzwalających napady (na przykład ograniczenie oglądania telewizji) oraz wypoczynek zapewniający zmniejszenie narażenia na bodźce zewnętrzne, odpowiednio długi sen. W przypadku padaczki telewizyjnej (lub wywołanej ekranem komputera) zalecane jest stopniowe zwiększanie czasu oglądania telewizji (stopniowe przyzwyczajanie analizatora wzrokowego do szybkich zmian bodźca wizualnego), przebywanie w odpowiedniej odległości od ekranu – w przypadku telewizora najlepiej przynajmniej 3 metry, w przypadku monitora komputerowego – 1 m. Pomocne mogą się okazać także okulary z filtrem UV.

</doc>
<doc id="1628725" url="https://pl.wikipedia.org/wiki?curid=1628725" title="Fließ (gmina)">
Fließ (gmina)

Fließ – gmina w Austrii, w kraju związkowym Tyrol, w powiecie Landeck. Liczy 2911 mieszkańców (1 stycznia 2015) na powierzchni 47,56 km².
Położenie.
Gmina leży nad rzeką Inn w Alpach na wys. 1073 m n.p.m., między gminą Prutz a miastem Landeck.
Podział administracyjny.
W skład gminy wchodzi wiele małych osad (wólek) (niem. "Weiler") rozciągających się wzdłuż doliny Innu. Są to:
Historia.
O starożytnej przeszłości Fließ świadczą znaleziska archeologiczne z czasów prehistorycznych. W okresie rzymskim miejscowość stanowiła punkt komunikacyjny na trasie do Italii. We Fließ odnaleziono ślady prawdopodobnie najstarszego kościoła w tym regionie, którego fundamenty pochodzą z VI wieku. W 1933 miejscowość przeżyła pożar, który strawił wiele budynków.
Atrakcje turystyczne.
W gminie znajduje się barokowo-klasycystyczny kościół św. Barbary "(Hl. Barbara)"z 1804, gotycki kościół farny pw. Wniebowzięcia NMP "(Mariä Himmelfahrt)" z barokowym ołtarzem, Muzeum Archeologiczne oraz zamek Bidenegg.

</doc>
<doc id="1628728" url="https://pl.wikipedia.org/wiki?curid=1628728" title="Kodama (ujednoznacznienie)">
Kodama (ujednoznacznienie)



</doc>
<doc id="1628729" url="https://pl.wikipedia.org/wiki?curid=1628729" title="Jagdstaffel 41">
Jagdstaffel 41

Jagdstaffel Nr. 41 – Königlich Preußische Jagdstaffel Nr. 41 – Jasta 41 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w 18 czerwca 1917 roku we Fliegerersatz Abteilung Nr. 4 w Poznaniu, organizację eskadry powierzono przybyłemu z Jasta 26 porucznikowi Maximilianowi Zeiglerowi. Zeigler poległ 3 września 1917 roku, a jego miejsce zajął przybyły z Jasta 3 podporucznik Georg Schlenker. Eskadra działała w obszarze operacyjnym Armee-Abteilung „B”.
Piloci eskadry latali głównie na samolotach Fokker D.VII oraz Albatros D.III
"Jasta 41" w całym okresie wojny odniosła 73 zwycięstwa. W okresie od czerwca 1917 do listopada 1918 roku jej straty wynosiły 10 zabitych w walce, 2 zabitych w wypadkach lotniczych, 3 rannych i jeden w niewoli.
Łącznie w jednostce służyło przeszło ponad 15 asów myśliwskich m.in.:

</doc>
<doc id="1628731" url="https://pl.wikipedia.org/wiki?curid=1628731" title="Padaczka fotogenna">
Padaczka fotogenna

Padaczka fotogenna (fotoczuła, światłoczuła) – szczególny rodzaj epilepsji, w którym napady wywoływane są szybko zmieniającymi się bodźcami świetlnymi, którymi mogą być m.in. telewizja, gry komputerowe, światła dyskotekowe, a także naturalne źródła światła, tj. jazda samochodem lub rowerem w słoneczny dzień wzdłuż obsadzonej drzewami drogi, wzdłuż płotu, patrzenie na fale morskie. Napady epilepsji fotogennej mogą wywoływać również określone wzory geometryczne, np. czarno-biała szachownica.
Występowanie.
Częstość występowania padaczki fotoczułej jest określana na 1:4000. Dotyczy najczęściej pacjentów między 8 a 18 rokiem życia. Wśród chorych przeważają dziewczynki (1:1,5–2). Liczba ta obejmuje jednak tylko zdiagnozowane przypadki – przypadków nieujawnionej podatności może być znacznie więcej. Do momentu wystąpienia pierwszego napadu epileptycznego, chory nie wie, że cierpi na padaczkę.
Padaczka fotogeniczna a telewizja i gry komputerowe.
Istnieją czynniki, które znacznie zwiększają ryzyko wystąpienia napadu epileptycznego, także u osób zdrowych. Do najniebezpieczniejszych należą: jasne migotanie z gwałtowną zmianą luminancji, zmiany koloru od lub do nasyconej czerwieni oraz wzory geometryczne składające się z naprzemiennie występujących jasnych i ciemnych elementów. Organizm człowieka może być poddawany tego rodzaju bodźcom na przykład w czasie oglądania telewizji.
W grudniu 1997 r. czterosekundowa sekwencja anime "Pokémon", wyemitowana w japońskiej telewizji, spowodowała około 700 przypadków napadów epileptycznych. Spośród hospitalizowanych pacjentów dla 76% był to pierwszy napad. Ostatnio mówiło się również o przypadkach animowanego logo londyńskiej Olimpiady 2012, czy reklamy Citroena DS4 wycofanej za sprawą możliwości wywoływania napadów.
W 2020 r. gra Cyberpunk 2077 spotkała się z krytyką, gdy okazało się, że jedna z animacji w scenie gdy postać przechodzi tzw. "braindance" może wywołać atak padaczki fotogennej. W odpowiedzi studio CD Projekt Red wystosowało oficjalny komunikat dotyczący zagrożenia, a następnie zmodyfikowało animację tak by zminimalizować ryzyko wystąpienia ataku.
Prawo.
W trosce o bezpieczeństwo widzów w ostatnich latach wprowadzono na świecie różnego rodzaju dokumenty, zalecające sprawdzanie materiałów przed emisją w telewizji.
Sprawdzanie materiału emisyjnego jest obowiązkowe w Anglii (zalecenie OfCom "Guidance Note for Licensees on Flashing Images and Regular Patterns in Television")
Również ITU (międzynarodowy związek telekomunikacyjny, zrzeszający 193 państwa, w tym Polskę) od 2005 roku zaleca sprawdzanie materiałów emisyjnych (ITU-R BT.1702 – Guidance for the reduction of photosensitive epileptic seizures caused by television).
Profesor Graham Harding, ekspert ds. epilepsji fotogennej, konsultant OfComu, ITU i NAB w sprawie wyżej omawianych zaleceń, razem z Cambridge Research Systems Ltd opracował algorytm komputerowy, sprawdzający zgodność materiału z zaleceniami (tzw. test Hardinga) – "Harding Flash &amp; Pattern Analyser". Brytyjskie i japońskie stacje telewizyjne oraz firmy postprodukcyjne, sprawdzają materiały na etapie produkcji oraz przed emisją w telewizji – większość z nich posiada licencję na oprogramowanie i zatrudnia wyszkolonych specjalistów, zajmujących się zarówno sprawdzaniem, jak i naprawianiem potencjalnie niebezpiecznych programów. Obserwuje się również tendencję do wzrostu świadomości niebezpieczeństwa płynącego z ekranu wśród firm i nadawców na całym świecie – w trosce o dobre imię marki coraz częściej dobrowolnie poddają swoje produkcje testom Hardinga. 
W Polsce możliwość sprawdzenia materiałów emisyjnych online, na etapie produkcji oferuje serwis WWW – www.hardingtestonline.com. W Anglii funkcjonują podobne serwisy WWW – www.onlineflashtest.com
 oraz www.hardingtest.com.
Zapobieganie.
U chorych na padaczkę fotoczułą istnieją dwa sposoby zapobiegania napadom – prowadzenie farmakoterapii (pochodne walproinianu jako leczenie podstawowe) oraz unikanie lub zmniejszenie stymulacji świetlnej przy korzystaniu z telewizora lub komputera.
Zmniejszenie stymulacji świetlnej polega na przestrzeganiu kilku prostych zasad: najlepiej, gdy monitor lub telewizor stoją w odległości co najmniej trzy- czterokrotnie większej od przekątnej ekranu. Pomieszczenie powinno być dobrze oświetlone, bez dużej różnicy kontrastów między ekranem a pomieszczeniem. Korzystne jest ustawienie świecącej lampki za telewizorem. Nie zaleca się korzystania z komputera dłużej niż 20-30 minut. Z innych środków ostrożności można wymienić: stosowanie okularów spolaryzowanych, monitorów małych, najlepiej 12-calowych lub o wysokiej częstotliwości odświeżania (100 Hz), unikanie stresu, zmęczenia, niewyspania.

</doc>
<doc id="1628732" url="https://pl.wikipedia.org/wiki?curid=1628732" title="Fiss">
Fiss

Fiss – gmina w Austrii, w kraju związkowym Tyrol, w powiecie Landeck. Leży w Alpach, na wysokości 1438 m n.p.m. Powierzchnia gminy wynosi 37,7 km² i jest zamieszkana przez 1001 mieszkańców (1 stycznia 2015). Rada gminy liczy jedenaście osób. Sąsiednie gminy to: Ladis, Prutz, Ried im Oberinntal i Serfaus. Fiss leży na "słonecznym tarasie", ok. 500 m nad poziomem doliny Oberinn, nad rzeką Inn, w dolinie Oberes Gericht, na łagodnym, południowym górskim zboczu. Od lat 60. XX wieku Fiss przekształciło się w typową górską miejscowość, żyjącą z turystyki.

</doc>
<doc id="1628733" url="https://pl.wikipedia.org/wiki?curid=1628733" title="Padaczka audiogenna">
Padaczka audiogenna



</doc>
<doc id="1628734" url="https://pl.wikipedia.org/wiki?curid=1628734" title="Mike Bantom">
Mike Bantom

Michael Allen Bantom (ur. 3 grudnia 1951 w Filadelfii) – amerykański koszykarz, uczestnik i srebrny medalista letnich igrzysk olimpijskich w Monachium. W 1973 został wybrany w drafcie NBA. Był zawodnikiem Phoenix Suns, Seattle SuperSonics, New York Nets, Indiana Pacers i Philadelphia 76ers.
Statystyki w NBA.
Na podstawie 

</doc>
<doc id="1628735" url="https://pl.wikipedia.org/wiki?curid=1628735" title="Padaczka somatosensoryczna">
Padaczka somatosensoryczna



</doc>
<doc id="1628737" url="https://pl.wikipedia.org/wiki?curid=1628737" title="Nikita Kriukow">
Nikita Kriukow

Nikita Walerjewicz Kriukow (ros. Никита Валерьевич Крюков, ur. 30 maja 1985 w Dzierżyńskim) – rosyjski biegacz narciarski, dwukrotny medalista olimpijski i czterokrotny medalista mistrzostw świata.
Kariera.
Po raz pierwszy na arenie międzynarodowej Nikita Kriukow pojawił się 28 grudnia 2004 roku podczas zawodów FIS Race w Rybińsku, gdzie był czwarty w sprincie techniką dowolną. W Pucharze Świata zadebiutował 25 listopada 2006 roku w Ruce, gdzie zajął 31. miejsce w sprincie stylem klasycznym. Pierwsze pucharowe punkty wywalczył 21 stycznia 2007 roku w Rybińsku, zajmując 25. miejsce w sprincie stylem dowolnym. W sezonie 2006/2007 zajął także 24. miejsce w sprincie klasykiem, co pozwoliło mu zająć 132. miejsce w klasyfikacji generalnej. Nigdy nie startował na mistrzostwach świata juniorów, jednak w 2008 roku wziął udział w mistrzostwach młodzieżowców w Malles Venosta, gdzie zajął jedenaste miejsce w sprincie stylem dowolnym. W sezonie 2007/2008 punktował kilkakrotnie, w tym dwukrotnie znajdował się w czołowej dziesiątce zawodów. Najwyższej sklasyfikowany został w sprincie klasykiem w Ruce, gdzie 1 grudnia 2007 roku był piąty. W klasyfikacji końcowej zajął 56. miejsce.
Kolejny sezon zakończył na 35. pozycji w klasyfikacji generalnej i na dziesiątej w klasyfikacji sprinterskiej. Trzykrotnie plasował się w czołowej dziesiątce, w tym zajmując czwarte miejsce w sprincie klasykiem w próbie przedolimpijskiej w Whistler. Na mistrzostwach świata w Libercu wystartował tylko w sprincie drużynowym stylem klasycznym, gdzie wspólnie z Andriejem Parfionowem zajął czwarte miejsce. Rosjanie przegrali walkę o podium z Samim Jauhojärvim i Ville Nousiainenem z Finlandii o 1,7 s. W sezonie 2009/2010 wystartował ośmiokrotnie, przy czym aż trzykrotnie stawał na podium zawodów PŚ. Pierwszy raz dokonał tego 28 listopada 2009 roku w Ruce, gdzie był trzeci w sprincie klasykiem, przegrywając tylko z dwoma Norwegami: Olą Vigenem Hattestadem i Øysteinem Pettersenem. Wynik ten powtórzył 17 stycznia w Otepää i 22 stycznia 2010 roku w Rybińsku. Kriukow wygrał także pierwszy z etapów Finału Pucharu Świata 2009/10, jednak w kolejnych już nie startował i nie był klasyfikowany. W klasyfikacji generalnej zajął 21. miejsce, a wśród sprinterów był szósty. W lutym 2010 roku brał udział w igrzyskach olimpijskich w Vancouver, gdzie w swoim jedynym starcie, sprincie techniką klasyczną był najlepszy. W bezpośrednim pojedynku Rosjanin wyprzedził swego rodaka Aleksandra Panżynskiego oraz Norwega Pettera Northuga.
Najważniejszym punktem sezonu 2010/2011 były mistrzostwa świata w Oslo. Wystąpił tam tylko w jednej konkurencji - sprincie drużynowym stylem klasycznym, w którym razem z Panżynskim wywalczył brązowy medal. Rosjanie zostali wyprzedzeni przez Kanadyjczyków (Devon Kershaw i Alex Harvey) oraz Norwegów (Petter Northug i Ola Vigen Hattestad). W zawodach pucharowych pojawił się czterokrotnie, w tym trzy razy zdobył punkty. Na podium stanął raz - 23 stycznia 2011 roku był trzeci w sprincie stylem klasycznym w Otepää. Sezon zakończył na 55. miejscu w klasyfikacji generalnej. Brak igrzysk olimpijskich lub mistrzostw świata w sezonie 2011/2012 pozwolił na częstsze starty w zawodach pucharowych. Kriukow rozpoczął występy od zajęcia drugiego miejsca w pierwszym etapie Ruka Triple, jednak wycofał się z kolejnych etapów i w efekcie nie został ujęty w klasyfikacji końcowej. Na przełomie 2011 i 2012 roku po raz pierwszy w karierze wziął udział w Tour de Ski. Wziął udział w siedmiu z dziewięciu etapów, przy czym wygrał etap trzeci (sprint klasykiem 31 grudnia 2011 roku w Oberstdorfie). Ostatecznie jednak cyklu nie ukończył i nie był klasyfikowany w szóstej edycji TdS. W drugiej części sezonu pojawił się kilkakrotnie, najlepszy wynik osiągając 4 marca 2012 roku w Lahti, gdzie ponownie był trzeci w sprincie klasykiem. W klasyfikacji generalnej dało mu to 34. miejsce, a w klasyfikacji sprinterskiej był dziesiąty.
Sezon 2012/2013 zaczął od startu w Ruka Triple. Kriukow wygrał pierwszy etap (sprint klasykiem), a w drugim (bieg na 10 km stylem dowolnym) zajął piąte miejsce, jednak w trzecim i ostatnim etapie (biegu na 15 km klasykiem) już nie wziął udziału. Podobnie więc jak w latach poprzednich nie został sklasyfikowany. Następnie dwukrotnie startował w kanadzie, przy czym 15 grudnia 2012 roku w Canmore zajął trzecie miejsce w sprincie stylem dowolnym. Nie wziął udziału w siódmej edycji Tour de Ski, ale w dwóch kolejnych sprintach w ramach PŚ plasował się w pierwszej dziesiątce. W drugiej połowie 2013 roku brał udział w mistrzostwach świata w Val di Fiemme, gdzie zdobył dwa złote medale. W sprincie indywidualnym techniką klasyczną zwyciężył, wyprzedzając Pettera Northuga i Alexa Harveya, a w sprincie drużynowym techniką dowolną w zajęciu pierwszego miejsca pomógł mu Aleksiej Pietuchow. W końcówce sezonu jeszcze dwa razy zdobył punkty: 13 marca w Drammen był trzeci w sprincie klasykiem, wynik ten powtórzył tydzień później w Sztokholmie. Bieg w stolicy Szwecji był pierwszym etapem Finału PŚ, jednak podobnie jak w latach poprzednich Rosjanin wycofał się z dalszej rywalizacji. W klasyfikacji generalnej Kriukow zajął 25. miejsce, a w klasyfikacji sprinterskiej był trzeci, za Szwedem Emilem Jönssonem i Petterem Northugiem z Norwegii.

</doc>
<doc id="1628738" url="https://pl.wikipedia.org/wiki?curid=1628738" title="Flirsch">
Flirsch

Flirsch – gmina w Austrii, w kraju związkowym Tyrol, w powiecie Landeck. Leży w Alpach, na wysokości 1154 m n.p.m. Powierzchnia gminy wynosi 31,05 km², liczy 934 mieszkańców (1 stycznia 2015).
Herb miasta przedstawiający złote krokusy na niebieskim tle, został ustanowiony w 1974.
Położenie.
Gmina leży w dolinie Stanzer, między miastem Landeck a gminą St. Anton am Arlberg. Leży po obu stronach rzeki Rosanna.
Historia.
Tereny Flirscha były zasiedlone od czasów prehistorycznych. Pierwsze wzmianki o miejscowości pochodzą jednak z XIII wieku. Okolice były wówczas zasiedlone przez ludność retoromańską. Parafię Flirsch założono w 1385. Obecny kościół pw. św. Bartłomieja "(Hl. Bartholomäus)" został gruntownie przebudowany w XVIII wieku i odnowiony na pocz. XIX wieku. Na przełomie XIX i XX wieku miejscowość znacznie się rozwinęła dzięki założonej w 1886 wytwórni, przerabiającej owczą wełnę. Zakład zamknięto w 1964, ale willa właściciela fabryki Aloisa Draxla została odkupiona przez władze gminy i służy jako ratusz. Dodatkowo w latach 1880-1884 Flirsch uzyskało połączenie kolejowe. W 1978 wybudowano drogę Arlberg Schnellstraße. Obecnie gmina żyje dzięki turystyce.

</doc>
<doc id="1628739" url="https://pl.wikipedia.org/wiki?curid=1628739" title="Pometia pinnata">
Pometia pinnata

Pometia pinnata – gatunek rośliny z rodziny mydleńcowatych. Jest to tropikalne drzewo liściaste i owocowe pochodzące z Oceanii i południowo-wschodniej Azji. 
Nazwa naukowa rodzaju upamiętnia francuskiego botanika Pierra Pometa (1658–1699), a człon gatunkowy – "pinnata" odnosi się do kształtu liści. Owoce mają bardzo zróżnicowany wygląd od odcieni zieleni, czerwieni do fioletu i brązu. Ich smak przypomina mieszankę rambutanu, liczi i longanu, są soczyste i bardzo słodkie. Przypisuje się im właściwości lecznicze. 
Twarde drewno ma gęstość około 300 kg/m3. Drewno twardzielowe, jednorodne, odporne na szkodniki, powłoki lakiernicze bardzo trwałe, mało kurczliwe i stabilne. Znajduje zastosowanie w budownictwie, stolarce otworowej (okna drzwi itp.), meblarstwie artystycznym, szkutnictwie itp.

</doc>
<doc id="1628741" url="https://pl.wikipedia.org/wiki?curid=1628741" title="Dni kwartalne">
Dni kwartalne



</doc>
<doc id="1628742" url="https://pl.wikipedia.org/wiki?curid=1628742" title="Walther Wenck">
Walther Wenck

Walther Wenck (ur. 18 września 1900 w Wittenberdze, zm. 1 maja 1982 niedaleko Ried im Innkreis) – generał wojsk pancernych Wehrmachtu.
Życie.
Urodził się jako trzeci syn oficera Maximiliana Wencka. Od 1911 roku w armii pruskiej jako kadet. W lutym 1919 wstąpił do Freikorpsu Wilhelma Reinharda i wziął udział w walkach w Berlinie. W tym samym roku został przyjęty do Reichswehry, służył w elitarnym poczdamskim 9 pułku piechoty, gdzie po raz pierwszy spotkał Heinza Guderiana, z którym późniejsze losy wojenne wielokrotnie go łączyły. Od 1932 w 3. (Pruskim) Batalionie Zmotoryzowanym (dowodzonym przez Guderiana), który był kuźnią kadr wojsk pancernych Wehrmachtu. W 1936 ukończył kurs dla oficerów sztabu generalnego, a następnie uczestniczył w pracach organizacyjnych nad tworzeniem pierwszych niemieckich dywizji pancernych. Od 1938 dowódca 2 pułku pancernego, a od 1 kwietnia 1939 szef sztabu 1 Dywizji Pancernej.
II wojna światowa.
Za udział w kampanii wrześniowej odznaczony Krzyżem Żelaznym I i II klasy. W czasie kampanii francuskiej w maju 1940 został lekko ranny w nogę. Wraz ze swoją dywizją wziął udział w kampanii rosyjskiej, za co w 1942 został odznaczony złotym Krzyżem Niemieckim. W okresie luty 1942 – sierpień 1942 oddelegowany do nauczania taktyki wojsk pancernych. W sierpniu 1942 objął stanowisko szefa sztabu LVII Korpusu Pancernego. Za zasługi w czasie walk nad Donem, został odznaczony Krzyżem Rycerskim oraz Krzyżem Komandorskim Orderu Gwiazdy Rumunii za „Męstwo Wojskowe” z mieczami. Od marca 1943 szef sztabu 1 Armii Pancernej, a od marca 1944 szef sztabu Grupy Armii Południowa Ukraina. Po zamachu na Hitlera 20 lipca 1944 został szefem wydziału operacyjnego OKH.
Obrona Berlina.
13 lutego 1945 na zdecydowane żądanie Guderiana, wbrew woli Hitlera, został wyznaczony na dowódcę Grupy Armii Wisła w celu przeprowadzenia operacji Sonnenwende pod Stargardem. 17 lutego wracając z Berlina na stanowisko dowodzenia operacją, po przejęciu kierownicy od zmęczonego kierowcy, zasnął i pod miejscowością Altlandsberg uległ poważnemu wypadkowi samochodowemu.
6 kwietnia został dowódcą 12 Armii, znanej również pod nazwą „Armia Wencka” (według Hitlera miała być ostatnią nadzieją Rzeszy w bitwie o Berlin). Szczupłe siły nowej armii, składającej się głównie z oddziałów od nowa sformowanych z rozbitków innych formacji oraz różnych oddziałów zapasowych i tyłowych, wykluczały możliwość wykonania postawionego zadania. W ostatnich dniach kwietnia i na początku maja, Wenck organizował działania mające na celu umożliwienie wydostania się jak największej liczby żołnierzy i cywili na zachodni brzeg Łaby, po prowizorycznej drewnianej kładce zbudowanej na resztkach mostu koło Tangermünde, do amerykańskiej strefy wpływów. 7 maja w ratuszu w Stendal poddał się Amerykanom.
Po wojnie.
W 1947 zwolniony z amerykańskiego obozu jenieckiego, pracował w sektorze prywatnym. Zginął w wypadku samochodowym w Austrii. Pochowany w miejscu zamieszkania w Bad Rothenfelde.

</doc>
<doc id="1628744" url="https://pl.wikipedia.org/wiki?curid=1628744" title="Iwan Jedieszko">
Iwan Jedieszko

Iwan Iwanowicz Jedieszko (ros. Иван Иванович Едешко; ur. 25 marca 1945 roku Steckach k. Grodna) – radziecki koszykarz, złoty medalista letnich igrzysk olimpijskich w Monachium i brązowy medalista letnich igrzysk olimpijskich w Montrealu. W latach 1971-1980 był zawodnikiem CSKA Moskwa.

</doc>
<doc id="1628745" url="https://pl.wikipedia.org/wiki?curid=1628745" title="Gotha Ka 430">
Gotha Ka 430

Gotha Ka 430 – niemiecki wojskowy szybowiec transportowy z okresu II wojny światowej.
Historia.
Szybowiec Ka 430 został opracowany w 1943 przez Alberta Kalkerta dla zakładów Gothaer Waggonfabrik AG jako następca Go 242. Do wstępnych prób (sekcji ogonowej i rampy ładunkowej) przebudowano Go 242 (egzemplarz A-2). Po pomyślnych testach złożono zamówienie w Mitteldeutsche Metallwerke na 30 egzemplarzy przedprodukcyjnych (Ka 430A-0). W 1944 przetestowano pomyślnie pierwszy z nich, maszynami holującymi były He 111H i Ju 88A. W próbach obciążono szybowiec ładunkiem o masie 1400 kg. Do końca wojny wyprodukowano 12 szybowców tego typu, jednak żaden z nich nie był użyty bojowo.
Konstrukcja.
W stosunku do Go 242, Ka 430 miał mniejsze wymiary i lepszy profil aerodynamiczny.
Kadłub składał się ze stalowej kratownicy pokrytej sklejką (w części przedniej) i płótnem (w części ogonowej). Z tyłu kadłuba znajdowała się otwierana rampa ładunkowa. Na spodzie znajdowała się 13 mm płyta stalowa, a na grzbiecie w obrotowej wieży zainstalowano karabin maszynowy MG 131. Skrzydła miały drewnianą konstrukcję pokrytą sklejką i płótnem. Konstrukcja ogona była klasyczna, z pojedynczą belką. Zastosowano podwójne sterowanie i stałe, trójkołowe podwozie, możliwe było też zamontowanie rakietowych silników hamujących.

</doc>
<doc id="1628746" url="https://pl.wikipedia.org/wiki?curid=1628746" title="Drugie śniadanie mistrzów">
Drugie śniadanie mistrzów



</doc>
<doc id="1628747" url="https://pl.wikipedia.org/wiki?curid=1628747" title="Faggen">
Faggen

Faggen – gmina w Austrii, w kraju związkowym Tyrol, w powiecie Landeck. Leży w Alpach, na wys. 900 m n.p.m. Powierzchnia gminy wynosi 3,63 km², liczy jedynie 370 mieszkańców (1 stycznia 2015). Sąsiednie gminy to: Fließ, Kaunerberg, Kauns oraz Prutz.
Faggen jest powierzchniowo najmniejszą gminą doliny Oberes Gericht, części doliny Oberinn. Leży nad strumieniem Faggenbach, spływającym z doliny Kaunertal.

</doc>
<doc id="1628749" url="https://pl.wikipedia.org/wiki?curid=1628749" title="Cyril Miranda">
Cyril Miranda

Cyril Miranda (ur. 25 marca 1985 w Le Sentier) – francuski biegacz narciarski pochodzenia szwajcarskiego, zawodnik klubu SC Bois d’Amont.
Kariera.
Cyril Miranda urodził się w Szwajcarii, ale reprezentuje Francję. Po raz pierwszy na arenie międzynarodowej pojawił się 4 stycznia 2003 roku podczas zawodów Pucharu Kontynentalnego w szwajcarskiej miejscowości Campra, gdzie w sprincie techniką dowolną zajął 99. miejsce. W 2004 roku wystartował na mistrzostwach świata juniorów w Stryn, gdzie indywidualnie plasował się poza czołową trzydziestką, a w sztafecie był jedenasty. Na rozgrywanych rok później mistrzostwach świata juniorów w Rovaniemi wspólnie z kolegami z reprezentacji zdobył brązowy medal w sztafecie, a w biegu łączonym na 20 km był ósmy. Kolejny medal zdobył podczas mistrzostw świata młodzieżowców w Malles Venosta, zajmując drugie miejsce w sprincie stylem dowolnym. W Pucharze Świata zadebiutował 16 grudnia 2006 roku w La Clusaz, kiedy nie ukończył biegu na 30 km stylem dowolnym. Pierwsze pucharowe punkty zdobył 28 stycznia 2007 roku w Otepää, zajmując siedemnaste miejsce w sprincie klasykiem. Nigdy nie stanął na podium zawodów PŚ. W klasyfikacji generalnej najlepiej wypadł w sezonie 2007/2008, który ukończył na 62. miejscu. W 2007 roku wziął udział w mistrzostwach świata w Sapporo, zajmując dwunaste miejsce w sprincie indywidualnym i jedenaste w drużynowym. Najlepszy wynik na imprezach tego cyklu osiągnął podczas rozgrywanych w 2009 roku mistrzostw świata w Libercu, gdzie był piąty w sprincie drużynowym. W 2010 roku brał udział w igrzyskach olimpijskich w Vancouver, gdzie był szesnasty w sprincie indywidualnym i siódmy w drużynowym.
Osiągnięcia.
Puchar Świata.
Miejsca na podium.
Jak dotąd Miranda nie stał na podium zawodów PŚ.

</doc>
<doc id="1628751" url="https://pl.wikipedia.org/wiki?curid=1628751" title="Port lotniczy Namangan">
Port lotniczy Namangan

Port lotniczy Namangan – międzynarodowy port lotniczy położony w Namanganie, w Uzbekistanie. 

</doc>
<doc id="1628758" url="https://pl.wikipedia.org/wiki?curid=1628758" title="Port lotniczy Andiżan">
Port lotniczy Andiżan

Port lotniczy Andiżan − międzynarodowy port lotniczy położony w Andiżanie, w Uzbekistanie. 

</doc>
<doc id="1628759" url="https://pl.wikipedia.org/wiki?curid=1628759" title="Tim Hortons Brier 2009">
Tim Hortons Brier 2009

Tim Hortons Brier 2009 – mistrzostwa Kanady mężczyzn w curlingu.
Odbyły się między 7 a 15 marca 2009 w Calgary, w Pengrowth Saddledome. W tym obiekcie mistrzostwa Kanady rozgrywano już dwukrotnie: w 1997 i 2002, wówczas obejrzało je 223 322 i 245 296 osób.
Tytuł z Tim Hortons Brier 2008 obroniła drużyna Kevina Martina z Alberty. Zawody zobaczyło 246 126 osób, podczas finału na trybunach zasiadło 12 929 widzów.
Wyniki.
Round Robin.
Sesja 1..
7 marca 2009, 13:00
Sesja 2..
7 marca 2009, 18:00
Sesja 3..
8 marca 2009, 8:30
Sesja 4..
8 marca 2009, 13:00
Sesja 5..
8 marca 2009, 18:00
Sesja 6..
9 marca 2009, 8:30
Sesja 7..
9 marca 2009, 13:00
Sesja 8..
9 marca 2009, 18:00
Sesja 9..
10 marca 2009, 8:30
Sesja 10..
10 marca 2009, 13:00
Sesja 11..
10 marca 2009, 18:00
Sesja 12..
11 marca 2009, 8:30
Sesja 13..
11 marca 2009, 13:00
Sesja 14..
11 marca 2009, 19:30
Sesja 15..
12 marca 2009, 8:30
Sesja 16..
12 marca 2009, 13:00
Sesja 17..
12 marca 2009, 18:00

</doc>
<doc id="1628760" url="https://pl.wikipedia.org/wiki?curid=1628760" title="Berthold Auerbach">
Berthold Auerbach

Berthold Auerbach, właściwe Moses Baruch Auerbacher (ur. 28 lutego 1812 w Nordstetten (obecnie dzielnica Horb am Neckar), zm. 8 lutego 1882 w Cannes) – niemiecki pisarz.
Urodził się w rodzinie kupca Jacoba Auerbacha. W 1822 uczęszczał do szkoły w rodzinnym mieście, pierwszej gminnej szkole żydowskiej na obszarze Wirtembergii. Miał zostać rabinem i w 1825 został przyjęty do szkoły talmudycznej (bet midrasz) w Hechingen. Od 1827 finansowa sytuacja rodziny nie pozwoliła na kontynuację nauki i Berthold poszedł do szkoły rabinackiej w Karlsruhe. Zamieszkał u wuja Meiera Auerbacha, zaprzyjaźniając się ze swym krewniakiem Jakubem Auerbachem (noszącym to samo imię co ojciec Bertholda).
Mając 18 lat, w 1830 przeniósł się do wyższego gimnazjum w Stuttgarcie. Zdobył stypendium królewskie i w 1832 rozpoczął studia prawnicze w Tybindze. Zmienił je szybko na filozofię. Angażował się także w działalność polityczną, działając w zakazanych korporacjach studenckich, tak zwanych burszenszaftach. Przeprowadził się dlatego w 1833 do Monachium, rozpoczynając tam studia filozoficzne. Jednak w 1834 został aresztowany za głoszenie niewygodnych dla władzy poglądów i działalność opozycyjną. Został też wyrzucony z uczelni, ale ukończył studia w Heidelbergu.
W grudniu 1836 został skazany na dwa miesiące ciężkiego więzienia i w styczniu 1837 osadzony w twierdzy Hohenasperg. Jako że w więzieniu tym zamykano prawie wyłącznie członków burszenszaftów, zwano je schroniskiem demagogów. Zwolniono go w marcu 1837. Karalność zamknęła mu drogę do kariery rabina, zajął się więc pisarstwem. W 1838 wstąpił do masonerii.
Od 1843 wydawał "Schwarzwälder Dorfgeschichten", które okazały się przełomowe w jego karierze. Opisywał w nich całą wieś „od pierwszego do ostatniego domu”. Do jego twórczości sięgali Honoriusz Balzac, Iwan Turgieniew i Aleksiej Tołstoj. Bertholda niepokoił wzrost antysemityzmu w ówczesnych Niemczech. Pisał: "To ciężkie zadanie, być Niemcem i niemieckim pisarzem, a do tego Żydem".
Pisał głównie powieści, opowiadania, nowele ("Drei einzige Töchter" z 1875) i eseje. Tworzył również dramaty ("Andreas Hofer" z 1850) i komedie ("Der Wahrspruch" z 1854). Uwagę wzbudzają jego aforyzmy o przewrotnym tytule: "Tausend Gedanken des Collaborators" z 1876 („Tysiąc myśli kolaboranta”). Publiczność pobudzał wolnościowymi poglądami oraz powieściami z życia getta: "Spinoza" (1837) oraz "Dichter und Kaufmann" (1839). Przez pewien czas należał do bardzo popularnych pisarzy niemieckich, wywierając silny wpływ na współczesnych. Później „wyszedł z mody” i jego następne prace ("Auf der Höhe" z 1865, "Das Landhaus am Rhein" z 1865) nie zdobyły takiego uznania. Ostatnią powieścią Bertholda była "Brigitta" z 1880. W 1884 (dwa lata po śmierci) wydano jego listy do Jakuba Auerbacha.
W 1847 (mając lat 35) ożenił się w Breslau z Augustą Schreiber. Świadkiem na ślubie był Gustav Freytag. W marcu 1848 urodził mu się syn August, jednak żona zmarła tydzień po porodzie.
Pod koniec roku, przebywając w Wiedniu, poznał Friedricha Hebbla i Friedricha von Bodenstedta. Dzięki nim zapoznał się z Niną Landesmann, siostrą pisarza Heinricha Landesmanna (Hieronymusa Lorma). W lipcu 1849 odbył się ślub Bertholda z Niną w Lednicach, na terenie dzisiejszych Czech. Mieli trójkę dzieci: Otylię, Eugeniusza i Rudolfa.
W latach 185–1869 ukazywały się w Lipsku roczniki "Berthold Auerbach`s Deutscher Volkskalender", w których publikowali różni autorzy, między innymi Gottfried Keller. W listopadzie 1859 Berthold wziął udział w obchodach stulecia urodzin Friedricha Schillera.
W styczniu 1862 w uznaniu jego zasług na niwie literackiej przyznano mu ordery księstwa Coburg-Gotha oraz pruski order szlachecki czwartej klasy. Było to pewnym paradoksem, biorąc pod uwagę jego młodzieńczą działalność opozycyjną. Jesienią 1881 zachorował na zapalenie płuc i za radą lekarza udał się do Cannes. Zmarł tam 8 lutego 1882. Po jego śmierci ustanowiono w Horb am Neckar muzeum jego imienia. W 1982 miasto ufundowało nagrodę literacką na jego cześć.

</doc>
<doc id="1628762" url="https://pl.wikipedia.org/wiki?curid=1628762" title="Kotondo Hasebe">
Kotondo Hasebe

 – japoński antropolog, anatom i etnograf. Badał m.in. mieszkańców Palau.

</doc>
<doc id="1628764" url="https://pl.wikipedia.org/wiki?curid=1628764" title="Aleksiej Połtoranin">
Aleksiej Połtoranin

Aleksiej Jurjewicz Połtoranin (ros. Алексей Юрьевич Полторанин, ur. 29 kwietnia 1987 w Leninogorsku) – kazachski biegacz narciarski, dwukrotny medalista mistrzostw świata w kategorii seniorów, młodzieżowców oraz juniorów.
Kariera.
Na arenie międzynarodowej Aleksiej Połtoranin po raz pierwszy pojawił się podczas mistrzostw świata juniorów w Schonach w 2002 roku, gdzie w biegu na 15 km stylem dowolnym zajął 15. miejsce. W imprezach juniorskich startował do 2007 roku, najlepsze wyniki odnosząc podczas mistrzostw świata juniorów w Stryn, gdzie wspólne z kolegami z reprezentacji wywalczył złoty medal w sztafecie. Zdobył także srebrny medal w biegu na 10 km techniką dowolną na mistrzostwach świata juniorów w Tarvisio w 2007 roku. W kategorii młodzieżowców zdobył dwa medale. Pierwszy wywalczył na mistrzostwach w Malles Venosta w 2008 roku, gdzie był drugi w biegu na 15 km klasykiem, a rok później podczas mistrzostw w Praz de Lys – Sommand był drugi na tym samym dystansie stylem dowolnym.
W Pucharze Świata zadebiutował 6 marca 2005 roku w Lahti, zajmując 90. miejsce w biegu na 15 km stylem dowolnym. Pierwsze pucharowe punkty zdobył jednak dopiero 13 grudnia 2006 roku w Cogne, gdzie zajął 27. pozycję w biegu na 15 km klasykiem. Jak dotąd najlepsze wyniki w Pucharze Świata osiągnął w sezonie 2010/2011, który zakończył na 34. miejscu. Wtedy też po raz pierwszy stanął na podium zawodów pucharowych. Miało to miejsce 11 grudnia 2010 roku w Davos, gdzie w biegu na 15 km stylem klasycznym był najlepszy. Na podium stanął także 17 grudnia 2011 roku w Rogli, gdzie na tym samym dystansie zajął trzecią lokatę.
Pierwszą imprezą w kategorii seniorów, w której wziął udział były igrzyska olimpijskie w Turynie w 2006 roku, gdzie w biegu na 15 km techniką klasyczną zajął 39. miejsce. Cztery lata później, podczas igrzysk olimpijskich w Vancouver był zarówno w sprincie drużynowym jak i indywidualnym zajmował piątą pozycję. Na mistrzostwach świata seniorów startuje od 2007 roku. Jak dotąd najlepszy indywidualny wynik osiągnął na mistrzostwach świata w Libercu w 2009 roku, zajmując szesnaste miejsce w biegu na 15 km klasykiem.

</doc>
<doc id="1628765" url="https://pl.wikipedia.org/wiki?curid=1628765" title="Port lotniczy Nukus">
Port lotniczy Nukus

Port lotniczy Nukus – międzynarodowy port lotniczy położony w Nukusie, w Uzbekistanie. 

</doc>
<doc id="1628767" url="https://pl.wikipedia.org/wiki?curid=1628767" title="Olga Zimina">
Olga Zimina

Olga Zimina, ros. Ольга Зимина (ur. 14 maja 1982 we Włodzimierzu nad Klaźmą) – rosyjska szachistka, reprezentantka Włoch od 2006, arcymistrzyni od 2003, posiadaczka męskiego tytułu mistrza międzynarodowego od 2008 roku.
Kariera szachowa.
Jest trzykrotną mistrzynią Rosji juniorek (1992, 1997, 1998). Pierwszy sukces na arenie międzynarodowej odniosła w wieku 10 lat, zdobywając w 1992 r. w Duisburgu tytuł wicemistrzyni świata juniorek do 10 lat. W 1997 r. zajęła IV m. w mistrzostwach Europy juniorek do 16 lat, rozegranych w Tallinnie, natomiast w 2000 r. w Erywaniu zdobyła drugi tytuł wicemistrzyni świata juniorek (w kategorii do 20 lat). W 2001 r. zajęła II m. w Sankt Petersburgu (za Tatjaną Miełamied) oraz odniosła duży sukces, zdobywając z Eliście złoty medal indywidualnych mistrzostw Rosji, natomiast w mistrzostwach rozegranych w następnym roku (ponownie w Eliście) podzieliła II-IV m. (za Tatjaną Kosincewą, wspólnie z Jekatieriną Połownikową i Swietłaną Matwiejewą), w obu tych turniejach zdobywając normy na tytuł arcymistrzyni. W 2002 r. podzieliła również II m. (za Tatjaną Szumiakiną, wspólnie z Tatjaną Mołczanową) w finale Pucharu Rosji, rozegranym w Kopiejsku. W 2003 r. na mistrzostwach Europy w Stambule zdobyła ostatnią normę arcymistrzowską, podzieliła również II m. (za Igorem Jefimowem, wspólnie z Nenadem Risticiem) w Chiaravalle. W 2004 r., w kolejnym otwartym turnieju w Loreggii podzieliła I m. (wspólnie z Igorem Miladinoviciem i Miroljubem Laziciem), a na mistrzostwach Europy rozegranych w Dreźnie zajęła XIII miejsce.
W 2006 i 2008 r. dwukrotnie reprezentowała Włochy na szachowych olimpiadach.
Najwyższy ranking w dotychczasowej karierze osiągnęła 1 lipca 2004 r., z wynikiem 2430 punktów zajmowała wówczas 30. miejsce na światowej liście FIDE.

</doc>
<doc id="1628768" url="https://pl.wikipedia.org/wiki?curid=1628768" title="Georg Schlenker">
Georg Schlenker

Georg Schlenker – as lotnictwa niemieckiego Luftstreitkräfte z 14 potwierdzonymi zwycięstwami w I wojnie światowej.
Życiorys.
Wstąpił do wojska na ochotnika przed wybuchem wojny. 8 lipca 1915 roku został skierowany do Fliegerersatz Abteilung Nr. 7, a w grudniu 1915 został przydzielony do Kagohl 4. We wrześniu 1916 roku został promowany do stopnia podporucznika i skierowany do eskadry myśliwskiej Jagdstaffel 3. Pierwsze zwycięstwo odniósł 7 stycznia 1917 roku. Łącznie latając w eskadrze pod dowództwem najpierw Alfreda Mohra, a później Hermanna Kohze odniósł 7 potwierdzonych zwycięstw.
6 września po śmierci pierwszego dowódcy Jagdstaffel 41 por. Maximiliana Zeiglera, Georg Schlenker został mianowany dowódcą jednostki 3 września 1917 roku. Obowiązki swe pełnił do 30 września 1918 roku. W tym czasie odniósł następnych siedem zwycięstw. 30 września w czasie walki został poważnie ranny. Udało mu się wylądować. Po leczeniu już nie powrócił do jednostki. Dalsze jego losy nie są znane.

</doc>
<doc id="1628769" url="https://pl.wikipedia.org/wiki?curid=1628769" title="Port lotniczy Karszy">
Port lotniczy Karszy

Port lotniczy Karszy − międzynarodowy port lotniczy położony w Karszy, w Uzbekistanie. 

</doc>
<doc id="1628770" url="https://pl.wikipedia.org/wiki?curid=1628770" title="Perris">
Perris

Perris – miasto w Stanach Zjednoczonych położone w zachodniej części hrabstwa Riverside w Kalifornii. Szacowana liczba mieszkańców 53 594 (2007).
Położenie.
Perris znajduje się w rejonie metropolitalnym Los Angeles i w regionie Inland Empire, ok. 115 km od Los Angeles i ok. 45 km na południe od stolicy hrabstwa, miasta Riverside.
Historia.
Nazwa miasta pochodzi od nazwiska T. Perrisa, głównego inżyniera południowokalifornijskiej linii kolejowej (California Southern Railroad). Linia ta łącząca Barstow z San Diego przebiegała przez obszar dzisiejszego Perris. W 1885 z powodu sporu o ziemię mieszkańcy pobliskiego Pincate przenieśli się i założyli Perris. Prawa miejskie miejscowość posiada od 1911 roku. Gwałtowny rozwój, podobnie jak pozostałe miasta regionu, Perris, przeżyło w latach 80. i 90., kiedy to liczba ludności zwiększyła się prawie 6-krotnie (z 6827 w 1980 roku do 36 189 mieszkańców w 2000)
W mieście znajduje się prywatne lotnisko oraz szpital.

</doc>
<doc id="1628773" url="https://pl.wikipedia.org/wiki?curid=1628773" title="Balys Gajauskas">
Balys Gajauskas

Balys Gajauskas (ur. 24 lutego 1926 w Grażyszkach, zm. 28 września 2017 w Wilnie) – litewski polityk, więzień polityczny, poseł na Sejm Republiki Litewskiej (1990–1996).
Życiorys.
W młodości uczęszczał do szkoły w Kownie, gdzie działał w harcerstwie. W 1945 wstąpił do antysowieckiej organizacji niepodległościowej. Trzy lata później został zatrzymany przez funkcjonariuszy NKWD, następnie skazany na karę 25 lat łagru. Przebywał w Bałchaszu, Żezkazganie (1949–1956), później również w Mordowii (1956–1973). Po zwolnieniu z obozu objęty zakazem przebywania na Litwie. Cztery lata później ponownie skazany na karę 10 lat łagru i pięć lat zesłania za agitację antyradziecką. Przebywał w obwodzie permskim i Kraju Chabarowskim.
W 1979 wraz z innymi dysydentami został zgłoszony przez komisję Kongresu USA do pokojowej Nagrody Nobla. W 1981 uhonorowany Międzynarodową Nagrodą Pokoju i Wolności (Houston). Osiem lat później otrzymał medal wolności – za walkę o niepodległość Litwy, Łotwy i Estonii – przyznany przez Bałtycką Ligę Wolności.
W 1988 powrócił na Litwę. Rok później wybrano go na przewodniczącego Litewskiego Związku Więźniów Politycznych i Zesłańców, funkcję tę pełnił do 1997. W lutym 1990 został wybrany w skład Rady Najwyższej Litewskiej SRR, był jednym z sygnatariuszy Aktu Przywrócenia Państwa Litewskiego z 11 marca 1990. Przewodniczył komisji ds. badania działalności KGB na Litwie. W 1992 ponownie zasiadł w parlamencie, był członkiem sejmowego komitetu bezpieczeństwa narodowego. W 1996 uzyskał miejsce w Radzie Muzeum Upamiętnienia Historii Totalitaryzmu i Represji Politycznych Obwodu Permskiego.
W wyborach w 2004 był kandydatem Litewskiego Związku Narodowców w okręgu Fabianiszki.

</doc>
<doc id="1628774" url="https://pl.wikipedia.org/wiki?curid=1628774" title="Jewgienij Wieliczko">
Jewgienij Wieliczko

Jewgienij Aleksandrowicz Wieliczko (ros. Евгений Александрович Величко, ur. 2 kwietnia 1987 w Szczuczinsku) – kazachski biegacz narciarski. Biegi narciarskie uprawia od 2001.
Kariera.
Po raz pierwszy na arenie międzynarodowej Jewgienij Wieliczko pojawił się w marcu 2007 roku, podczas mistrzostw świata juniorów w Tarvisio, gdzie jego najlepszym wynikiem było jedenaste miejsce w biegu łączonym na 20 km. Rok później brał udział w mistrzostwach świata młodzieżowców w Malles Veonosta, zajmując między innymi 29. miejsce na dystansie 30 km techniką dowolną.
W Pucharze Świata zadebiutował 30 listopada 2008 roku w Ruce, zajmując 80. miejsce w biegu 15 km stylem klasycznym. Wystąpił także w trzeciej edycji Tour de Ski, ale punktował tylko w dwóch etapach i w klasyfikacji końcowej zajął 38. miejsce. sezon 2008/2009 zakończył na 156. pozycji. Na przełomie stycznia i lutego 2009 roku startował na mistrzostwach świata młodzieżowców w Praz de Lys - Sommand, zajmując piąte miejsce w biegu na 15 km stylem dowolnym. Trzy tygodnie później wystąpił na mistrzostwach świata w Libercu, gdzie zajął 68. miejsce w sprincie techniką dowolną oraz dziesiąte w sztafecie.
Najważniejszym punktem sezonu 2009/2010 były igrzyska olimpijskie w Vancouver. W indywidualnych startach w czołowej trzydziestce znalazł się tylko raz - w biegu łączonym na 30 km zajął 28. miejsce. W rywalizacji pucharowej punktował kilka razy, najlepszy wynik osiągając 16 stycznia 2010 roku w Otepää, gdzie zajął 24. miejsce w biegu na 15 km klasykiem. Zajął także 30. pozycję w czwartej edycji Tour de Ski, punktując w dwóch ośmiu etapów. W klasyfikacji generalnej całego sezonu zajął 107. miejscu. W 2010 roku wystartował także na mistrzostwach świata młodzieżowców w Hinterzarten, gdzie był między innymi szósty w biegu na 15 km klasykiem.
W kolejnym sezonie nie zdobył żadnego punktu. Wystąpił za to na mistrzostwach świata w Oslo w 2011 roku, zajmując 13. miejsce w sztafecie i 40. miejsce w biegu na 15 km klasykiem. W sezonie 2011/2012 najlepszy wynik osiągnął 17 grudnia 2011 roku w Rogli, gdzie był dwudziesty w biegu na 15 km stylem klasycznym. W szóstym TdS zajął 32. miejsce w klasyfikacji końcowej. Cały sezon ukończył na 112. lokacie.
Osiągnięcia.
Puchar Świata.
Miejsca na podium w zawodach.
Jak dotąd Wieliczko nie stał na podium zawodów Pucharu Świata.
Życie prywatne.
Ukończył studia na uniwersytecie w Kokszetawie.

</doc>
<doc id="1628775" url="https://pl.wikipedia.org/wiki?curid=1628775" title="Fliess">
Fliess

Osoby:
Zobacz też:

</doc>
<doc id="1628776" url="https://pl.wikipedia.org/wiki?curid=1628776" title="Juan Ríos Cantú">
Juan Ríos Cantú

Juan Ríos Cantú (ur. 13 listopada 1972 w Reynosie, w stanie Tamaulipas) – meksykański aktor filmowy, telewizyjny i teatralny, także reżyser i producent.
Życiorys.
W latach 1994-1996 studiował w Centro de Educación Artística de Televisa w Monterrey. W 1999 ukończył Taller de Actuación para Cine pod kierunkiem Jorge Zepedy. W 2001 uczęszczał do Seminario de Teatro Contemporáneo prowadzone przez Rogelio Luévana. Karierę na małym ekranie zapoczątkował udziałem w telenoweli "Esmeralda" (1997).
Pojawiał się także w reklamach: Eres Novia, Skycard, Cerveza Modelo, Prodigy Internet, Head &amp; Shoulders, Sprite, Raleigh, Pepsi, Chevrolet, Cervecería Cuahtémoc i Sony.
Występował w spektaklach: "Ante varias esfinges" (1996), "JOE, la historia de un hombre al que le cambiaron el nombre" w Muestra Nacional de Teatro (1997), "Susurros de inmortalidad" (1998), "El villano en su rincón" (1998), "Triste golondrina macho" (2000/2001), "Pazword" (2001/2002), "El canto del Dime Dime" (2002), "Todos tenemos problemas (sexuales)" (2003), "Generación Atari" (2004), "El Ornitorrinco" (2004) i "Cuando el río sueña" (2008). Sprawdził się także jako reżyser przedstawień, w tym "Dziobak" ("El ornitorrinco", 2001) i "Urocze dzieciaki" ("Niños lindos", 2019), sztuki mającej na celu promowanie szacunku dla homoseksualizmu.
Życie prywatne.
W czerwcu 2020 za pośrednictwem Facebooka dokonał coming out'u, publicznie ujawniając się jako gej, który od 2008 jest w związku z Pablo Montemayorem.

</doc>
<doc id="1628777" url="https://pl.wikipedia.org/wiki?curid=1628777" title="Wadim Sztiepa">
Wadim Sztiepa

Wadim Sztiepa (ur. 1970) – rosyjski filozof, publicysta i redaktor naczelny periodyku „Inacze”.

</doc>
<doc id="1628778" url="https://pl.wikipedia.org/wiki?curid=1628778" title="Vilmos Enekes">
Vilmos Enekes



</doc>
<doc id="1628779" url="https://pl.wikipedia.org/wiki?curid=1628779" title="Heurystyka">
Heurystyka



</doc>
<doc id="1628781" url="https://pl.wikipedia.org/wiki?curid=1628781" title="Ferdinand Joachimsthal">
Ferdinand Joachimsthal

Ferdinand Joachimsthal (ur. 9 marca 1818 w Goldberg, zm. 5 kwietnia 1861 we Wrocławiu) – niemiecki matematyk.
Życiorys.
Studiował na Uniwersytecie Fryderyka Wilhelma w Berlinie, studia ukończył w 1842 roku. Następnie był nauczycielem w berlińskiej Realschule, a od 1846 wykładał jako privatdozent na uczelni. W 1856 otrzymał katedrę matematyki na Uniwersytecie w Halle, w 1858 roku na Uniwersytecie we Wrocławiu. 
Publikował w "Journal für die reine und angewandte Mathematik" Crellego (1846, 1850, 1854, 1861) i "Nouvelles Annales des Mathématiques" Torquema. Znany jest z równania Joachimstahla i wzoru Joachimstahla, obydwu odnoszących się do krzywych stożkowych.

</doc>
<doc id="1628783" url="https://pl.wikipedia.org/wiki?curid=1628783" title="Lucie Skrobakova">
Lucie Skrobakova



</doc>
<doc id="1628785" url="https://pl.wikipedia.org/wiki?curid=1628785" title="Gunther-Eberhardt Wisliceny">
Gunther-Eberhardt Wisliceny



</doc>
<doc id="1628786" url="https://pl.wikipedia.org/wiki?curid=1628786" title="Guenther-Eberhardt Wisliceny">
Guenther-Eberhardt Wisliceny



</doc>
<doc id="1628787" url="https://pl.wikipedia.org/wiki?curid=1628787" title="Las Ratyński">
Las Ratyński

Las Ratyński - kompleks leśny położony w zachodniej części Wrocławia i we wschodniej części gminy Miękinia. Powierzchnia Lasu Ratyńskiego w części wrocławskiej wynosi 295 ha. Natomiast pod względem prawnym Las Ratyński nie jest lasem komunalnym, ale państwowym. Podlega Regionalnej Dyrekcji Lasów Państwowych we Wrocławiu, nadleśnictwu Miękinia, w ramach obrębu leśnego Miękinia – leśnictwo Ratyń.
Las Ratyński położony jest pomiędzy osiedlami miasta Wrocławia i wsiami:
W północnej części lasu przebiega ulica Trzmielowicka, od Leśnicy do wylotu z miasta w kierunku wsi Lutynia.
Las Ratyński leży w obrębie Parku Krajobrazowego Dolina Bystrzycy. Przez las przebiega szlak turystyczny Leśnica-Lutynia-Brzezinka Średzka. Wytyczono również ścieżkę przyrodniczo-edukacyjną Jarnołtów-Ratyń we Wrocławiu. Las ma duże walory przyrodnicze, występują w nim rzadkie gatunki, np. śluzica siatecznica okazała, konwalia majowa, chronione gatunki roślin: wawrzynek wilczełyko, śnieżyczka przebiśnieg i zwierząt, np. borowiec wielki.
Na niektórych mapach i planach można spotkać - w odniesieniu do północnej części kompleksu - nazwę Las Żarski.

</doc>
<doc id="1628789" url="https://pl.wikipedia.org/wiki?curid=1628789" title="Remigijus Simasius">
Remigijus Simasius



</doc>
<doc id="1628790" url="https://pl.wikipedia.org/wiki?curid=1628790" title="Blazma Rzeżyca">
Blazma Rzeżyca



</doc>
<doc id="1628793" url="https://pl.wikipedia.org/wiki?curid=1628793" title="Alexandre Rousselet">
Alexandre Rousselet

Alexandre Rousselet (ur. 29 stycznia 1977 w Pontarlier) – francuski biegacz narciarski, zawodnik klubu ÉMHM Métabief.
Kariera.
Po raz pierwszy na arenie międzynarodowej Alexandre Rousselet pojawił się 10 stycznia 1998 roku podczas zawodów FIS Race w Argentière-la-Bessée, gdzie w biegu na 10 km techniką klasyczną zajął 35. miejsce. Nie brał udziału w mistrzostwach świata juniorów, ani U-23. W Pucharze Świata zadebiutował 8 grudnia 2000 roku w Santa Caterina, zajmując 77. miejsce w biegu na 15 km stylem dowolnym. Pierwsze pucharowe punkty zdobył 10 stycznia 2001 roku w Soldier Hollow, gdzie był trzydziesty w biegu na 30 km stylem dowolnym. Nigdy nie stanął na podium zawodów PŚ. W klasyfikacji generalnej najlepiej wypadł w sezonie 2005/2006, który ukończył na 33. miejscu. W 2001 roku wziął udział w mistrzostwach świata w Lahti, gdzie zajął między innymi 33. miejsce w sprincie stylem dowolnym. Najlepszy indywidualny wynik na imprezach tego cyklu osiągnął podczas rozgrywanych w 2005 roku mistrzostw świata w Oberstdorfie, gdzie zajął 25. miejsce w biegu na 15 km stylem dowolnym, a w sztafecie był szósty. Ponadto na rozgrywanych w 2007 roku mistrzostwach świata w Sapporo Francuzi z Rousseletem w składzie zajęli piąte miejsce w sztafecie. W 2002 roku brał udział w igrzyskach olimpijskich w Salt Lake City, gdzie indywidualnie plasował się poza czołową trzydziestką, a w sztafecie był ósmy. Na rozgrywanych cztery lata później igrzyskach olimpijskich w Turynie był osiemnasty w biegu na 15 km stylem dowolnym i czwarty w sztafecie. W marcu 2010 roku zakończył karierę.
Brązowy medalista Zimowych igrzysk wojskowych w Dolinie Aosty (2010), w drużynowym biegu patrolowym na 25 km.
Jest żołnierzem Francuskich Sił Zbrojnych.
Osiągnięcia.
Puchar Świata.
Miejsca na podium w zawodach.
Rousselet nie stał na podium zawodów PŚ.

</doc>
<doc id="1628796" url="https://pl.wikipedia.org/wiki?curid=1628796" title="Fareed Zakaria">
Fareed Zakaria

Fareed Rafiq Zakaria (ur. 20 stycznia 1964 w Mumbaju) – amerykański politolog i publicysta pochodzenia indyjskiego. Od 2000 roku wydaje międzynarodową edycję tygodnika „Newsweek”. Współpracuje z telewizją CNN, gdzie ma swoją cotygodniową audycję pod tytułem "Fareed Zakaria Global Public Square".

</doc>
<doc id="1628800" url="https://pl.wikipedia.org/wiki?curid=1628800" title="Rene Libeer">
Rene Libeer



</doc>
<doc id="1628802" url="https://pl.wikipedia.org/wiki?curid=1628802" title="Sinead Mulvey">
Sinead Mulvey



</doc>
<doc id="1628803" url="https://pl.wikipedia.org/wiki?curid=1628803" title="Coachella">
Coachella

Coachella – miasto w Stanach Zjednoczonych położone w środkowej części hrabstwa Riverside w Kalifornii. Liczba mieszkańców wynosi 40 704 osób (2010). Miejsce corocznego festiwalu Coachella Valley Music and Arts Festival.
Położenie.
Coachella jest najbardziej wysuniętym na wschód miastem w pustynnej Dolinie Coachella. Leży ok. 116 km na wschód od stolicy hrabstwa, miasta Riverside i 210 km na wschód od Los Angeles. Miasto leży w depresji na średniej wysokości -35 m n.p.m. 6 km na południe znajduje się słone jezioro Salton Sea.
Historia.
Założone jako Woodspur w 1875 roku, obecną nazwę nosi od 1901 roku. Prawa miejskie Coachella uzyskała w 1946 roku. Od 1999 roku w mieście corocznie organizowany jest festiwal Coachella Valley Music and Arts Festival.

</doc>
<doc id="1628806" url="https://pl.wikipedia.org/wiki?curid=1628806" title="Emmanuel Jonnier">
Emmanuel Jonnier

Emmanuel Jonnier (ur. 31 maja 1975 w Dijon) – francuski biegacz narciarski, zawodnik klubu ÉMHM St Claude.
Kariera.
Po raz pierwszy na arenie międzynarodowej Emmanuel Jonnier pojawił się 10 stycznia 1998 roku podczas zawodów FIS Race w Argentière-la-Bessée, gdzie w biegu na 10 km techniką klasyczną zajął 37. miejsce. Nie brał udziału w mistrzostwach świata juniorów, ani U-23. W Pucharze Świata zadebiutował 14 lutego 1999 roku w Seefeld, zajmując 72. miejsce w biegu na 10 km stylem dowolnym. Pierwsze pucharowe punkty zdobył 10 stycznia 2001 roku w Soldier Hollow, gdzie zajął 21. miejsce w biegu na 30 km stylem dowolnym. Jonnier trzykrotnie stawał na podium zawodów PŚ: 20 stycznia 2007 roku w Rybińsku był drugi, a 16 lutego w Changchun i 24 marca 2007 roku w Falun zajmował trzecie miejsce. W klasyfikacji generalnej najlepiej wypadł w sezonach 2005/2006 i 2006/2007, które ukończył na 21. miejscu. W 2001 roku wziął udział w mistrzostwach świata w Lahti, gdzie zajął 25. miejsce na dystansie 50 km stylem dowolnym i 27. miejsce w sprincie stylem dowolnym. Najlepsze wyniki na imprezach tego cyklu osiągnął podczas rozgrywanych w 2005 roku mistrzostw świata w Oberstdorfie, gdzie w sprincie drużynowym był piąty, a w sztafecie szósty. W 2002 roku brał udział w igrzyskach olimpijskich w Salt Lake City, gdzie był dziesiąty w biegu na 30 km techniką dowolną i ósmy w sztafecie. Na rozgrywanych cztery lata później igrzyskach olimpijskich w Turynie dwukrotnie zajmował czwartą pozycję: w sztafecie oraz w biegu na 50 km stylem dowolnym (walkę o brąz przegrał o 0,8 s z reprezentantem Austrii Michaiłem Botwinowem). Wystąpił także na igrzyskach w Vancouver, gdzie Francuzi ponownie zajęli czwarte miejsce w sztafecie, a Jonnier był dwudziesty w biegu na 15 km stylem dowolnym. W marcu 2013 roku zakończył karierę.
Jest żołnierzem Francuskich Sił Zbrojnych.

</doc>
<doc id="1628807" url="https://pl.wikipedia.org/wiki?curid=1628807" title="Edvard Lauritz Ehlers">
Edvard Lauritz Ehlers

Edvard Lauritz Ehlers (ur. 1863, zm. 1937) – duński lekarz, dermatolog. Jako jeden z pierwszych opisał zespół, znany dziś jako zespół Ehlersa-Danlosa.
Jego ojciec Eduard Diderik Ehlers był burmistrzem Kopenhagi. Studiował w Berlinie, Wrocławiu, Wiedniu i Paryżu; tytuł doktora medycyny otrzymał w 1891 roku. W 1906 został ordynatorem kliniki dermatologicznej Frederiks Hospital.

</doc>
<doc id="1628808" url="https://pl.wikipedia.org/wiki?curid=1628808" title="Zapowiedź">
Zapowiedź

Zapowiedź – amerykańsko-brytyjski dreszczowiec fantastyczno-naukowy z 2009 w reżyserii Alexa Proyasa. Film kręcono w Melbourne w Australii.
Fabuła.
1959 rok. W trakcie uroczystości otwarcia nowej szkoły podstawowej, grupa uczniów zostaje poproszona o narysowanie swoich wyobrażeń o świecie przyszłości. Ich rysunki trafiają do specjalnej kapsuły czasu, która zostanie otwarta dopiero za 50 lat. Jedna z dziewczynek umieszcza w niej kartkę z szeregiem, na pozór przypadkowo wybranych cyfr, które rzekomo podpowiedziały jej tajemnicze głosy.
Pół wieku później nowi uczniowie przeglądają zawartość kapsuły, a sekretny szyfr trafia do rąk Caleba Koestlera (Chandler Canterbury) i jego ojca Johna, profesora astrofizyki (Nicolas Cage). Ten ostatni dokonuje niezwykłego odkrycia - na kartce zapisano, i to z zadziwiającą dokładnością, daty oraz liczbę ofiar największych kataklizmów, które nawiedziły Ziemię w ciągu ostatnich 50 lat. Studiując głębiej złowieszczy szyfr, John zauważa, że kryje on również zapowiedź kolejnych trzech katastrof, z których ostatnia będzie miała skalę światową.
Ścieżka dźwiękowa.
Poniżej przedstawiona jest lista utworów, które znalazły się na oficjalnej ścieżce dźwiękowej filmu, której kompozytorem jest Marco Beltrami.
W scenie umieszczenia kapsuły czasu w ziemi orkiestra dęta wykonuje motyw "Jowisza, zwiastuna radości" ("Jupiter, the Bringer of Jollity", 1914) Gustava Holsta. W jednej z ostatnich scen, mającej miejsce w Bostonie, jedynym tłem dźwiękowym jest „Allegretto” z VII symfonii Ludwiga van Beethovena. 

</doc>
<doc id="1628811" url="https://pl.wikipedia.org/wiki?curid=1628811" title="Elżbieta Augusta Wittelsbach">
Elżbieta Augusta Wittelsbach

Elżbieta Augusta Zofia Wittelsbach (ur. 17 marca 1693 w Brzegu, zm. 30 stycznia 1728 w Mannheim) – księżniczka Palatynatu Reńskiego, hrabina Palatynatu Sulzbach.
Życiorys.
Była córką elektora Palatynatu Reńskiego, Karola II Filipa, i jego pierwszej żony, Ludwiki Karoliny Radziwiłł. Jej dziadkami byli Filip Wilhelm, elektor Palatynatu, i Elżbieta Amalia z Hesji-Darmstadtu oraz Bogusław Radziwiłł i Anna Maria Radziwiłłowa. Była jedynym dzieckiem tej pary, które dożyło pełnoletniości. Po swojej matce, Ludwice Karoline odziedziczyła ogromne majątki w Wielkim Księstwie Litewskim, których nigdy nie widziała na oczy i o które zabiegali Sapiehowie i Radziwiłłowie. Zarządzał nimi jej ojciec, Karol Filip. Już po jej śmierci, w 1744 roku Radziwiłłowie odkupili je od jej córek.
Z powodów dynastycznych 2 maja 1717 wyszła za Józefa Karola hrabiego Palatynatu Sulzbach. Małżeństwo to łączyło dwie gałęzie Wittelsbachów reńskich: z Palatynatu Neuburg (potomków Wolfganga Wilhelma najstarszego syna Filipa Ludwika) i Palatynatu Sulzbach (potomków Augusta drugiego syna Filipa Ludwika). Synowie tej pary mieli dziedziczyć elektorat reński. Elżbieta i Józef mieli siedmioro dzieci:
Elżbieta Augusta Zofia Wittelsbach zmarła przy porodzie syna w 1728; rok później zmarł jej mąż. Młodszy brat Józefa Karola, Jan Christian, w 1732 został księciem Palatynatu Sulzbach. Syn Jana Karol IV Teodor został w 1742 elektorem Palatynatu Reńskiego.

</doc>
<doc id="1628812" url="https://pl.wikipedia.org/wiki?curid=1628812" title="Jerzy Fryderyk Haendel">
Jerzy Fryderyk Haendel



</doc>
<doc id="1628813" url="https://pl.wikipedia.org/wiki?curid=1628813" title="Disomia jednorodzicielska">
Disomia jednorodzicielska

Disomia jednorodzicielska – termin stosowany w genetyce, po raz pierwszy opisany w 1998 u dziecka z mukowiscydozą, do określenia sytuacji, gdy oba homologiczne chromosomy pochodzą tylko od jednego z rodziców.
Disomia jednorodzicielska może wystąpić wskutek nieprawidłowej segregacji chromosomów w mejozie lub w czasie podziałów mitotycznych komórek somatycznych. Przypadki disomii jednorodzicielskiej trzykrotnie częściej dotyczą komórek matczynych niż ojcowskich. 
Błąd ten powoduje, że potomek jest homozygotą pod względem genów umiejscowionych na danym chromosomie. W przypadku, jeśli wśród tych genów znajdują się allele chorób recesywnych, to potomstwo może wykazywać cechy choroby, pomimo że drugi z rodziców może nie posiadać allelu chorobowego w swoim materiale genetycznym. Disomia jednorodzicielska tłumaczy niektóre przypadki dziedziczenia niemendlowskiego (niezgodnego z prawami Mendla).
Ten rodzaj nieprawidłowego podziału materiału genetycznego może u człowieka skutkować wystąpieniem zespołu Angelmana i Pradera-Williego.

</doc>
<doc id="1628814" url="https://pl.wikipedia.org/wiki?curid=1628814" title="Kapsa">
Kapsa

Osoby noszące nazwisko Kapsa:

</doc>
<doc id="1628816" url="https://pl.wikipedia.org/wiki?curid=1628816" title="Węgry na Letnich Igrzyskach Olimpijskich 1896">
Węgry na Letnich Igrzyskach Olimpijskich 1896

Węgry na Letnich Igrzyskach Olimpijskich 1896 były reprezentowane przez 7 sportowców w 6 dyscyplinach – lekkoatletyce, gimnastyce, podnoszeniu ciężarów, pływaniu, tenisie i zapasach. Zdobyli oni łącznie 6 medali, w tym 2 złote.

</doc>
<doc id="1628817" url="https://pl.wikipedia.org/wiki?curid=1628817" title="Stepówka czarnobrzucha">
Stepówka czarnobrzucha

Stepówka czarnobrzucha, stepówka ciemnobrzucha ("Pterocles orientalis") – gatunek średniej wielkości ptaka z rodziny stepówek (Pteroclidae).

</doc>
<doc id="1628818" url="https://pl.wikipedia.org/wiki?curid=1628818" title="Alfred Bielewicz">
Alfred Bielewicz

Alfred Eugeniusz Bielewicz (ur. 8 listopada 1941 w m. Strapieliszki) – polski lekarz i polityk, poseł na Sejm X kadencji.
Życiorys.
Ukończył w 1965 studia na Akademii Medycznej w Poznaniu, uzyskując tytuł zawodowy lekarza medycyny. Posiada specjalizację I stopnia z zakresu chirurgii ogólnej, oraz II stopnia z zakresu anestezjologii i intensywnej terapii. Praktykował w Świebodzinie, z którym był związany przez szereg lat, pełniąc m.in. obowiązki ordynatora oddziału intensywnej opieki medycznej w szpitalu rejonowym.
Od 1985 należał do Stronnictwa Demokratycznego, wiceprzewodniczącym jego koła w Świebodzinie i członkiem Plenum Wojewódzkiego Komitetu. Radny Wojewódzkiej Rady Narodowej w Zielonej Górze. W 1989 uzyskał mandat posła na Sejm kontraktowy w okręgu zielonogórskim. Zasiadał w Komisji Zdrowia, Komisji Nadzwyczajnej do rozpatrzenia projektu ustawy o ochronie prawnej dziecka poczętego, których był zastępcą przewodniczącego oraz w Komisji Młodzieży, Kultury Fizycznej i Sportu i Komisji Ochrony Środowiska, Zasobów Naturalnych i Leśnictwa.
W 1991 nie ubiegał się o reelekcję. W 2002 z lokalnego komitetu kandydował bez powodzenia do rady powiatu świebodzińskiego.
W 1986 odznaczony Srebrnym Krzyżem Zasługi.

</doc>
<doc id="1628819" url="https://pl.wikipedia.org/wiki?curid=1628819" title="Karl Axel Ekbom">
Karl Axel Ekbom

Karl Axel Ekbom (ur. 23 września 1907 w Göteborgu, zm. 15 marca 1977 w Uppsali) – szwedzki neurolog. Pamiętany jest za opisy zespołu niespokojnych nóg (zespół Wittmaacka-Ekboma) i halucynozy pasożytniczej (zespół Ekboma). Był profesorem neurologii na Uniwersytecie w Uppsali od 1958 do 1974 roku.

</doc>
<doc id="1628824" url="https://pl.wikipedia.org/wiki?curid=1628824" title="Thomas Franck">
Thomas Franck

Thomas Franck (ur. 24 lutego 1971 w Heppenheim (Bergstraße)) – niemiecki piłkarz występujący na pozycji pomocnika.
Kariera klubowa.
Franck treningi rozpoczął jako junior w klubie FC Heppenheim. Potem przeszedł do juniorskiej ekipy zespołu Waldhof Mannheim. W 1988 roku został włączony do jego pierwszej drużyny, grającej w Bundeslidze. W tych rozgrywkach zadebiutował 12 maja 1989 roku w przegranym 3:4 meczu z VfB Stuttgart. 24 lutego 1990 roku w wygranym 4:0 spotkaniu z 1. FC Kaiserslautern, Franck strzelił 2 gole, które były jego pierwszymi w trakcie gry w Bundeslidze. W tym samym roku Franck spadł z klubem do 2. Bundeslidze. Wówczas odszedł z klubu.
Został zawodnikiem Borussii Dortmund, grającej w Bundeslidze. Pierwszy ligowy pojedynek zaliczył tam 8 sierpnia 1990 roku przeciwko VfB Stuttgart (0:3). W 1992 roku wywalczył z zespołem wicemistrzostwo Niemiec. Rok później dotarł z nim do finału Pucharu UEFA, gdzie Borussia przegrała jednak w dwumeczu z Juventusem Turyn. W 1995 roku oraz w 1996 roku Franck zdobył z klubem mistrzostwo Niemiec. W barwach Borussii rozegrał w sumie 104 ligowe spotkania i zdobył 2 bramki.
W 1996 roku odszedł do drugoligowego 1. FC Kaiserslautern. W 1997 roku awansował z nim do Bundesligi. W 1998 roku zdobył z zespołem mistrzostwo Niemiec. W tym samym roku Franck ponownie został graczem ekipy Waldhof Mannheim, grającej w Regionallidze. W 1999 roku awansował z klubem do 2. Bundesligi. W 2000 roku odszedł do SV Darmstadt 98 (Regionalliga). Potem grał w Germanii Pfungstadt, gdzie w 2004 roku zakończył karierę.
Kariera reprezentacyjna.
W latach 1990–1992 Franck rozegrał 7 spotkań i zdobył 1 bramkę w reprezentacji Niemiec U-21.

</doc>
<doc id="1628825" url="https://pl.wikipedia.org/wiki?curid=1628825" title="Krzysztof Czereyski">
Krzysztof Czereyski

Krzysztof Janusz Czereyski (ur. 12 lutego 1938 w Koniecborze, zm. 28 grudnia 2019) – polski lekarz i polityk, poseł na Sejm X kadencji.
Życiorys.
W 1961 ukończył studia w Akademii Medycznej w Warszawie, uzyskując tytuł naukowy lekarza medycyny. Pracował kolejno w szpitalu wojewódzkim w Warszawie, Garnizonowym Wojskowym Szpitalu Lotniczym w Dęblinie, szpitalach miejskich w Pruszkowie i Milanówku, następnie zaś jako chirurg w szpitalu w Rabce-Zdroju.
Należał do Stronnictwa Demokratycznego, był wiceprzewodniczącym miejskiego komitetu SD w Rabce oraz członkiem prezydium wojewódzkiego komitetu w Nowym Sączu. W 1989 uzyskał mandat posła na Sejm kontraktowy w okręgu nowotarskim. Zasiadał w Komisji Zdrowia, Komisji Polityki Społecznej oraz w Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi. W 1991 nie ubiegał się o reelekcję, powracając do pracy zawodowej.
Odznaczony Złotym Krzyżem Zasługi.
Pochowany na cmentarzu komunalnym w Rabce-Zdroju.

</doc>
<doc id="1628827" url="https://pl.wikipedia.org/wiki?curid=1628827" title="Shards of Alara">
Shards of Alara

Shards of Alara – dodatek do gry , pierwszy w Bloku Alary. Premiera miała miejsce 3 października 2008 roku.
Fabuła dodatku.
Wskutek starożytnego kataklizmu, świat Alary podzielił się na 5 mniejszych planów („Shards”). Każdy z nich skupia się na jednym głównym kolorze i dwóch sprzymierzonych. Dodatek ten cechuje bardzo duża liczba kart wielokolorowych. Blok Shards of Alara jest bardzo podobny do bloku .

</doc>
<doc id="1628831" url="https://pl.wikipedia.org/wiki?curid=1628831" title="Meranti">
Meranti

Meranti – drewno z drzew liściastych z rodzaju "Shorea", pochodzących głównie z Malezji i Indonezji. Gęstość drewna meranti zależy silnie od gatunku i osiąga wartości od 300 kg/m3 do 1050 kg/m3. Stosowane jest głównie w budownictwie jako drewno budowlane, do stolarki okiennej i drzwiowej oraz w meblarstwie.
Meranti jest często mylone z mahoniami, zwłaszcza odmiana Red Meranti. Jest to zupełnie inny rodzaj drewna, chociaż zbliżony jest do mahoni parametrami i właściwościami. Meranti ma wiele odmian w zależności od pochodzenia i właściwości. Najpopularniejsza jest odmiana White o najmniejszej gęstości. Odmiany Dark, Red i najtwardsza Majau – są to gatunki typu Hard Wood – drewna najbardziej cenionego.

</doc>
<doc id="1628832" url="https://pl.wikipedia.org/wiki?curid=1628832" title="Rafał Barycz">
Rafał Barycz

Rafał Stanisław Michał Barycz (ur. 14 maja 1967 w Krakowie) – polski architekt. Wnuk historyka prof. Henryka Barycza
Życiorys.
Absolwent I Liceum Ogólnokształcącego im. Bartłomieja Nowodworskiego w Krakowie. Studiował architekturę na Wydziale Architektury Politechniki Krakowskiej, który ukończył z wyróżnieniem w 1992 roku, na podstawie przygotowanego we współpracy z Wydziałem Architektury projektu "Europejskiego Centrum Współpracy Kulturowej wokół ". W 1997 uzyskał tam stopień doktora nauk technicznych w specjalności projektowania architektury mieszkaniowej i użyteczności publicznej, na podstawie rozprawy "Architektura mieszkaniowa Krakowa, Wiednia i Grazu na tle współczesnych tendencji stylistycznych". Był stypendystą Fundacji Lanckorońskich z Brzezia, Haus der Architektur w Grazu, Rządu Krajowego Styrii, Instytutu Janineum w Wiedniu. W roku 1995 został laureatem Stypendium-Nagrody Twórczej Miasta Krakowa w dziedzinie architektury.
Od 2004 jest członkiem Miejskiej Komisji Urbanistyczno-Architektonicznej w Krakowie. Jako sędzia konkursów architektonicznych SARP sędziował m.in. konkurs na Most Kotlarski w Krakowie, Międzynarodowe Biennale Architektury, Projekt Roku, i in. Ogłosił kilkadziesiąt publikacji w kraju i za granicą, poświęconych zagadnieniom nowoczesnego projektowania architektonicznego.
W 2002 był współtwórcą Wydziału Architektury i Sztuk Pięknych Krakowskiej Szkoły Wyższej im. Andrzeja Frycza Modrzewskiego, gdzie prowadzi mistrzowską klasę projektową.
W 1991 założył wraz z Pawłem Saramowiczem "Biuro Architektoniczne Barycz i Saramowicz".

</doc>
<doc id="1628834" url="https://pl.wikipedia.org/wiki?curid=1628834" title="Masakra w Carandiru">
Masakra w Carandiru

Masakra w Carandiru – wydarzenie, które miało miejsce 2 października 1992 w brazylijskim więzieniu Carandiru w São Paulo.
Historia.
Tego dnia siły policyjne zastrzeliły 111 mężczyzn odsiadujących tam kary więzienia. Zabici znajdowali się w wielotysięcznej grupie zbuntowanych skazańców, którzy protestowali przeciw niehumanitarnym warunkom pobytu w więzieniu. Śmierć zadawano głównie ogniem broni automatycznej. Dziewięć osób zmarło także od ran zadanych im przez innych skazańców przed akcją policji.
Akcja brazylijskich sił porządkowych wywołała międzynarodowe protesty oraz silny sprzeciw samych mieszkańców Brazylii. Protesty przybrały najostrzejsze formy po tym, gdy opublikowano dużą serię zdjęć z miejsca zdarzeń, obrazującą zakres zastosowanej przemocy i różnorodność zadanych okrucieństw tysiącom rozebranym do naga więźniów. Protesty i żądania likwidacji więzienia utrzymywały się nieustannie do roku 2002, w którym więzienie zamknięto, a następnie wyburzono.
W 2003 roku na podstawie tych wydarzeń powstał w koprodukcji brazylijsko-argentyńskiej film fabularny pod tytułem "Carandiru".

</doc>
<doc id="1628835" url="https://pl.wikipedia.org/wiki?curid=1628835" title="Powrót na ziemię">
Powrót na ziemię

Powrót na ziemię – polski film psychologiczny z 1966 roku, w reżyserii Stanisława Jędryki.

</doc>
<doc id="1628837" url="https://pl.wikipedia.org/wiki?curid=1628837" title="Birthday Massacre">
Birthday Massacre



</doc>
<doc id="1628838" url="https://pl.wikipedia.org/wiki?curid=1628838" title="Prawo trzech sigm">
Prawo trzech sigm



</doc>
<doc id="1628839" url="https://pl.wikipedia.org/wiki?curid=1628839" title="Keibi-kyoku">
Keibi-kyoku

 - komórka organizacyjna japońskiej , do której zadań należy bezpieczeństwo wewnętrzne Japonii.
Biuro bezpieczeństwa wykonuje następujące zadania:

</doc>
<doc id="1628842" url="https://pl.wikipedia.org/wiki?curid=1628842" title="Najśmieszniejsze momenty świata">
Najśmieszniejsze momenty świata

Najśmieszniejsze momenty świata – cykliczny program rozrywkowy emitowany od 7 marca do 9 maja 2009 r. i produkowany przez Polsat na licencji telewizji MyNetworkTV, w której realizowany jest pod tytułem "The World's Funniest Moments".
W programie pokazywane były zabawne lub niezwykłe materiały filmowe ze Stanów Zjednoczonych oraz fragmenty nagrań, w których znane osoby oraz gwiazdy, zaliczali różnego rodzaju wpadki. Stałym elementem programu były sceny z udziałem Grzegorza Stasiaka i Andrzeja Mrozka.
Gospodarzem programu był Krzysztof Respondek.

</doc>
<doc id="1628846" url="https://pl.wikipedia.org/wiki?curid=1628846" title="Beczka Amontillado (film)">
Beczka Amontillado (film)

Beczka Amontillado — polski telewizyjny film fabularny z 1971 roku w reżyserii Leona Jeannota. Scenariusz napisali wspólnie L. Jannot i Bolesław Michałek pod pseudonimem Jan Bolesławski na podstawie opowiadania Edgara Allana Poego o tym samym tytule.
Akcja filmu rozgrywa się w odległej przeszłości, a tematem — przygotowywanie zemsty za przeżywane upokorzenia.

</doc>
<doc id="1628848" url="https://pl.wikipedia.org/wiki?curid=1628848" title="Port lotniczy Jekybastuz">
Port lotniczy Jekybastuz

Port lotniczy Jekybastuz (IATA: EKB, ICAO: UASB) – port lotniczy położony 16 kilometrów na południowy zachód od Jekybastuzu, w Kazachstanie. Obsługuje małe linie lotnicze.

</doc>
<doc id="1628852" url="https://pl.wikipedia.org/wiki?curid=1628852" title="Port lotniczy Kokczetaw">
Port lotniczy Kokczetaw

Port lotniczy Kokczetaw (, kod IATA: KOV, kod ICAO: UACK) – międzynarodowy port lotniczy w Kokczetawie w Kazachstanie. Zostało otwarte w 1945.

</doc>
<doc id="1628853" url="https://pl.wikipedia.org/wiki?curid=1628853" title="Historia Wysp Świętego Tomasza i Książęcej">
Historia Wysp Świętego Tomasza i Książęcej

Historia Wysp Świętego Tomasza i Książęcej zaczyna się w XV wieku. Przed przybyciem Portugalczyków wyspy były bezludne. Zostały odkryte w 1471 roku (João de Santarém i Pero de Escobar) a około 1483 roku przybywali tu pierwsi portugalscy osadnicy. Od 1522 roku kolonia portugalska. Do połowy XVI wieku wyspy stały się dużym ośrodkiem plantacji trzciny cukrowej. Do pracy na nich sprowadzano niewolników z zachodniej Afryki. Od 1951 roku prowincja zamorska Portugalii. W latach 60. powstał ruch niepodległościowy. W 1973 roku region otrzymał autonomię a dwa lata później niepodległość.
Władzę na niepodległych wyspach objął marksistowski Ruch Wyzwolenia Wysp Świętego Tomasza i Książęcej (MLSTP). Prezydentem został Manuel Pinto da Costa. Rządząca partia prowadziła program reform socjalistycznych, który objął nacjonalizację plantacji. W 1985 roku doszło do załamania gospodarczego. Krach spowodował zmianę postawy rządzących. Bliskie stosunki z blokiem wschodnim zastąpiono współpracą z Portugalią i Francją a w gospodarce przyjęto wolny rynek. W 1990 roku wprowadzono konstytucję, gwarantującą system wielopartyjny. W październiku partia rządząca odeszła od ideologii marksistowskiej i zmieniła nazwę na Ruchu Wyzwolenia Wysp Świętego Tomasza i Książęcej-Partia Socjaldemokratyczna. W pierwszych wielopartyjnych wyborach parlamentarnych 21 stycznia 1991 zwycięstwo uzyskała Partia Konwergencji Demokratycznej. Na czele rządu stanął Daniel Daio. Prezydentem został kandydat niezależny Miguel Trovoada. W przedterminowych wyborach z 1994 roku MLTSP-PSD powróciła do władzy. Wybory prezydenckie z 2001 roku wygrał Fradique de Menezes z opozycji. W 2002 roku rządząca formacja utworzyła rząd z partiami opozycyjnymi. W latach 1995 i 2003, doszło do zamachów stanu armii w wyniku których władzę na krótko przejmowali oficerowie, szybko jednak ustępowali pod międzynarodową presją.
W 2011 roku do władzy jako kandydat niezależny powrócił Manuel Pinto da Cost. Jego głównym rywalem był Evaristo Carvalho, były premier oraz przewodniczący Zgromadzenia Narodowego. W pierwszej turze głosowania 17 lipca 2011 Pinto da Costa zajął pierwsze miejsce, zdobywając 35,62% głosów poparcia, podczas gdy Carvalho uzyskał 21,79% głosów. W drugiej turze wyborów 7 sierpnia 2011 pokonał Carvalho, zdobywając 52,88% głosów. Urząd szefa państwa objął 3 września 2011.

</doc>
<doc id="1628854" url="https://pl.wikipedia.org/wiki?curid=1628854" title="Paweł Saramowicz">
Paweł Saramowicz

Paweł Mikołaj Saramowicz (ur. 28 stycznia 1967 w Kielcach) – polski architekt, absolwent Wydziału Architektury Politechniki Krakowskiej, doktor nauk technicznych w dyscyplinie architektura i urbanistyka. 
Życiorys.
Uczęszczał do I Liceum Ogólnokształcącego im. Stefana Żeromskiego w Kielcach (matura w 1986). Studiował architekturę na Wydziale Architektury Politechniki Krakowskiej, który ukończył w 1993 roku. W 2000 roku uzyskał stopień doktora nauk technicznych w dyscyplinie architektura i urbanistyka. Był stypendystą uniwersytetów w Wenecji, Neapolu i Las Palmas. W roku 1997 został laureatem Stypendium Twórczego Miasta Krakowa w dziedzinie architektury.
Jest autorem publikacji poświęconych zagadnieniom nowoczesnej architektury. W 2002 był współtwórcą Wydziału Architektury i Sztuk Pięknych Krakowskiej Akademii im. Andrzeja Frycza Modrzewskiego, gdzie prowadzi mistrzowską klasę projektową. W 1991 założył wraz z Rafałem Baryczem "Biuro Architektoniczne Barycz i Saramowicz." Architekt jest prawnukiem burmistrza Szydłowca (1916–1919) Franciszka Saramowicza.

</doc>
<doc id="1628857" url="https://pl.wikipedia.org/wiki?curid=1628857" title="Zespół Andersen-Tawila">
Zespół Andersen-Tawila

Zespół Andersen-Tawila (ang. Andersen-Tawil syndrome) – choroba genetyczna, stanowiąca jeden z typów zespołu wydłużonego QT. Dziedziczona jest autosomalnie dominująco.
Wyróżnia się dwa podtypy zespołu: typ 1 (60%), w którym stwierdza się mutacje genu "KCNJ2" w locus 17q23.1-q24.2, i typ 2 (40%), o nieznanej przyczynie.
Chorobę opisali niezależnie od siebie Ellen Damgaard Andersen i Al-Rabi Tawil.

</doc>
<doc id="1628859" url="https://pl.wikipedia.org/wiki?curid=1628859" title="Martin Kree">
Martin Kree

Martin Kree (ur. 27 stycznia 1965 w Wickede (Ruhr)) – niemiecki piłkarz występujący na pozycji obrońcy.
Kariera.
Kree zawodową karierę rozpoczynał w 1983 roku w klubie VfL Bochum. W Bundeslidze zadebiutował 13 kwietnia 1984 roku w przegranym 0:1 meczu z VfB Stuttgart. 12 maja 1984 roku w wygranym 2:1 spotkaniu z Bayerem 04 Leverkusen strzelił pierwszego gola w trakcie gry w Bundeslidze. W 1988 roku dotarł z klubem do finału Pucharu Niemiec, gdzie drużyna VfL Bochum uległa jednak 0:1 Eintrachtowi Frankfurt.
W 1989 roku Kree przeszedł Bayeru 04 Leverkusen, również z Bundesligi. Pierwszy ligowy mecz zaliczył tam 29 lipca 1989 roku przeciwko Borussii Dortmund (1:0). W 1993 roku zdobył z zespołem Puchar Niemiec. W ciągu 5 lat w barwach Bayeru rozegrał 156 spotkań i strzelił 22 gole.
W 1994 roku Kree odszedł do innego pierwszoligowego klubu, Borussii Dortmund. W jej barwach zadebiutował 20 sierpnia 1994 roku w wygranym 4:0 ligowym meczu z TSV 1860 Monachium. W 1995 roku oraz w 1996 roku zdobył z Borussią mistrzostwo Niemiec. W 1997 roku zwyciężył z nią w rozgrywkach Ligi Mistrzów oraz Pucharu Interkontynentalnego. W 1998 roku Kree zakończył karierę.

</doc>
<doc id="1628860" url="https://pl.wikipedia.org/wiki?curid=1628860" title="Tadeusz Wojtczak (podharcmistrz)">
Tadeusz Wojtczak (podharcmistrz)

Tadeusz Wojtczak, ps. „Butny Ryś” (ur. 1 kwietnia 1915 w Berlinie – zm. 20 lutego 1944 w obozie koncentracyjnym Gross-Rosen) – instruktor harcerski, podharcmistrz, komendant ZHP i Szarych Szeregów w Buku.
Życiorys.
Po ukończeniu szkoły podstawowej w Buku, uczęszczał do Gimnazjum im. I. Paderewskiego, a następnie do Liceum Handlowego w Poznaniu. Do ZHP należał od 1926 r., od 1936 r. pełnił funkcję drużynowego 4 Drużyny im. A.Mickiewicza w Buku, a od 1937 r. był komendantem Ośrodka Harcerskiego w Buku.
W 1939 r. założył pogotowie harcerskie i został jego komendantem. W późniejszych latach prowadził działalność konspiracyjną pełniąc funkcję komendanta Szarych Szeregów w Buku. W dniu 28 lipca 1943 r. został aresztowany przez gestapo i uwięziony w Forcie VII Twierdzy Poznań. W lutym 1944 r. wywieziono go wraz z grupą instruktorów harcerskich, w której znajdował się także m.in. harcmistrz Florian Marciniak, do obozu koncentracyjnego Gross-Rosen. 20 lutego 1944 r. hitlerowcy przeprowadzili egzekucję 23 działaczy harcerskich w tym także Tadeusza .
Przez władze miasta Buk uhonorowany został m.in. ulicą swego imienia w pobliżu Parku Harcerza i tablicą pamiątkową na domu, w którym mieszkał.

</doc>
<doc id="1628864" url="https://pl.wikipedia.org/wiki?curid=1628864" title="Baczewski (herb szlachecki)">
Baczewski (herb szlachecki)

Baczewski – polski herb szlachecki, nadany w zaborze austriackim.
Opis herbu.
W polu czerwonym pniak srebrny o trzech obciętych gałęziach ułożonych w rosochę. Nad prawą i lewą po lilii srebrnej, nad środkową takaż gwiazda. Klejnot: Trzy pióra strusie, z których środkowe czerwone.
Najwcześniejsze wzmianki.
Nadany przeorowi Leopoldowi Baczewskiemu razem z pierwszym stopniem szlachectwa ("Edler von") i przydomkiem "von Chomczyce" w Galicji 13 maja 1909 roku.
Herbowni.
Baczewski.

</doc>
<doc id="1628865" url="https://pl.wikipedia.org/wiki?curid=1628865" title="Andrzej Brzechwa">
Andrzej Brzechwa

Andrzej Brzechwa (zm. 4 lutego 1593) – benedyktyn, opat klasztoru w Tyńcu.
Studiował na Akademii Krakowskiej, stopień bakałarza sztuk wyzwolonych zdobył w 1560 roku. Po wstąpieniu do zakonu pełnił funkcje kanclerza, przeora i, od 1573 – opata. Od 1584 roku dzielił swą władzę z mianowanym przez Stefana Batorego koadiutorem. Umiejętnie pomnożył majątek klasztoru i uniemożliwił przejęcie opactwa przez jezuitów. W 1579 roku nadał Akademii Krakowskiej połowę wsi Bronowice, a w 1593 założył w Tyńcu przytułek.

</doc>
<doc id="1628866" url="https://pl.wikipedia.org/wiki?curid=1628866" title="Tadeusz Wojtczak">
Tadeusz Wojtczak



</doc>
<doc id="1628867" url="https://pl.wikipedia.org/wiki?curid=1628867" title="Benek">
Benek

Benek – polsko-austriacki komediodramat z roku 2007 w reżyserii Roberta Glińskiego.
Zdjęcia powstały w Bytomiu i Rudzie Śląskiej, trwały od 4 października do 11 listopada 2006.
Opis fabuły.
Tytułowy bohater jest 29-letnim górnikiem. Jest przemęczony pracą na kopalni i warunkami mieszkaniowymi (mieszka z matką, bratem, szwagierką i ich kilkuletnim synem). Postanawia odejść z kopalni, odebrać odprawę (40 tysięcy złotych) i zacząć nowe życie w nowym mieszkaniu. Pieniądze się jednak szybko kończą, co zmusza Benka do wykazania się zaradnością. Poznaje także kobietę o imieniu Danka, która marzy o wyjeździe do Niemiec.
Obsada.
i inni

</doc>
<doc id="1628872" url="https://pl.wikipedia.org/wiki?curid=1628872" title="Deprenyl">
Deprenyl



</doc>
<doc id="1628873" url="https://pl.wikipedia.org/wiki?curid=1628873" title="Eldepryl">
Eldepryl



</doc>
<doc id="1628874" url="https://pl.wikipedia.org/wiki?curid=1628874" title="Jumex">
Jumex



</doc>
<doc id="1628877" url="https://pl.wikipedia.org/wiki?curid=1628877" title="Markos Wafiadis">
Markos Wafiadis

Markos Wafiadis (gr. Μάρκος Βαφειάδης; ur. 1906 w Theodosiopolis w Azji Mniejszej, zm. 23 lutego 1992 w Atenach) – działacz polityczny Komunistycznej Partii Grecji (KKE), dowódca macedońskiego zgrupowania partyzantów ELAS - centrolewicowej organizacji partyzanckiej, stanowiącej główną siłę greckiego ruchu oporu w okresie okupacji włosko-niemieckiej, pierwszy Naczelny Dowódca DSE podczas greckiej wojny domowej toczonej w latach 1946-1949, od 1989 dwukrotnie poseł do parlamentu Republiki Grecji.
Życie przed wojną domową.
Od młodości Wafiadis związał się z ruchem komunistycznym. W wyniku wymiany ludności pomiędzy Grecją i Turcją w 1922 jako uchodźca Wafiadis udał się do Salonik. W Salonikach w 1928 związał się z Federacją Komunistycznej Młodzieży Greckiej. W 1932 został aresztowany za działalność komunistyczną. Zwolniony w październiku 1933 podjął pracę instruktora partyjnego w wielu regionach Grecji.
Po dojściu do władzy dyktatora generała Joanisa Metaksasa w 1936, zesłano go na wyspę Ajos Efstratios, skąd uciekł. Pracował następnie w podziemnej organizacji na Krecie i był jednym z przywódców powstania w Chania w lipcu 1938. Po powstaniu udał się do Aten, gdzie aresztowano go i zesłano na wyspę Gawdos.
Lata II wojny światowej i wojny domowej.
W maju 1941, po inwazji armii niemieckiej na Grecję, uciekł z Gawdos i rozpoczął podziemną działalność przeciw okupacji niemieckiej, początkowo na Krecie, później w Atenach i Salonikach. W 1942 wybrano go do Centralnego Komitetu partii i wyznaczono opiekunem organizacji partyjnej KPG w lewicowej, republikańskiej Greckiej Ludowej Armii Wyzwoleńczej (ELAS), w greckiej prowincji Macedonia. W maju 1944 Wafiadisa wybrano delegatem z Salonik na krajowy zjazd w miejscowości Koryschades, jednak nie mógł w nim uczestniczyć. W listopadzie 1944 wszedł w spór z legendarnym założycielem ELAS i także jednym z głównych dowódców partyzanckich Arisem Weluchiotisem, nie ufającym Aliantom. Weluchiotis podkreślał, jako najważniejszy cel ELAS, walkę o suwerenność Grecji i rzeczywistą, ludową demokrację, ale jeszcze nie o komunizm, którego wprowadzanie byłoby przedwczesne. Weluchiotis postulował przygotowanie się ELAS do walk z wojskami brytyjskimi, czemu Markos Wafiadis stanowczo sprzeciwił się. W rezultacie owych sporów, w trakcie 35-dniowych walk w Atenach, toczonych od grudnia 1944, oddziały ELAS w prowincji Macedonia nie walczyły z siłami zbrojnymi Wielkiej Brytanii.
Układem z Warkizy w lutym 1945 ELAS rozwiązano oraz rozbrojono jego oddziały z okolic Aten. Wbrew zawartemu porozumieniu, a zgodnie z obawami Arisa Weluchiotisa, w kraju zapanował wtedy niczym nie krępowany terror rojalistów. Dziesiątki tysięcy byłych partyzantów aresztowano, ponieważ ich wcześniejszą walkę z okupantami, opanowane przez rojalistów sądy kwalifikowały jako pospolite, ciężkie przestępstwo kryminalne. Sam Aris Weluchiotis został zdradzony, otoczony przez nieprzyjaciół i albo zamordowany, albo (według relacji towarzyszy broni) popełnił samobójstwo. minister sprawiedliwości Królestwa Grecji poinformował 10 grudnia 1945, że tylko do tego czasu aresztowano już ponad 80 tysięcy byłych partyzantów ELAS i osób wspierających je, z czego znaczną część torturowano oraz skazano na wyroki więzienia. Aresztowano i internowano większą część z dobrowolnie stających do dyspozycji Sztabu Generalnego oficerów przedwojennej armii greckiej, którzy w czasie II wojny światowej walczyli w szeregach ELAS, wśród nich naczelnego dowódcę ELAS Stefanosa Sarafisa. W rezultacie greckie góry i lasy znów zapełniły się uciekinierami przed falą terroru, jak było to w czasach minionej, hitlerowskiej okupacji.
Poczynając od zimy 1945/1946, sytuacja bytowa uciekinierów stała się bardzo trudna. Gotowość udzielenia pomocy zgłosiły Bułgaria, Jugosławia i Albania, wiążąc ją jednak z warunkami politycznymi i ideologicznymi. Wafiadis, jako były dowódca partyzantów północnej Grecji, doszedł wtedy do porozumienia z Nikolaosem Zachariadisem, sekretarzem generalnym Komunistycznej Partii Grecji, w sprawie utworzenia ideowo-komunistycznej Demokratycznej Armii Grecji (DSE), która jako „legalne wojsko”, mogłaby stać się odbiorcą pomocy zagranicznej. 
Formalnie nastąpiło to 28 października 1946, tj. po referendum ustrojowym, odbytym 1 września 1946. Zdecydowano o ustroju monarchistycznym, a powracający Jerzy II niezwłocznie przystąpił do krwawych represji w wojsku.
Po utworzeniu DSE, KC KPG mianował Wafiadisa przywódcą tej nowej formacji partyzanckiej. W latach 1947-1948 partyzanci osiągali duże sukcesy militarne i propagandowe, faktycznie kontrolując znaczną część terytorium kraju. W grudniu 1947 Wafiadis został też mianowany premierem i ministrem wojny tymczasowego demokratycznego rządu (potocznie określanego przez ludność jako „Rząd z Gór”). W późniejszej fazie wojny domowej sytuacja partyzantów uległa gwałtownemu pogorszeniu, wskutek udzielenia rządowi Grecji decydującej pomocy militarnej przez rząd USA. Ostro zarysowały się wtedy różnice zdań w kwestiach doktryny wojskowej pomiędzy Markosem Wafiadisem a nie posiadającym dostatecznej wiedzy wojskowej Nikosem Zachariadisem. W ich następstwie, w sierpniu 1948, Wafiadisa usunięto z kierownictwa wojsk i armia partyzantów poniosła wtedy serię krwawych, spektakularnych porażek, a następnie także ciężkie klęski. W styczniu 1949 Wafiadisa odwołano ze wszystkich pełnionych funkcji, a w październiku 1950 pozbawiono członkostwa KKE (czyli Komunistycznej Partii Grecji). W warunkach przymusowego odosobnienia przebywał wówczas w ZSRR, gdzie schronił się po klęsce DSE w wojnie domowej.
Po wojnie domowej.
Po zakończeniu epoki Stalina Markos Wafiadis został przywrócony do KKE i został wybrany na członka jej Biura Politycznego Komitetu Centralnego partii. Jednakże spory z kierownictwem partii doprowadziło do jego usunięcia z urzędu w styczniu 1958 i do drugiego wykluczenia z KKE w czerwcu 1964. Po przewrocie wewnętrznym w 1968 roku, członkostwo w KKE zostało mu przywrócone.
Po 35 latach pozostawania na emigracji w ZSRR, w marcu 1983, Markos Wafiadis powrócił do Grecji. Później opublikował swoje wspomnienia. W 1984 ukazał się też wywiad z nim, obciążający ZSRR i Wielką Brytanię winą za obie wojny domowe, nieprzypadkowo wywołane i w Grecji i w Polsce. Jego fragmenty przytacza m.in. program „Reportaż bez Granic” Programu Pierwszego ERT (państwowej greckiej telewizji).
W listopadzie 1989 oraz w kwietniu 1990 został wybrany honorowo do greckiego parlamentu z listy krajowej PASOK (czyli niekomunistycznej, dużej partii centrolewicy), podkreślając, że z przekonań pozostaje komunistą oraz że komunizm jest (w jego przekonaniu) realnie możliwym do zbudowania systemem. Zmarł w wieku 86 lat w roku 1992.

</doc>
<doc id="1628880" url="https://pl.wikipedia.org/wiki?curid=1628880" title="Cerkiew Opieki Matki Bożej w Bończy">
Cerkiew Opieki Matki Bożej w Bończy

Cerkiew pod wezwaniem Opieki Matki Bożej – prawosławna cerkiew parafialna w Bończy. Należy do dekanatu Zamość diecezji lubelsko-chełmskiej Polskiego Autokefalicznego Kościoła Prawosławnego.
Świątynia położona jest poza zabudową wsi, na wzniesieniu przy trasie Krasnystaw – Uchanie – Hrubieszów.
Pierwsze informacje o parafialnej cerkwi prawosławnej w Bończy pochodzą z 1489. W XVII w. placówka duszpasterska przyjęła unię. Nowa cerkiew tego wyznania została wzniesiona w Bończy w 1724. W 1875, na skutek likwidacji unickiej diecezji chełmskiej, obiekt stał się własnością Rosyjskiego Kościoła Prawosławnego. Sześć lat później w Bończy wzniesiona została nowa świątynia, utrzymana w stylu moskiewsko-jarosławskim – odmianie obowiązującego w budownictwie sakralnym stylu rosyjsko-bizantyńskiego. Cerkiew pozostawała czynna do 1915, gdy miejscowa ludność prawosławna została ewakuowana w głąb Rosji. Ponownie stała się siedzibą parafii w 1922 lub 1923. Świątynia została po raz drugi zamknięta po II wojnie światowej – wskutek wywózek ludności ukraińskiej wyznania prawosławnego działalność parafii zamarła. Urząd ds. Wyznań wyraził zgodę na ponowne otwarcie obiektu dla celów kultowych w 1956, jednak niewielka liczba wiernych w miejscowości sprawiła, że nabożeństwa w cerkwi nie były odprawiane regularnie. Sytuacja ta uległa zmianie dopiero w 2007. Na przełomie XX i XXI w. obiekt przeszedł generalny remont.
Historia.
Pierwsze cerkwie w Bończy.
Najstarsze wzmianki pisemne o istnieniu cerkwi prawosławnej w Bończy pochodzą z 1489. Informacje o drewnianej świątyni, fundacji królewskiej, zawarte są także w dokumentach z 1506 i 1531. W 1596 do Kościoła unickiego przystąpił Dionizy Zbirujski, ostatni prawosławny biskup chełmski w jurysdykcji Patriarchatu Konstantynopolitańskiego. Decyzja ta została rozciągnięta na całą administraturę, chociaż nie wszystkie placówki duszpasterskie się z nią pogodziły. Losy parafii w Bończy w okresie, gdy na ziemi chełmskiej trwała rywalizacja prawosławnych i unitów, nie są dobrze znane. Wiadomo, iż cerkiew w Bończy, podobnie jak świątynia w pobliskim Krupem, zachowała wyznanie prawosławne w pierwszych dekadach po podpisaniu unii, przez co stała się obiektem ataków ze strony rzymskokatolickiego duchowieństwa z Lublina. Według niektórych źródeł bończańska placówka duszpasterska po 1636 całkowicie przestała działać; we wsi pozostała jedynie parafia łacińska. Pelica uznaje tę wersję za mało prawdopodobną, nie precyzuje jednak losów cerkwi w Bończy między XVI a XVIII w..
W 1724 miejscowy dziedzic, Suchodolski, zbudowaną w Bończy nową cerkiew drewnianą. Była to świątynia unicka. W 1872 liczbę wiernych korzystających ze świątyni szacowano na 600 osób. Trzy lata później, wskutek likwidacji unickiej diecezji chełmskiej, obiekt znalazł się w rękach Rosyjskiego Kościoła Prawosławnego.
Budowa i funkcjonowanie nowej cerkwi.
W latach 1878–1881 w Bończy została wzniesiona nowa, murowana cerkiew. Inwestycję tę sfinansował skarb państwa, z funduszy przeznaczonych na wznoszenie nowych obiektów sakralnych. W 1898 korzystało z niej 1048 wiernych, była to świątynia parafialna. W 1912 budynek został wyremontowany. Trzy lata później świątynia została porzucona, gdyż cała miejscowa ludność prawosławna udała się na bieżeństwo. Bończę opuścił także proboszcz parafii razem z rodziną.
W pierwszych latach po I wojnie światowej i odzyskaniu niepodległości przez Polskę świątynia nadal pozostawała zamknięta – nie figuruje ani w wykazie prawosławnych cerkwi przeznaczonych do otwarcia przez Ministerstwo Wyznań Religijnych i Oświecenia Publicznego z 1919, ani na liście trzydziestu faktycznie otwartych obiektów z 1921. Nie została jednak również nigdy zrewindykowana na rzecz Kościoła katolickiego, w odróżnieniu od ponad 20 analogicznych obiektów w najbliższych miejscowościach. W 1923 była już jednak ponownie siedzibą parafii, jednej z piętnastu prawosławnych placówek duszpasterskich w dekanacie chełmskim diecezji warszawsko-chełmskiej. Jej filią była cerkiew w Krupem. Świątynie w Krupem i Bończy były jedynymi czynnymi cerkwiami prawosławnymi w powiecie krasnostawskim. Otwarcie etatowej parafii w Bończy było możliwe dzięki staraniom dziekana chełmskiego ks. Olimpiusza Denisiewicza, a także księży Włodzimierza Matwiejczuka i ks. ppłk Józefa Dyńko-Nikolskiego. W 1928 liczbę parafian szacowano na 3179 osób, przy czym dane policyjne wskazywały liczbę niższą – 3090 osób uczęszczających do cerkwi w Bończy i w Krupem. We wrześniu 1932 cerkiew odwiedził w ramach wizyty kanonicznej biskup Sawa (Sowietow).
Cerkiew pozostawała czynna w czasie II wojny światowej, nadal uczęszczało do niej wówczas ponad 450 osób. W 1945 lub 1946 proboszcz parafii i 70% wiernych wyjechało do ZSRR. Pozostała część wiernych została wysiedlona z Bończy w ramach Akcji „Wisła”. Po wywózkach ludności ukraińskiej cerkiew została zamknięta. Mimo porzucenia obiekt nie został zdewastowany, jego wyposażenie przetrwało. Starania o jej otwarcie podjął w 1954 ks. Aleksy Baranow, który w czasie wizyty w miejscowości przekonał się, że nadal pozostawało w niej ok. 700 osób wyznania prawosławnego. Inicjatywę tę poparł metropolita warszawski i całej Polski Makary, który uzyskał zgodę na reaktywację parafii, mimo początkowej niechęci Urzędu ds. Wyznań, w pierwszej połowie 1956 r. Regularne nabożeństwa w cerkwi były jednak odprawiane dopiero od 1958; następnie w latach 1974–1989 w świątyni odbywały się jedynie okazjonalne uroczystości religijne odprawiane przez kapłanów z parafii św. Jana Teologa w Chełmie. Według innego źródła cerkiew posiadała stałego administratora w latach 1956–1989 i dopiero później z powodu małej liczby wiernych zaczęła być obsługiwana przez duchowieństwo z Lublina, Chełma lub Hrubieszowa, zaś stały proboszcz wrócił do Bończy w 2007. W 1965 doszło do próby podpalenia obiektu. Według różnych badań między rokiem 1968–1970 w Bończy przebywało od 136 do 292 prawosławnych, jednak "de facto" większość z nich uczęszczała do miejscowego kościoła św. Stanisława. Sukcesywny spadek liczby uczęszczających do cerkwi był wynikiem migracji do Lublina, Chełma i Krasnegostawu, jak również nacisków ze strony katolickiej większości mieszkańców.
Dzięki staraniom arcybiskupa lubelskiego i chełmskiego Abla cerkiew przeszła kapitalny remont w ostatniej dekadzie XX w.. Dalsze prace konserwatorskie trwały do 2007. W jego ramach odnowiono przechowywane w cerkwi ikony.
Architektura.
Cerkiew reprezentuje styl bizantyjsko-rosyjski, w szczególności naśladuje XVII–XVIII-wieczną moskiewską architekturę sakralną (styl moskiewsko-jarosławski). Jest to obiekt trójdzielny, z dzwonnicą zwieńczoną dachem namiotowym i małą cebulastą kopułką nad przedsionkiem, pojedynczą kwadratową nawą zwieńczoną jedną dużą cebulastą kopułą oraz mniejszym trzyczęściowym pomieszczeniem ołtarzowym, nad którym wznosi się mniejsza kopuła. W celu wzmocnienia skojarzeń z siedemnastowieczną moskiewską architekturą sakralną nad oknami w bębnie głównej kopuły i dzwonnicy umieszczono białe łuki o kształcie kokoszników, zaś archiwolty drzwi i okiem wsparto na białych kolumienkach. Pomieszczenie ołtarzowe cerkwi zamknięte jest poligonalnie.
Cerkiew w Bończy nie jest pod względem architektonicznym oryginalna. Identyczny projekt wykorzystano przy budowie cerkwi w Gnojnie, Babicach, Teratynie, Kalinówce i Horyszowie Ruskim. Wszystkie wymienione świątynie zostały oddane do użytku między rokiem 1881 a 1883, przy czym cerkiew w Bończy była jednym z pierwszych obiektów tego typu. Wznoszenie w różnych miejscowościach identycznych cerkwi było rozpowszechnioną praktyką w budownictwie sakralnym ostatnich dekad istnienia Imperium Rosyjskiego. Z kolei dekoracyjny detal, nawiązujący do sztuki moskiewskiej, w bardziej rozbudowanej wersji został powtórzony w cerkwi Zaśnięcia Matki Bożej w Hrubieszowie. Wszystkie wymienione cerkwie tworzyły pierwszą grupę świątyń prawosławnych wzniesionych na terenie Królestwa Polskiego w stylu moskiewsko-jarosławskim, nie zaś według wzorców opracowanych przez Konstantina Thona. 
We wnętrzu świątyni znajduje się wyposażenie z XVII–XVIII w., w tym ikony z tego okresu. Ikonostas w cerkwi jest jednorzędowy.
Cerkiew wpisano do rejestru zabytków 2 grudnia 2004 pod nr A/281.

</doc>
<doc id="1628882" url="https://pl.wikipedia.org/wiki?curid=1628882" title="SAT Kurier">
SAT Kurier

Magazyn Telewizji Cyfrowej SAT Kurier – magazyn poświęcony tematyce telewizji cyfrowej, w tym m.in. telewizji satelitarnej i telewizji naziemnej DVB-T, wydawany w latach 1997-2022. Właścicielem i wydawcą magazynu jest firma Hollex Sat Systems z Krakowa. Redaktorem naczelnym dwumiesięcznika jest Janusz Sulisz.
Historia.
Pierwsze, całkowicie czarno-białe wydanie jako dwumiesięcznik zostało wydrukowane w styczniu 1997 roku w nakładzie zaledwie 500 sztuk. Rozesłano je za darmo, a duże zapotrzebowanie na tego typu treści spowodowało konieczność dodruku. Coraz większe zainteresowanie powodowało ciągły wzrost nakładu, a zasób fachowych informacji z dziedziny TV-SAT przyciągał coraz to nowych czytelników, abonentów i dystrybutorów. Od wydania 3/1997 okładkę drukowano w kolorze. W wydaniu 3/1999 w kolorze udostępniono także część stron wewnątrz, a od kolejnego wydania całość jest publikowana w kolorze. Od wydania 2/2000 drukowane są rozbudowane tabele kanałów satelitarnych w formie, która z niewielkimi zmianami przetrwała do dnia dzisiejszego.
W 2002 roku rozpoczęto druk angielskiej wersji magazynu SAT Kurier, którego dystrybucją zajmowała się angielska spółka Hollstar Ltd. (łącznie 6 wydań, które drukowano w Polsce). Angielskiego SAT Kuriera można było zaprenumerować także w Polsce. Drukowano też SAT Kuriera w wersji angielsko-greckiej, ale druk został zawieszony równolegle z drukiem angielskiej wersji – na początku 2004 roku. Na początku 2005 roku wydano specjalny numer SAT Kuriera – Katalog Cyfra24.pl z 2004 roku – z produktami TV-SAT z całej Polski. Nie kontynuowano jego druku w kolejnych latach. Od 2007 roku SAT Kurier przekształcono z dwumiesięcznika w miesięcznik, ale z 11 numerami w roku (wydanie lipcowe łączone z sierpniowym – tzw. wydanie wakacyjne). Od 2016 pismo z powrotem stało się dwumiesięcznikiem.
Od grudnia 2008 roku Hollex Sat Systems wydawał przez jakiś czas magazyn o podobnej tematyce do SAT Kuriera – Digi-TV.pl. Pierwotnie był on dwumiesięcznikiem, ale w 2010 roku przemianowano go na kwartalnik. W 2010 roku wydano 4 ostatnie numery Digi-TV.pl. Nadal prowadzony jest serwis internetowy Digi-TV.pl
W listopadzie 2022 redaktor naczelny pisma zapowiedział zakończenie publikacji wydań papierowych od 2023, jako powód podając m.in. drożejący papier i brak reklam. Jednocześnie zapowiedziano dalsze utrzymanie serwisu internetowego.
SAT Kurier w sieci.
Równolegle z Magazynem Telewizji Cyfrowej SAT Kurier, w Internecie działa portal internetowy satkurier.pl, aktualizowany codziennie. W serwisie można znaleźć także forum dyskusyjne oraz blogi redaktorów miesięcznika. Na początku 2012 roku uruchomiona została wersja mobilna m.satkurier.pl. Użytkownicy serwisu satkurier.pl mogą być na bieżąco z najświeższymi informacjami dzięki kanałom RSS i newsletterowi.
e-Wydania SAT Kuriera.
Magazyn Telewizji Cyfrowej SAT Kurier jest dostępny w wersji elektronicznej. Na początku 2012 roku redakcja SAT Kuriera uruchomiła własne e-wydania w postaci zbiorów artykułów z archiwalnych wydań miesięcznika.
Redakcja.
W skład redakcji satkurier.pl wchodzą:
Siedziba.
Redakcja magazynu działa przy siedzibie wydawcy Hollex Sat Systems na ul. Anieli Krzywoń 14, 31-464 Kraków, Polska.

</doc>
<doc id="1628886" url="https://pl.wikipedia.org/wiki?curid=1628886" title="Baczyński (herb szlachecki)">
Baczyński (herb szlachecki)

Baczyński – polski herb szlachecki z nobilitacji, odmiana herbu Sas.
Opis herbu.
Opis zgodnie z klasycznymi regułami blazonowania:
W polu błękitnym półksiężyc złoty z dwiema takimiż gwiazdami nad rogami i strzałą srebrną między nimi.
Klejnot: Strzała srebrna nad którą gwiazda złota.
Labry: Błękitne, podbite srebrem.
Najwcześniejsze wzmianki.
Nadany mecenasowi Stanisławowi Kostce Marcinowi Baczyńskiemu w 1776 roku.
Herbowni.
Baczyński.

</doc>
<doc id="1628888" url="https://pl.wikipedia.org/wiki?curid=1628888" title="Olimpija Lipawa">
Olimpija Lipawa

Olimpija Lipawa (łot. Olimpija Liepāja) – łotewski klub piłkarski, mający siedzibę w mieście Lipawa, na zachodzie kraju.
Historia.
Chronologia nazw:
Klub sportowy 2. Liepājas biedrība riteņbraukšanas (2.Lipawskie Towarzystwo Kolarstwa) został założony w miejscowości Lipawa 20 marca 1909 roku. Na początku istnienia w klubie działała tylko sekcja kolarstwa, dopiero na początku lat 20. XX wieku powstała sekcja piłkarska. W 1913 klub otrzymał nazwę Olimpija Lipawa. Aż do roku 1924 najsilniejszym klubem piłkarskim w Lipawie był LNJS Lipawa, ale po tym rozpoczęła się era dominacji Olimpiji.
W 1924 zespół zdobył drugie miejsce wśród łotewskich klubów prowincjalnych (wtedy mistrzostwo rozgrywano pomiędzy zwycięzcą prowincji a mistrzem stolicy Rygi), również rozegrał swoje pierwsze międzynarodowe mecze towarzyskie. W 1925 Olimpija wygrała konkurencję między klubami prowincjalnymi, co pozwoliło zagrać przeciwko RFK Ryga o tytuł mistrza Łotwy. Olimpija przegrała 3:4 po dogrywce, ale nadal był to pierwszy klub z prowincji, który rzucił poważne wyzwanie wobec klubów z Rygi. W 1926 klub ponownie był drugim na Łotwie, a jego piłkarze stały się poważną siłą w reprezentacji Łotwy (w towarzyskim meczu z Litwą grało sześciu piłkarzy z Olimpiji).
W 1927 roku powstała nowa liga na Łotwie – Virslīga, w której zagrali kluby zarówno z Rygi oraz innych miast. Olimpija została pierwszym mistrzem Virslīgi. W 1928 i 1929 klub zdobył 2 kolejne tytuły. Od 1928 do 1930 roku Olimpija wygrała trzy lata z rzędu Puchar Rygi i tym samym stała się jego stałym właścicielem. Początek lat 30. XX wieku był mniej udanym – w 1930 i 1931 zespół zajął drugie miejsce w Virslidze za RFK Ryga, a w 1932 – tylko 4. miejsce. Ale w 1933 roku klub zdobył kolejne mistrzostwo Łotwy. Kolejny tytuł przyszedł w roku 1936, a potem w sezonach 1937/1938 i 1938/1939.
W 1940 po okupacji radzieckiej Olimpija została rozwiązana przez Sowietów, ale na początku 1941 roku klub został reaktywowany jako Dinamo Lipawa. Latem 1941 terytorium Łotwy został zajęty przez wojska III Rzeszy. W 1942 klub przywrócił nazwę Olimpija Lipawa. W październiku 1944 roku po ponownym przyjściu wojsk radzieckich klub został zlikwidowany po raz drugi i ostatni.
Wielu byłych piłkarzy Olimpiji wraz z trenerem Kārlis Tīls później przeszły do nowo utworzonego klubu radzieckiego Liepājas Metalurgs, który został założony w 1945 roku (co najmniej 9 byłych graczy Olimpija byli w kadrze Daugavy, która zdobyła w 1946 tytuł mistrzowski Łotewskiej SRR). Więc teoretycznie Daugavę (a także – Liepājas Metalurgs) można uznać za następców Olimpiji.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Miejskim w Lipawie, który może pomieścić 5000 widzów.

</doc>
<doc id="1628894" url="https://pl.wikipedia.org/wiki?curid=1628894" title="Premierzy Queenslandu">
Premierzy Queenslandu

Premier Queenslandu (Premier of Queensland) – faktycznie najważniejszy (choć formalnie sytuujący się w hierarchii poniżej gubernatora) urząd we władzy wykonawczej australijskiego stanu Queensland. Oficjalnie premiera powołuje gubernator, jednak tradycyjnie urząd ten obejmuje przywódca partii lub koalicji posiadającej większość w parlamencie stanowym. Następnie na jego wniosek gubernator mianuje pozostałych członków gabinetu stanowego.
Urząd ten powstał w 1859, kiedy Queensland oddzielił się od Nowej Południowej Walii i stał się osobną, autonomiczną kolonią brytyjską.

</doc>
<doc id="1628895" url="https://pl.wikipedia.org/wiki?curid=1628895" title="Bigode">
Bigode

João Ferreira ("Bigode", ur. 4 kwietnia 1922 w Belo Horizonte, zm. 31 lipca 2003 w Belo Horizonte) – brazylijski piłkarz, obrońca. Srebrny medalista MŚ 50.
Kariera sportowa.
Karierę zaczynał w 1940 w Atlético Mineiro z rodzinnego miasta. Triumfował w Campeonato Mineiro, w 1943 został zawodnikiem Fluminense FC, w 1946 zwyciężał w Campeonato Carioca. W 1949 odszedł do lokalnego rywala CR Flamengo, by w 1952 ponownie zostać graczem Fluminense. Karierę zakończył w 1956.
W reprezentacji Brazylii w latach 1949-1950 rozegrał 11 spotkań. Podczas MŚ 50 wystąpił w pięciu meczach Brazylii w turnieju. Znajdował się wśród triumfatorów Copa América 1949.

</doc>
<doc id="1628896" url="https://pl.wikipedia.org/wiki?curid=1628896" title="João Ferreira">
João Ferreira



</doc>
<doc id="1628897" url="https://pl.wikipedia.org/wiki?curid=1628897" title="Cerkiew św. Mikołaja w Dratowie">
Cerkiew św. Mikołaja w Dratowie

Cerkiew pod wezwaniem św. Mikołaja – prawosławna cerkiew parafialna w Dratowie. Należy do dekanatu Lublin diecezji lubelsko-chełmskiej Polskiego Autokefalicznego Kościoła Prawosławnego.
Pierwsza cerkiew w Dratowie powstała przed 1490. Siedzibą samodzielnej parafii stała się w kolejnym stuleciu. Należała wówczas do unickiej diecezji chełmskiej. W okresie przynależności placówki duszpasterskiej do unitów w Dratowie wzniesiono w XVIII oraz w 1870 dwie nowe świątynie, za każdym razem przyczyną budowy był zły stan techniczny starszej cerkwi. Obiekt sakralny stał się własnością Kościoła prawosławnego po likwidacji unickiej diecezji chełmskiej w 1875.
Współcześnie istniejąca cerkiew w Dratowie powstała w latach 1888–1889 według projektu Wiktora Syczugowa. Reprezentuje styl bizantyjsko-rosyjski, obowiązujący w rosyjskim budownictwie sakralnym II połowy XIX w. Obiekt był czynny od momentu konsekracji w 1889 do ewakuacji ludności prawosławnej w 1915 (bieżeństwo). Od 1923 ponownie był siedzibą parafii. Jej funkcjonowanie zamarło po zabójstwie proboszcza, ks. Stefana Maleszy, jakiego dokonało Gestapo 15 sierpnia 1942. W 1947, w związku z wywiezieniem ludności ukraińskiej wyznania prawosławnego, cerkiew została zamknięta. Porzucony obiekt sakralny zaczął ponownie pełnić funkcje liturgiczne w 1959. W latach 60. XX wieku oraz w latach 2007–2008 został gruntownie odnowiony.
Historia.
Pierwsze cerkwie w Dratowie.
Parafia prawosławna w Dratowie powstała w XVI w., jednak już przed 1490 w miejscowości istniała świątynia tego wyznania, stanowiąca filię parafii w Mogielnicy. Po zawarciu unii brzeskiej cała eparchia chełmska, do której należała parafia dratowska, przeszła do Kościoła unickiego razem ze swoim ordynariuszem biskupem Dionizym. Patronem cerkwi w Dratowie był św. Mikołaj Cudotwórca.
Cerkiew unicka.
Zachowały się protokoły inwentaryzacyjno-lustracyjne cerkwi z lat 1720, 1741 1774, 1814, 1821, 1836 i 1870. Opis unickiej świątyni z 1741 podaje, że jej fundatorem był Seweryn Rzewuski; obiekt ten nosił już inne od pierwotnego wezwanie Wprowadzenia Matki Bożej do Świątyni. W cerkwi funkcjonowały trzy ołtarze, odnotowano także obecność we wnętrzu ikonostasu.
Protokół wizytacji z 1836 opisuje świątynię jako obiekt w złym stanie technicznym, wymagający naprawy dachu i usunięcia zawilgoceń. Wydana została wówczas decyzja o budowie nowej świątyni. Z myślą o tej budowie od 1844 gromadzone były materiały, jednak ostatecznie planowanej inwestycji nie przeprowadzono i stara cerkiew pozostawała czynna do 1865, gdy była już na tyle zrujnowana, że budowniczy powiatowy zdecydował o jej zamknięciu w obliczu możliwości zawalenia. Budynek istniał jeszcze przez dwa lata. W 1867 został rozebrany; materiał z rozbiórki sprzedano. Trzy lata później unicki biskup chełmski Mychajło Kuzemśkyj zawarł w protokole wizytacji informację, iż odwiedzana przez niego cerkiew w Dratowie powstała na krótko przed jego przyjazdem do miejscowości. Nowa cerkiew w Dratowie ponownie była zbudowana z drewna. W 1875 unicka diecezja chełmska została zlikwidowana, a jej parafie, w tym dratowska placówka duszpasterska, włączone do Rosyjskiego Kościoła Prawosławnego.
25 kwietnia 1886 w czasie Świąt Wielkanocnych budynek poniósł pewne straty w pożarze. Dwa lata później w kolejnym pożarze całkowitemu zniszczeniu uległo wyposażenie świątyni, w tym ikony, ikonostas, księgi metrykalne oraz przedmioty przeniesione z cerkwi w Łęcznej zniszczonej w 1830. Inne źródło wymienia tylko jeden pożar, w 1886. W ciągu kolejnych trzech lat funkcje świątyni parafialnej w Dratowie pełniły zbudowana jeszcze w 1886 kaplica, a od stycznia 1887 także specjalne pomieszczenie w miejscowej szkole, które jednak udostępniano wiernym jedynie w okresie zimowym. Przy kompletowaniu wyposażenia dla obydwu obiektów parafię dratowską wsparło Bractwo Przenajświętszej Bogurodzicy działające przy soborze prawosławnym w Chełmie.
1889–1915.
Murowana cerkiew w Dratowie została wybudowana w latach 1888–1889 (lub 1889–1890) według planów Wiktora Syczugowa dla liczącej ok. 1000 wiernych parafii w Dratowie. Budynek poświęcił w 1889 biskup lubelski Flawian. Prace dekoracyjne we wnętrzu obiektu trwały jeszcze do 1891. W 1913 do cerkwi uczęszczało ok. 1400 wiernych z Kaniwoli, Ludwina, Łęcznej, Dratowa i innych mniejszych wsi. Od 1912 świątynią opiekowali się mnisi z monasteru św. Onufrego w Jabłecznej.
W 1915, w wyniku działań wojennych, ludność prawosławna udała się w głąb Rosji ("bieżeństwo"). W 1915–1916 nieopodal Dratowa przebiegał front, a w cerkwi przez pewien czas mieścił się szpital polowy.
W niepodległej Polsce.
Do 1919 świątynia była nieczynna; nie została uwzględniona w wykazie cerkwi przeznaczonych do otwarcia sporządzonym w Ministerstwie Wyznań Religijnych i Oświecenia Publicznego. Mimo to roku następnego przez trzy kolejne lata cerkiew obsługiwał hieromnich Mitrofan (Stelmaszuk) z monasteru św. Onufrego w Jabłecznej, czyniąc to bez oficjalnej zgody lokalnych władz polskich. Od 1923 w Dratowie legalnie działała parafia należąca do dekanatu chełmskiego diecezji warszawsko-chełmskiej. Cerkiew w Dratowie była jej jedyną świątynią. Według innego źródła cerkiew dratowska była jedynie filią parafii w Syczynie. Oryginalne wyposażenie świątyni zostało wywiezione na bieżeństwo i nigdy nie znalazło się ponownie w obiekcie. Po 1919 wstawiono do niej nowy ikonostas nieznanego pochodzenia, dzwonów cerkiewnych nigdy nie odzyskano.
Cerkiew ocalała w czasie międzywojennej akcji rewindykacyjnej. W latach 30. XX wieku została nawet wyremontowana. Nie doznała również zniszczeń w czasie II wojny światowej, proboszcz ks. Stefan Malesza zdołał w 1940 przeprowadzić kolejny remont jej elewacji. Dwa lata później, 15 sierpnia 1942, duchowny i jego córka Olga zostali zamordowani przez Gestapo za przechowywanie uciekinierów z obozu pracy w Chełmie. Wydarzenie to sprawiło, że życie religijne w świątyni dratowskiej praktycznie zamarło, chociaż cerkwią formalnie opiekowali się kapłani z sąsiednich parafii. W latach 1943–1947 zniszczeniu uległ ikonostas w świątyni.
Świątynia została zamknięta w 1947, po rozpoczęciu akcji „Wisła”. Dzięki staraniom ks. Aleksego Baranowa otwarto ją ponownie w 1959 i od tego czasu opiekę nad cerkwią sprawują księża z parafii Przemienienia Pańskiego w Lublinie (parafia dratowska nie ma stałego proboszcza); nabożeństwa odbywają się w co drugą niedzielę. W 1970 wymieniono ikonostas, wstawiając tego typu konstrukcję pochodzącą z cerkwi w okolicach Przemyśla lub Łańcuta, według innego źródła – z Sanoka. Piętnaście lat później przeprowadzona została ponowna renowacja fresków, która stanowiła ostatnią fazę zainicjowanego jeszcze w latach 60. XX wieku remontu.
W latach 2002–2008 trwała kolejna generalna renowacja obiektu, której inicjatorem był arcybiskup lubelski i chełmski Abel, a głównym sponsorem – kopalnia węgla kamiennego w Bogdance. W jej ramach odnowione zostały elewacje świątyni, jak również osuszono fundamenty budynku, wzmocniono strop i kopuły. Od 2009 w sierpniu każdego roku w cerkwi i na cmentarzu odbywają się „Spotkania z prawosławiem” – impreza kulturalno-historyczna.
Cerkiew i cmentarz prawosławno-unicki w Dratowie zostały wpisane do rejestru zabytków 31 października 1989 pod nr A/986/1-3. Na cmentarzu parafialnym pochowany jest pisarz i poeta Andrzej Łuczeńczyk oraz rozstrzelani przez hitlerowców proboszcz parafii dratowskiej ks. Stefan Malesza z córką Olgą.
Położenie.
Cerkiew zlokalizowana jest poza wschodnią granicą wsi Dratów, ok. 200 metrów na zachód od miejsca, gdzie znajdowała się najstarsza świątynia prawosławna w miejscowości. W miejscu tym obecnie (XXI w.) wznosi się pomnik upamiętniający zabitych podczas polskiej demonstracji patriotycznej w 1918, obok znajduje się zabytkowy budynek plebanii. Z kolei 200 metrów na wschód od budynku cerkwi zlokalizowany jest czynny parafialny cmentarz otwarty dla pochówków prawosławnych i katolickich. W bezpośrednim sąsiedztwie placu z cerkwią znajduje się z kolei rosyjsko-niemiecki cmentarz wojenny z okresu I wojny światowej. Pochowani są na nim żołnierze polegli w rejonie Dratowa między 7 a 20 sierpnia 1915 oraz ci, którzy zmarli w polowym szpitalu, na który w czasie wojny zaadaptowano cerkiew dratowską.
Pierwotnie świątynię otaczał lipowy drzewostan: 24 drzewa zostały posadzone w bezpośrednim sąsiedztwie cerkwi, zaś dalsze 24 – w alei dojazdowej do cerkwi. Burze w 2007 i podeszły wiek drzew sprawiły, że pozostało z nich kilkanaście okazów.
Architektura.
Cerkiew reprezentuje styl bizantyjsko-rosyjski, określany niekiedy w źródłach jako „rosyjski”. Przeznaczona jest dla równoczesnego udziału w nabożeństwie ok. 700 osób. Cerkiew zbudowana jest na planie krzyża. Jest to budowla trójdzielna z kwadratową krytą czteropołaciowym dachem nawą. Dach ten wieńczy cebulasta kopuła na cylindrycznym bębnie. Ramiona krzyża mają formę prostokątnych ryzalitów. Pomieszczenie ołtarzowe jest również prostokątne; zamyka je poligonalna absyda. Dzwonnica cerkiewna zlokalizowana jest nad prostokątnym przedsionkiem. Wieńczy ją cebulasta kopuła na bębnie o analogicznym kształcie, jak w przypadku kopuły nad nawą. Na tle innych świątyń wzniesionych na ziemi chełmskiej według projektów Wiktora Syczugowa cerkiew w Dratowie, obok cerkwi w Radczu wyróżnia się bogactwem dekoracyjnego detalu na fasadzie. Bryłę budynku obiega kilka rzędów fryzów, podwójne są także obramowania okien w cerkwi, harmonijnie przechodzące w kordonowe gzymsy.
Wszystkie ikony znajdujące się w świątyni są kopiami, gdyż świątynia była wielokrotnie okradana. Powstały one w Turkowicach. Niezachowany pierwszy ikonostas cerkwi powstał w pracowni Sikorskiego w Petersburgu. Ikonostas umieszczony w świątyni po II wojnie światowej jest dwurzędowy. W dolnym rzędzie znajdują się ikony Matki Bożej oraz Chrystusa, w górnym – postacie Ewangelistów oraz Świętych Piotra i Pawła, jak również scena Ostatniej Wieczerzy. Nad królewskimi wrotami znajduje się niewielka ikona Matki Bożej.
Polichromie malowali w XX w. Julian Mizerski i ks. Jerzy Ignaciuk. Fresk nad częścią ołtarzową świątyni ilustruje przypowieść o synu marnotrawnym.

</doc>
<doc id="1628898" url="https://pl.wikipedia.org/wiki?curid=1628898" title="Shinji Nakano">
Shinji Nakano

 – japoński kierowca Formuły 1 w latach 1997-1998 w zespole Prost i Minardi.
Życiorys.
Początki kariery.
Karierę rozpoczął od kartingu w 1984 roku. Po jej zakończeniu w 1988 rozpoczął poważną karierę wyścigową, debiutując w 1989 w japońskiej Formule 3. Debiut mógł zaliczyć do całkiem udanych, będąc ostatecznie sklasyfikowanym na 7 miejscu w klasyfikacji końcowej. Po dobrym sezonie w F3 wyjechał do Europy, gdzie przez dwa lata startował w Europejskiej Formule Opel Lotus. Po dość miernych wynikach postanowił powrócić do kraju, gdzie dzielił obowiązki między Formułą Nippon, a ponownie japońską F3. W latach 1993-1994 uczestniczył już tylko w F3, natomiast w 1996-1995 w japońskim odpowiedniku F3000 z kilkoma sukcesami. 
Formuła 1.
W Formule 1 zadebiutował podczas Grand Prix Australii w ekipie Prost. Głównym powodem debiutu Japończyka był kontrakt między francuskim teamem a Hondą-Mugen na dostarczanie jednostek napędowych za niższą cenę. Sprawdziło się więc, że przez cały sezon Nakano radził sobie wyraźnie słabiej, niż jego partner Olivier Panis, który zdołał stanąć dwukrotnie na podium. Ostatecznie sezon zakończył na 18 miejscu z dorobkiem 2 punktów (zajął dwukrotnie 6 miejsce podczas Grand Prix Kanady i Grand Prix Węgier). Po zerwaniu kontraktu między Hondą, a ekipą Prost, Japończyk został zastąpiony przez Włocha, Jarno Trullego, na kolejny rok. Ponownie jednak dzięki wsparciu japońskiego, znalazł dla siebie miejsce w szeregach kierowców F1, tym razem w Minardi, w którym jeździł wcześniej wspomniany Włoch. Słaby samochód nie pozwolił mu na zdobycie punktów. W kolejnym roku przyjął ofertę zespołu Jordan na pełnienie funkcji kierowcy testowego, któremu silniki również dostarczała Honda. Po tym sezonie całkowicie zakończył działalność w najwyższej serii wyścigowej.
Dalsza kariera.
Po zakończeniu działalności w F1, Nakano rozpoczął starty w amerykańskiej Champ Car, gdzie jeździł do 2002 roku. W 2003 wystąpił w Indianapolis 500, który ukończył na 14. pozycji. Poza tym w kolejnych latach brał udział w różnych wyścigach długodystansowych m.in. w 24-godzinnym wyścigu Le Mans (w 2006 i 2008 roku), jednak bez sukcesu.

</doc>
<doc id="1628899" url="https://pl.wikipedia.org/wiki?curid=1628899" title="Misja Kepler">
Misja Kepler



</doc>
<doc id="1628902" url="https://pl.wikipedia.org/wiki?curid=1628902" title="Flotylla Kaspijska (Biali)">
Flotylla Kaspijska (Biali)

Flotylla Kaspijska (ros. Каспийская флотилия) – bojowa flotylla białych podczas wojny domowej w Rosji
14 maja 1919 r. na Morzu Kaspijskim został sformowany oddział statków Sił Zbrojnych Południa Rosji pod nazwą "Ekspedycja Specjalnego Przeznaczenia". Na jego czele stanął kpt. 1 rangi Konstantin K. Szubert. W jego skład wchodziło 9 2-masztowych parowych statków rybackich (zwanych "rybnicami"), w tym 7 uzbrojonych w karabiny maszynowe i 2 transportowych. Załoga każdego statku składała się z 12 marynarzy. Flotylla operowała z bazy w Pietrowsku na płytkich wodach przybrzeżnych Morza Kaspijskiego i w delcie Wołgi, gdzie z reguły nie mogły docierać większe statki bolszewickie. Współdziałała z piratami morskimi sztabskapitana Sklianina, który nie uznawał żadnej zwierzchności. 15 maja statki wypłynęły na swoją pierwszą bojową misję, która polegała na przewiezieniu i zainstalowaniu na wyspie Czeczeń posterunku obserwacyjnego. W nocy z 27 na 28 maja bez skutku atakowały one bolszewicki okręt podwodny "Макрел". 29 maja przeprowadziły rajd bojowy przeciwko garnizonowi Astrachania i ostrzelały go. W nocy z 29 na 30 maja zapobiegły atakowi bolszewickiego parochoda, odganiając go ogniem karabinów maszynowych. Wkrótce w skład flotylli wszedł parochod "Елизавета", pływający wcześniej na Wołdze, który został uzbrojony w działko 47 mm i 2 karabiny maszynowe. Kapitan K. K. Szubert nawiązał kontakt z dowódcą 1 Dywizji Kawalerii, nacierającej na Astrachań. Dostał od niego 2 działa górskie 76 mm, które zostały zamocowane na 2 największych statkach. 14 czerwca, podczas transportu uzbrojenia i materiałów wojennych do wioski Woskriesienskij, doszło do bitwy artyleryjskiej pomiędzy 2 statkami flotylli a 3 parochodami bolszewickimi. Parochody podpłynęły do brzegu, aby ostrzelać oddział sztabskapitana Sklianina i wysadziły desant. Wówczas zaatakowały je statki kpt. K. K. Szuberta. Z dużymi stratami nieprzyjacielskie parochody zostały zmuszone do pośpiesznego odwrotu. Wkrótce flotylla białych została zasilona nowymi parochodami i kutrami motorowymi. Jesienią 1919 r. wycofała się ona z delty Wołgi w związku z generalnym odwrotem wojsk gen. Antona I. Denikina. W dalszym ciągu działała natomiast jeszcze przez pewien czas na przybrzeżnych wodach Morza Kaspijskiego.

</doc>
<doc id="1628904" url="https://pl.wikipedia.org/wiki?curid=1628904" title="Nuruddin Farah">
Nuruddin Farah

Nuruddin Farah (somalijski: Nuuradiin Faarax, arabski: نور الدين فرح, ur. 24 listopada 1945 w Baidoi) – somalijski powieściopisarz zajmujący się zwłaszcza tematem wyzwolenia kobiet w postkolonialnej Somalii. Urodził się, gdy Baidoa była w wyniku drugiej wojny światowej czasowo pod kontrolą brytyjską, a nie włoską. Jego ojciec był kupcem, a matka poetką. Chodził do szkoły w Kallafo, w Ogadenie, i uczył się tam języków: angielskiego, arabskiego i amharskiego. W 1963 roku, trzy lata po uzyskaniu przez Somalię niepodległości, gdy wybuchły poważne starcia graniczne z Etiopią, Farah musiał opuścić rodzinny Ogaden. Studiował literaturę i filozofię na Uniwersytecie Pendżabu w Chandigarh w Indiach. Po powrocie został nauczycielem w Mogadiszu.
Wkrótce rozpoczął karierę pisarską powieścią "From a Crooked Rib" (1970), o dziewczynie nomadce, która ucieka przed zaaranżowanym małżeństwem z o wiele starszym mężczyzną. Od razu został zauważony na forum międzynarodowym, popadł jednak w konflikt z niedawno ustanowionym reżimem Mohammeda Siada Barre. Po wydaniu drugiej powieści, "A Naked Needle", podczas spotkań autorskich w Europie, został ostrzeżony, że rząd somalijski planuje aresztowanie go za jej treść. Nie wrócił więc do kraju, tylko postanowił żyć na wygnaniu - nauczał w Stanach Zjednoczonych, Niemczech, Włoszech, Nigerii, Sudanie, Gambii i Indiach.
Później stworzył dwie powieściowe trylogie: "Variations on the Theme of an African Dictatorship" oraz "Blood in the Sun". "Variations" atakują demoralizację wielu autorytarnych postkolonialnych afrykańskich reżimów, porównując je do popełniających nadużycia europejskich kolonialistów; trylogia bada też dalej sprawy płci, zwłaszcza praktykę obrzezania kobiet.
Trylogia "Variations" została dobrze przyjęta na świecie, a reputację Faraha wzmocniła ostatecznie jego najsłynniejsza powieść, "Maps" (1986), pierwsza z trylogii "Blood in the Sun". Akcja "Maps" rozgrywa się podczas konfliktu w Ogadenie w 1977 roku, w powieści stosowana jest nowatorska technika narracji w drugiej osobie dla zbadania kwestii tożsamości kulturowej w postkolonialnym świecie.
W 2000 roku Farah napisał "Yesterday, Tomorrow", zbiór zbeletryzowanych opowieści Somalijczyków rozsianych po świecie po wybuchu wojny domowej w Mogadiszu w 1991 roku.
W 1996 roku pisarz powrócił do Somalii i znów osiedlił się w Mogadiszu, wówczas i nadal mieście pełnym przemocy. Na krótko jednak, wkrótce przeniósł się do Kapsztadu, a w Mogadiszu bywa dwa razy do roku - twierdzi, że czuje się tam bezpiecznie, unika jedynie stref walk. W 1998 roku otrzymał Nagrodę Neustadt, drugą najbardziej prestiżową po literackim Noblu. Uważany jest powszechnie za jednego z najwybitniejszych żyjących pisarzy afrykańskich i od kilku lat wymieniany jako kandydat do Literackiej Nagrody Nobla.

</doc>
<doc id="1628909" url="https://pl.wikipedia.org/wiki?curid=1628909" title="Augusto da Costa">
Augusto da Costa

Augusto da Costa (ur. 22 października 1920 w Rio de Janeiro, zm. 1 marca 2004 w Rio de Janeiro) – brazylijski piłkarz, obrońca. Srebrny medalista MŚ 50.
Karierę zaczynał w 1936 w São Cristóvão Rio de Janeiro z rodzinnego miasta. Grał w tym zespole do 1944, kiedy został zawodnikiem słynniejszego CR Vasco da Gama. Z tym klubem zwyciężał w Campeonato Carioca. Karierę zakończył w 1954.
W reprezentacji Brazylii rozegrał 20 spotkań. Podczas MŚ 50 wystąpił we wszystkich sześciu meczach Brazylii w turnieju. Znajdował się wśród triumfatorów Copa América 1949.

</doc>
<doc id="1628910" url="https://pl.wikipedia.org/wiki?curid=1628910" title="Mitja Meznar">
Mitja Meznar



</doc>
<doc id="1628911" url="https://pl.wikipedia.org/wiki?curid=1628911" title="Antabuse">
Antabuse



</doc>
<doc id="1628912" url="https://pl.wikipedia.org/wiki?curid=1628912" title="Puchar Litwy w piłce nożnej">
Puchar Litwy w piłce nożnej

Puchar Litwy w piłce nożnej () – cykliczne rozgrywki piłkarskie o charakterze pucharu krajowego na Litwie. Organizowane co sezon przez Litewski Związek Piłki Nożnej (LFF) i przeznaczone są dla krajowych klubów piłkarskich. Najważniejsze po A lyga piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
W 1990 roku rozpoczęły się pierwsze rozgrywki o Puchar Litwy. Zwyciężył klub Sirijus Kłajpeda. 66 lat wcześniej, w 1924 roku zostały organizowane przez bankiera Vincasa Zakarevičiusa pierwsze rozgrywki pucharowe, które nazwano "Kooperacijos taurė" (prowadzone do 1926). W 1925 odbył się turniej "Žiemos taurė" (Puchar zimowy), a w 1926 i 1927 "Pavasario taurė" (Puchar wiosenny). W 1926 został organizowany "Lietuvos garbės taurė" (Puchar Honorowy Litwy), w 1927 "Lloyd Lithuania Cup", w 1932 "Sekminių taurė" (Puchar Zesłania Ducha Świętego), w 1935 "Lietuvos I sporto festivalis" (Litewski I Festiwal Sportowy), a w roku 1938 "Lietuvos tautinė olimpiada" (Litewska Olimpiada Narodowa). 
Po II wojnie światowej Litwa została okupowana przez Sowietów, a w 1947 roku z inicjatywy gazety "Tiesa" organizowano rozgrywki pucharowe pod nazwą "Tiesos taurė" (Puchar Tiesa). W turnieju uczestniczyły drużyny z Litewskiej SSR, które nie rywalizowały w piramidzie systemu lig piłkarskich ZSRR.
Po odzyskaniu niepodległości przez Litwę w roku 1990 rozgrywki noszą nazwę "LFF taurė" (Puchar Litewskiego Związku Piłki Nożnej).
Format.
Format rozgrywek był wiele razy zmieniany. W rozgrywkach uczestniczą 32 kluby występujące w Mistrzostwach Litwy. Obecnie wszystkie rywalizacje od rundy pierwszej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2021 rozgrywki składają się z 5 etapów: rundy pierwszej eliminacyjnej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach.
Zwycięzcy i finaliści.
Puchar Litwy.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Litwy na podium oficjalnie stawało w sumie 16 drużyn. Liderem klasyfikacji jest Žalgiris Wilno, który zdobył 13 Pucharów.
Stan po sezonie 2022.
Klasyfikacja według miast.
Siedziby klubów: Stan po sezonie 2022.

</doc>
<doc id="1628913" url="https://pl.wikipedia.org/wiki?curid=1628913" title="Wildomar">
Wildomar

Wildomar – miasto w Stanach Zjednoczonych położone w północno-zachodniej części hrabstwa Riverside w Kalifornii. Liczba mieszkańców 32 176 (2010). Najmłodsze miasto w hrabstwie.
Położenie.
Wildomar leży w obszarze metropolitalnym Los Angeles oraz w regionie Inland Empire. Znajduje się ok. 160 km na południowy wschód od Los Angeles i ok. 50 km na południe od stolicy hrabstwa, miasta Riverside.
Historia.
Założone w latach 80. XIX wieku, 1 lipca 2008 roku – jako 25. miasto w hrabstwie Riverside uzyskało prawa miejskie. 

</doc>
<doc id="1628914" url="https://pl.wikipedia.org/wiki?curid=1628914" title="Wybory parlamentarne w Danii w 1947 roku">
Wybory parlamentarne w Danii w 1947 roku



</doc>
<doc id="1628915" url="https://pl.wikipedia.org/wiki?curid=1628915" title="Jurij Tepes">
Jurij Tepes



</doc>
<doc id="1628916" url="https://pl.wikipedia.org/wiki?curid=1628916" title="Anna Bligh">
Anna Bligh

Anna Bligh (ur. 14 lipca 1960 w Warwick) – australijska polityk, działaczka Australijskiej Partii Pracy (ALP), od września 2007 do marca 2012 roku pełniła urząd premiera Queenslandu. Była pierwszą w historii kobietą na tym stanowisku i szóstą kobietą-premier stanu lub terytorium w historii Australii. 
Życiorys.
Bligh odebrała głęboko katolickie wychowanie i jako nastolatka poważnie rozważała wstąpienie do zakonu. Jej zaangażowanie religijnie znacznie osłabło, kiedy jej równie wierząca matka została zepchnięta do roli katoliczki drugiej kategorii, po tym jak rozwiodła się ze swym mężem - alkoholikiem i patologicznym hazardzistą. Ostatecznie Anna ukończyła studia w zakresie nauk społecznych na University of Queensland. Jeszcze na studiach zaangażowała się w działalność organizacji kobiecych, walczących m.in. o prawo do aborcji, a także sprzeciwiających się publikacji magazynów z roznegliżowanymi paniami (co miało być przejawem uprzedmiotowienia kobiet).
Następnie związała swoją karierę zawodową z organizacjami niosącymi pomoc potrzebującym, m.in. dzieciom, kobietom zmuszonym do ucieczki od mężów i uchodźcom. W 1995 została po raz pierwszy wybrana do parlamentu stanowego z ramienia ALP, a trzy lata później została stanowym ministrem ds. rodzin, młodzieży, pomocy społecznej i niepełnosprawnych. Później kierowała resortami edukacji (2001-04) i sztuki (2004-05). W 2005 została ministrem finansów, rozwoju regionalnego, handlu i innowacji, a zarazem wicepremierem stanu. W 2006 do jej kompetencji dodano także resort skarbu. W 2007 ówczesny premier Peter Beattie ogłosił swoje przejście na polityczną emeryturę i wskazał Bligh na swoją następczynię. Po potwierdzeniu tej decyzji przez stanowe władze ALP, które wybrały ją na swoją liderkę, 13 września 2007 została pierwszą w dziejach stanu Queensland panią premier.
Po przegranych przez ALP wyborach stanowych w marcu 2012 opuściła urząd premiera, zrezygnowała także z kierowania stanowymi strukturami ALP oraz zasiadania w parlamencie stanowym. Ogłosiła, iż z końcem miesiąca przechodzi na polityczną emeryturę. 

</doc>
<doc id="1628917" url="https://pl.wikipedia.org/wiki?curid=1628917" title="Drogenbos">
Drogenbos

Drogenbos – miejscowość i gmina w północnej Belgii (prowincja Brabancja Flamandzka). 
Miejscowość powstała w XI wieku. Samodzielną gminą jest od 1798 roku. Ze względu na bliskość Brukseli pod koniec XIX i na początku XX wieku następuje silna industrializacja co pociąga za sobą wzrost liczby ludności. 
Zabytki:

</doc>
<doc id="1628920" url="https://pl.wikipedia.org/wiki?curid=1628920" title="Kultura Pedagogiczna">
Kultura Pedagogiczna

Kultura Pedagogiczna – dwumiesięcznik wydawany w Krakowie w roku 1933 (5 numerów) pod redakcją Zygmunta Mysłakowskiego przy współudziale Jana Stanisława Bystronia, Bogdana R. Nawroczyńskiego i S. Szumana. Na łamach pisma ukazywały się artykuły autorów polskich i zagranicznych. Nakład wynosił 1000 egzemplarzy.

</doc>
<doc id="1628927" url="https://pl.wikipedia.org/wiki?curid=1628927" title="Mistrzostwa Świata Juniorów w Biathlonie 2003">
Mistrzostwa Świata Juniorów w Biathlonie 2003

Mistrzostwa Świata Juniorów w Biathlonie 2003 odbyły się w Kościelisku, w dniach 5 lutego – 9 lutego 2003 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet juniorów oraz juniorów młodszych. W sumie odbyło się 16 biegów.

</doc>
<doc id="1628928" url="https://pl.wikipedia.org/wiki?curid=1628928" title="Remi Santiago">
Remi Santiago



</doc>
<doc id="1628929" url="https://pl.wikipedia.org/wiki?curid=1628929" title="Wybory parlamentarne w Danii w 1945 roku">
Wybory parlamentarne w Danii w 1945 roku



</doc>
<doc id="1628930" url="https://pl.wikipedia.org/wiki?curid=1628930" title="Gegenhalten">
Gegenhalten

Gegenhalten (niem.) – objaw czynnego oporu stawianego przez pacjenta przy próbie poruszenia jego kończyny, wydający się pozostawać poza kontrolą woli pacjenta. Jest podtypem sztywności spastycznej spotykanym w chorobach jąder podstawy mózgu.

</doc>
<doc id="1628932" url="https://pl.wikipedia.org/wiki?curid=1628932" title="Gor Mahia">
Gor Mahia

Gor Mahia - kenijski klub piłkarski z siedzbią w Nairobi, występujący w Kenyan Premier League.

</doc>
<doc id="1628933" url="https://pl.wikipedia.org/wiki?curid=1628933" title="Zwierzęta zarodowe">
Zwierzęta zarodowe

Zwierzęta zarodowe − osobniki o szczególnych walorach użytkowych i hodowlanych wykorzystywane jako materiał reprodukcyjny. Zazwyczaj zwierzęta zarodowe są wpisywane do ksiąg i rejestrów zwierząt hodowlanych organizacji zajmujących się określonym gatunkiem.
Na przykład Polski Związek Hodowców i Producentów Trzody Chlewnej „POLSUS”, działający od 1958 roku, odpowiada za materiał zarodowy trzody w Polsce.

</doc>
<doc id="1628934" url="https://pl.wikipedia.org/wiki?curid=1628934" title="Alfredo Ramos dos Santos">
Alfredo Ramos dos Santos

Alfredo Ramos dos Santos ("Alfredo", ur. 1 stycznia 1920 w Rio de Janeiro, zm. 23 października 1997) – brazylijski piłkarz, pomocnik. Srebrny medalista MŚ 50.
Prawie całą karierę spędził w CR Vasco da Gama (1937–1956). Z tym klubem pięciokrotnie zwyciężał w Campeonato Carioca. Krótko - w 1949 - był piłkarzem CR Flamengo.
W reprezentacji Brazylii rozegrał 6 spotkań (1 gol). Podczas MŚ 50 wystąpił w jednym spotkaniu grupowym, zremisowanym 2:2 meczu ze Szwajcarią i strzelił bramkę. Brał udział w Copa América 1945 (drugie miejsce).

</doc>
<doc id="1628935" url="https://pl.wikipedia.org/wiki?curid=1628935" title="Badeni Hrabia">
Badeni Hrabia

Badeni – polski herb szlachecki, hrabiowska odmiana herbu Bończa.
Opis herbu.
Opis zbudowany zgodnie z klasycznymi zasadami blazonowania:
Herb z nadania w 1845: "W polu błękitnym jednorożec srebrny, z jęzorem czerwonym, w skoku. Nad tarczą korona hrabiowska. Nad nią hełm. W klejnocie nad hełmem pół jednorożca jak w godle. Trzymacze: Dwa lwy złote, z jęzorami czerwonymi, patrzące w prawo."
Herb z nadania w 1887: Jednorożec w galopie, lwy-trzymacze patrzące na zewnątrz. Jednorożec w klejnocie wprost.
Herb z archiwum HKP: "W polu czerwonym pół jednorożca srebrnego, wyskakującego zza kępy murawy zielonej. Nad tarczą korona hrabiowska, z której klejnot: pół jednorożca jak w godle."
Najwcześniejsze wzmianki.
Tytuł hrabiowski został zatwierdzony w Królestwie Polskim Sebastianowi Badeniemu 2 grudnia 1825. Kazimierz Badeni uzyskał austriacki tytuł hrabiowski 8 listopada 1845 (dyplom z 28 stycznia 1846), który dziedziczyli potem jego potomkowie. Podstawą nadania tytułu były posiadane dobra ziemskie oraz funkcja deputata stanowego. Niezależnie od Kazimierza tytuł hrabiowski austriacki uzyskał Stanisław Franciszek Badeni, bratanek Kazimierza. Pozytywna opinia cesarza w tej sprawie została wydana 2 kwietnia 1887, taksę za dyplom opłacono 30 kwietnia 1887.
Herbowni.
graf von Badeni.

</doc>
<doc id="1628936" url="https://pl.wikipedia.org/wiki?curid=1628936" title="Zespoły uwarunkowane kulturowo">
Zespoły uwarunkowane kulturowo

Zespoły uwarunkowane kulturowo (ang. "culture-bound syndromes") – grupa specyficznych zaburzeń psychicznych, charakterystycznych dla danych obszarów kulturowych. Zespoły te nie spełniają kryteriów zachodnich systemów diagnostycznych bądź przyjętych zestawów kryteriów (DSM-IV, ICD-10).
Niektóre zespoły uwarunkowane kulturowo:

</doc>
<doc id="1628937" url="https://pl.wikipedia.org/wiki?curid=1628937" title="Kwartalnik Muzyczny">
Kwartalnik Muzyczny

Kwartalnik Muzyczny – czasopismo wydawane w Krakowie w latach 1948–1950 (łącznie 8 numerów) będące kontynuacją wydawanego w Warszawie pisma o tym samym tytule założonego w 1911 roku. 
Wydawcą było Polskie Wydawnictwo Muzyczne w Krakowie. Pismo było organem Sekcji Muzykologów przy Związku Kompozytorów Polskich. Funkcję redaktora naczelnego sprawował Adolf Chybiński, a w skład komitetu redakcyjnego wchodzili J. Chomiński, H. Feicht, Z. Jachimecki, Z. Lissa, S. Łobaczewska, Z. Mycielski, K. Sikorski, M. Sobieski. Na łamach kwartalnika ukazywały się rozprawy i recenzje z dziedziny historii muzyki, a także referaty ze zjazdów i konferencji. Numery 26-27 oraz 28 z roku 1948 poświęcono Fryderykowi Chopinowi. Do pisma dołączano arkusze "Słownika muzyków dawnej Polski". Nakład pisma sięgał 1500 egzemplarzy.

</doc>
<doc id="1628938" url="https://pl.wikipedia.org/wiki?curid=1628938" title="Adolf Meyer">
Adolf Meyer



</doc>
<doc id="1628939" url="https://pl.wikipedia.org/wiki?curid=1628939" title="Zespół Hali Targowej">
Zespół Hali Targowej



</doc>
<doc id="1628942" url="https://pl.wikipedia.org/wiki?curid=1628942" title="Siriono">
Siriono

Siriono – plemię Indian zamieszkujących Boliwię (departamenty Beni i Santa Cruz). Ich populacja według różnych szacunków liczy 400–600 osób, z czego ok. 50 posługuje się wyłącznie należącym do grupy tupi-guarani językiem siriono (kod ISO 693-3: srq). Siriono używają także jeszcze języka gwizdów. Prawdopodobnie przybyli na obecne miejsce albo równocześnie z Hiszpanami w XVII wieku, albo 100 lat wcześniej, gdy ludy posługujące się językami tej grupy najechały imperium Inków.
Siriono na początku XX wieku walczyli z wspomaganymi przez armię boliwijską hodowcami bydła, wypierającymi plemię z jego dotychczasowego terytorium. W razie schwytania Siriono przez wojska rządowe, kierowano ich do obozów pracy, a po uwolnieniu stamtąd zmuszano do pracy w hacjendach.
W latach 1940–1942 przebywał wśród populacji Siriono amerykański antropolog Allan R. Holmberg, który następnie opisał ich w książce "Nomadowie z długimi łukami" jako lud nader zacofany i żyjący w związku z tym w ciągłej nędzy. Według jego relacji, Siriono nie znają ubrań, hodowli zwierząt, nie potrafią rozniecać ognia a jedynie przenoszą go ze sobą podczas wędrówek, obca jest im również muzyka i jakakolwiek sztuka, poza jedynie ozdobami z kłów zwierząt. Rzeczywiście Siriono żyli tak jak opisał to Holmberg, jednakże wniosek iż był to stan trwający od tysiącleci okazał się błędny. Populacja jaką zastał była jedynie 150-osobową grupą ocalałą po wymarciu 95% populacji w wyniku epidemii ospy i grypy w latach 20. XX wieku. Inny naukowiec, również antropolog Allen Stearman, odkrył w 1982 roku, iż w wyniku tak znacznego zmniejszenia się populacji wystąpił efekt zejścia poniżej progu kojarzenia bliźniaczego, skutkujący znaczną częstotliwością występowania w populacji wad genetycznych. Niemal wszyscy Siriono mają szramy na uszach, a znaczna część zniekształcone stopy.
Obecnie Siriono to lud rolniczy, zamieszkujący i uprawiający pampę. W większości chrześcijanie. Język siriono używa alfabetu łacińskiego, prawie wszyscy Siriono znają język hiszpański.

</doc>
<doc id="1628943" url="https://pl.wikipedia.org/wiki?curid=1628943" title="Irina Turowa (szachistka)">
Irina Turowa (szachistka)

Irina Turowa, ros. Ирина Турова (z domu Sławina, Славина; ur. 10 sierpnia 1979) – rosyjska szachistka, arcymistrzyni od 2001 roku, posiadaczka męskiego tytułu mistrza międzynarodowego.
Kariera szachowa.
Wielokrotnie reprezentowała Rosję na mistrzostwach świata i Europy juniorek, największy sukces odnosząc w 1997 w Tallinnie, gdzie zdobyła tytuł wicemistrzyni Europy do 18 lat. W roku 2000 zwyciężyła (wspólnie z Jekatieriną Połownikową) w kołowym turnieju w Petersburgu oraz podzieliła II-VI m. (za Jekatieriną Kowalewską, wspólnie z Aleksandrą Kostieniuk, Juliją Galaniną, Jekatieriną Korbut i Jeleną Zajac) w finale mistrzostw Rosji. W 2003 odniosła największy sukces w karierze, zdobywając w Eliście tytuł mistrzyni kraju, natomiast w 2004 zajęła VI m. w rozegranych w Dreźnie mistrzostwach Europy. W 2004 i 2006 dwukrotnie uczestniczyła w pucharowych turniejach o mistrzostwo świata, w obu przypadkach przegrywając swoje pojedynki w I rundach (odpowiednio z Maią Lomineiszwili i Lelą Dżawachiszwili). W 2008 samodzielnie zwyciężyła w Salechardzie.
Najwyższy wynik rankingowy w dotychczasowej karierze osiągnęła 1 maja 2011; mając 2442 punktów, zajmowała wówczas 46. miejsce na światowej liście FIDE, jednocześnie zajmując 7. miejsce wśród rosyjskich szachistek.
Życie prywatne.
Mężem Iriny Turowej jest rosyjski arcymistrz Maksim Turow.

</doc>
<doc id="1628944" url="https://pl.wikipedia.org/wiki?curid=1628944" title="Józef Golec">
Józef Golec

Józef Golec, Oton Golec (ur. 30 marca 1935 w Cieszynie, zm. 26 sierpnia 2017 w Sopocie) – polski pedagog, działacz społeczny, instruktor harcerski, esperantysta i popularyzator esperanta, organizator turystyki, nauczyciel plastyki, organizator wielu konkursów plastycznych młodzieży szkolnej, twórca ekslibrisów głównie dla esperantystów o tematyce esperanckiej oraz judaiców; popularyzator rodzinnego Śląska Cieszyńskiego oraz Sopotu.
Życiorys.
W Cieszynie ukończył Szkołę Ćwiczeń i Liceum Pedagogiczne. Po maturze krótko pracował jako nauczyciel w Wojkowicach Komornych koło Będzina na Śląsku. Następnie został powołany do odbycia służby w Marynarce Wojennej. M.in. odbył rejs Okrętem Hydrograficznym „Bałtyk“ na Spitsbergen w ramach Międzynarodowego Roku Geofizycznego.
W 1957 osiadł na stałe w Sopocie. Ukończył wkrótce pedagogikę na Uniwersytecie Gdańskim i kilka wakacyjnych kursów dla nauczycieli rysunków prowadzonych przez profesora Władysława Lama, malarza, znawcę sztuki dziecka i autora kilku książek z tej dziedziny. Pracował początkowo w Szkole Podstawowej nr 3 w Sopocie (1957–1961), później szkole nr 2 w Sopocie (1961–1965), a następnie w Szkole Podstawowej nr 8 im. Jana Matejki w Sopocie, gdzie w latach 1965–1982 był dyrektorem. Szkołę tę, jako drugą szkołę podstawową w kraju, wprowadził do międzynarodowego zespołu Szkół Stowarzyszonych UNESCO (1973). W okresie, kiedy był dyrektorem sopockiej „ósemki“, szkoła była znana z szerokiej działalności turystycznej, harcerskiej, esperanckiej, szachowej i plastycznej.
Propagował uprawianie turystyki kwalifikowanej, szczególnie pieszej, osobiście prowadził kilkanaście obozów krajowych i zagranicznych. Między innymi dla swoich uczniów prowadził obóz pieszy wędrowny z Rumunii do Polski na trasie ponad 400 kilometrów. W Czeskich Beskidach pod jego przewodnictwem grupa 25 uczniów pobiła rekord szkoły w jednodniowym pieszym przejściu na trasie 52 km z Ostrawicy do Bystrzycy. Przez prawie siedem lat pełnił funkcję szczepowego w swojej szkole (1973–1979), a jego działalność w tej dziedzinie, pozbawiona politycznego charakteru, nosiła wyraźne znamiona skautingu.
Był esperantystą, inicjatorem i organizatorem pierwszego w Polsce Muzeum Esperanckiego w Sopocie, które funkcjonowało w latach 1972–1977. Język esperanto był nauczany w „ósemce“ jako przedmiot nieprzerwanie od 1967 do 1982. W tej szkole działał jedyny w Polsce Dziecięcy Teatrzyk Esperancki.
Był szachistą. Sopocka „ósemka“ była pierwszą szkołą w Polsce, w której wprowadzono szachy jako przedmiot nauczania (1977). Józef Golec był inicjatorem, organizatorem i gospodarzem kilkudziesięciu turniejów szachowych dla młodzieży szkolnej o zasięgu nie tylko wojewódzkim. Ósemka była dwukrotnie organizatorem Mistrzostw Polski (III 1977 i IV 1979), a także turniejów międzynarodowych. Józef Golec dzięki samokształceniu stał się praktykiem i znawcą sztuki dziecka. Z rekomendacji prof. Ireny Wojnar w 1981 został członkiem Międzynarodowego Towarzystwa Wychowania przez Sztukę (INSEA). Prace plastyczne jego dzieci były wystawiane w 29 krajach świata. Wychował ponad 270 medalistów i ponad 300 laureatów międzynarodowych konkursów sztuki dziecka, mając także kilkudziesięciu medalistów wśród dzieci za granicą, dla których prowadził przez kilka lat warsztaty plastyczne (Czechy, Niemcy, Rosja, Dania, Izrael). Wychował także medalistów w międzynarodowych konkursach z terenu swojego rodzinnego Śląska Cieszyńskiego (Cieszyn, Cisownica, Skoczów, Ustroń, Istebna). Wybitne prace swoich uczniów znaczy specjalnym sygnetem EX OFFICINA JOSEPHI GOLEC (Z pracowni Józefa Golca). Był uczestnikiem międzynarodowych kongresów i sympozjów poświęconych sztuce dzieci.
Na początku lat 80. XX w. był aktywnym działaczem „Solidarności”. W 1981 zorganizował dwie duże wystawy prac swoich uczniów pt. „Polska współczesna w oczach jej dzieci“: na I Krajowym Zjeździe „Solidarności” i Kongresie Kultury Polskiej w Warszawie. Po wprowadzeniu stanu wojennego został usunięty ze stanowiska dyrektora, a nieco później, przez trzy lata nie wykonywał zawodu nauczyciela. W okresie 1985–1986 przez 11 miesięcy przebywał w Paryżu i Niemczech, gdzie prezentował wystawę prac swoich uczniów pt. „Mali świadkowie wielkich wydarzeń“ m.in. w Galerii Pierre Cardin w Paryżu pod patronatem ówczesnego mera Paryża Jacques'a Chiraca, czy Akademii Katolickiej w Trewirze. W Moguncji do tej wystawy został wydany luksusowy katalog.
Po powrocie do kraju w 1986 przez kolejne trzy lata pracował jako nauczyciel plastyki w szkole 53 w Gdańsku – Nowym Porcie, przysparzając szkole przez ten krótki okres 63 medalistów na międzynarodowych konkursach sztuki dziecka. W 1989 przeszedł na emeryturę.
W 1980 Minister Oświaty mianował go na trzy lata członkiem Kolegium Redakcyjnego miesięcznika „Nowa Szkoła“.
Józef Golec jest autorem jednodniówki "Sopocka ósemka" (1981).
Artykuły i notatki prasowe (jest ich ponad 1000) opisujące działalność zawodową i pozazawodową Józefa Golca podkreślają zdumiewające efekty jego pracy artystyczno-pedagogicznej, jest w nich nazywany „latającym pedagogiem“, „łowcą talentów“, „nauczycielem na eksport“. Wierny zasadzie „nie szkodzić dziecku“ zdołał tak przygotować swoich uczniów, że spod ich pędzla wyszły dzieła wzbudzające zachwyt i uznanie renomowanych twórców. Potrafił wydobyć z dzieci taką ekspresję, na jaką nie zawsze potrafią się zdobyć twórcy dorośli, a to za sprawą innej swojej dewizy „rysunek dziecka winien być na miarę jego psychiki, a nie na miarę jego nauczyciela“.
Do końca życia zajmował się plastyką dziecięcą, która była jego życiową pasją.
We własnej działalności plastycznej Józef Golec ograniczył się do ekslibrisów, jest autorem ponad 350 znaków własnościowych książki. Ekslibrisy wykonywał głównie dla esperantystów i o tematyce esperanckiej; tworzył także judaica i cieszyniana.
Życie prywatne.
Syn Józefa i Zofii z domu Wanat, do końca życia mieszkaniec Sopotu. Pochowany na cmentarzu komunalnym w Sopocie (kwatera C5-1-11).
Wystawy.
Kilkakrotnie wystawiał swoje ekslibrisy na publicznych wystawach. Towarzyszyły im katalogi. Niektóre z nich:
Działalność pozazawodowa.
W latach 1973–1977 Józef Golec pełnił funkcję wiceprezesa Zarządu Głównego Polskiego Związku Esperantystów, a w latach 1977–1980 był członkiem Plenum ZG PZE.
Działał w Związku Harcerstwa Polskiego, posiadał stopień instruktorski podharcmistrza, w latach 70. XX w. pełnił funkcję komendanta szczepu.
W 1996 założył Gdańskie Bractwo Cieszyniaków, dla którego opracowywał i wydawał biuletyn pt. „Cieszyniok“.
Publikacje.
Był autorem kilkunastu publikacji książkowych, m.in.:
oraz publikacji o charakterze biograficzno-bibliograficznym, także pomniejszych publikacji o tematyce filatelistycznej. Był autorem ponad 1000 krzyżówek, rozrywek umysłowych, publikowanych w prasie krajowej i duńskiej.
W 2010 ukazała się publikacja Mieczysława Guldy "Człowiek – nauczyciel – twórca Józef Golec – Sopocki cieszynianin."
Wyróżnienia i odznaczenia.
W plebiscycie redakcji „Wieczoru Wybrzeża“ został wybrany „Gdańszczaninem 1966 roku“. Jest dwukrotnym laureatem nagrody Ministra Edukacji I stopnia i raz II stopnia. W 1994 został laureatem dorocznej nagrody prezydenta Sopotu pt. „Sopocka Muza“. W 1990 został wybrany radnym miasta Sopotu i był nim przez dwie kadencje. Był przewodniczącym Komisji Kultury Rady Miejskiej. W 2005 otrzymał Nagrodę im. ks. Leopolda Jana Szersznika. Za działalność na rzecz esperanta ZG Polskiego Stowarzyszenia Europa Demokracja Esperanto (EDE-PL) wystąpił w jesieni 2011 z wnioskiem do Władz Miast Sopotu i Cieszyna o nadanie przez Prezydenta RP wysokiego odznaczenia państwowego. W dniu 14 stycznia 2012 Prezydent RP Bronisław Komorowski podpisał dekret o nadaniu Krzyża Oficerskiego Orderu Odrodzenia Polski dla Józefa Golca wybitnego esperantysty. W 2012 został również Honorowym Obywatelem Miasta Cieszyna.
Upamiętnienie.
19 lutego 2018 Rada Miasta Sopotu podjęła uchwałę o nadaniu imienia Józefa Golca fragmentowi ulicy 3 Maja prowadzącemu do siedziby Szkoły Podstawowej nr 8. Uroczystość odsłonięcia tabliczki z nazwiskiem patrona z udziałem jego córki Ewy Kluge oraz prezydenta Sopotu Jacka Karnowskiego odbyła się 28 maja 2018.

</doc>
<doc id="1628945" url="https://pl.wikipedia.org/wiki?curid=1628945" title="Irina Sławina">
Irina Sławina



</doc>
<doc id="1628947" url="https://pl.wikipedia.org/wiki?curid=1628947" title="René Tretschok">
René Tretschok

René Tretschok (ur. 23 grudnia 1968 w Wolfen) – niemiecki piłkarz występujący na pozycji pomocnika. Trener piłkarski.
Kariera.
Tretschok jako junior grał w drużynach Chemie Wolfen oraz Chemie Halle. W 1986 roku został włączony do pierwszej drużyny Chemie Halle, grającej w DDR-Lidze. W 1987 roku awansował z zespołem do DDR-Oberligi. W 1990 roku Chemie Halle zmieniło nazwę na Hallescher FC. W 1991 roku, po zjednoczeniu Niemiec, Tretschok rozpoczął z klubem starty w 2. Bundeslidze. Spędził tam rok.
W 1992 roku odszedł do Borussii Dortmund z Bundesligi. W tych rozgrywkach zadebiutował 24 października 1992 roku w wygranym 4:1 meczu z Borussią Mönchengladbach. W 1993 roku dotarł z zespołem do finału Pucharu UEFA, jednak Borussia uległa tam w dwumeczu Juventusowi Turyn. W 1993 roku Tretschok został wypożyczony do drugoligowego klubu Tennis Borussia Berlin. W 1994 roku powrócił do Borussii Dortmund. 25 lutego 1995 roku w wygranym 2:1 pojedynku z 1. FC Köln strzelił pierwszego gola w Bundeslidze. W 1995 roku i w 1996 roku zdobył z klubem mistrzostwo Niemiec. Natomiast w 1997 roku wygrał z Borussią Ligę Mistrzów oraz Puchar Interkontynentalny.
W 1997 roku Tretschok został zawodnikiem innego pierwszoligowego zespołu, 1. FC Köln. Zadebiutował tam 2 sierpnia 1997 roku w wygranym 3:2 spotkaniu z ekipą MSV Duisburg, w którym zdobył także bramkę. W 1998 roku po spadku 1. FC Köln, podpisał kontrakt z Herthą Berlin, grającą w Bundeslidze. Pierwszy ligowy mecz zaliczył tam 16 sierpnia 1998 roku przeciwko Werderowi Brema (1:0). W 2003 roku odszedł do rezerw Herthy. Spędził w nich 2 lata. Potem grał w zespołach SV Babelsberg 03 oraz FC Grün-Weiß Wolfen, gdzie w 2009 roku zakończył karierę.

</doc>
<doc id="1628948" url="https://pl.wikipedia.org/wiki?curid=1628948" title="Rene Tretschok">
Rene Tretschok



</doc>
<doc id="1628949" url="https://pl.wikipedia.org/wiki?curid=1628949" title="Buddyści">
Buddyści



</doc>
<doc id="1628950" url="https://pl.wikipedia.org/wiki?curid=1628950" title="Zespół uwarunkowany kulturowo">
Zespół uwarunkowany kulturowo



</doc>
<doc id="1628951" url="https://pl.wikipedia.org/wiki?curid=1628951" title="Dżiniści">
Dżiniści



</doc>
<doc id="1628952" url="https://pl.wikipedia.org/wiki?curid=1628952" title="Beniamiszek">
Beniamiszek

Beniamiszek – polski dramat z 1975 roku w reżyserii Włodzimierza Olszewskiego. On też jest autorem scenariusza, który powstał na podstawie opowiadania Iwana Turgieniewa "Koniec Czertopchanowa". Zdjęcia do filmu zrealizował Stanisław Loth, który otrzymał za nie nagrodę na Festiwalu Polskich Filmów Fabularnych w Gdyni.

</doc>
<doc id="1628955" url="https://pl.wikipedia.org/wiki?curid=1628955" title="Irina Turowa">
Irina Turowa



</doc>
<doc id="1628957" url="https://pl.wikipedia.org/wiki?curid=1628957" title="Paramiotonia wrodzona">
Paramiotonia wrodzona

Paramiotonia wrodzona czyli choroba Eulenburga (ang. paramyotonia congenita (of von Eulenburg), Eulenburg disease) – choroba genetyczna o typie dziedziczenia autosomalnie dominującym, związana z mutacją genu kanału sodowego, zlokalizowanym na chromosomie 17.
Cechą charakterystyczną choroby jest występowanie pod wpływem zimna (ale także wysiłku fizycznego czy obciążenia potasem), napadów osłabienia mięśniowego. Po rozgrzaniu objawy osłabienia ustępują.
Leczenie polega na unikaniu czynnika sprawczego i stosowaniu leków (fenytoina, meksyletyna, chinidyna, kortykosteroidy).
Rokowanie jest dobre.
Chorobę opisał jako pierwszy niemiecki neurolog Albert Eulenburg w 1886 roku.

</doc>
<doc id="1628959" url="https://pl.wikipedia.org/wiki?curid=1628959" title="Choroba Eulenburga">
Choroba Eulenburga



</doc>
<doc id="1628963" url="https://pl.wikipedia.org/wiki?curid=1628963" title="Torpedo Ryga">
Torpedo Ryga

Torpedo Ryga (łot. "Futbola Sporta Klubs Torpedo Rīga") – łotewski klub piłkarski z siedzibą w Rydze.
Historia.
Chronologia nazw: 
Klub został założony w 1957 jako "RTP" i prezentował Ryski Taksomotorowy Park. Uczestniczył w rozgrywkach Mistrzostw Łotewskiej SRR. 30 lat drużynę prowadził trener Arkadij Perkin. Od 1971 nosił nazwę "Torpedo Ryga". W 1992 debiutował w Virslīga. Klub często zmieniał nazwy: "Vidus Ryga", "Amstrig Ryga", "Daugava Ryga" i "LU/Daugava Ryga". W 1999 występował sezon w 1. liga, po czym powrócił do Virslīga. W 2000 klub zajął ostatnie 8 miejsce i po zakończeniu sezonu połączył się z Policijas Ryga. Jako "FKP/Daugava Ryga" kontynuował występy w 1. lidze, ale w 2002 został rozwiązany.

</doc>
<doc id="1628966" url="https://pl.wikipedia.org/wiki?curid=1628966" title="Albert Eulenburg">
Albert Eulenburg

Albert Eulenburg (ur. 10 sierpnia 1840 w Berlinie, zm. 3 lipca 1917 tamże) – niemiecki lekarz, psychiatra, seksuolog, neurolog.
Życiorys.
Urodził się w Berlinie w 1840 roku jako syn lekarza ortopedy Michaela Moritza Eulenburga (1811–1887). Jego bratem był wydawca muzyczny Ernst Eulenburg (1847-1926). Studiował medycynę w Berlinie, Bernie i Zurychu. Jego nauczycielami byli m.in. Johannes Peter Müller, Ludwig Traube i Albrecht von Gräfe. 31 maja 1861 roku otrzymał tytuł doktora medycyny. Następnie do 1874 roku pracował jako Privatdozent na Uniwersytecie Fryderyka Wilhelma w Berlinie, do 1882 roku był profesorem zwyczajnym farmakologii na Uniwersytecie w Greifswaldzie. Później powrócił do Berlina i wykładał jako profesor neurologii, kierował też tamtejszą polikliniką chorób nerwowych.
Razem z Magnusem Hirschfeldem i Iwanem Blochem był założycielem Towarzystwa Seksuologii i Eugeniki ("Ärztliche Gesellschaft für Sexualwissenschaft und Eugenik"), pierwszego tego typu stowarzyszenia na świecie. Pełnił funkcję pierwszego przewodniczącego tego towarzystwa.
W 2008 roku ukazała się biografia Eulenburga autorstwa Karoli Tschilingirov.
Dorobek naukowy.
Między 1880 a 1914 ukazały się cztery wydania jego 15-tomowej encyklopedii medycznej, "Real-Encyclopädie der gesammten Heilkunde". Był redaktorem „Zeitschrift für Sexualwissenschaft”.
Jako pierwszy opisał paramiotonię wrodzoną, określaną niekiedy jako choroba Eulenburga. Ponadto, w 1878 roku wprowadził do medycyny pojęcie urazu psychicznego. W 1863 przedstawił pierwszy opis wady wrodzonej łopatki, znanej dziś jako deformacja Sprengla.
Był jednym z pierwszych lekarzy proponujących stosowanie ergotaminy w leczeniu migren. Praca Eulenburga na ten temat ukazała się w 1883 roku. W 1902 roku ukazała się jego monografia poświęcona zagadnieniu algolagni, "Sadismus und Masochismus".

</doc>
<doc id="1628967" url="https://pl.wikipedia.org/wiki?curid=1628967" title="Temecula">
Temecula

Temecula – miasto w Stanach Zjednoczonych położone we południowo-zachodniej części hrabstwa Riverside w Kalifornii. Liczba mieszkańców 101 057 (2008).
Położenie.
Temecula znajduje się w regionie Inland Empire, ok. 148 km na południowy wschód od Los Angeles i ok. 70 km na południe od stolicy hrabstwa, miasta Riverside.
Historia.
Na terenie miasta istniała osada Indian Luiseño, pierwszym odkrywcą tej osady był w 1797 roku franciszkański mnich Juan Norberto de Santiago. W latach 40. XIX wieku toczyły się tu walki z ludnością rodzimą tych terenów, w 1882 roku w pobliżu osady założono rezerwat Indian. W tym samym roku do miasta doszła linia kolejowa. W 1989 roku Temecula otrzymała prawa miejskie.
Gwałtowny rozwój miasta nastąpił w latach 80., 90. i pierwszych latach XXI wieku, kiedy to liczba ludności zwiększyła się kilkudziesięciokrotnie z 1783 mieszkańców w 1980 do 101 057 w 2008 roku.
Atrakcje.
W Temecula znajduje się 9 pól golfowych, prowadzone przez Indian Luiseño kasyno Pechanga Resort and Casino. Atrakcją turystyczną jest także stare miasto – Old Town Temecula. Miasto jest gospodarzem szeregu imprez, m.in.: festiwalu jazzowego Temecula Valley International Jazz Festival, filmowego Temecula Valley International Film and Music Festival, a także balonowego Temecula Valley Balloon and Wine Festival.

</doc>
<doc id="1628968" url="https://pl.wikipedia.org/wiki?curid=1628968" title="Danilo Alvim">
Danilo Alvim

Danilo Faria Alvim, "Danilo Alvim" (ur. 3 grudnia 1920 w Rio de Janeiro, zm. 16 maja 1996 w Rio de Janeiro) – brazylijski piłkarz, pomocnik i trener. Srebrny medalista MŚ 50.
Karierę zaczynał w 1940 w Atlético Mineiro z rodzinnego miasta. W 1945 został piłkarzem CR Vasco da Gama. Z tym klubem zwyciężał w Campeonato Carioca. Karierę kończył w Botafogo (1955-1956). W reprezentacji Brazylii rozegrał 27 spotkań (2 gole). Podczas MŚ 50 wystąpił w pięciu meczach Brazylii w turnieju. Brał udział w kilku edycjach Copa América (złoto w 49).
Jako trener prowadził reprezentację Boliwii na Copa América 1963, a Boliwijczycy pod jego wodzą jedyny raz w historii triumfowali w turnieju.

</doc>
<doc id="1628970" url="https://pl.wikipedia.org/wiki?curid=1628970" title="Kwartalnik Naukowy">
Kwartalnik Naukowy

Kwartalnik Naukowy – pismo wydawane w Krakowie w latach 1835–1836 (łącznie 4 tomy) pod redakcją Antoniego Zygmunta Helcla. 
Zamierzeniem redaktora było przekazywanie polskiemu środowisku naukowemu osiągnięć europejskiej nauki i propagowanie rozwoju humanistyki. Pismo było organem prasowym Stowarzyszenia Jedności Narodowej i miało charakter konserwatywny, choć jego główni publicyści odżegnywali się od polityki. Helcel i Wielopolski przedstawiali natomiast w "Kwartalniku" własne koncepcje filozoficzne i społeczne, krytykowali dążenia centralistyczne w monarchii habsburskiej, przejawiane zarówno przez liberałów, jak i absolutystów, postulowali oparcie zasad życia społecznego o religię, konsekwentnie nie poruszali tzw. "kwestii polskiej". 
Będąc ważnym organem naukowym o ogólnopolskiej randze, pismo miało liczne grono współpracowników do których należeli m.in. Kazimierz Brodziński, Václav Hanka, W. Kopff, Józef Kremer, Karol Libelt, Wacław Aleksander Maciejowski, Karol Mecherzyński, Józef Muczkowski, J.E. Purkině, K. Trojański, Kazimierz Władysław Wójcicki, Aleksander Wielopolski.
Bibliografia.
 

</doc>
<doc id="1628971" url="https://pl.wikipedia.org/wiki?curid=1628971" title="Arlberg Schnellstrasse">
Arlberg Schnellstrasse



</doc>
<doc id="1628979" url="https://pl.wikipedia.org/wiki?curid=1628979" title="Rejon kamieńsko-podolski">
Rejon kamieńsko-podolski



</doc>
<doc id="1628984" url="https://pl.wikipedia.org/wiki?curid=1628984" title="Irina Turowa (lekkoatletka)">
Irina Turowa (lekkoatletka)

Irina Turowa-Boczkariowa (ros. Ирина Робертовна Турова-Бочкарёва; ur. 14 maja 1935 w Leningradzie - zm. 8 lutego 2012) – rosyjska lekkoatletka, specjalizująca się w biegach krótkodystansowych.
W połowie lat 50. XX wieku należała do czołówki europejskich sprinterek. W 1954 zdobyła trzy medale na mistrzostwach Europy w Bernie: dwa złote (w biegu na 100 metrów i w sztafecie 4 x 100 metrów) oraz srebrny (w biegu na 200 metrów). Była uczestniczką dwóch igrzysk olimpijskich: w 1952 w Helsinkach odpadła w ćwierćfinałowym biegu na 100 m, wystąpiła również w radzieckiej sztafecie 4 x 100 m (IV miejsce), natomiast w 1956 w Melbourne wystąpiła tylko w sztafecie 4 x 100 m, ponownie zajmując IV miejsce.
8 maja 1954 w Moskwie ustanowiła rekord ZSRR w biegu na 100 metrów – 11,6. Siedmiokrotnie ustanawiała rekord kraju w sztafecie 4 x 100 metrów.
Także jej syn – Piotr Boczkariow uprawiał lekkoatletykę (skok o tyczce).

</doc>
<doc id="1628988" url="https://pl.wikipedia.org/wiki?curid=1628988" title="Misje Katolickie">
Misje Katolickie

Misje Katolickie – miesięcznik popularnonaukowy wydawany przez jezuitów w Krakowie w latach 1882–1936, później (do września 1939) w Warszawie. Założony przez Henryka Jackowskiego, prowincjała jezuitów w Galicji. Funkcję redaktora naczelnego sprawowali W. Zaborski, J. Hołubowicz, M. Czermiński, J. Krzyszkowski. Stałym korespondentem był abp W. Zaleski. Pismo stało na wysokim poziomie edytorskim, było bogato ilustrowane. Na jego łamach ukazywały się m.in. opisy prac misjonarskich w różnych rejonach świata, wiadomości z terenów misyjnych, a także listy misjonarzy (m.in. J. Beyzyma z Madagaskaru). Nakład sięgał 1–3 tysiąca egzemplarzy.

</doc>
<doc id="1628989" url="https://pl.wikipedia.org/wiki?curid=1628989" title="Tullio Pinelli">
Tullio Pinelli

Tullio Pinelli (ur. 24 czerwca 1908 w Turynie, zm. 7 marca 2009 w Rzymie) – włoski scenarzysta, stały współpracownik Federico Felliniego.

</doc>
<doc id="1628990" url="https://pl.wikipedia.org/wiki?curid=1628990" title="TFD">
TFD

Thin Film Diode (TFD) to rodzaj aktywnych matryc wykorzystywanych do produkcji wyświetlaczy ciekłokrystalicznych, takich jak LCD. W odróżnieniu od TFT, gdzie elementami sterującymi są tranzystory, w TFD tę rolę pełnią diody ściśnięte między szklanymi warstwami, regulując napięcie i prąd każdego piksela.
Technologia TFD jest tańsza w produkcji niż TFT, cechuje się także mniejszym zapotrzebowaniem na energię, jednakże ze względu na charakterystykę sterowania, trudniej jest osiągnąć szeroki zakres barw i szarości.

</doc>
<doc id="1628991" url="https://pl.wikipedia.org/wiki?curid=1628991" title="Tunnel of Love">
Tunnel of Love

Tunnel of Love – singel brytyjskiej grupy rockowej Dire Straits z albumu "Making Movies". Utwór został również umieszczony na albumach kompilacyjnych: "Money for Nothing", "Sultans of Swing: The Very Best of Dire Straits" i "", a w wersji koncertowej także na "Alchemy" i "Live at the BBC". Singiel był promowany przez dwa teledyski.
„Tunnel of Love” jest jednym z trzech utworów z repertuaru Dire Straits, które nie zostały napisane w całości przez Marka Knopflera (pozostałe dwie to „What's the Matter Baby” i „Money for Nothing”). Chociaż większość utworu jest dziełem Knopflera, wstęp stanowi aranżację melodii z musicalu „Carousel”.
Utwór został wykorzystany w filmie „Oficer i dżentelmen”.

</doc>
<doc id="1628992" url="https://pl.wikipedia.org/wiki?curid=1628992" title="Timo Gebhart">
Timo Gebhart

Timo Gebhart (ur. 12 kwietnia 1989 w Memmingen) – niemiecki piłkarz występujący na pozycji pomocnika. Jest wychowankiem TSV 1860 Monachium. Mierzący 182 cm wzrostu zawodnik od 2016 roku występuje w klubie Hansa Rostock. Z reprezentacją U-19 zdobył Mistrzostwo Europy w 2008 roku.

</doc>
<doc id="1628994" url="https://pl.wikipedia.org/wiki?curid=1628994" title="Neuroglobina">
Neuroglobina

Neuroglobina – białko, znajdujące się głównie w mózgu, ale występujące też w układzie nerwowym. Podobnie jak hemoglobina, neuroglobina potrafi transportować tlen. Nie posiada natomiast podjednostek, dodatkowo zwiększa dostępność tlenu, a w związku z tym także energii w tkance nerwowej.
Funkcją neuroglobiny jest zatem zapobieganie udarowi mózgu, czyli silnemu niedotlenieniu (którego przyczyną jest niedokrwienie tkanki mózgowej poprzez zamknięcie naczyń krwionośnych doprowadzających krew do mózgu) i związanemu z tym obumieranie tkanki nerwowej, której komórki potrzebują dużych ilości tlenu do prawidłowego funkcjonowania, dzieje się tak gdyż neuroglobina pomaga dotlenić komórki nerwowe w sytuacjach niedokrwienia tkanki mózgowej i stanowi rezerwę tlenu. Mózg zużywa 20% dostępnego tlenu pomimo że waży 1,3 kg. co wskazuje na to, że im więcej neuroglobiny wytwarzanej jest w konkretnym jego rejonie, tym mniej jest on narażony na uszkodzenie spowodowane niedotlenieniem, dlatego że w krytycznej sytuacji dostaje dzięki niej dodatkową porcję tlenu.
Neuroglobina została odkryta i nazwana przez niemieckich naukowców z Uniwersytetu w Moguncji w 2000, zaś do leczenia udaru mózgu wykorzystała ją grupa naukowców z Buck Institute for Age Research pod kierunkiem Davida Greenberga, przeprowadzając badania nad szczurzym modelem udaru mózgu co dało pozytywne efekty. Dzięki temu możliwe jest zatem, że wstrzykiwanie neuroglobiny ofiarom udarów pomoże ochronić tkankę mózgową przed zniszczeniem, a co za tym idzie, złagodzi skutki udaru, mogącego doprowadzić do zniszczenia obszaru mózgu i upośledzenia ruchowego lub psychicznego.

</doc>
<doc id="1628996" url="https://pl.wikipedia.org/wiki?curid=1628996" title="Wybory parlamentarne w Danii w 1968 roku">
Wybory parlamentarne w Danii w 1968 roku

Wybory parlamentarne w Danii w 1968 roku zostały przeprowadzone 23 stycznia 1968. Wybory wygrała lewicowa partia Socialdemokraterne, zdobywając 34,2% głosów, co dało partii 62 mandaty w 179-osobowym Folketingu. Frekwencja wynosiła 89,3%. 

</doc>
<doc id="1628998" url="https://pl.wikipedia.org/wiki?curid=1628998" title="Elżbieta Wittelsbach (Pfalz-Sulzbach)">
Elżbieta Wittelsbach (Pfalz-Sulzbach)

Elżbieta Maria Augusta Wittelsbach (ur. 17 stycznia 1721 w Mannheim, zm. 17 sierpnia 1794 w Weinheim) – hrabina Palatynatu-Sulzbach, elektorowa Palatynatu-Reńskiego, elektorowa Bawarii.
Życiorys.
Córka księcia Józefa Karola hrabiego Palatynatu-Sulzbach i Elżbiety Augusty. Jej dziadkami byli: Teodor książę Palatynatu-Sulzbach i Eleonora Maria księżniczka Hesji-Rheinfels oraz elektor Palatynatu Reńskiego Karol III Filip Wittelsbach i Ludwika Karolina Radziwiłł. Jej matka zmarła w 1728 roku, zaś ojciec rok później, nie mieli oni męskiego potomka, dlatego też postanowiono, że Maria Elżbieta poślubi swojego kuzyna Karola Teodora, który zostanie następcą dziadka Marii - Karola III Filipa.
17 stycznia 1742 roku odbył się ich ślub. Rok później Maria została elektorową Palatynatu. Po dziewiętnastu latach małżeństwa, 28 czerwca 1761 roku przyszedł na świat długo oczekiwany następca tronu Franciszek Józef Ludwik. Chłopczyk umarł jednak dzień później. Małżonkowie oddalili się jeszcze bardziej od siebie. Karol Teodor miał liczne kochanki oraz szóstkę nieślubnych dzieci. W 1777 roku została elektorową Bawarii.
Rok po jej śmierci w 1794 roku, 71-letni Karol Teodor ożenił się z 19-letnią arcyksiężną Marią Leopoldyną Habsburg-Este córką Ferdynanda Habsburga i Marii Beatrycze d'Este. Również z tego małżeństwa Elektor nie doczekał się potomka.

</doc>
<doc id="1628999" url="https://pl.wikipedia.org/wiki?curid=1628999" title="Tulumba">
Tulumba

Tulumba (tur. "tulumba tatlısı") – rodzaj deseru, szczególnie popularnego w Turcji i w kuchni krajów zamieszkałych przez mniejszość turecką. Tulumba wykonana jest ze smażonego ciasta, natychmiast po smażeniu zanurzanego w syropie słodowym. Serwowana na zimno.

</doc>
<doc id="1629000" url="https://pl.wikipedia.org/wiki?curid=1629000" title="Mistrzostwa Świata w Piłce Nożnej 1970 (eliminacje strefy AFC)">
Mistrzostwa Świata w Piłce Nożnej 1970 (eliminacje strefy AFC)

W eliminacjach do Mistrzostw Świata w Piłce Nożnej 1970 w strefie OFC i AFC wzięło udział 7 reprezentacji narodowych.
Zasady kwalifikacji.
W pierwszej rundzie udział wzięły 3 reprezentacje rozgrywając między sobą po dwa mecze. Zwycięzca grupy awansował do drugiej rundy dołączając do drużyn Rodezji, Izraela, Korei Północnej oraz Nowej Zelandii. W drugiej rundzie pięć drużyn zostało podzielonych na dwie grupy, z których zwycięzcy awansowali do finału. Przed rozegraniem meczów drugiej rundy wycofała się reprezentacja Korei Północnej.
II runda.
Grupa 1.
"O awansie zadecydował mecz dodatkowy."
Finał.
Wynik dwumeczu: 2:1, Awans: 

</doc>
<doc id="1629002" url="https://pl.wikipedia.org/wiki?curid=1629002" title="Rhynchosaurus">
Rhynchosaurus

Rhynchosaurus – rodzaj archozauromorfa należący do grupy rynchozaurów. Jego przedstawiciele żyli w środkowym triasie na terenie dzisiejszej Europy. Obejmuje dwa gatunki: "Rhynchosaurus articeps", będący gatunkiem typowym rodzaju, oraz "Rhynchosaurus brodiei". Michael J. Benton opisał także trzeci gatunek, "R. spenceri", jednak jest on obecnie uznawany za należący do odrębnego rodzaju "Fodonyx".
Były to niewielkie zwierzęta – "R. articeps" osiągał długość około 0,5 m, z czego 6–8 cm przypadało na czaszkę. "R. brodiei" był nieco większy – dorastał do 60 cm długości. Typowa czaszka przedstawicieli tego gatunku mierzyła 9 cm długości, jednak mogła osiągać do 14 cm. Oba gatunki znane są z licznych, często kompletnych szkieletów: "R. articeps" – co najmniej 17 osobników, "R. brodiei" – około 15. Gatunki te są ze sobą blisko spokrewnione, choć nie ma pewności, czy tworzą klad, do którego nie należałyby również rynchozaury zaliczane do innych niż "Rhynchosaurus" rodzajów. Ezcurra, Montefeltro i Butler (2016) ustanowili "R. brodiei" gatunkiem typowym odrębnego rodzaju "Langeronyx".

</doc>
<doc id="1629005" url="https://pl.wikipedia.org/wiki?curid=1629005" title="Ely do Amparo">
Ely do Amparo

Ely do Amparo ("Ely", ur. 14 maja 1921 w Paracambi, zm. 9 marca 1991 w Rio de Janeiro) – brazylijski piłkarz, pomocnik. Srebrny medalista MŚ 50.
Najlepszy okres kariery spędził w CR Vasco da Gama (1945–1955). Z tym klubem pięciokrotnie zwyciężał w Campeonato Carioca (1945, 1947, 1949, 1950 i 1952). Karierę kończył w Sport Recife. W reprezentacji Brazylii rozegrał 19 spotkań. Podczas MŚ 50 wystąpił w jednym spotkaniu grupowym, wygranym 4:0 meczu z Meksykiem. Znajdował się w kadrze na MŚ 54. Brał udział w dwóch edycjach Copa América (złoto w 49).

</doc>
<doc id="1629009" url="https://pl.wikipedia.org/wiki?curid=1629009" title="Léon Brunschvicg">
Léon Brunschvicg

Léon Brunschvicg (ur. 10 listopada 1869 w Paryżu, zm. 18 stycznia 1944 w Aix-les-Bains) – francuski filozof, przedstawiciel idealizmu oraz założyciel czasopisma filozoficznego, „Revue de métaphysique et de morale”.
Życiorys.
Studiował filozofię na Sorbonie, a w 1909 roku został profesorem filozofii na tej uczelni. Następnie poślubił Cécile Kahn, francuską sufrażystkę, z którą miał czworo dzieci.
Wraz z zajęciem Francji przez Niemcy w 1940 roku został wyrzucony z uczelni. Osiedlił się na południu Francji, gdzie zajął się upowszechnianiem nauk Michela de Montaigne'a, Kartezjusza oraz Blaise'a Pascala. Część jego prac została wydana w Szwajcarii. Jego interpretacja nauk Kartezjusza zapoczątkowała nurt nowego idealizmu.
Publikacja dzieł zebranych Brunschvicga została ukończona po tym, jak w 2001 rodzina otrzymała niepublikowane wcześniej materiały przechowywane w Rosji.

</doc>
<doc id="1629012" url="https://pl.wikipedia.org/wiki?curid=1629012" title="Monaster Rača">
Monaster Rača

Monaster Rača – prawosławny klasztor położony w pobliżu miejscowości Bajina Bašta w Serbii, ufundowany w 2. połowie XIII w. przez króla Stefana III. 
Historia.
Klasztor został ufundowany w 2. poł. XIII w. i był w średniowieczu ważnym ośrodkiem nauki i kultury. Szczególną sławę zyskało prowadzone w nim skryptorium. Monaster był czynny do 1690, kiedy mnisi uciekli z niego w obawie przed nadchodzącymi wojskami tureckimi. Część z nich znalazła się w Budapeszcie, gdzie założyli jedno z centrów kultury serbskiej – klasztor św. Andrzeja. Inni osiedli w monasterze Mala Remeta i monasterze Beočin. Opuszczone zabudowania splądrowali Turcy. 
W 1795 klasztor został odbudowany przez grupę nowych zakonników pod kierownictwem Milentije Stefanovicia, mnicha i działacza patriotycznego. Sztandar, pod którym walczył on w pierwszym powstaniu antytureckim, do dnia dzisiejszego jest przechowywany w klasztorze. 
Mnichem w klasztorze był patriarcha Serbskiego Kościoła Prawosławnego, Paweł.

</doc>
<doc id="1629013" url="https://pl.wikipedia.org/wiki?curid=1629013" title="Mikołaj Janowski">
Mikołaj Janowski

Mikołaj Janowski (ur. 1728 w Krakowie, zm. 6 kwietnia 1777 tamże?) – polski malarz działający w Krakowie w drugiej połowie XVIII stulecia.
Był synem Jana. Urodził się w 1728 roku w Krakowie. Uczył się malarstwa zapewne u Tadeusza Kuntzego. W 1747 roku został towarzyszem krakowskiego cechu malarzy, w tym samym roku wpisano go do "Albumu Studiosorum", metryki Akademii Krakowskiej. 
W cechu szybko osiągnął godność mistrza (1748), był aktywny w obronie jego praw, kilkukrotnie wybierano go starszym cechu (1754, 1755, 1759–1763, 1767, 1770–1775). Uczniami Janowskiego, których wyzwolił na malarzy, byli Stanisław Karbowski (wyzwoliny 1752), Ignacy Kozubski (1760) i Maciej Krasucki (1773). W 1762 roku, razem z Łukaszem Orłowskim, poświadczył starodawność obrazu przedstawiającego Wincentego Kadłubka, który znajdował się w klasztorze cysterskim w Jędrzejowie. Przez trzy lata (1766–1769) nauczał rysunku w Szkołach Nowodworskich. 
Janowski w 1761 roku, razem z Maciejem Rejchanem, przyozdobił malowidłami wnętrza kościoła franciszkańskiego w Nowym Korczynie. Spośród szeregu prac na ścianach i sklepieniach sygnaturą "NJ 1761" opatrzył tylko jedną, wykonaną na tęczy, przedstawiającą księcia Bolesława Wstydliwego przyjmującego pasek św. Franciszka. Siedem lat później, podpisał, wespół z Janem Neyderferem (Nayderfferem), umowę na wykonanie dekoracji wzdłuż ulicy św. Anny oraz kościoła św. Anny i Collegium Maius. Prace te były związane z obchodami kanonizacji św. Jana Kantego, które ostatecznie odbyły się w 1775 roku. Wygląd tych dekoracji (ukończonych w 1768 czy też raczej w 1775) jest znany z rysunku Francesca Placidiego (w zbiorach Biblioteki Jagiellońskiej) oraz anonimowego rysunku tuszem z zakrystii kościoła św. Anny.
W 1774 roku Janowski wykonał polichromię dla kaplicy św. Jana Kantego w kościele Wszystkich Świętych w Krakowie. Był również autorem malowideł o tematyce nowotestamentowej w zapleckach stalli kolegiaty św. Floriana na Kleparzu, które powstały około 1777 roku. Oprócz tego pracował dla kilku zakonów, mających swoje klasztory w Krakowie, jak i poza nim. Namalował obrazy ołtarzowe do kościołów Dominikanów i Karmelitów na Piasku oraz Karmelitanek Bosych na Wesołej. Ponadto jego płótna, o nieokreślonej tematyce, znajdowały się w świątyniach reformatów i kapucynów, jak również w klasztorach benedyktynek w Staniątkach i bernardynów w Kalwarii Zebrzydowskiej, zaś cykl 20 obrazów, ilustrujących regułę benedyktyńską, przygotował dla kościoła klasztornego w Tyńcu. Z kolei dla kościoła parafialnego w Podegrodziu koło Nowego Sącza wykonał obraz Matki Bożej Niepokalanego Poczęcia.
Mikołaj Janowski zmarł 6 kwietnia 1777 roku, najprawdopodobniej w Krakowie. Jego brat Walenty był również malarzem. Niekiedy błędnie z Mikołajem łączono obraz z kaplicy Skotnickich w katedrze na Wawelu, który w rzeczywistości wykonał Walenty.
Olejny portret Mikołaja Janowskiego został wykonany przez nieznanego autora, jednak płótno to się nie zachowało. Znane jest tylko z akwarelowej kopii Józefa Brodowskiego (1836).

</doc>
<doc id="1629016" url="https://pl.wikipedia.org/wiki?curid=1629016" title="Zvejnieks Lipawa">
Zvejnieks Lipawa



</doc>
<doc id="1629018" url="https://pl.wikipedia.org/wiki?curid=1629018" title="Parlament Queenslandu">
Parlament Queenslandu

Parlament Queenslandu ("Parliament of Queensland") – główny organ władzy ustawodawczej w australijskim stanie Queensland. Od 1922 jest jedynym faktycznie jednoizbowym parlamentem stanowym w Australii (formalnie drugą izbą jest królowa Australii reprezentowana przez gubernatora, ale przepis ten nie ma żadnego znaczenia praktycznego).
Parlament powstał w 1860, niespełna rok po ukonstytuowaniu się Queensland jako osobnej i autonomicznej kolonii brytyjskiej. Przez pierwsze 62 lata swego istnienia składał się ze Zgromadzenia Ustawodawczego - które pełniło rolę izby niższej - oraz Rady Ustawodawczej. W 1922 dokonano nowelizacji stanowej konstytucji, na mocy której izba wyższa została zniesiona.
Zgromadzenie Ustawodawcze liczy 89 członków wybieranych na trzyletnią kadencję, z zastosowaniem tzw. opcjonalnego systemu preferencyjnego, stanowiącego nieco zmodyfikowaną odmianę ordynacji preferencyjnej. Od klasycznej ordynacji preferencyjnej różni się on głównie tym, iż wyborca nie musi numerować wszystkich kandydatów na karcie wyborczej. Wystarczy, że zaznaczy cyfrą "1" swojego kandydata pierwszego wyboru. Opcjonalnie może oznaczyć innych kandydatów (wszystkich lub wybranych) dalszymi cyframi, ale nie wpływa to na ważność głosu. Przywódca partii lub koalicji posiadającej większość w parlamencie tradycyjnie obejmuje stanowisko premiera stanu.
Siedzibą Zgromadzenia jest Gmach Parlamentu ("Parliament House") w Brisbane.

</doc>
<doc id="1629023" url="https://pl.wikipedia.org/wiki?curid=1629023" title="Molowe natężenie przepływu">
Molowe natężenie przepływu



</doc>
<doc id="1629024" url="https://pl.wikipedia.org/wiki?curid=1629024" title="Mistrzostwa Świata w Piłce Nożnej 1970 (eliminacje strefy CAF)">
Mistrzostwa Świata w Piłce Nożnej 1970 (eliminacje strefy CAF)

W kwalifikacjach do Mistrzostw Świata w Piłce Nożnej 1970 w strefie CAF wzięło udział 11 reprezentacji narodowych.
Zasady eliminacji.
W pierwszej rundzie 10 drużyn zostało podzielonych na pięć par, które rozegrały ze sobą mecz i rewanż. Reprezentacja Ghany otrzymała wolny los. Sześć drużyn w drugiej rundzie zostało ponownie podzielonych na pary, których zwycięzcy awansowali do grupy finałowej. W grupie finałowej trzy drużyny rozgrywały między sobą mecz i rewanż. Zwycięzca turnieju otrzymał awans na Mistrzostwa Świata
Przebieg eliminacji.
Runda 1.
Wynik dwumeczu: 6:6, Awans: 
Wynik dwumeczu: 2:2, rozegrano mecz dodatkowy.
Awans: , po meczu dodatkowym
Wynik dwumeczu: 2:1, Awans: 
Wynik dwumeczu: 3:4, Awans: 
Wynik dwumeczu: 5:3, Awans: 
Runda 2.
Wynik dwumeczu: 0:0, rozegrano mecz dodatkowy.
Awans: po losowaniu.
Wynik dwumeczu: 4:2, Awans: .
Wynik dwumeczu: 2:3, Awans: .

</doc>
<doc id="1629025" url="https://pl.wikipedia.org/wiki?curid=1629025" title="Wydatek molowy">
Wydatek molowy



</doc>
<doc id="1629026" url="https://pl.wikipedia.org/wiki?curid=1629026" title="Noronha">
Noronha

Alfredo Eduardo Ribeiro Mena Barreto de Freitas Noronha ("Noronha", ur. 25 września 1918 w Porto Alegre, zm. 27 lipca 2003 w São Paulo) – brazylijski piłkarz, pomocnik. Srebrny medalista MŚ 50.
Karierę zaczynał w 1935 w Grêmio z rodzinnego miasta. W 1942 krótko był zawodnikiem CR Vasco da Gama, w latach 1942-1951 grał w São Paulo FC (zwycięstwa w Campeonato Paulista). W 1951 odszedł do Portuguesy. Karierę zakończył w 1955 w Ypiranga-SP. W reprezentacji Brazylii rozegrał 16 spotkań. Podczas MŚ 50 wystąpił w jednym spotkaniu grupowym, zremisowanym meczu ze Szwajcarią. Znajdował się wśród triumfatorów Copa América 1949. Był również członkiem kadry na Copa América 1953.

</doc>
<doc id="1629028" url="https://pl.wikipedia.org/wiki?curid=1629028" title="Maria Leopoldyna Habsburg-Este">
Maria Leopoldyna Habsburg-Este

Maria Leopoldyna Habsburg-Este (ur. 10 grudnia 1776 Mediolan – zm. 23 czerwca 1848 Wasserburg am Inn) – małżonka elektora Bawarii i Palatynatu.
Była córką arcyksięcia Ferdynanda Habsburga (1754–1806) i Marii Beatrycze d’Este (1750–1829). Jej dziadkami byli Franciszek I Lotaryński i Maria Teresa Habsburg oraz Ercole III d’Este i Maria Teresa Cybo Malaspina.
15 lutego 1795 w Innsbrucku wyszła za 71-letniego elektora Bawarii i Palatynatu Karola IV Teodora. Małżeństwo zostało zaaranżowane w nadziei, że młoda arcyksiężniczka urodzi męskiego potomka, który przedłuży linię Pfalz-Sulzbach. Maria odmówiła jednak kontaktów fizycznych z mężem. Zaczęła jednak romansować z dworzanami między innymi z Maksymilianem księciem Zweibrücken (przyszłym władcą), Maksymilianem von Montgelas i Karolem von Arco.
Wspierała poczynania książąt Pfalz-Zweibrücken w ich staraniach o dziedziczenie po starym elektorze. Była w tych działaniach w opozycji do swojego męża oraz jego sojuszu z rodziną Habsburgów. Kiedy w 1799 roku jej mąż umierał, poinformowała o tym Maksymiliana, zapewniając sobie spadek w postaci zamku Berg w okolicach jeziora Starnberger See. Zamieszkała tam po śmierci męża prowadząc bardzo ekscentryczny styl życia. Wyszła za mąż za hrabiego Arco i miała z nim trójkę dzieci:
W 1848 w czasie podróży do Wiednia jej powóz się przewrócił, a ona straciła życie. Jej synowie otrzymali spadek o wartości 15 mln florenów.

</doc>
<doc id="1629029" url="https://pl.wikipedia.org/wiki?curid=1629029" title="Walenty Janowski">
Walenty Janowski

Walenty Janowski (zm. marzec 1800 w Krakowie) – polski malarz działający w Krakowie w drugiej połowie XVIII stulecia.
Nieznana jest dokładna data jego narodzin. Był synem Jana. Brat Walentego – Mikołaj, był malarzem. Walenty Janowski uczył się malarstwa u Franciszka Molitora. W 1760 roku został wpisany do "Albumu Studiosorum", metryki Akademii Krakowskiej, a 25 kwietnia tego samego roku przejęto go do krakowskiego cechu malarzy. W późniejszych latach kilkukrotnie pełnił godność starszego tego cechu (1764–1765, 1769, 1772, 1778, 1780–1783). Jego uczniami, których wyzwolił na malarzy, byli Wojciech Gutowski (wyzwoliny 1774), P. Kawęcki (1774), Idzi Golakowski z Kłobucka (1780) i Wojciech Bączkowski z Kęt (1786).
Tworzył głównie obrazy religijne, z których jedynym znanym w oryginale jest "Pokłon pasterzy" (około 1762) w kaplicy Skotnickich w katedrze na Wawelu, namalowany w duchu późnego baroku rzymskiego. Oprócz tego wykonał podobizny świętych franciszkańskich w krużgankach krakowskiego klasztoru Franciszkanów, które uległy zniszczeniu w 1832 roku i polichromię w kościele Wszystkich Świętych (znaną z akwarel Józefa Brodowskiego, przedstawiała sceny z życia Chrystusa i dziejów kościoła). W 1768 roku złocił ołtarz w jednej z kaplic bocznych kościoła Kamedułów na Bielanach.
Żoną Janowskiego była Katarzyna, z którą doczekał się sześciorga dzieci (chrzczone w kościele Wszystkich Świętych między 1760 a 1768 rokiem). Jeden z synów malarza, Jan Maciej Józef (zm. 1838), wstąpił do zakonu, przybierając imię Mikołaja i osiągnął godność kanonika kapituły krakowskiego
Walenty Janowski zmarł w marcu 1800 roku w Krakowie. 
Edward Rastawiecki, oceniając twórczość Walentego, stwierdził, że wykazywał talent, śmiałość i szybkość w pracy, zarazem jednak tworzył niedbale i przeciętnie.

</doc>
<doc id="1629030" url="https://pl.wikipedia.org/wiki?curid=1629030" title="Dziwne losy Jane Eyre">
Dziwne losy Jane Eyre

Dziwne Losy Jane Eyre to powieść napisana przez Charlotte Brontë. Ukazała się po raz pierwszy w październiku 1847 roku w trzech tomach i okazała się wielkim wydawniczym sukcesem. Autorka wydała książkę pod pseudonimem Currer Bell; pod nazwiskiem Bell tworzyły również jej siostry.
Powieść pokazuje losy Jane Eyre (która jest narratorką powieści), osieroconej dziewczyny, którą wychowuje pani Sara Reed, żona jej wuja. Zarówno ciotka, jak i jej trójka dzieci nienawidzą dziewczynki. W wieku lat 10 Jane zostaje wysłana na naukę do Zakładu Lowood, gdzie spędza osiem lat; przez ostatnie dwa lata pozostaje w Zakładzie jako nauczycielka. Później postanawia opuścić szkołę i zamieszcza w prasie ogłoszenie, że poszukuje posady guwernantki. Otrzymuje posadę w posiadłości pana Edwarda Fairfaxa Rochestera; ma zostać nauczycielką Adèle − jak się okazuje później, córki dawnej kochanki pana domu. Po pewnym czasie Jane zostaje narzeczoną pana Rochestera. Planowany ślub nie dochodzi do skutku, gdyż okazuje się, że pierwsza żona pana Rochestera, Bertha Mason, nadal żyje - co więcej, mieszka właśnie w Thornfield Hall; jest obłąkana. Opiekuje się nią niejaka Grace Poole. Poznawszy prawdę, Jane opuszcza posiadłość. Po czterech dniach tułaczki, głodna i umęczona, trafia do drzwi rodzeństwa Riversów. St. John, Mary i Diana opiekują się nią; jak się później okaże, rodzeństwo to jest jedyną żyjącą rodziną Jane Eyre. Gdy St. John po kilku miesiącach proponuje Jane małżeństwo i wyjazd na misję do Indii, ta słyszy wołanie "Jane!, Jane!, Jane!". Panna Eyre rozpoznaje głos ukochanego i postanawia wrócić do Thornfield Hall. Dowiaduje się jednak, że posiadłość została spalona; pożar wywołała obłąkana Bertha Mason, która następnie rzuciła się z dachu. Samego pana Rochestera podczas pożaru przygniotły belki, przez co stracił rękę i oślepł. Jane odnajduje pana Rochestera w jego drugiej posiadłości Feardean i poślubia go. W epilogu dowiadujemy się, że państwo Rochester mieli syna, a Edward częściowo odzyskał wzrok.
Wątki autobiograficzne w powieści.
Szkołę w Lowood, w której jako uczennica, a następnie jako nauczycielka przebywa Jane Eyre, wzorowała Charlotte na szkole w Cowan Bridge, w której przebywała przez krótki czas w dzieciństwie. Za pierwowzory Diany i Mary Rivers posłużyły pisarce jej siostry. Miłość Jane do żonatego mężczyzny również ma źródło w osobistych doświadczeniach autorki z czasów jej pobytu w Brukseli, gdzie zakochała się w swym nauczycielu, Constantinie Hégerze.

</doc>
<doc id="1629035" url="https://pl.wikipedia.org/wiki?curid=1629035" title="Bończa II">
Bończa II

Bończa II – polski herb szlachecki, odmiana herbu Bończa.
Opis herbu.
Opis zgodnie z klasycznymi regułami blazonowania:
W polu błękitnym jednorożec skaczący srebrny, przecięty w pół księżycem złotym barkiem w lewo, u narożnika lewego trzy gwiazdy złote (2 i 1). 
Klejnot: Pół wspiętego jednorożca srebrnego. 
Labry: Błękitne, podbite srebrem.

</doc>
<doc id="1629036" url="https://pl.wikipedia.org/wiki?curid=1629036" title="Beczka Amontillado">
Beczka Amontillado

Beczka Amontillado () – nowela amerykańskiego pisarza i poety Edgara Allana Poego, opublikowana po raz pierwszy w grudniu 1846 roku na łamach "Godey’s Lady’s Book".
Fabuła osadzona jest w nieznanym mieście we Włoszech, w niesprecyzowanym bliżej czasie (możliwe, że w XVIII wieku) i oscyluje wokół śmiertelnej zemsty narratora na przyjacielu, który jak sam twierdzi, dopuścił się jego obrazy. Tak jak w kilku innych nowelach Poego, oraz w zgodzie z XIX–wieczną fascynacją tematem, narracja eksponuje motyw osoby pogrzebanej żywcem – w tym wypadku przez jej zamurowanie i pozostawienie na pastwę losu. Również w "Czarnym kocie" i "Serce oskarżycielem" pisarz prowadzi wątek fabularny z perspektywy mordercy.
Opis fabuły.
Montresor opowiada historię pewnej nocy, kiedy to zemścił się na Fortunacie, zaprzyjaźnionym szlachcicu. Zdenerwowany z powodu obrazy z jego strony, planuje zabić przyjaciela podczas karnawału, gdy ten jest pijany, ma zawroty głowy i nosi błazeński kostium.
Wabi go mówiąc, że zakupił antał Amontillado (około 130 galonów), rzadkiego i cennego sherry. Utrzymuje, że chce zasięgnąć porady eksperta co do prawdziwości trunku. Fortunato idzie z Montresorem do pałacowych piwnic z winem, gdzie dalej zmierzają do katakumb, a Montresor daje przyjacielowi butelkę DeGrave. Ten robi w pewnym momencie kunsztowny i groteskowy gest w kierunku narratora, wznosząc wino ku górze. Gdy Montresor nie poznaje jego istoty i znaczenia, Fortunato pyta go, czy ten należy do masonów. Narrator odpowiada twierdząco, a w momencie, gdy Fortunato nie daje mu wiary, Montresor wyciąga kielnię, którą do tej pory skrzętnie ukrywał.
Narrator ostrzega Fortunata, który ostro kaszle z powodu wilgoci w lochach, oraz sugeruje mu, żeby wracać. Jednak ten nalega by kontynuować podróż, gdyż jak sam twierdzi „nie umrze od samego kaszlu”. Podczas spaceru, Montresor wspomina o jego rodzinnym herbie z „potężną złotą stopą. W lazurowym polu. Miażdży ona prężącego się węża, który kłami wpija się w piętę”. Towarzyszy temu motto "Nemo me impune lacessit" („Nikt nie wyzwie mnie bezkarnie”). Gdy zbliżają się do niszy, Montresor informuje ofiarę, że znajduje się tam Amontillado. Fortunato wchodzi, pijany i całkiem zaskoczony, nie opiera się też, gdy narrator szybko przykuwa go do muru.
Następnie Montersor zamurowuje wnękę, grzebiąc w ten sposób przyjaciela żywcem. Początkowo Fortunato, który trzeźwieje szybciej, niż narrator się tego spodziewał, trzęsie łańcuchami, próbując uciec. Montresor zaprzestaje chwilowo dalszej pracy, by nasłuchiwać nadbiegających odgłosów. Fortunato woła o pomoc, lecz narrator kpi z niego, wiedząc, że nikt go nie usłyszy. Przyjaciel zaczyna się lekko śmiać i próbuje udawać, że padł ofiarą żartu i że wszyscy będą na niego wyczekiwać w pałacu (łącznie z Lady Fortunato). Gdy morderca kończy układać ostatni rząd kamieni, Fortunato zanosi się płaczem, wołając: „Na miłość boską, Montresor!” na co ten odpowiada „tak, na miłość boską”. Nasłuchuje jeszcze odpowiedzi, lecz słyszy tylko brzęczenie dzwonków, kiedy wmurowuje ostatni kamień. Twierdzi, że czuje się źle z tą sytuacją, lecz po chwili odrzuca ową reakcję, interpretując ją jako efekt wilgoci w katakumbach.
W kilku ostatnich zdaniach Montresor ujawnia, że minęło już 50 lat od morderstwa, nigdy nie został złapany, a ciało Fortunata ciągle znajduje się tam, gdzie je zostawił. Morderca, najwidoczniej niewzruszony, kończy historię słowami "In pace requiescat" („spoczywaj w pokoju”).
Analiza.
Choć głównym tematem noweli Poego jest morderstwo, to jednak "Beczka Amontillado" nie należy do grupy utworów detektywistycznych, takich jak "Zabójstwo przy Rue Morgue" czy "Skradziony list". Nie ma żadnego śledztwa w sprawie przestępstwa Montresora, a jedynie sam sprawca wyjaśnia jak je popełnił. Tajemnicą "Beczki Amontillado" jest motyw zabójstwa. Bez detektywa zintegrowanego w fabule, wyjaśnienie jest wyłącznie w rękach czytelnika.
Motyw Montresora jest tak niejasny, jak samo sformułowanie „liczne przykrości”, do jakich się odwołuje. Wielu komentatorów dochodzi do wniosku, że skoro brak jest jasnego powodu, to Montresor musi być szalony, choć i to jest kwestią sporną z powodu skomplikowanych szczegółów fabuły.
Choć Fortunato jest przedstawiony jako koneser win, jego poczynania w noweli są bardzo wątpliwe. Przykładowo, upija on się do tego stopnia, że nie jest w stanie rozpoznać Amontilliado i obchodzi się z De Grave, drogim francuskim winem, w sposób beztroski, wypijając je jednym łykiem.
Inspiracja.
Podług apokryficznej legendy, inspiracją do napisania "Beczki Amontillado" była historia, którą Poe usłyszał na Castle Island, gdy był szeregowym. Podczas stacjonowania w Bostonie, Poe widział tam pomnik pułkownika Roberta Massie. Ten został zabity w pojedynku na miecze w czasie świąt Bożego Narodzenia w 1817 roku przez pułkownika Gustavusa Drane’a. Kilku innych żołnierzy zemściło się na nim, upijając go, zaciągając do lochów, przywiązując do murów i zamykając go w krypcie. Raport na temat szkieletu odkrytego na wyspie może być mylony z głównym źródłem Poe, książką "A Man Built in a Wall" (1844) Joela Headleya, w której autor zdaje relację o znalezionym szkielecie, zamurowanym w ścianie kościoła we Włoszech. Szczegóły podawane przez Headleya są bardzo podobne do tych z "Beczki Amontillado". Oprócz motywu wabienia wroga do ukrytej wnęki, w historii można znaleźć obraz ostrożnego układania cegieł, aspekt zemsty oraz agoniczne wołania ofiary. Poe mógł znać podobne zagadnienia również z dzieła "Le Grande Bretêche" Honoriusza Balzaca lub z pracy jego przyjaciela George’a Lipparda zatytułowanej "The Quaker City; or The Monks of Monk Hall" (1845). Dewizę rodziny Montresora "Nemo me impune lacessit" Poe mógł zapożyczyć od Jamesa Fenimora Coopera, który użył go w "Ostatnim Mohikaninie".
Poe napisał tę nowelę także jako odpowiedź swojemu osobistemu rywalowi Thomasowi Dunnowi Englishowi. Obaj byli uwikłani w osobiste konfrontacje, zwykle odnoszące się do literackich karykatur autorów. W jednej z prac English posunął się za daleko i Poe z sukcesem wytoczył proces redaktorom "New York Mirror" za zniesławienie w 1846 roku. Tego samego roku English opublikował w ramach rewanżu powieść "The Power of the S.F" (znaną także pod tytułem "1844"). Treść książki była zawiła i ciężka do zrozumienia, lecz zawierała odniesienia do tajnych stowarzyszeń i ostatecznie najważniejszy punkt zemsty, a mianowicie protagonistę Marmaduke Hammerheada, sławnego autora "The Black Crow", który używa sformułowań takich jak „Już nigdy” lub „najmilszej mej Leonore”. Ta parodia Poe ukazywała go jako pijaka, kłamcę i oszusta. Ten opowiedział "Beczką Amontillado", używając kilku specyficznych odniesień do powieści Englisha. W jego noweli przykładowo Fortunato mówi o tajnym stowarzyszeniu masonów, podobnym do sekretnego zgromadzenia z "The Power of the S.F", a nawet robi podobne gesty do tych z ukazanych w książce Englisha (był to sygnał udręki). English znów posłużył się zobrazowaniem żetonu, ukazującego jastrzębia łapiącego węża pazurami, sytuacji podobnej do tej z "Beczki Amontillado", gdzie herb Montresora przedstawia piętę zgniatającą węża – choć tam wąż gryzie ową piętę. Większość miejsc i obrazów z "Beczki Amontillado" pokrywa się powieścią Englisha, której akcja dzieje się w podziemnej krypcie. Koniec końców to jednak Poe jest tym, który „uderza z bezkarnością” nie przypisując sobie zasług za jego własną literacką zemstę i wyposażając jego zwięzłą historię (w ramach opozycji do powieści) w pojedynczy efekt, jak sam sugerował w jego eseju "Filozofia kompozycji" (The Philosophy of Composition).
Poe mógł być także inspirowany po części ruchem "Washingtonian movement", stowarzyszenia lansującego abstynencję alkoholową. Grupa składała się z byłych alkoholików próbujących odstraszyć ludzi od picia. Poe miał obiecywać przyłączenie się do ruchu w 1843 roku, po jego napadach alkoholowych, z nadziejami na polityczną nominację. "Beczka Amontillado" byłaby wtedy ponurą opowieścią o wstrzemięźliwości, szokującą ludzi w celu uświadomienia im zagrożeń ze strony nadużywania alkoholu.
Richard P. Benton, uczeń Poego, twierdził, że w jego mniemaniu „protagonista Poe jest angielską wersją francuskiego Montresora” i obstawał uporczywie przy stwierdzeniu, że modelem dla Montresora był Claude de Bourdeille, hrabia Montresoru, XVII wieczny polityczny konspirator świty brata króla Ludwika XIII, Gastona, księcia Orleanu; ów intrygant i pisarz dzienników był początkowo wiązany z Beczką Amontillado przez innego ucznia Poe Burtona. R. Pollina.
W 1971 roku na podstawie tego utworu powstał film "Beczka Amontillado" w reżyserii Leona Jeannota. Scenariusz napisali wspólnie L. Jannot i Bolesław Michałek pod pseudonimem Jan Bolesławski.
Publikacja.
"Beczka Amontillado" została po raz pierwszy opublikowana w grudniu 1846 roku na łamach "Godey’s Lady’s Book", które było w tamtym czasie najpopularniejszym czasopismem w Ameryce. Nowela została opublikowana raz jeszcze za życia Poe.

</doc>
<doc id="1629038" url="https://pl.wikipedia.org/wiki?curid=1629038" title="Bończa III">
Bończa III

Bończa III (Bończa 4, Połczyński, Półczyński, Pulcinski, Janta-Połczyński, Bończa odmienny, Janta III) – polski herb szlachecki, odmiana herbu Bończa.
Opis herbu.
Opis zgodnie z klasycznymi regułami blazonowania:
"W polu czerwonym jednorożec skaczący srebrny. Klejnot: Pół wspiętego jednorożca srebrnego. Labry: Czerwone, podbite srebrem."
Najwcześniejsze wzmianki.
"Bończa III" to nazwa przyporządkowana przez Ostrowskiego wariantowi herbu Bończa z czerwonym polem. Wariant taki (pod nazwą "Rinocerus") pojawia się w rękopisie Kamyna "Klejnotów" Długosza z około 1575 roku oraz w "Orbis Polonus" Szymona Okolskiego (1641). Jako "Bończa 4" herb wymieniany jest przez "Herbarz rodzin szlacheckich Królestwa Polskiego" (1853).
Identyczny herb używany był przez osiadłą na Kaszubach rodzinę Janta-Połczyńskich. Podając dane genealogiczne do herbarza Teodora Żychlińskiego, przedstawiciele rodziny posłużyli się odpisem dokumentu z 1638 roku, gdzie opisano omawiany tutaj herb. Wprawdzie ów dokument był sfałszowany, tym niemniej informuje on, że Janta-Połczyńscy posługiwali się takim herbem od XVII wieku. Pieczęć z herbem Bończa przyłożył 27 września 1790 Maciej Janta Pułczyński. Bez barw, z nieokreślonym zwierzęciem i innym klejnotem (pióra strusie) herb Janta-Połczyńskich znany jest z pieczęci Józefa Półczyńskiego z 1771 roku.
Herbowni.
Herb ten podawany jest przez "Herbarz rodzin szlacheckich Królestwa Polskiego" jako herb rodziny Skarżyńskich.
Identycznego herbu używała od XVII wieku kaszubska rodzina Janta-Połczyńskich, która następnie w XIX-XX wieku zarzuciła go na rzecz podstawowej odmiany Bończy. Wcześniej rodzina ta mogła się posługiwać herbami Janta albo Janta II.
Tadeusz Gajl wymienia jeszcze nazwiska Herberski, Żelasiński (Żelaziński).

</doc>
<doc id="1629041" url="https://pl.wikipedia.org/wiki?curid=1629041" title="Łukasz Orłowski (1715–1765)">
Łukasz Orłowski (1715–1765)

Łukasz Orłowski (ur. 1715 w Krakowie, zm. 10 czerwca 1765, tamże) – polski malarz późnego baroku i rokoka.
Życiorys.
Łukasz Orłowski był uczniem Szymona Słowikowskiego, krakowskiego malarza cechowego i pozłotnika. 10 maja 1734 został wyzwolony na towarzysza sztuki malarskiej. W latach 1741–42 mieszkał przy ul. św. Jana, następnie we własnej kamienicy zwanej Orłowską w Rynku. W 1745 wraz z jedenastoma innymi krakowskimi malarzami podpisał petycję do Akademii Krakowskiej z prośbą o przyjęcie pod opiekę i wraz z nimi w 1747 został wpisany do metryki uniwersyteckiej. W latach 1747–50 i 1755–60 piastował godność starszego cechu malarzy krakowskich.
Prace swe z reguły sygnował z dodaniem po łacinie "generosus", informacji o pochodzeniu szlacheckim i określeniem miejsca powstania, którym był Kraków. Zachowało się około dwadzieścia obrazów, przede wszystkim o tematyce religijnej, przeznaczone głównie dla krakowskich świątyń i klasztorów, a także nieliczne portrety. W kościele Mariackim zachował się obraz "Adoracja przez świętych Chrystusa Ukrzyżowanego" sygnowany na 1762, w klasztorze dominikanów, obraz "Św. Juda Tadeusz", sygnowany na 1751, w klasztorze Prezentek przy kościele św. Jana, obraz "Chrystus Bolesny", sygnowany na 1753, w kościele kapucynów, obrazy: "Św. Kajetan", "Św. Erazm" i "Św. Anna", wszystkie sygnowane na 1763, w kościele Świętych Apostołów Piotra i Pawła obraz "Wszyscy Święci adorujący Trójcę Świętą", sygnowany na 1763. Poza Krakowem malowidła Orłowskiego znajdują się: w kościele parafialnym w Lanckoronie, w kościele parafialnym w Sancygniowie oraz w Muzeum Narodowym w Warszawie.
W świetle zachowanych dzieł obrazy Orłowskiego można zaliczyć do ostatniej fazy krakowskiego malarstwa późnobarokowego. Jego malarstwo cechuje stosowanie dużych, jednolitych płaszczyzn koloru i płaski modelunek. W konterfektach nawiązywał do tradycji portretu sarmackiego, łagodząc jednak jego realizm i nie wkraczając w sfery ekspresyjnego naturalizmu. W aktach cechu malarzy zachowała się taksa obrazów po śmierci Orłowskiego, obecnie znajdująca się w Muzeum Narodowym w Krakowie, datowana na 4 stycznia 1766, zawierająca 60 pozycji.
Łukasz Orłowski miał żonę Franciszkę, z którą doczekał się syna Wincentego, który został przyjęty do cechu malarzy krakowskich 18 września 1762.

</doc>
<doc id="1629042" url="https://pl.wikipedia.org/wiki?curid=1629042" title="Henry Howard (12. hrabia Suffolk)">
Henry Howard (12. hrabia Suffolk)

Henry Howard, 12. hrabia Suffolk i 5. hrabia Berkshire KG (ur. 16 maja 1739, zm. 7 marca 1779) - brytyjski arystokrata i polityk.
Był synem Williama Howarda, wicehrabiego Andover (syna 11. hrabiego Suffolk), i lady Mary Finch, córki 2. hrabiego Aylesford. Tytuł parowski i miejsce w Izbie Lordów odziedziczył po śmierci dziadka w 1757 r. W 1771 r. został członkiem Tajnej Rady. W 1778 r. otrzymał Order Podwiązki.
W 1771 r. został członkiem gabinetu lorda Northa jako Lord Tajnej Pieczęci, ale szybko przesunięto go na stanowisko ministra północnego departamentu. Wspierał niepodległość Szwecji, przeciwdziałając planom Rosji dążącej do unicestwienia następstw rewolucji króla Gustawa III (w 1772 r. władca ten dokonał absolutystycznego zamachu stanu). Po wybuchu wojny w koloniach amerykańskich doprowadził do zaangażowania heskich i hanowerskich najemników do tłumienia rewolucji.
Lord Suffolk zmarł podczas sprawowania urzędu w 1779 r. Tytuł parowski odziedziczył jego pogrobowy syn z małżeństwa z Mary Trevor, Henry.

</doc>
<doc id="1629043" url="https://pl.wikipedia.org/wiki?curid=1629043" title="Zasadzka">
Zasadzka

Zasadzka – wykonanie zaskakującego uderzenia na będące w ruchu lub celowo zatrzymane siły i środki przeciwnika. 
Podstawowym celem zasadzki jest likwidacja przeciwnika, zniszczenie sprzętu bojowego, zdobycie ważnych informacji, ważnych dokumentów bojowych, środków do walki i życia, schwytanie jeńców lub pozyskanie uzbrojenia i wyposażenia. Zasadzki mogą być organizowane jako: zasadzki samodzielne lub sieć zasadzek. Zasadzka wykonywana za pomocą środków ogniowych w celu zadania przeciwnikowi maksymalnych strat określana jest jako „zasadzka ogniowa”.
Rodzaje zasadzki.
Ze względu na czas przygotowania:
Ze względu na typ:
Ze względu na kształt:

</doc>
<doc id="1629049" url="https://pl.wikipedia.org/wiki?curid=1629049" title="Rutkowski II">
Rutkowski II

Rutkowski II – polski herb szlachecki, odmiana herbu Bończa.
Opis herbu.
Opis zgodnie z klasycznymi regułami blazonowania:
W polu błękitnym jednorożec skaczący srebrny z wieńcem ruty zielonym na szyi. 
Klejnot: Pięć piór strusich. 
Labry: Błękitne, podbite srebrem.
Herbowni.
Rutkowski.

</doc>
<doc id="1629050" url="https://pl.wikipedia.org/wiki?curid=1629050" title="Rafał Dobrowolski">
Rafał Dobrowolski

Rafał Dobrowolski (ur. 27 grudnia 1983 w Kielcach) – polski łucznik, olimpijczyk z Pekinu oraz Londynu, halowy wicemistrz świata. Zawodnik klubu Stella Kielce.
Podczas Igrzysk Olimpijskich 2008 doszedł do 1/8 finału eliminując po drodze Myo Aung Nay z Mjanmy i Ołeksandra Serdiuka z Ukrainy. Nie dał rady Koreańczykowi Park Kyung-mo przegrywając 105:113 zajmując ostatecznie 14. miejsce.
Startując drużynowo awansował do ćwierćfinału, pokonując Australię oraz przegrywając z Koreą Południową 222:224. Polacy ostatecznie zajęli drużynowo 5. miejsce.
W czasie Igrzysk Olimpijskich w Londynie zajął najlepsze w historii indywidualnych występów Polaków miejsce – 9, eliminując w kolejnych fazach 1/32 Brazylijczyka Daniela Xaviera Rezende 7:3 i reprezentanta Indii Rahul Banerjee 7:3. W pojedynku o wejście do najlepszej ósemki uległ późniejszemu Mistrzowi Olimpijskiemu Jin Hyek Oh z Korei 0:6
Największy sukces odniósł w marcu 2009 roku podczas halowych mistrzostw świata w Rzeszowie zdobywając srebrny medal. W finale Polak przegrał po dwóch barażach z Bułgarem Jaworem Christowem 116:116 (10:10, 9:10).
Brązowy medalista mistrzostw Europy we Francji - Vittel 2008.
Indywidualny Mistrz Polski na torach otwartych: 2002 - Poznań, 2008 - Zgierz
Indywidualny Mistrz Polski w hali: 2014 - Zamość, 2013 - Milówka, 2010 - Zamość, 2009 - Rzeszów, 2002 - Kraków.
W 2013 roku klubowa drużyna Stelli Kielce w składzie: Maciej Fałdziński, Mateusz Bucki, Rafał Dobrowolski zwyciężyła w Klubowych Mistrzostwach Europy rozgrywanych w miejscowości Kamnik - Słowenia.
Podjął pracę w Fabryce Kotłów Sefako w Sędziszowie.

</doc>
<doc id="1629051" url="https://pl.wikipedia.org/wiki?curid=1629051" title="Wybory parlamentarne w Danii w 1979 roku">
Wybory parlamentarne w Danii w 1979 roku

Wybory parlamentarne w Danii w 1979 roku zostały przeprowadzone 23 października 1979. Wybory wygrała lewicowa partia Socialdemokraterne, zdobywając 38,3% głosów, co dało partii 68 mandatów w 179-osobowym Folketingu. Frekwencja wynosiła 85,6%. 

</doc>
<doc id="1629053" url="https://pl.wikipedia.org/wiki?curid=1629053" title="Jan Czarnecki">
Jan Czarnecki



</doc>
<doc id="1629054" url="https://pl.wikipedia.org/wiki?curid=1629054" title="Datolit">
Datolit

Datolit – minerał należący do gromady krzemianów boru. Nazwa pochodzi od greckich słów "dateomai" oznaczającego dzielenie się oraz "lithos" kamień.
Charakterystyka.
Właściwości.
Tworzy kryształy o pokroju słupkowym i tabliczkowym, a szczególną charakterystyczną cechą jego kryształów jest posiadanie dużej ilości ścian. Najczęściej tworzy zbite drobnokrystaliczne agregaty, ale i także znacznie atrakcyjniejsze skupienia promieniste, oraz nerkowate, naskorupienia i naloty. Jego groniaste skupienia nazywa się zwyczajowo "batriolitami". Jest minerałem od przezroczystego do prawie przeświecającego. Zawiera w przybliżeniu 34% B2O3.
Geneza.
Powstaje w wyniku działania procesów hydrotermalnych oraz pomagmowych w obrębie skał zasadowych. Powstanie jego jest zatem związane z procesami polimetamorficznymi.
Sposób występowania.
Występuje zarówno w skałach magmowych, wulkanicznych jak i w metamorficznych. Narasta w formie sekrecji wypełniając szczeliny w skałach hipabysalnych oraz wylewnych (np. bazalty). W skałach metamorficznych występuje jako efekt metamorfizmu regionalnego niskiego stopnia (amfibolity i serpentynity) oraz w skałach zmienionych kontaktowo (głównie skarnach).
Asocjacje mineralne.
Najczęściej z datolitem występują zeolity oraz prehnit i kalcyt.
Występowanie.
Jest minerałem rzadkim.
Zastosowanie.
Głównie jako kamień jubilerski - jeśli spełnia odpowiednie wymogi kryteriów gemmologicznych. Jeśli występuje w większych ilościach jest kopaliną boru.

</doc>
<doc id="1629057" url="https://pl.wikipedia.org/wiki?curid=1629057" title="Czarneccy herbu Prus III">
Czarneccy herbu Prus III

Czarneccy herbu Prus III – polska rodzina ziemiańska osiadła w XIX i XX wieku głównie w Wielkopolsce, zasłużona dla rolnictwa i kultury. 
Zarys historii rodu.
Ród Czarneckich herbu Prus III pochodził pierwotnie z Mazowsza. Zanotowano ich w annałach jako właścicieli ziemskich w miejscowości Czarna koło Sierpca w roku 1552. Z biegiem czasu dostały się w ich władanie majątki w okolicach Kamieńca Podolskiego, Kowna, Lwowa, Mińska Litewskiego i Żytomierza, ale od końca XVIII wieku spotykamy nazwiska znaczniejszych Czarneckich głównie na terenach Wielkopolski, czyli w zaborze pruskim.
30 października 1854 Marceli Czarnecki (1793–1868), żonaty z Florentyną Chłapowską h. Drya (1795–1853) uzyskał od króla Prus Fryderyka Wilhelma IV tytuł hrabiowski dziedziczony w primogeniturze i związany z posiadaniem ordynacji Czestram-Golejewko, Gogolewo i Pakosław, które odziedziczyli jego trzej synowie Antoni (ur. 1821), Zygmunt (ur. 1823) i Stanisław (ur. 1830), uzyskując potwierdzenie tytułu w primogeniturze w 1857. Golejewko pozostało w rękach potomków Antoniego, a Gogolewo w rękach potomków Zygmunta do 1939, natomiast linia Stanisława wygasła w 1. połowie XX wieku, straciwszy pruski tytuł już pod koniec XIX wieku. Obecni męscy potomkowie linii Zygmunta zamieszkują w Polsce, a od 1947 również w Szwecji, inne linie hrabiów i ordynatów "de iure" wygasły po mieczu.
Rodzina wydała dwóch senatorów I RP (w 1677 i 1773), trzech kawalerów Orła Białego i siedemnastu kawalerów orderu Virtuti Militari.
Do rodu należą także gałęzie nieutytułowane pieczętujące się herbem Prus III. Istnieje poza tym wiele innych rodzin o tym samym nazwisku, lecz innych herbach, a także rodzin nieszlacheckich.
Monumentalny niemiecki herbarz Sibmachera wymienia także inną linię rodu, która uzyskała w 1820 tytuł hrabiowski na Inflantach, czyli w Imperium Rosyjskim, na jej temat brak jest jednak szczegółowych danych.

</doc>
<doc id="1629058" url="https://pl.wikipedia.org/wiki?curid=1629058" title="Henry Maitland Wilson">
Henry Maitland Wilson

Henry Maitland Wilson (ur. 5 września 1881 w Stowlangtoft, zm. 31 grudnia 1964) – brytyjski marszałek polny, uczestnik obu wojen światowych.
Życiorys.
Urodził się 5 września 1881 roku w Stowlantoft w hrabstwie Suffolk, jako syn właściciela ziemskiego i zarazem oficera Arthura Maitlanda Wilsona. Kształcił się w Eron College, a następnie w akademii wojskowej Sandhurst. Po jej ukończeniu w 1900 roku rozpoczął służbę w armii. Wkrótce znalazł się w Afryce Południowej, gdzie wziął udział w drugiej wojnie burskiej. Za zasługi w czasie tego konfliktu został dwukrotnie odznaczony. W 1908 roku promowano go na stopień kapitana i skierowano go do Irlandii, gdzie w 1911 roku został adiutantem w Oxford Officer Training Corps (OTC).
Po rozpoczęciu I wojny światowej jako major irlandzkiej 16 Dywizji Piechoty otrzymał skierowanie do Francji. Początkowo, w czasie walk nad Sommą, znajdował się w sztabie 41 Dywizji Piechoty. Później trafił do sztabu XIX Korpusu. W październiku 1917 roku został przeniesiony do sztabu dywizji nowozelandzkiej. Za udział w wojnie odznaczono go orderem Distinguished Service Order (DSO).
Po zakończeniu I wojny światowej trafił na kurs sztabowy w Camberley i spędził jakiś czas w Sandhurst, ale został odesłany do macierzystego pułku. Do 1930 roku służył w peryferyjnych garnizonach. Po powrocie do Camberley zajmował się opracowaniem współdziałania między piechotą zmotoryzowaną i oddziałami pancernymi. Stworzył koncepcję batalionu zmotoryzowanego. W czerwcu 1939 roku został wysłany do Egiptu jako "General Officer Commanding" wojsk brytyjskich w tym kraju. Jednocześnie mianowano go doradcą wojskowym państw na Bliskim Wschodzie i nad Zatoką Perską. Jego sztab znajdował się w Kairze, a następnie w Aleksandrii. W ramach porozumienia zawartego w 1936 roku z rządem egipskim miał w razie wojny przejąć nadzór nad armią tego kraju. Zorganizował na terenie Egiptu siły brytyjskie, złożone z dywizji pancernej (późniejsza 7 Dywizja Pancerna) i ośmiu batalionów piechoty, rozmieszczone w rejonie Mersa Matruh. Kiedy dowódcą wojsk brytyjskich na Bliskim Wschodzie został gen. Archibald Wavell, Wilson objął dowództwo indyjskiej 4 Dywizji Piechoty i części australijskiej 6 Dywizji Piechoty. Brał aktywny udział w formowaniu Western Desert Force. Jednocześnie musiał zapewnić spokój na zapleczu tej armii, ponieważ władze egipskie zaczęły wyraźnie sprzyjać państwom Osi.
Kiedy 10 czerwca 1940 roku faszystowskie Włochy przystąpiły do wojny, atakując Egipt, natychmiast rozkazał przygotować kontrofensywę przeciwko sąsiadującej, włoskiej kolonii, Libii. Został jednak zmuszony do odwrotu przez przeważające siły włoskie. Przeprowadzona dopiero w grudniu kontrofensywa, znana jako operacja Compass, doprowadziła do zajęcia Cyrenajki, której gubernatorem mianowano Wilsona. Ponieważ istniała możliwość, że Niemcy zaatakują Grecję, Wilson został dowódcą sił ekspedycyjnych wysłanych do tego kraju. Mimo klęski na skutek niemieckiej inwazji, udało mu się ewakuować część wojsk na Kretę. Następnie powierzono mu dowództwo sił alianckich, które brały udział w zajmowaniu Syrii i Libanu bronionych przez wojska wierne rządowi Vichy. W grudniu 1941 roku Wilson otrzymał dowództwo 9 Armii stacjonującej w Syrii i Palestynie. W następnym roku przewidywano go na dowódcę 8 Armii, a po objęciu tej funkcji przez gen. Bernarda Montgomery'ego wysłano go do Iraku i Persji. Po wyparciu sił Osi z Afryki objął dowodzenie wojskami brytyjskimi na Bliskim Wschodzie. We wrześniu 1943 zorganizował zakończoną niepowodzeniem operację desantową na kilku greckich wyspach i był z tego powodu mocno krytykowany. Nie przeszkodziło to jednak w mianowaniu go w styczniu 1944 roku dowódcą wojsk alianckich we wschodnim rejonie Morza Śródziemnego. W grudniu 1944 został wysłany do Waszyngtonu jako "Chief of the British Joint Staff Mission" (szef przedstawicielstwa brytyjskich połączonych sztabów). Funkcję tę sprawował do 22 kwietnia 1947. Wkrótce po przybyciu do USA, mianowano go marszałkiem polnym.
W styczniu 1946 roku otrzymał tytuł barona (pierwszy baron Wilson). W latach 1955–1960 był komendantem zamku Tower w Londynie. Zmarł 31 grudnia 1964 roku. Nosił przydomek „Jumbo”.

</doc>
<doc id="1629061" url="https://pl.wikipedia.org/wiki?curid=1629061" title="Pani Burmistrz">
Pani Burmistrz



</doc>
<doc id="1629065" url="https://pl.wikipedia.org/wiki?curid=1629065" title="Lokomotiw-NN Niżny Nowogród">
Lokomotiw-NN Niżny Nowogród

Lokomotiw-NN Niżny Nowogród (ros. ФК «Локомотив-НН» Нижний Новгород) – rosyjski klub piłkarski z siedzibą w Niżnym Nowogrodzie.
Historia.
Chronologia nazw:
Założony w 1916. W 1935 został rozwiązany. W 1987 reaktywowany. Po sezonie 1992-1997 oraz 1999-2000 klub występował w rosyjskiej najwyższej lidze. W 2005 został ponownie rozformowany.

</doc>
<doc id="1629066" url="https://pl.wikipedia.org/wiki?curid=1629066" title="Łokomotiw Niżny Nowogród">
Łokomotiw Niżny Nowogród



</doc>
<doc id="1629077" url="https://pl.wikipedia.org/wiki?curid=1629077" title="Mistrzostwa Świata Juniorów w Curlingu 2009">
Mistrzostwa Świata Juniorów w Curlingu 2009

Mistrzostwa Świata Juniorów w Curlingu 2009, zawody odbyły się w dniach 5-15 marca 2009 w Vancouver na lodowisku Vancouver Olympic Centre. Były to 34. Mistrzostwa Świata Juniorów i 21. Juniorek.
Obrońcami tytułów byli Szkotki (Eve Muirhead) i Amerykanie (Chris Plys).
W rywalizacji kobiecej trzeci raz z rzędu złote medale zdobyły Szkotki, które w finale pokonały Kanadyjki 8:6. Brązowe medale zdobyły Szwajcarki, które zwyciężyły nad Rosjankami 5:4.
Pierwszy złoty medal w historii zdobyła męska reprezentacja Danii, pokonała w finale Kanadę 9:6. Brązowe medale zdobyli Amerykanie pokonując Szwedów 9:4.
Kobiety.
Wyniki.
Playoff.
Finał.
15 marca 2009, 9:00
Mały finał.
15 marca 2009, 9:00
Półfinał.
14 marca 2009, 19:00
1-2.
13 marca 2009, 19:00
3-4.
13 marca 2009, 19:00
Tie-breaker.
13 marca 2009, 9:00
13 marca 2009, 14:00
Round Robin.
Sesja 1..
5 marca 2009, 9:00
Sesja 2..
5 marca 2009, 19:30
Sesja 3..
6 marca 2009, 14:00
Sesja 4..
7 marca 2009, 9:00
Sesja 5..
7 marca 2009, 19:00
Sesja 6..
8 marca 2009, 14:00
Sesja 7..
9 marca 2009, 9:00
Sesja 8..
9 marca 2009, 19:00
Sesja 9..
10 marca 2009, 14:00
Sesja 10..
11 marca 2009, 9:00
Sesja 11..
11 marca 2009, 19:00
Sesja 12..
12 marca 2009, 13:00
Mężczyźni.
Wyniki.
Playoff.
Finał.
15 marca 2009, 13:00
Mały finał.
15 marca 2009, 13:00
Półfinał.
14 marca 2009, 19:00
1-2.
14 marca 2009, 12:00
3-4.
14 marca 2009, 12:00
Round Robin.
Sesja 1..
5 marca 2009, 144:00
Sesja 2..
6 marca 2009, 9:00
Sesja 3..
6 marca 2009, 19:00
Sesja 4..
7 marca 2009, 14:00
Sesja 5..
8 marca 2009, 9:00
Sesja 6..
8 marca 2009, 19:00
Sesja 7..
9 marca 2009, 14:00
Sesja 8..
10 marca 2009, 9:00
Sesja 9..
10 marca 2009, 19:00
Sesja 10..
11 marca 2009, 14:00
Sesja 11..
12 marca 2009, 8:30
Sesja 12..
12 marca 2009, 17:30

</doc>
<doc id="1629078" url="https://pl.wikipedia.org/wiki?curid=1629078" title="Skalnica trójdzielna">
Skalnica trójdzielna

Skalnica trójdzielna ("Saxifraga trifurcata") – gatunek rośliny należący do rodziny skalnicowatych. W Polsce jest czasami uprawiany jako roślina ozdobna.
Zastosowanie.
Nadaje się do ogrodów skalnych i do obsadzania murków. Odmiana 'Variegata' posiada jasno obrzeżone liście. Skalnica trójdzielna może rosnąć na nieco zacienionych miejscach. Jak wszystkie skalnice wymaga dobrze zdrenowanego, przepuszczalnego podłoża. Starsze darnie należy dzielić i rozsadzać, gdyż łysieją od środka.

</doc>
<doc id="1629079" url="https://pl.wikipedia.org/wiki?curid=1629079" title="Saxifraga trifurcata">
Saxifraga trifurcata



</doc>
<doc id="1629091" url="https://pl.wikipedia.org/wiki?curid=1629091" title="Napad">
Napad



</doc>
<doc id="1629093" url="https://pl.wikipedia.org/wiki?curid=1629093" title="Sylwia Bogacka">
Sylwia Bogacka

Sylwia Katarzyna Bogacka (ur. 3 października 1981 w Jeleniej Górze) – polska strzelczyni specjalizująca się w strzelaniu z karabinu, wicemistrzyni olimpijska (2012).
Życiorys.
Zamieszkała w Zielonej Górze. Została zawodniczką klubu sportowego Gwardia Zielona Góra. Czterokrotnie brała udział w letnich igrzyskach olimpijskich w Atenach (2004), Pekinie (2008), Londynie (2012) i Rio de Janeiro (2016). Na igrzyskach olimpijskich w 2012 w Londynie zdobyła srebrny medal w strzelaniu z karabinu pneumatycznego na 10 m. Została także indywidualną srebrną medalistką mistrzostw świata z 2006. Zdobyła również m.in. złoty medal mistrzostw świata w drużynie (2014), a kilka medali mistrzostw Europy w drużynie. Wielokrotnie zdobywała medale mistrzostw Polski, uzyskiwała także medale na wojskowych mistrzostwach świata.
Została żołnierzem Wojska Polskiego, uzyskała stopień kaprala. Absolwentka Szkoły Mistrzostwa Sportowego w Szklarskiej Porębie. Podjęła studia socjologiczne na Uniwersytecie Zielonogórskim.

</doc>
<doc id="1629094" url="https://pl.wikipedia.org/wiki?curid=1629094" title="The Mighty Mighty Bosstones">
The Mighty Mighty Bosstones

The Mighty Mighty Bosstones to amerykańska ska punkowa grupa z Bostonu.
Grupa, założona w 1983, jest uznawana za jednego z twórców ska-core, gatunku która łączy elementy third wave ska i hardcore punku. Wydała siedem albumów długogrających, trzy EP-ki oraz jeden live-album tuż przed ogłoszeniem zawieszenia działalności w grudniu 2003. Członkowie zespołu zeszli się ponownie jesienią 2007 i zagrali pierwszy raz od czterech lat w bostońskim klubie Middle East. W grudniu 2007 wydali kompilację Medium Rare, ich pierwszą publikację od wznowienia działalności.

</doc>
<doc id="1629097" url="https://pl.wikipedia.org/wiki?curid=1629097" title="Stefania Kossowska">
Stefania Kossowska

Stefania Kossowska, z domu Szurlej (ur. 23 września 1909 we Lwowie, zm. 15 września 2003 w Londynie) – polska publicystka, pisarka.
Życiorys.
Jej ojcem był znany adwokat Stanisław Szurlej, m.in. obrońca w procesie brzeskim. Jej matka Jadwiga Ciepielowska pochodziła z mieszanej polsko-żydowskiej rodziny. Przed drugą wojną światową zaczęła pracę jako dziennikarka, pisząc w czasopiśmie kobiecym „Bluszcz”, a potem m.in. dla „Wieczoru Warszawskiego”, „ABC” i „Prosto z mostu”. Przed wojną wyjechała na krótko do Rzymu jako korespondentka prasowa, na Sycylii poznała Adama Kossowskiego, z którym wzięła ślub jesienią 1938 r. Od 1940 na emigracji w Londynie. Współpracowała z wieloma czasopismami emigracyjnymi, np. „Wiadomościami Polskimi, Politycznymi i Literackimi”, „Biuletynem Światpolu”, „Polską Walczącą”, „Dziennikiem Polskim”, „Tygodnikiem Polskim” (rubryka „Ważne i nieważne”); także z Sekcją Polską Radia BBC. W latach 1953-1981 Kossowska była związana z emigracyjnym tygodnikiem „Wiadomości”, m.in. prowadząc rubrykę „W Londynie” podpisywaną pseudonimem Big Ben. W 1973 została redaktorką naczelną gazety. W latach 1954–1993 współpracowała z Radiem Wolna Europa. Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W latach 1986-1992 należała do Związku Pisarzy Polskich na Obczyźnie, w latach 80. XX w. pełniła też funkcję doradcy literackiego Polskiej Fundacji Kulturalnej w Londynie. W 1994 r. przekazała Archiwum „Wiadomości” do Biblioteki Uniwersyteckiej w Toruniu. Została pochowana obok męża na cmentarzu opactwa karmelitów w Aylesford.

</doc>
<doc id="1629102" url="https://pl.wikipedia.org/wiki?curid=1629102" title="Laurel Canyon Boulevard">
Laurel Canyon Boulevard

Laurel Canyon Boulevard – ulica w hrabstwie Los Angeles biegnąca z północy na południe. Zaczyna się w północnej części doliny San Fernando kończy natomiast przy Sunset Boulevard w West Hollywood. Laurel Canyon Bolevard przebiega kanionem o tej samej nazwie przez górach Santa Monica, gdzie przecina m.in. Mulholland Drive. Jest to najbardziej widowiskowa część drogi. W tym rejonie położona jest także dzielnica Laurel Canyon w której mieszkają gwiazdy kina oraz muzyki.

</doc>
<doc id="1629105" url="https://pl.wikipedia.org/wiki?curid=1629105" title="Stefania Knispel-Wróblowa">
Stefania Knispel-Wróblowa

Stefania Knispel-Wróblowa (ur. 22 listopada 1911 w Białej Cerkwi, zm. 2 lutego 1963 w Warszawie) – polska bibliotekarka, historyk literatury polskiej.
Po odbyciu szkolnej edukacji w Warszawie na tamtejszym Uniwersytecie studiowała w latach 1931-1937 filologię polską. Była w tym okresie aktywną członkinią Koła Polonistów, prowadzącego znaczące prace badawcze i utrzymującego bliskie kontakty ze swoimi rówieśnikami z Wilna zrzeszonymi wokół osoby Manfreda Kridla. Z tej racji jej publikacja "Instrumentacja głoskowa w "Pomniku" Tuwima" znalazła się w tomie VI redagowanej przez Kridla serii "Z zagadnień poetyki"; tom ten ukazał się w Wilnie w 1937 jako "Prace ofiarowane Kazimierzowi Wóycickiemu", w związku z 60. rocznica urodzin warszawskiego polonisty. Przez kilka kadencji Stefania Knisplówna zasiadała w zarządzie Koła Polonistów. Należała ponadto do Związku Polskiej Młodzieży Demokratycznej.
Niemal cały okres aktywności zawodowej przepracowała jako bibliotekarka. Przed II wojną światową była związana kolejno z Biblioteką Uniwersytetu Warszawskiego, Biblioteką Ministerstwa Wyznań Religijnych i Oświecenia Publicznego, Biblioteką Państwowego Instytutu Sztuki. W latach powojennych kierowała Biblioteką Ministerstwa Oświaty, potem Biblioteką Instytutu Badań Literackich.
W czasie wojny opiekowała się chorym na gruźlicę krytykiem literackim Franciszkiem Siedleckim, który zmarł w lutym 1942.
Na potrzeby serii wydawniczej "Biblioteka Pisarzy Polskich i Obcych" przygotowała dwa dzieła Aleksandra Fredry: "Zemstę" (Warszawa 1948, tom 39 serii, ze wstępem Kazimierza Budzyka) i "Śluby panieńskie" (Warszawa 1948, tom 38, z własnym wstępem). Zebrała rozproszone wiersze Brunona Jasieńskiego do tomu "Utworów poetyckich" w opracowaniu Anatola Sterna (Warszawa 1960).
W czasie okupacji wyszła za mąż za nieco starszego kolegę ze studiów Mariana Wróbla (1907-1960). Był on przez krótki czas nauczycielem, potem choroba kręgosłupa zmusiła go do przejścia do pracy w charakterze urzędnika. Sławę zdobył jako kompozytor szachowy.
Stefania Knispel-Wróblowa zmarła 2 lutego 1963 w Warszawie.

</doc>
<doc id="1629108" url="https://pl.wikipedia.org/wiki?curid=1629108" title="Jeleń kaszmirski">
Jeleń kaszmirski

Jeleń kaszmirski, hanguł ("Cervus hanglu") – gatunek ssaka z podrodziny jeleni (Cervinae) w obrębie rodziny jeleniowatych (Cervidae).
Występowanie.
Jeleń kaszmirski występuje w zależności od podgatunku:
Zamieszkuje trawiaste równiny, a także leśne oraz górzyste tereny.
Cechy morfologiczne.
Długość ciała do 110 cm, ogona 30 cm, wysokość w kłębie do 130 cm. Masa ciała do 180 kg.
Futro w kolorze brązowobeżowym, spodem białawe. Poroże lirowato zakrzywione.
Tryb życia.
Żyje samotniczo lub w niewielkich stadach. Odżywia się pędami drzew i krzewów.
Zagrożenia i ochrona.
Hanguł zaliczany jest do zwierzyny, ale został objęty konwencją waszyngtońską CITES (załącznik I).

</doc>
<doc id="1629109" url="https://pl.wikipedia.org/wiki?curid=1629109" title="Cervus elaphus hanglu">
Cervus elaphus hanglu



</doc>
<doc id="1629112" url="https://pl.wikipedia.org/wiki?curid=1629112" title="Badacz">
Badacz



</doc>
<doc id="1629113" url="https://pl.wikipedia.org/wiki?curid=1629113" title="Rekkared II">
Rekkared II

Rekkared II (zm. w 621) – król Wizygotów w 621 roku. Był synem poprzedniego władcy Sisebuta.
Jego imię może wskazywać na powiązania z dynastią, do której należeli poprzedni władcy: Leowigild i Rekkared I.
Według kronikarza Izydora panowanie Rekkareda II trwało zaledwie kilka dni, gdyż król umarł przedwcześnie.

</doc>
<doc id="1629118" url="https://pl.wikipedia.org/wiki?curid=1629118" title="Peter Van den Begin">
Peter Van den Begin

Peter Van den Begin (ur. 25 października 1964 w Berchem) – belgijski scenarzysta oraz aktor filmowy i telewizyjny.
Jego najbardziej znaną kreacją filmową jest rola Marka w dramacie Cudze Szczęście.
Jednak największą popularność zawdzięcza kreacji Raymonda Van Mehlena. Bezwzględnego przywódcy sutenerskiego gangu w kontrowersyjnym serialu Matrioszki.

</doc>
<doc id="1629119" url="https://pl.wikipedia.org/wiki?curid=1629119" title="Walter Kypke">
Walter Kypke

Walter Kypke (ur. 22 września 1893 w Szczecinie, zm. 6 czerwca 1924 w Magdeburgu) – as lotnictwa niemieckiego Luftstreitkräfte z 9 potwierdzonymi zwycięstwami w I wojnie światowej. 
Życiorys.
Wstąpił do wojska na ochotnika po wybuchu wojny. Już w październiku 1914 roku został skierowany na szkolenie pilotażu. W kwietniu 1915 roku został skierowany do jednostek liniowych - najpierw do FFA 2, potem do FFA 57. Od lutego 1916 roku służył w KEK Avillers, gdzie w sierpniu odniósł swoje pierwsze zwycięstwo powietrzne. Następnie został skierowany do nowo utworzonej eskadry myśliwskiej Jagdstaffel 14, skąd w sierpniu 1917 roku przeniesiono go do Jagdstaffel 41. Z jednostką odniósł kolejne cztery zwycięstwa zanim został przeniesiony na stanowisko dowódcy Kest 5, które pełnił w okresie od 27 października do 6 grudnia 1917 roku. Także w tej jednostce odniósł jedno zwycięstwo. 6 grudnia został skierowany do Fliegerersatz Abteilung Nr. 10 w Böblingen, gdzie powierzono mu utworzenie i dowodzenie Königlich Württembergische Jagdstaffel Nr. 47. Stanowisko to pełnił do końca wojny odnosząc jeszcze 3 potwierdzone zwycięstwa powietrzne. W czasie wojny latał na wielu typach samolotów niemieckich, m.in. Fokker D.VII, Pfalz D.III.
Zginął 6 czerwca 1924 roku w wypadku lotniczym w okolicach Magdeburga.

</doc>
<doc id="1629120" url="https://pl.wikipedia.org/wiki?curid=1629120" title="Moskiewska gorączka">
Moskiewska gorączka

Moskiewska gorączka (, ) – rosyjski film sensacyjny z roku 2004 z kulturystą Aleksandrem Niewskim obsadzonym w roli policjanta Vlada Stepanova. Film luźno nawiązuje do "Czerwonej gorączki" z 1988 roku, w której w głównej roli wystąpił Arnold Schwarzenegger (nieoficjalnie uznany został za jego sequel).
Film ukazał się na ekranach kin amerykańskich i rosyjskich. Polscy dystrybutorzy przeznaczyli go do użytku domowego (najpierw pojawił się jako dodatek do miesięcznika "Kino akcji", następnie na rynku DVD).
Fabuła.
Fabuła filmu powiela schematy amerykańskiego kina akcji – bohaterem jest muskularny policjant (do którego roli, podobnie jak w tematycznym inspiratorze "Czerwonej gorączce", wybrano profesjonalnego kulturystę), którego celem jest zwalczenie działalności filmowych czarnych bohaterów; w filmie nagromadzono także sceny przemocy – m.in. tortury głównego bohatera – oraz motywy żeńskiego negliżu i wulgarność języka.

</doc>
<doc id="1629122" url="https://pl.wikipedia.org/wiki?curid=1629122" title="Andrea Zuckerman">
Andrea Zuckerman

Andrea Zuckermann – fikcyjna postać w serialu Beverly Hills, 90210, w którą wcieliła się Gabrielle Carteris.
Andrea jest redaktorką naczelną szkolnej gazetki "Blaze" w szkole West Beverly Hight. Jej cechami charakterystycznymi są okulary i rude kręcone włosy. Jest osobą o nieprzeciętnym intelekcie. Wywodzi się z rodziny żydowskiej. Poznajemy ją, kiedy ona sama spotyka pierwszy raz Brandona Walsha, któremu daje posadę w dziale sportowym.
Chociaż Andrea chodzi do elitarnej szkoły dla młodzieży w dzielnicy Beverly Hills, to mieszka w uboższej dzielnicy Los Angeles. Ukrywa to przed dyrekcją i przyjaciółmi. Wkrótce dowiaduje się o tym Brandon, który stara się to utrzymywać w tajemnicy.
Postać Andrei pozostaje w serialu przez 5 sezonów.
Po liceum stara się dostać na prestiżowy Uniwersytet Yale. Po zastanowieniu wybiera jednak Uniwersytet Kalifornijski, z powodu choroby swojej babci i stypendium. Na uczelni poznaje wykładowcę Dana, z którym po głębszym poznaniu traci dziewictwo, ich związek nie trwa długo. Nieco później Andrea spotyka młodego barmana Jesse Vasqueza. W niedługim czasie Andrea zachodzi z Jessiem w ciążę.
Ich dzieckiem zostaje Hanna, która rodzi się miesiąc przed terminem. W związku z tym, że dziecko potrzebowało dłuższej opieki, Andrea spędziła sporo czasu w szpitalu. Ojcem chrzestnym Hanny zostaje Brandon. Andrea i Jessie wkrótce po tym wszystkim biorą ślub. 
Andrea i Jessie nie są małżeństwem doskonałym, gdyż oboje mają romanse. Andrea spotyka się z Peterem, którego poznała w pralni. Szybko nawiązują głębszy romans, bo okazuje się, że Peter jest lekarzem w tym szpitalu, gdzie Andrea ma praktykę. Jej romans odkrywa Dylan, kiedy widzi ją wychodzącą z motelu. W końcu przerywają romans i do Andrei dochodzi, że nie może porzucać rodziny.
Kiedy Jessie dostaje awans, razem z Andreą wyjeżdżają na Uniwersytet Yale. Przyjaciele organizują Andrei pożegnanie w Peach Pit. Wtedy po raz ostatni wszyscy się z nią żegnają. Andrea pojawia się jeszcze w serialu w szóstym sezonie na przyjęciu urodzinowym Steve'a oraz w ostatnim odcinku na ślubie Donny i Davida.

</doc>
<doc id="1629124" url="https://pl.wikipedia.org/wiki?curid=1629124" title="Płaskodziobek kubański">
Płaskodziobek kubański

Płaskodziobek kubański ("Todus multicolor") – gatunek małego, kolorowego ptaka z rodziny płaskodziobków (Todidae) w rzędzie kraskowych. Zamieszkuje puszcze i zalesione góry Kuby, większe wyspy u jej północnych wybrzeży oraz Isla de la Juventud położoną na południe od Kuby. Nie wyróżnia się podgatunków. Należy do mało płochliwych ptaków, pozwalających się z bliska obserwować.
Morfologia.
Ma jaskrawozielony grzbiet i górną stronę skrzydeł oraz jasnoczerwoną plamkę na gardle. Jego nogi przypominają nogi zimorodka. Przednie trzy palce są u nasady częściowo zrośnięte, pokryte zrogowaciałymi płytkami.
Głos.
Ostry świergot: "„czyrek-czyrek”"
Tryb życia.
Płaskodziobki kubańskie są często niedostrzegane przez ludzi z powodu swoich małych rozmiarów. Występują w dżunglach i zalesionych górach Kuby i okolicznych wysp. Ptaki te większość dnia spędzają na cienkich gałązkach z dziobem uniesionym ku górze. W ten sposób wypatrują pożywienia. 
Wszystkie płaskodziobki wydają z siebie ostry krzyk. Można również usłyszeć ich głośny świst, wydobywający się ze specjalnie uformowanych lotek. Wykorzystują go przede wszystkim podczas zalotów. Te kolorowe ptaki żyją parami. Każda para ma małe terytorium, którego samiec broni przed intruzami.
Pożywienie.
Przysmakiem płaskodziobków są owady latające, takie jak pszczoły, osy, ważki, chrząszcze lub motyle. Nie gardzą również młodymi jaszczurkami lub innymi małymi kręgowcami. Ptaki te potrafią unosić się nad drzewami i zbierać owady siedzące na liściach, a także polować z ziemi. Kiedy złapią owada ze zbyt wielkimi skrzydłami, na przykład motyla, stukają nim kilkakrotnie o gałąź, by oderwać skrzydła, a następnie zjadają resztę. Płaskodziobki siadują na gałęziach i cienkich roślinach, gdzie wyczekują, aż przeleci obok ofiara, którą łapią swym długim dziobem. Dzięki obecności ząbków na czubku dzioba ptaki umieją rozbijać chitynowy pancerzyk owadów. Po każdym ataku płaskodziobki wracają na gałąź, gdzie zjadają zdobycz.
Rozmnażanie.
Na początku okresu godowego ptaki wygrzebują niewielką norę, na głębokości 30–45 cm, najczęściej na brzegu rzeki, czasem też w nasypach drogowych. Przy jej wykonywaniu biorą udział zarówno samiec, jak i samica. Cała budowla ma postać trzydziestocentymetrowego tunelu, zakończonego kulistą komorą gniazdową wielkości pięści. Wejście do nory ma taką wielkość, by mógł się przez nie przecisnąć dorosły ptak. Raz w roku samica składa w komorze 2–4 białe jaja, które wysiadują oboje rodzice. Po 20 dniach wykluwają się różowawe, ślepe i nieopierzone młode. Rodzice karmią je owadami, w ciągu dnia nawet 140 razy. Po tygodniu pisklęta otwierają oczy. Po trzech tygodniach są zdolne do lotu, ale nie potrafią same zdobywać pożywienia, dlatego pozostają uzależnione od rodziców. Młode płaskodziobki nie mają jeszcze typowej czerwonej plamy na gardle.
Status.
Międzynarodowa Unia Ochrony Przyrody (IUCN) uznaje płaskodziobka kubańskiego za gatunek najmniejszej troski (LC – "Least Concern"). Liczebność światowej populacji nie została oszacowana, ale ptak ten opisywany jest jako pospolity. Trend liczebności populacji uznawany jest za lokalnie spadkowy ze względu na rozpylanie pestycydów z powietrza w celu zwalczania populacji komarów i muchówek.

</doc>
<doc id="1629129" url="https://pl.wikipedia.org/wiki?curid=1629129" title="Jesús Espana">
Jesús Espana



</doc>
<doc id="1629132" url="https://pl.wikipedia.org/wiki?curid=1629132" title="Czosnek olbrzymi">
Czosnek olbrzymi

Czosnek olbrzymi ("Allium giganteum") – gatunek rośliny należący do rodziny czosnkowatych. Pochodzi z Azji (Afganistan, Iran, Tadżykistan, Turkmenistan, Uzbekistan). W wielu krajach, również w Polsce jest uprawiany jako roślina ozdobna.
Biologia i ekologia.
Bylina, geofit. Zakwita dopiero w 2 lub 3 roku od zasadzenia cebuli. Kwitnie w miesiącach czerwiec–lipiec. Cała roślina wydziela charakterystyczny czosnkowy zapach pochodzący od wytwarzanej przez nią alliiny.

</doc>
<doc id="1629134" url="https://pl.wikipedia.org/wiki?curid=1629134" title="Allium giganteum">
Allium giganteum



</doc>
<doc id="1629138" url="https://pl.wikipedia.org/wiki?curid=1629138" title="Kryptonim &quot;Kasandra&quot;">
Kryptonim &quot;Kasandra&quot;



</doc>
<doc id="1629141" url="https://pl.wikipedia.org/wiki?curid=1629141" title="Akcja „Burza” w Okręgach Wilno i Nowogródek Armii Krajowej">
Akcja „Burza” w Okręgach Wilno i Nowogródek Armii Krajowej

Akcja „Burza” w Okręgach Wilno i Nowogródek AK – część akcji wojskowej zorganizowanej i podjęta przez oddziały Armii Krajowej przeciw wojskom niemieckim, w końcowej fazie okupacji niemieckiej, bezpośrednio przed wkroczeniem Armii Czerwonej, prowadzona w granicach II Rzeczypospolitej.
W maju 1944 Komenda Główna AK, po doświadczeniach przebiegu „Burzy” na Wołyniu zdecydowała się na opanowanie Wilna by zaakcentować polskość kresów wschodnich.
Na początku czerwca połączono okręgi wileński i nowogródzki. Komendantem nowego okręgu został ppłk Aleksander Krzyżanowski – „Wilk”.
Pod koniec czerwca został opracowany i zatwierdzony plan akcji na Wilno oznaczony kryptonimem „Ostra Brama”. Zakładał on uderzenie z zewnątrz na miasto tworzonymi pięcioma zgrupowaniami oddziałów okręgu wileńskiego i nowogródzkiego, wsparte od wewnątrz działaniami garnizonu miejskiego AK.
Dowództwo Oddziałów Partyzanckich.
6 czerwca 1944 oficjalnie ujawnione zostało Dowództwo Oddziałów Partyzanckich Okręgu Wileńskiego. Stacjonowało w Dziewieniszkach, a jego zadaniem była koordynacja działań bojowych oddziałów w polu. Osłonę dawały 8 Brygada Partyzancka i OR KO por. „Groma”. W Dziewieniszkach zainstalowała się drukarnia polowa i część BiP. Rozpoczęto wydawanie „Biuletynu Nadzwyczajnego”, „Pobudki” i „Z Pola Walki”. Nadawano komunikaty radiowe. Drukowano rozkazy, przepustki i legitymacje.
Obsada personalna.
Dowództwu Oddziałów Partyzanckich bezpośrednio podlegały:
Walki w ramach „Burzy”.
Na Nowogródczyźnie.
Równolegle z przygotowaniami do akcji „Ostra Brama” już od 1 lipca rozpoczęły się walki w ramach „Burzy”. Inspektorat rejonowy Baranowicze, wyłączony z akcji „Ostra Brama”, od 2 lipca wykonywał „Burzę” w obwodach Baranowicze, Nieśwież i Słonim. Jego dwa bataliony 78 pp por. Józefa Wierzbickiego – „Józefa” i por. Stanisława Wintera „Stanleya” wysadziły most na rzece Iszka i walczyły koło Nowej Myszy. Jedna z kompanii wkroczyła do Klecka. 4 batalion 77 pp, 2 szwadron 26 p.uł. i kompania lotnicza wyruszyły 5 lipca z Bielicy nad Niemnem. Przy przekraczaniu szosy Lida-Grodno rozbiły kolumnę niemiecką, następne walczyły koło Żyrmun z niemiecką kompanią piechoty. Jedna z grup batalionu koło Śliżun stoczyła bój spotkaniowy z oddziałami ROA.
8 batalion 77 pp por. Józefa Zwinogrodzkiego – „Turkucia” w Dokudowie stoczył ciężki bój z batalionem niemieckim. W ramach operacji „Ostra Brama” utrzymywał on dwie przeprawy na Niemnie. Straty niemieckie szacowano na kilkudziesięciu zabitych. Po stronie polskiej zginęło 8, a 10 zostało rannych. 5 lipca batalion przegrupował się pod Wilno.
Na Wileńszczyźnie.
12 Oszmiańska Brygada AK por. Hieronima Romanowskiego „Cerbera” walczyła z Niemcami koło Szyłowicz, Wierebuszek na drodze Boruny-Holszany. 13 Mołodeczańska Brygada AK por. Adama Walczaka „Nietoperza” zlikwidowała posterunki policji w Bienicy i Markowie, uderzyła na posterunki wojskowe w Sakowicach i w Listopadach. Zgrupowanie nr 2 Okręgu Wilno AK mjr. „Węgielnego” operowało na drogach Podbrodzie – Święciany i Kiemieliszki – Podgrodzie oraz na linii kolejowej Podbrodzie – Postawy. 24 Brygada AK "Dryświaty" por. Kazimierza Krauzego ps. „Wawrzecki” opanowała 8 lipca Opsę.
6 lipca nie wszystkie oddziały partyzanckie stały na podstawach wyjściowych do uderzenia na Wilno. Ale i one nadal walczyły z Niemcami.
12 Brygadę rozkaz do udziału w operacji „Ostra Brama” zastał w okolicach Holszan. Zgodnie z rozkazem miała opanować lotnisko na Porubanku. Podczas przekraczania drogi Boruny-Holszany związała się walką z Niemcami. Straty własne: 1 zabity, 2 zaginionych i 4 rannych. Do Szwajcar dotarła rankiem 7 lipca. Ochraniała szpital polowy 3 czołówki sanitarnej.
7 lipca pod Szwajcarami 6 Wileńska Brygada AK mjr. Leona Koplewskiego – „Konara” wspólnie z 12 Brygadą uwolniły około 4 tysięcy jeńców z obozu w Mińsku maszerujących pod konwojem na Zachód. W Puszczy Rudnickiej znajdowały się oddziały Zgrupowania nr 4 „Południe”. 7 Wileńska Brygada AK por. Wilhelma Tupikowskiego – „Wilhelma”, 2 batalion 77 pp por. „Krysi” i 7 batalion 77 pp por. „Ostoi” rozbroiły kilka niemieckich pododdziałów. Walczono pod Chazbiejowicami, Rakliszkami i Ejszyszkami.
6 Brygada stacjonowała na południowym skraju Puszczy Rudnickiej w gotowości bojowej do wykonania akcji „Roma”. Jedynie jej 3 kompania „Ziemowita” odeszła do ochrony sztabu polowego Okręgu Wileńsko-Nowogródzkiego.
Rozkaz z 3 lipca nakazywał brygadzie opuszczenie rejonu Orany-Ejszyszki i do wieczora 7 lipca ześrodkowanie się pod Wilnem. Tu miała być w gotowości do działania jako odwód dowództwa, zająć pozycje na Trakcie Czarnym i osłaniać nacierające oddziały od wschodu.
5 Brygadę mjr. Zygmunta Szendzielarza – „Łupaszki” przewidywano jako trzon Zgrupowania nr 5 „Zachód” odeszła spod Wilna.
Zgrupowanie nr 2 „Północ” mjr. „Węgielnego” operujące na północny wschód od Wilna współdziałano taktycznie z 277 Dywizją gen. Gładyszewa. Walczono w okolicach Mejszagoły, Gładkiszek i Suderwy. Pod Gładkiszkami zdobyto baterię dział, a później wspólnie z sowietami wyparto przeciwnika z Mejszagoły. 13 lipca w rejonie Krawczuny – Nowosiółki prowadzono krwawe walki z grupą gen. Stahela, która przebijała się z Wilna i oddziałami ppłk. Tolsdorfa. Nieprzyjaciel poniósł poważne straty. Po stronie polskiej poległo ponad 100 partyzantów.
Epilog.
Na mocy porozumienia ppłk „Wilka” z dowódcą 3 Frontu Białoruskiego gen. Iwanem Czerniachowskim, oddziały AK skoncentrowały się w rejonie Turgiele, Taboryszki i Wołkorabiszki. Celem „Wilka” było odtworzyć 19 Dywizję Piechoty, Wileńską Brygadę Kawalerii i batalion pancerno-motorowy. Przeformowane wojska miały walczyć z Niemcami i być operacyjnie podporządkowane dowództwu Armii Czerwonej. Wspólne ustalenia obowiązywały przez dwa dni. 17 lipca w Boguszach podstępnie aresztowano kierowniczą kadrę okręgu. Zdezorientowane oddziały wileńskie i nowogródzkie, będące w marszu do Puszczy Rudnickiej, zostały otoczone i rozbrojone przez sowiecki 86 pułk wojsk pogranicznych. Około 4 tysięcy partyzantów trafiło do obozu przejściowego w Miednikach Królewskich, a stamtąd zostali wywiezieni do Kaługi i jako obywatele sowieccy wcieleni do 361 zapasowego pułku piechoty.
Ostatnim tragicznym finałem Operacji Wileńskiej było rozbicie przez oddziały 6 i 10 Dywizji NKWD oddziałów partyzanckich pod Borowem, Poddubiczami, Surkontami, Klukowiczarni i Kołodziszkami. 21 sierpnia pod Surkontami w walce z batalionem 32 zmotoryzowanego pułku piechoty NKWD poległ komendant okręgu nowogródzkiego ppłk „Kotwicz” i 36 partyzantów. Powstające i reorganizujące się oddziały samoobrony AK walczyły jeszcze na Wileńszczyźnie przez kilka miesięcy.

</doc>
<doc id="1629143" url="https://pl.wikipedia.org/wiki?curid=1629143" title="Partia Pracy (Malta)">
Partia Pracy (Malta)

Partia Pracy (malt. "Partit Laburista", PL; ang. "Labour Party") – powstała w 1920 maltańska partia polityczna o charakterze socjaldemokratycznym. Do 2008 nosiła nazwę Maltańska Partia Pracy (, MLP; malt. Partit tal-Haddiema, PtH).
Okres lat 70. przypada na rządy centrolewicy na czele z premierem Dom Mintoffem. Tuż po objęciu przez niego władzę, w pierwszych miesiącach 1971, gdy Wielka Brytania zaprzestała płacenia za utrzymanie baz Royal Navy, rząd Malty zwrócił się w stronę Libii, dzięki czemu uzyskał finansowanie ze strony tamtejszego rządu. Okres rządów laburzystów był godny uwagi ze względu na wzrost poziomu życia oraz ustanowienie państwa opiekuńczego. Za jej rządów w początkowych latach 80. doszło do nacjonalizacji banków, telekomunikacji i transportu, a w 1983 doszło do uwłaszczenia własności kościelnej
Opowiadała się przeciw członkostwu Malty w Unii Europejskiej.

</doc>
<doc id="1629145" url="https://pl.wikipedia.org/wiki?curid=1629145" title="Marcin Szeligiewicz">
Marcin Szeligiewicz

 
Marcin Marian Szeligiewicz (ur. 23 października 1906 w Starym Sączu, zm. 19 grudnia 1962 w Warszawie) – polski nauczyciel, pedagog i działacz kulturalny, pianista i kompozytor.
Życiorys.
W 1926 zdał maturę w Seminarium Nauczycielskim w Starym Sączu. W tym samym roku osiedlił się na Górnym Śląsku. Otrzymał posadę nauczyciela w szkole powszechnej w Mikołowie. Uczył także w tamtejszym Gimnazjum Żeńskim oraz prowadził chór i orkiestrę. W latach 1927–1932 studiował w Konserwatorium Muzycznym w Katowicach, a następnie w Instytucie Pedagogicznym w Katowicach (pewne tradycje tej placówki ma Uniwersytet Śląski w Katowicach). Był dyrygentem w Stowarzyszeniu Miłośników Muzyki Województwa Śląskiego. W latach 1937–1939 pełnił funkcję kierownika szkoły powszechnej w Łaziskach Górnych. 
W czasie II wojny światowej uczył w szkołach w Piwnicznej, Starym Sączu, Gołkowicach, Barcicach. Po zakończeniu II wojny światowej powrócił na stanowisko kierownika szkoły powszechnej w Łaziskach Górnych. Od 1946 r. objął posadę nauczyciela w Państwowym Liceum Pedagogicznym w Katowicach. Był wizytatorem szkół muzycznych w Katowicach. W latach 1951–1962 piastował stanowisko dyrektora Państwowego Liceum Muzycznego w Katowicach. Sprawował mandat radnego Wojewódzkiej Rady Narodowej dwóch kadencji z ramienia SD (1954–1962). 
Zginął w katastrofie lotniczej w Warszawie w porcie lotniczym Warszawa-Okęcie w wieku 56 lat. Został pochowany 23 grudnia 1962 na cmentarzu przy ul. Francuskiej w Katowicach.
Kompozytor i nauczyciel jest patronem katowickiej ulicy w Śródmieściu.

</doc>
<doc id="1629148" url="https://pl.wikipedia.org/wiki?curid=1629148" title="Michał Julian Piotrowski">
Michał Julian Piotrowski

Michał Julian Piotrowski (ur. 29 września 1887 w Warszawie, zm. 12 lipca 1949 w Krakowie) – polski teoretyk muzyki, pedagog i krytyk muzyczny, rektor Konserwatorium Towarzystwa Muzycznego w Krakowie w latach 1929–1938. Był członkiem Komisji Opiniodawczej Ministerstwa Wyznań Religijnych i Oświecenia Publicznego w sprawie ustroju szkolnictwa muzycznego Rzeczypospolitej Polskiej.
Studiował w Warszawie u Henryka Opieńskiego i Felicjana Szopskiego oraz w Paryżu (u Vincenta d’Indy). W 1916 r. założył w Warszawie, wraz z Januszem Mikettą, szkołę muzyczną. Był prezesem Stowarzyszenia Muzyków Pedagogów oraz członkiem zarządu Filharmonii Warszawskiej. Od 1920 r. wykładał przedmioty teoretyczne w krakowskim konserwatorium. Stanowisko dyrektora uczelni zajął po śmierci Wiktora Barabasza. Zorganizował dwie uczniowskie orkiestry (symfoniczną i dętą). Kontynuował reformy poprzednika, mające na celu poszerzenie autonomii uczelni. Efektem konfliktu z zarządem Towarzystwa Muzycznego było zwolnienie Piotrowskiego z funkcji dyrektora 16 maja 1938 r.
9 listopada 1931 r. „za zasługi na polu pracy pedagogicznej” odznaczony został Złotym Krzyżem Zasługi.

</doc>
<doc id="1629150" url="https://pl.wikipedia.org/wiki?curid=1629150" title="Jagdstaffel 43">
Jagdstaffel 43

Jagdstaffel Nr. 43 – Königlich Preußische Jagdstaffel Nr. 43 – Jasta 43 – jednostka Luftstreitkräfte z okresu I wojny światowej.
Informacje ogólne.
Jednostka została utworzona 6 grudnia 1917 roku we Fliegerersatz Abteilung Nr. 4 w Poznaniu, organizację eskadry powierzono przybyłemu z Jagdstaffel 20 porucznikowi Wilhelmowi Flecken. Gotowość operacyjną jednostka uzyskała już 18 grudnia, a 21 grudnia została skierowano na front zachodni w obszar operacyjne Armee-Abtailung „A”. Pierwszym polowym lotniskiem jednostki było Montingen koło Metz. 2 lutego jednostka została przeniesiona pod rozkazy Armii 19. W obszarze działania Armii 19 jednostka odniosła swoje pierwsze zwycięstwo. 3 kwietnia została przeniesiona w obszar działania 6 Armii. W maju 1918 roku dokonano zmiany dowódcy. Porucznika Fleckera zastąpił przybyły z Jagdstaffel 33 podporucznik Adolf Gutknecht, który pełnił swoje obowiązki do 2 listopada, kiedy w wyniku odniesionych ran został skierowany na leczenie, a zastąpił go tymczasowo podporucznik Guido Schobinger.
Piloci eskadry latali głównie na samolotach Fokker D.VII, Fokker Dr.I oraz Pfalz D.XII.
"Jasta 43" w całym okresie wojny odniosła 35 zwycięstwa. W okresie od grudnia 1917 do listopada 1918 roku jej straty wynosiły 6 zabitych w walce, 5 rannych i jeden w niewoli.
Łącznie w jednostce służyło minimum 4 asów myśliwskich, m.in.:

</doc>
<doc id="1629152" url="https://pl.wikipedia.org/wiki?curid=1629152" title="Muffinka">
Muffinka



</doc>
<doc id="1629156" url="https://pl.wikipedia.org/wiki?curid=1629156" title="Aleksandr Niewski">
Aleksandr Niewski

Aleksandr Niewski (ros. Александр Баранович Невский/Курицын; ur. 17 lipca 1971 w Moskwie w ZSRR) – rosyjski kulturysta, który rozpoczął międzynarodową karierę aktorską; także scenarzysta i producent filmowy, okazjonalnie statysta i kaskader.
Życiorys.
Wczesne lata.
Urodził się w Moskwie w rodzinie intelektualistów jako syn Eugenii Janownej Kuritsyny (z domu Wesker) i Aleksandra Nikołajewicza Kuritsyna. Matka była z wykształcenia inżynierem produkcji instrumentów, a ojciec koszykarzem i profesorem, który wykładał ekonomię i zarządzanie w MGIMO. Ma starszą siostrę. Jako dziecko uczęszczał do szkoły muzycznej, gdzie uczył się grać na wiolonczeli, zanim upuścił futerał i rozbił instrument. W szkole od czwartej klasy grał w koszykówkę, ale wkrótce opuścił sekcję. W 1994 ukończył Rosyjski Państwowy Uniwersytet Zarządzania. We wrześniu 1999 przeniósł się do Kalifornii, gdzie studiował język angielski na UCLA i studiował aktorstwo w Lee Strasberg Theatre and Film Institute.
Kariera sportowa.
W latach 1986–1992 był amatorskim bokserem. Uczył się różnych sztuk walki i uczęszczał na lekcje do Chucka Norrisa i Stevena Seagala. Następnie zajął się kulturystyką. W 1995 został określony mianem „największego rosyjskiego kulturysty”, choć Rosjanie, w tym Siergiej Szelestow, podważają autentyczność tego tytułu, jak i w ogóle związek Niewskiego z kulturystyką.
Zajął się pisaniem i w Rosji wydał pięć książek na temat fitnessu: "How to become Russian Schwarzenegger" (1997), "Kickboxer" (1998), "Gym for Children" (1998), "Exercises for Women" (2000), "Big Encyclopedia of fitness" (2006), "Fitness in Hollywood" (2007) i "The ideal body for women" (2009). Opublikowano także blisko pięćset jego artykułów pisemnych. W latach 1998−1999 był autorem i jednym z prezenterów programów telewizyjnych: "Under 16 and over" ("Dozwolone od lat 16"), "Party Zone", "Award of Excellence", "Spite Record" czy "Good Morning". W Moskwie otrzymał medal przyznany przez Stowarzyszenie Kulturystyki Naturalnej w walce ze sterydami i był sędzią podczas zawodów Pucharu Świata „Natural Olympia” (1999). 
W 2010 i 2011 w Wiedniu zdobył tytuł Mr. Universe WFF-WBBF (World Fitness Federation - World Body Building Federation). 12 października 2012 w Brusno w Słowacji trzeci rok z rzędu pokonał ponad 120 uczestników i wygrał konkurs Mr. Universe 2012, zorganizowany przez World Bodybuilding Federation.
Był opisany w rosyjskich edycjach „The Hollywood Reporter”, „Men’s Health”, „GQ” i „Playboy”. W 2019 wydano książkę George’a Snydera pt. "The 3 More Reps!", która zawiera treningi m.in. Niewskiego.
Kariera filmowa.
Po raz pierwszy pojawił się na kinowym ekranie w rosyjskim filmie romantycznym Eldara Riazanowa "Tichije omuty" (2000). Odmówił jednak udziału w programie Columbia TriStar Television "Battle Dome" i filmie Sheldona Letticha "Zakon" (2001) z udziałem Jeana-Claude’a Van Damme’a, ponieważ nie chciał grać „rosyjskiego czarnego charakteru”. Wkrótce można go było zobaczyć w przygodowym filmie akcji "Czerwony Skorpion" ("Red Serpent", 2002) u boku Michaela Paré i Roya Scheidera. W rosyjsko-amerykańskiej koprodukcji "Moskiewska gorączka" ("Moscow Heat"/"Московская жара", 2004) wystąpił w głównej roli Włada Stiepanowa, moskiewskiego policjanta-bohatera, był również współscenarzystą i producentem wykonawczym tego filmu, a praca przy nim uczyniła z niego gwiazdkę kina akcji.
W 2005 ponownie objął stanowisko scenarzysty, producenta i aktora, tym razem przy okazji realizacji dramatu "Time of Change" z Mariel Hemingway. Zagrał potem w niezależnym filmie sensacyjnym Brenta Huffa "Nocni łowcy" ("Treasure Raiders", 2007) z Sherilyn Fenn i Davidem Carradine i dreszczowcu "Magic Man" (2009; był także producentem) obok Billy’ego Zane. 
Jego debiut reżyserski sensacyjnego dramatu kryminalnego "Czarna róża" ("Black Rose"/"Чёрная роза", 2014), gdzie był odtwórcą głównej roli majora Kazatowa i współpracował z takimi aktorami jako Kristanna Loken, Adrian Paul, Robert Davi i Matthias Hues, stał się kinowym hitem w Rosji.

</doc>
<doc id="1629157" url="https://pl.wikipedia.org/wiki?curid=1629157" title="Wybory prezydenckie w Serbii w 2008 roku">
Wybory prezydenckie w Serbii w 2008 roku

Wybory prezydenckie w Serbii w 2008 roku odbyły się w dwóch turach – pierwszej 20 stycznia 2008 i drugiej 3 lutego 2008. Były to pierwsze wybory prezydenckie przeprowadzone po rozpadzie federacji Serbii i Czarnogóry. O urząd prezydenta Serbii ubiegało się 9 osób. Pierwszą turę wygrał kandydat Serbskiej Partii Radykalnej Tomislav Nikolić, jednakże w drugiej turze pokonał go ubiegający się o reelekcję prezydent Boris Tadić z Partii Demokratycznej.

</doc>
<doc id="1629160" url="https://pl.wikipedia.org/wiki?curid=1629160" title="Wielka Brytania na Letnich Igrzyskach Olimpijskich 1896">
Wielka Brytania na Letnich Igrzyskach Olimpijskich 1896

Wielka Brytania na Letnich Igrzyskach Olimpijskich 1896 była reprezentowana przez 10 zawodników, którzy wystartowali w 19 konkurencjach w 7 dyscyplinach.

</doc>
<doc id="1629166" url="https://pl.wikipedia.org/wiki?curid=1629166" title="Ludowa Armia Powstańcza Stepowego Ałtaju">
Ludowa Armia Powstańcza Stepowego Ałtaju

Ludowa Armia Powstańcza Stepowego Ałtaju (ros. Народная повстанческая армия Степного Алтая) – antybolszewicka chłopska formacja wojskowa działająca latem 1920 r. w Ałtaju
Działania władz bolszewickich na Syberii, które zostały źle przyjęte przez większość ludności chłopskiej (konfiskaty żywności dla wojska i pobór rocznika 1901), doprowadziły w czerwcu 1920 r. do wybuchu powstania w Stepowym Ałtaju. Dużą rolę w nim odegrali dezerterzy z Armii Czerwonej, będący b. ałtajskimi partyzantami walczącymi wcześniej z białogwardzistami. Pod względem politycznym swoje wpływy wśród kierownictwa powstania próbował zyskiwać eserowski Syberyjski Związek Chłopski.
Został sformowany 1 Chłopski Pułk Powstańczy, który 29 czerwca rozbił we wsi Aleksiejewka oddział bolszewicki, mający zwalczać dezerterów. Zginęło ponad 100 czerwonoarmistów wraz z ich dowódcą i jego zastępcą. Następnie do powstańców doszli kolejni ochotnicy, w wyniku czego powstały 2 i 3 Chłopskie Pułki Powstańcze. Wraz z 1 Pułkiem stały się one główną siłą bojową Ludowej Armii Powstańczej Stepowego Ałtaju. Jednocześnie utworzono wojenną radę armii, której członkami zostali A. Aliesko, J. Gorski, J. Diemczenko, K. Tandrik i P. Smirnow. Funkcję szefa sztabu objął Bieriezowski, który stanął też na czele armii. Sztab przenosił się ze wsi Aleksiejewka do wsi Sosnowka i odwrotnie.
Na pocz. lipca siły powstańcze zaatakowały w 3 kierunkach: północnym na Sławgorod, północno-wschodnim na Barnauł i południowo-zachodnim na Semipałatyńsk. 8 lipca 1 Chłopski Pułk Powstańczy zajął wieś Bolsze-Władimirowka, gdzie sformowano 12 Chłopski Pułk Powstańczy. Ponadto w okolicy utworzono 11 Chłopski Pułk Powstańczy i szereg niewielkich oddziałów powstańczych, działających wzdłuż Irtysza. Z kolei na północy 2 i 3 Chłopskie Pułki Powstańcze opanowały wsie Michajłowskoje, Rakity, Borowoj Forpost, Ust-Wołcicha i Wołczicha. Następnie powstańcy, rozbijając bolszewickie oddziały ochrony wewnętrznej, milicji i miejscowych komunistów, zdobyli większość wsi Sławgorodskiego Ujezdu. Miejscowa ludność chłopska okazywała powstańcom szeroką pomoc, zawiadamiając o działających oddziałach bolszewickich. W Michajłowskoje i Wołczisze powstały sztaby rejonowe, które przeprowadziły mobilizację do armii. W rezultacie zostały sformowane 1, 3 i 6 Kaipskije, 4 Michajłowski, 5 Wołczichiński i 7 Kliuczewski Oddziały oraz 11 Mieszany Specjalnego Przeznaczenia Oddział Kawaleryjski.
W poł. lipca 1920 r. siły powstańcze składały się z jedenastu pułków i pewnej liczby mniejszych oddziałów. Każdy pułk liczył średnio po 1,2 tys. piechoty i 300 konnych. Ogólna liczebność armii – według różnych źródeł – wynosiła od 10 do 18 tys. powstańców. Wojska bolszewickie niemal natychmiast zaatakowały oddziały powstańcze, starając się nie doprowadzić do rozwinięcia powstania na dalsze obszary Ałtaju. Doszło do ciężkich walk o wsie Wołczicha, Borowoj Forpost i Bolsze-Władimirowka, podczas których powstańcy ponieśli bardzo duże straty przy minimalnych stratach wojsk bolszewickich. W rezultacie siły powstańcze zostały zmuszone do odwrotu. Silnie spadło ich morale, co doprowadziło do dezercji licznych powstańców, wracających do swoich domów.
W tak dramatycznej sytuacji dowództwo armii przejął sztabskapitan D. J. Sziszkin. Na jego rozkaz ok. 2 tys. pieszych i konnych powstańców, przechodząc lasami, podeszło do wsi Dżentaj, gdzie biwakował 2 Batalion 226 Pułku Armii Czerwonej. Następnia zaatakowali okrążonych czerwonoarmistów, zadając im duże straty i zdobywając 6 karabinów maszynowych. Tchnęło to nowego ducha bojowego w resztki sił powstańczych, wycofujących się w kierunku Irtysza. 22 lipca 1920 r. osiągnęły one linię rzeki, zajmując okoliczne wsie Kriwinskaja, Liebiażia, Czerniawskaja, Cziornaja, Czikałdy, Podnuskaja i Jamyszewskaja. Powstańcy przeprowadzili mobilizację miejscowej kozackiej ludności, dzięki czemu ich liczebność doszła do ok. 8 tys. ludzi. Następnie główne siły powstańcze zaatakowały w kierunku na Pawłodar. Nieduży oddział przeprawił się natomiast na lewy brzeg Irtysza, po czym skierował się na Jermak. 27 lipca powstańcy zajęli wieś Podstiepnaja, odrzucając za cenę dużych strat ponad 300-osobowy oddział czerwonoarmistów w kierunku Pawłodaru. Miasto zostało ewakuowane, ale 29 lipca powstańcy nieoczekiwanie zmienili kierunek natarcia na dużą wieś Gałkino. W nocy z 29 na 30 lipca okrążyli wieś, ale zostali zaatakowani przez pięć szwadronów 2 Brygady 13 Dywizji Kawalerii Armii Czerwonej. Tracąc ponad 300 zabitych i 100 jeńców, oderwali się od czerwonoarmistów i uszli w step. Poprzez wsie Ajmagul, Kliuczi, Siwierka, Pokrowka, Niewodnaja, Irkuckaja, Nikołajewskaja, Bastan i Michajłowskoje wycofywali się na południe, aby powrócić w swoje rodzinne strony i rozejść się do domów.
Na pocz. sierpnia ok. 2 tys. powstańców doszło do wsi Michajłowskoje, rozdzielając się. Główne siły pod dowództwem sztabskapitana D. J. Sziszkina skierowały się na Zmieinogorsk. Po drodze rozbiły niewielki konny oddział miejscowych komunistów, zagrażając garnizonowi miasta. Przeciwko powstańcom zostały skierowane 74 Pułk Kawalerii i 227 Pułk Strzelecki. W nocy z 8 na 9 sierpnia ponad 1-tysięczne oddziały powstańcze wkroczyły do ewakuowanego Zmieinogorska. Sztabskapitan D. J. Sziszkin wydał rozkaz o mobilizacji miejscowej ludności, a także wydał do niej odezwę wzywającą do walki z reżimem bolszewickim. Jednakże mobilizacji nie dało się przeprowadzić, gdyż pod miasto podszedł 227 Pułk Strzelecki, i powstańcy opuścili Zmieinogorsk. Zajęcie tego miasta było ostatnim sukcesem sił powstańczych. Przez kolejne 2 tygodnie wycofywały się one przez góry w kierunku południowym, chcąc przejść na terytorium Chin. Pod koniec sierpnia doszły do pogranicznej wsi Katon-Karagaj, po czym przekroczyły granicę. Ostatnie oddziałki powstańców, działające na obszarze Stepowego Ałtaju, zostały rozbite pod koniec października 1920 r.

</doc>
<doc id="1629167" url="https://pl.wikipedia.org/wiki?curid=1629167" title="Wrocławska Nagroda Poetycka Silesius">
Wrocławska Nagroda Poetycka Silesius

Wrocławska Nagroda Poetycka Silesius – polska nagroda literacka, przyznawana w dziedzinie poezji od 2008, w pierwszych latach podczas festiwalu Port Literacki, a od 2016 w ramach Międzynarodowego Festiwalu Poezji Silesius.
Nagroda fundowana jest przez miasto Wrocław, operatorem nagrody jest Wrocławski Dom Literatury, a jej nazwa pochodzi od Angelusa Silesiusa, barokowego poety. Pomysłodawcą nagrody był Artur Burszta, a inicjatorem stworzenia szef wrocławskiego wydziału kultury Jarosław Broda.
Nagroda przyznawana jest w trzech kategoriach: za całokształt twórczości, debiut i książkę roku.
W 2008 roku jako pierwsi statuetki Silesiusa otrzymali Tadeusz Różewicz (całokształt twórczości), Andrzej Sosnowski (książka roku) oraz Julia Szychowiak (debiut).
Oprócz nagród pieniężnych autorzy otrzymują statuetkę Silesiusa, zaprojektowaną przez Michała Staszczaka.
Jury.
W skład jury wchodzą: Andrzej Zawada (przewodniczący od 2016), Anna Kałuża, Piotr Kępiński, Karol Maliszewski, Joanna Orska, Adam Poprawa.
Skład wcześniejszego jury to: Jacek Łukasiewicz (przewodniczący do 2015), Tadeusz Sławek, Grzegorz Janowicz, Przemysław Czapliński, Marian Stala, Piotr Śliwiński.
Nagrody.
2011.
Nominowani
2012.
Nominowani
2013.
Nominowani
2014.
Nominowani
2015.
Nominowani
2016.
Nominowani
Nagrodzeni
2017.
Nominowani
Nagrodzeni
2018.
Nominowani
Nagrodzeni
2019.
Nominowani
Nagrodzeni
2020.
Nominowani
Nagrodzeni
2021.
Nominowani
Nagrodzeni
2022.
Nominowani:
Nagrodzeni:

</doc>
<doc id="1629169" url="https://pl.wikipedia.org/wiki?curid=1629169" title="Mistrzostwa Świata Juniorów w Biathlonie 2002">
Mistrzostwa Świata Juniorów w Biathlonie 2002

Mistrzostwa Świata Juniorów w Biathlonie 2002 odbyły się w włoskiej miejscowości Ridnaun-Val Ridanna, w dniach 30 stycznia – 3 lutego 2002 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet juniorów oraz juniorów młodszych. W sumie odbyło się 16 biegów.

</doc>
<doc id="1629175" url="https://pl.wikipedia.org/wiki?curid=1629175" title="Mydlnica oliwska">
Mydlnica oliwska

Mydlnica oliwska ("Saponaria ×olivana") – gatunek rośliny należący do rodziny goździkowatych, mieszaniec powstały w wyniku skrzyżowania m. darniowej ("S. caespitosa") i m. drobnej ("S. pumila"). Jest uprawiany jako roślina ozdobna.
Zastosowanie i uprawa.
Roślina szczególnie nadaje się do ogrodów skalnych oraz do obsadzania murków czy skarp. Jest wystarczająco mrozoodporna. Najlepiej rośnie na glebie lekko zasadowej, gliniasto-żwirowej i stale lekko wilgotnej. Wymaga stanowiska słonecznego. Najłatwiej rozmnażać ją na wiosnę przez podział kęp. Można też ukorzeniać pojedyncze pędy.

</doc>
<doc id="1629177" url="https://pl.wikipedia.org/wiki?curid=1629177" title="Saponaria olivana">
Saponaria olivana



</doc>
<doc id="1629178" url="https://pl.wikipedia.org/wiki?curid=1629178" title="August Wittelsbach (Pfalz-Sulzbach)">
August Wittelsbach (Pfalz-Sulzbach)

August Wittelsbach (ur. 2 października 1582 Neuburg nad Dunajem, zm. 14 sierpnia 1632 Weinheim) – hrabia palatyn i książę Palatynatu-Sulzbach.
Syn księcia Filipa Ludwika Wittelsbacha i Anny księżniczki Jülich-Kleve-Berg. Jego dziadkami byli: książę Palatynatu–Zweibrücken Wolfgang i Anna Heska oraz Wilhelm IV i Maria Habsburg.
17 lipca 1620 roku ożenił się z Jadwigą Oldenburg (1603-1657), córką Jana Adolfa księcia Holsztynu-Gottorp i Augusty Oldenburg księżniczki duńskiej. 
Ich dziećmi byli:

</doc>
<doc id="1629179" url="https://pl.wikipedia.org/wiki?curid=1629179" title="Harold Burrough">
Harold Burrough

Harold Martin Burrough (ur. 4 lipca 1889 w hrabstwie Herefordshire, zm. 22 października 1977 w Hindhead w hrabstwie Surrey) – oficer marynarki brytyjskiej, admirał, służył podczas obu wojen światowych.
Życiorys.
Służył w marynarce brytyjskiej od maja 1903. W 1909 uzyskał stopień kapitana marynarki. Podczas I wojny światowej służył jako oficer artyleryjski krążownika lekkiego HMS "Southampton", na którym brał udział w bitwie jutlandzkiej.
W okresie międzywojennym służył m.in. na pancerniku HMS "Barham" na Morzu Śródziemnym (1926-1927). W latach 1928-1929 służył w Admiralicji. W 1930 odbył kurs taktyczny starszych oficerów w Royal Navy War College. W latach 1930-1932 był dowódcą (oficerem flagowym - "Flag Captain") krążownika ciężkiego HMS "London" - okrętu flagowego 1. Eskadry Krążowników i zarazem szefem sztabu ("Chief Staff Officer") admirała dowodzącego tą eskadrą. Od kwietnia 1935 do 1937 dowodził 5. Flotyllą Niszczycieli Home Fleet i jej flagowym niszczycielem HMS "Exmouth". W międzyczasie zajmował różne stanowiska sztabowe i szkoleniowe na lądzie. 
II wojna światowa.
W chwili wybuchu II wojny światowej, w stopniu kontradmirała, wchodził w skład Rady Admiralicji zajmując stanowisko Asystenta Szefa Sztabu Morskiego do spraw handlu morskiego ("Assistant Chief of Naval Staff (Trade)", od stycznia 1939 do lipca 1940). Był też wówczas doradcą morskim króla. 
Od 10 września 1940 do sierpnia 1942 dowodził 10. Eskadrą Krążowników, na okręcie flagowym HMS "Kenya", od 1 stycznia 1942 HMS "Nigeria". Między innymi brał udział w rajdzie na Vågsøy (operacja "Archery"), za co został odznaczony orderem DSO. Dowodził także eskortą konwoju (zespołem X) operacji zaopatrzeniowej "Pedestal" na Maltę, w ciężkich walkach z siłami Osi 11-13 sierpnia 1942 (po storpedowaniu krążownika „Nigeria”, przeniósł się wówczas na niszczyciel HMS "Ashanti"). Za udział w tej operacji został Rycerzem Komandorem Orderu Imperium Brytyjskiego (KBE).
Od 18 sierpnia 1942 do 1943 służył na lądzie, w bazie HMS „President”, lecz także dowodził wschodnim zespołem podczas operacji "Torch" (lądowania w Afryce Północnej). 
Zajmował następnie wysokie stanowiska dowódcze na śródziemnomorskim teatrze działań. Od 19 stycznia 1945 był głównodowodzącym alianckich morskich sił ekspedycyjnych ("Naval Expeditionary Force") we Francji i Niemczech, a następnie, do 1946, głównodowodzącym brytyjskiej marynarki w Niemczech. Od 1946 do 1948 był głównodowodzącym Dowództwa Nore w Wielkiej Brytanii. 3 lutego 1949 odszedł w stan spoczynku.
Burrough był jednym z sygnatariuszy dokumentu kapitulacji III Rzeszy, podpisanego w Reims 7 maja 1945.
W 1914 ożenił się z Nellie Wills Outhit, miał dwóch synów i trzy córki.

</doc>
<doc id="1629180" url="https://pl.wikipedia.org/wiki?curid=1629180" title="Jan Nelken">
Jan Nelken

Jan Władysław Nelken ps. "Otto, Marek, Tytus" (ur. 16 marca 1878 w Skomoroszkach, zm. w kwietniu 1940 w Katyniu) – polski lekarz psychiatra, psychoanalityk, pułkownik Wojska Polskiego, działacz socjalistyczny, członek PPS, ofiara zbrodni katyńskiej.
Życiorys.
Urodził się we wsi Skomoroszki w guberni kijowskiej jako syn dyrektora cukrowni Edwarda Nelkena (1850–1930) i Eugenii z Telszów (1854–1909). Był wyznania ewangelicko-augsburskiego.
Uczęszczał do gimnazjum w Warszawie. W 1896 roku rozpoczął studia na Wydziale Lekarskim Cesarskiego Uniwersytetu Warszawskiego. Wydalony z uczelni i z Warszawy za działalność socjalistyczną, wyjechał do Kazania, gdzie 18 października 1902 otrzymał dyplom lekarski. Po powrocie do Warszawy rozpoczął praktykę psychiatryczną i działalność polityczną w Polskiej Partii Socjalistycznej. Był kilka razy aresztowany i więziony. 8 stycznia 1909 nostryfikował dyplom na wydziale medycznym Uniwersytetu Jagiellońskiego.
W czasie I wojny światowej służył w Armii Austro-Wegier jako lekarz Szpitala Garnizonowego we Lwowie. W latach 1919–1934 pełnił służbę w Wojsku Polskim, w Szpitalu Okręgowym Nr I w Warszawie, Szkole Podchorążych Sanitarnych oraz na stanowisku zastępcy kierownika, a następnie kierownika Oddziału Psychiatrycznego Centrum Wyszkolenia Sanitarnego w Warszawie. 30 czerwca 1934 został przeniesiony w stan spoczynku. Został awansowany do stopnia pułkownika w korpusie oficerów sanitarnych lekarzy ze starszeństwem z dniem 1 stycznia 1927 (w 1928 był zweryfikowany z lokatą 3).
Po zakończeniu zawodowej służby wojskowej praktykował w Ambulatorium na Solcu i Ubezpieczalni Społecznej. Był członkiem Zarządu Polskiego Towarzystwa Psychiatrycznego i redaktorem Rocznika Psychiatrycznego.
W 1904 ożenił się ze Stanisławą Radomską (zm. 1967). Rozwiedli się w 1925 roku, małżeństwo było bezdzietne. Po raz drugi ożenił się 23 lipca 1925 roku z Ireną z Borkowskich (1899–1944), z którą miał dwoje dzieci: córkę Annę (1926–1944) i syna Jana (1931).
Po wybuchu II wojny światowej 1939 wraz z kadrą Centrum Wyszkolenia Sanitarnego ewakuował się na tereny wschodnie, a po agresji ZSRR na Polskę został aresztowany przez Sowietów. Był przetrzymywany początkowo w obozie putywlskim a następnie w Kozielsku. Wiosną 1940 został przetransportowany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu. Podczas ekshumacji w 1943 jego ciało nie zostało zidentyfikowane pod jego nazwiskiem. Na terenach polskich, okupowanych od 1939 przez Niemców, wydanie czasopisma „Goniec Krakowski” z 16 kwietnia 1943 poinformowało wówczas o ekshumacji ciał polskich żołnierzy w Katyniu i zidentyfikowaniu m.in. zwłok gen. Smorawińskiego.
Jego żona Irena i córka Anna zginęły w 1944 w powstaniu warszawskim.
Upamiętnienie.
Postanowieniem nr 112-48-07 Prezydenta Rzeczypospolitej Polskiej Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
17 września 2009 przy Wojskowym Instytucie Medycznym w Warszawie został zasadzony Dąb Pamięci honorujący Jana Nelkena.

</doc>
<doc id="1629181" url="https://pl.wikipedia.org/wiki?curid=1629181" title="Pterocles orientalis">
Pterocles orientalis



</doc>
<doc id="1629182" url="https://pl.wikipedia.org/wiki?curid=1629182" title="Beverly Boulevard">
Beverly Boulevard

Beverly Boulevard – jedna z ważniejszych ulic w Los Angeles, biegnąca ze wschodu na zachód. Rozciąga się od Santa Monica Boulevard w Beverly Hills, do Lucas Avenue w Śródmieściu (Downtown) Los Angeles. Drugi odcinek Beverly Boulevard zaczyna się przy Pomona Blvd w Monterey Park i kończy w mieście Whittier. Najbardziej znanym odcinkiem ulicy jest część w West Hollywood, znajduje się tam przy niej centrum handlowe Beverly Center Mall oraz centrum medyczne Cedars-Sinai.

</doc>
<doc id="1629183" url="https://pl.wikipedia.org/wiki?curid=1629183" title="Sands of Time (EP)">
Sands of Time (EP)

Sands of Time - debiutanckie wydawnictwo australijskiego power metalowego zespołu Black Majesty. Jest to trzy utworowe EP zawierające szybki, melodyjny metal z elementami muzyki progresywnej. Album ten zapewnił zespołowi kontrakt z niemiecką wytwórnią muzyczną Limb Music Production.

</doc>
<doc id="1629189" url="https://pl.wikipedia.org/wiki?curid=1629189" title="Guanozyna">
Guanozyna

Guanozyna – nukleozyd zawierający guaninę połączoną wiązaniem N-glikozydowym przez atom N9 z rybozą w postaci β-D-rybofuranozy.
Jest prekursorem dla rybonukleotydów, jak GMP, GDP i GTP, powstających przez ufosforylowanie atomu C5' rybozy.
Cząsteczkę o podobnej budowie ma abakawir, lek używany w kuracji AIDS.

</doc>
<doc id="1629190" url="https://pl.wikipedia.org/wiki?curid=1629190" title="Rondo Grzegórzeckie w Krakowie">
Rondo Grzegórzeckie w Krakowie

Rondo Grzegórzeckie (nazywane również Rondem Kotlarskim) – jednopoziomowe skrzyżowanie w Krakowie zlokalizowane na wschód od Starego Miasta u zbiegu ulic Grzegórzeckiej, al. Powstania Warszawskiego, al. Pokoju i Kotlarskiej.
Historia.
Jako skrzyżowanie powstało w 1955 roku, kiedy to przerwano bieg ulicy Grzegórzeckiej, by utworzyć nową ulicę – Aleję Pokoju. Wtedy wybudowano również Aleję Powstania Warszawskiego (pod nazwą „"Aleja Powstańców Warszawy"”). Przez skrzyżowanie kursowały wówczas tramwaje wzdłuż wszystkich trzech wymienionych wyżej ulic. W latach 70. skrzyżowanie zmieniono w rondo. Było to świeżo po wydłużeniu alei Pokoju od Dąbia do równie nowo powstałego Ronda Czyżyńskiego. Rondo Grzegórzeckie stało się wówczas częścią jednej z arterii komunikacyjnych łączącej centrum Krakowa z Nową Hutą. W latach 80. do tego ronda została podłączona ślepa, pomyślana przyszłościowo ulica Kotlarska, która w 2001 roku została połączona z Zabłociem poprzez Most Kotlarski. Rondo Grzegórzeckie zostało gruntownie przebudowane w 2008 roku, a w 2010 zostało do niego od ulicy Kotlarskiej podłączone nowe torowisko od pętli „Mały Płaszów”.
Komunikacja.
Rondo Grzegórzeckie jest jednym z najważniejszych węzłów komunikacyjnych w Krakowie. Obecnie rondo posiada 3 pasy ruchu i przepustowość rzędu 6 tys. pojazdów na godzinę. Rondo ma funkcję samooczyszczania tzn. każdy pas ruchu wyprowadza poza rondo, żeby na nim pozostać, trzeba zmieniać pasy ruchu.
Przez rondo przebiega II obwodnica Krakowa w ciągu ulicy Kotlarskiej i alei Powstania Warszawskiego. Przebiegają przez nie trasy licznych linii tramwajowych i autobusowych krakowskiej komunikacji miejskiej, m.in. trasa Krakowskiego Szybkiego Tramwaju.

</doc>
<doc id="1629192" url="https://pl.wikipedia.org/wiki?curid=1629192" title="Topanga Canyon Boulevard">
Topanga Canyon Boulevard

Topanga Canyon Boulevard - ulica w hrabstwie Los Angeles biegnąca z północy na południe, znana także jako Kalifornijska Droga Stanowa nr 27 (California State Route 27). 
Jedna z ważniejszych tras łączących San Fernando Valley z południem miasta poprzez Góry Santa Monica.
Zaczyna się przy Pacific Coast Highway w Topanga State Beach kończy natomiast przy Ronald Reagan Freeway w San Fernando Valley. Topanga Canyon Boulevard przebiega przez góry malowniczym kanionem o tej samej nazwie. Długość drogi to 32 km (20 mil).

</doc>
<doc id="1629194" url="https://pl.wikipedia.org/wiki?curid=1629194" title="Vikas Swarup">
Vikas Swarup

Vikas Swarup (hindi: विकास स्वरूप, ur. 1963 w Allahabad) – indyjski pisarz i dyplomata. Ukończył historię, filozofię i psychologię na Uniwersytecie Allahabad.
Zasłynął swoją pierwszą powieścią "Q &amp; A", wydaną w 2005 roku, opowiadającą o historii ubogiego kelnera z Bombaju, Rama Mohammada Thomasa, który wygrał indyjską wersję programu Who Wants to Be a Millionaire?. Na podstawie książki powstał film "Slumdog. Milioner z ulicy", który wszedł do kin w 2008 roku.
Kolejne jego powieści to powieści sensacyjne "Sześcioro podejrzanych" (polskie wydanie: Prószyński Media, 2009) i "Siedem prób" (Wydawnictwo Amber, 2014).
Pracował w indyjskich placówkach dyplomatycznych w Turcji, USA, Etiopii, Wielkiej Brytanii, RPA i Japonii.
Jego żona ma na imię Aparna, mają dwóch synów: Aditya i Varuna.

</doc>
<doc id="1629195" url="https://pl.wikipedia.org/wiki?curid=1629195" title="Cesarstwo Niemieckie na Letnich Igrzyskach Olimpijskich 1896">
Cesarstwo Niemieckie na Letnich Igrzyskach Olimpijskich 1896

Cesarstwo Niemieckie na Letnich Igrzyskach Olimpijskich 1896 było reprezentowane przez 19 sportowców w 6 różnych dyscyplinach: lekkoatletyce, kolarstwie, gimnastyce, tenisie, podnoszeniu ciężarów i zapasach. Zdobyli oni łącznie 13 medali, w tym 6 złotych.
Reprezentanci.
Lekkoatletyka.
Konkurencje biegowe
Konkurencje techniczne

</doc>
<doc id="1629198" url="https://pl.wikipedia.org/wiki?curid=1629198" title="Józef Opalski">
Józef Opalski

Józef Opalski (ur. 20 marca 1947 w Krakowie) – teatrolog, muzykolog, literaturoznawca, publicysta, reżyser teatralny, organizator festiwali, pedagog. Wykładowca na Wydziale Polonistyki Uniwersytetu Jagiellońskiego, profesor krakowskiej Akademii Sztuk Teatralnych im. Stanisława Wyspiańskiego w Krakowie. W środowisku znany jako „Żuk”.

</doc>
<doc id="1629199" url="https://pl.wikipedia.org/wiki?curid=1629199" title="Discovery Science (Kanada)">
Discovery Science (Kanada)

Discovery Science – kanadyjski kanał telewizyjny o tematyce naukowej, będący własnością joint-venture Discovery Communications i CTV Speciality Television przy czym CTV jest partnerem zarządzającym.
Stacja rozpoczęła emisja w dniu 15 sierpnia 2001 roku. Początkowo nadawała pod nazwą Discovery Civilization Channel. Był wtedy kanadyjską wersją amerykańskiego Discovery Civilization Channel poświęconego tematyce historii i ludzkiej cywilizacji.
27 września 2010 Discovery Science został przemianowany na Discovery Science. Tematyka kanału skupiła się na technologii, postępie ludzkości i naukowych odkryciach.
Linki zewnętrzne.
Oficjalna strona

</doc>
<doc id="1629201" url="https://pl.wikipedia.org/wiki?curid=1629201" title="Turčianska Blatnica">
Turčianska Blatnica



</doc>
<doc id="1629202" url="https://pl.wikipedia.org/wiki?curid=1629202" title="Discovery Civilization">
Discovery Civilization



</doc>
<doc id="1629204" url="https://pl.wikipedia.org/wiki?curid=1629204" title="Style (operacja zrób to głośniej)">
Style (operacja zrób to głośniej)

Style (operacja zrób to głośniej) – szósty album warszawskiego producenta i DJ-a o pseudonimie DJ 600V. Krążek promowały utwory „Bujaka!” i „Esencja”, do których zrealizowano teledyski.

</doc>
<doc id="1629206" url="https://pl.wikipedia.org/wiki?curid=1629206" title="Thiago Rodrigues">
Thiago Rodrigues

Thiago Rodrigues, właściwie Thiago Corrêa Lima de Azevedo Rodrigues (ur. 1 września 1980 roku w Rio de Janeiro, w stanie Rio de Janeiro) - brazylijski aktor telewizyjny, gospodarz wiadomości sportowych na kanale Rede Globo "Spectacular". 

</doc>
<doc id="1629208" url="https://pl.wikipedia.org/wiki?curid=1629208" title="José Lago Millán">
José Lago Millán

José Lago Millán (niekiedy Lago Millón) (ur. w 1893 w Pontevedrze - zm. ?) - trener argentyński.
Prowadził reprezentację podczas turnieju Copa América 1927, gdzie Argentyna zdobyła mistrzostwo Ameryki Południowej. Kierowana przez Millána drużyna odniosła komplet trzech zwycięstw - 7:1 z Boliwią, 3:2 z Urugwajem i 5:1 z Peru.
Rok później kierował reprezentacją podczas Igrzysk Olimpijskich w 1928 roku, gdzie Argentyna zdobył srebrny medal. Drużyna Millána przebojem dotarła do finału gromiąc po drodze 11:2 USA, 6:3 Belgię i 6:0 Egipt. Dopiero w finale Argentyna trafiła na równorzędnego rywala - broniących tytułu mistrza olimpijskiego Urugwajczyków. W pierwszym meczu był remis 1:1 i dopiero w drugim spotkaniu Urugwaj wygrał 2:1 i Argentyna musiała zadowolić się drugim miejscem. Po przegranym finale olimpijskim Millán przestał być trenerem reprezentacji, a jego miejsce zajął Francisco Olazar.
W latach 1927-1928 reprezentacja Argentyny pod wodzą Millána rozegrała 13 meczów, wygrywając 8, remisując 3 i ponosząc 2 porażki. Zdobyła 44 bramki i straciła 15 goli.

</doc>
<doc id="1629209" url="https://pl.wikipedia.org/wiki?curid=1629209" title="Amicus curiæ">
Amicus curiæ



</doc>
<doc id="1629211" url="https://pl.wikipedia.org/wiki?curid=1629211" title="Essendon Football Club">
Essendon Football Club

Essendon Football Club – klub futbolu australijskiego występujący w ogólnokrajowej lidze AFL. Klub noszący przydomek "the Bombers" (Bombowce) został założony w 1872 roku jako reprezentant dzielnicy Essendon w Melbourne. Obecnie jest zaliczany do najpopularniejszych tak w mieście, jak i całym kraju.
Klub rozgrywa swoje domowe mecze na dwóch stadionach: 
Wczesne lata.
Istnieją rozbieżności co do roku założenia klubu. Pod uwagę brane są trzy lata: 1871, 1872 i 1873. Najwięcej dowodów przemawia jednak za rokiem 1872. Niemniej pierwszy oficjalny mecz został rozegrany 7 czerwca 1873 roku przeciwko drużynie Carlton FC.
W 1897 roku, "Essendon FC" wraz z siedmioma innymi drużynami utworzył "Victorian Football League (VFL)", która w 1990 roku zmieniła nazwę na "Australian Football League (AFL)". "Essendon FC" przeszedł do historii jako pierwszy zdobywca tytułu mistrzowskiego.
Rywale.
Za największych rywali "Essendon FC" uważa się: Collingwood FC, z którym od 1995 roku rozgrywa najpopularniejszy mecz w sezonie regularnym, tzw. ANZAC Day Clash; Carlton FC, Richmond FC i Hawthorn FC. Mecze z tymi drużynami zawsze gromadzą olbrzymią liczbę widzów, oscylującą między 60 a 90 tysiącami.
Barwy klubowe i nazwa.
Oficjalnymi barwami klubu są: czerń i czerwień. Tradycyjnie koszulki koloru czarnego są przedzielone ukośnym czerwonym pasem. 
W dzielnicy Essendon mieści się olbrzymie lotnisko, które często w trakcie II wojny światowej było wykorzystywane przez australijskie siły powietrzne. Stąd też przydomek klubu "the Bombers" – "Bombowce".
Sukcesy.
1897 1901 1911 1912 1923 1924 1942 1946 1949 1950 1962 1965 1984 1985 1993 2000
1898 1902 1908 1941 1943 1947 1948 1951 1952 1953 1954 1955 1956 1957 1959 1968 1983 1990 2001

</doc>
<doc id="1629212" url="https://pl.wikipedia.org/wiki?curid=1629212" title="Język północnotajski">
Język północnotajski

Język północnotajski, język kam muang ( wymowa: ; język kam muang: wymowa: "kam mɯɑŋ") – język z grupy języków tajskich, używany przez 6 mln osób w północnej części Tajlandii, w prowincjach Chiang Mai i Chiang Rai. Inne spotykane nazwy tego języka to: lanna (od dawnego królestwa Lanna), język zachodniolaotański. Jest blisko spokrewniony ze standardowym językiem tajskim oraz językiem laotańskim, lecz tradycyjnie zapisywany jest odrębnym alfabetem lanna (yuan), wywodzącym się ze starego alfabetu mon. Obecnie coraz częściej używa się alfabetu tajskiego, natomiast pismo lanna nadal używane jest głównie przez mnichów buddyjskich.

</doc>
<doc id="1629213" url="https://pl.wikipedia.org/wiki?curid=1629213" title="Benon z Miśni">
Benon z Miśni

Benon z Miśni, niem. "Benno von Meißen" (ur. ok. 1010 w Hildesheim, zm. 16 czerwca 1106 w Miśni) – niemiecki benedyktyn i opat, biskup diecezji miśnieńskiej, święty Kościoła katolickiego.
Życiorys.
Benon urodził się w arystokratycznej rodzinie saskiej. Wykształcenie zdobywał u benedyktynów i w szkole katedralnej, po ukończeniu studiów wstąpił do benedyktynów. Święcenia kapłańskie przyjął w 1040 i wkrótce został wybrany opatem.
Za sugestią cesarza Henryka IV, metropolita Magdeburga ustanowił go biskupem miśnieńskim.
W 1071 r. cesarz przekazał Benonowi, z rąk banity Ozera, osiem "łanów królewskich" w "Villa Goreliz" ("Gorelic", dzisiejszy Zgorzelec i Görlitz).
Kiedy pomiędzy cesarzem a papieżem św. Grzegorzem VII wybuchła walka o inwestyturę, biskup opowiedział się po stronie papieża, za co został aresztowany. Legenda głosi, że w momencie aresztowania, wyrzucił klucze katedry do Łaby. Odzyskał je kilka lat później z żołądka ryby, kiedy został uwolniony z niewoli (św. Benon często jest przedstawiany podczas tego wydarzenia).
Po śmierci Grzegorza VII, w 1085 roku podczas synodu w Quedlinburgu, Benon poparł anatemę wobec antypapieża Klemensa III, za co synod moguncki (popierający cesarza) zdjął go z urzędu. W 1088 roku ponownie objął swą diecezję, przywrócił w niej karność kościelną i uzdrowił administrację.
Ponieważ rozwinął działalność misyjną pośród plemion zamieszkujących na wschód od Łaby przyjęło się by nazwać Świętego Benona apostołem Wendów.
Zmarł w 1106 roku. Jego grób został zniszczony w czasie, gdy Saksonia przeszła na protestantyzm.
Kult.
Relikwie Benona zostały przeniesione do Monachium, gdzie znajdują się do dzisiejszego dnia.
Benon z Miśni został kanonizowany 13 maja 1523 przez papieża Hadriana VI. Fakt ten skłonił Martina Lutra do napisania pamfletu przeciw kultowi świętych.
Wspomnienie liturgiczne obchodzone jest w Kościele katolickim 16 czerwca.
Święty Benon jest patronem Miśni, Monachium i Bawarii. W Polsce również otoczony jest kultem, szczególnie w archidiecezji poznańskiej. Jest patronem m.in. Kościoła Rektoralnego w Warszawie.Jest orędownikiem chorych, rybaków i zwierząt domowych.
W ikonografii przedstawiany jest w szatach biskupich. Jego atrybutami są ryba i klucz.

</doc>
<doc id="1629214" url="https://pl.wikipedia.org/wiki?curid=1629214" title="Jose Lago Millan">
Jose Lago Millan



</doc>
<doc id="1629215" url="https://pl.wikipedia.org/wiki?curid=1629215" title="José Lago Millón">
José Lago Millón



</doc>
<doc id="1629219" url="https://pl.wikipedia.org/wiki?curid=1629219" title="Death on Two Legs (Dedicated to...)">
Death on Two Legs (Dedicated to...)



</doc>
<doc id="1629222" url="https://pl.wikipedia.org/wiki?curid=1629222" title="V6 (album)">
V6 (album)

V6 – czwarty album warszawskiego producenta i DJ-a o pseudonimie DJ 600V.

</doc>
<doc id="1629224" url="https://pl.wikipedia.org/wiki?curid=1629224" title="Eugène Gustav Dücker">
Eugène Gustav Dücker



</doc>
<doc id="1629226" url="https://pl.wikipedia.org/wiki?curid=1629226" title="Heinrich Drekmann">
Heinrich Drekmann

Heinrich Drekmann (ur. 5 kwietnia 1896, zm. 30 lipca 1918 nad Grand-Rozoy) – as lotnictwa niemieckiego Luftstreitkräfte z 11 potwierdzonymi zwycięstwami w I wojnie światowej.
Życiorys.
Pierwsze zwycięstwo odniósł latając w eskadrze myśliwskiej Jagdstaffel 26 17 sierpnia 1917 roku. 26 sierpnia 1917 został przeniesiony do Jagdstaffel 4 należącej do Jagdgeschwader 1 (1917–1918) pod dowództwem Manfreda von Richthofena. Drugie swoje zwycięstwo odniósł dopiero 17 maja 1918 roku. W ciągu następnych dwóch miesięcy zestrzelił jeszcze 8 samolotów angielskich i francuskich. Ostatnie zwycięstwo odniósł na około 5 minut przed swoją śmiercią 30 lipca. Został zestrzelony przez francuskich pilotów z 75 eskadry Spa w okolicach Grand-Rozoy we Francji.

</doc>
<doc id="1629227" url="https://pl.wikipedia.org/wiki?curid=1629227" title="Jacek Gola">
Jacek Gola



</doc>
<doc id="1629228" url="https://pl.wikipedia.org/wiki?curid=1629228" title="Kaszubi nadłebscy">
Kaszubi nadłebscy



</doc>
<doc id="1629230" url="https://pl.wikipedia.org/wiki?curid=1629230" title="Stany Zjednoczone na Letnich Igrzyskach Olimpijskich 1896">
Stany Zjednoczone na Letnich Igrzyskach Olimpijskich 1896

Stany Zjednoczone na Letnich Igrzyskach Olimpijskich 1896 były reprezentowane przez 14 sportowców w 3 różnych sportach – lekkoatletyce, strzelectwie i pływaniu. Zdobyli oni łącznie 20 medali, w tym 11 złotych.

</doc>
<doc id="1629231" url="https://pl.wikipedia.org/wiki?curid=1629231" title="Piccolo Teatro">
Piccolo Teatro

Piccolo Teatro – pierwszy stały teatr włoski, dotowany z funduszów publicznych, założony 1947 r. w Mediolanie przez Paolo Grassiiego, reżysera i krytyka teatralnego, który kierował nim do 1972 r. i Giorgio Strehlera, reżysera, który przejął kierownictwo i uważany jest powszechnie za twórcę tego teatru. Sukces zapoczątkowało wystawienie "Sługi dwóch panów" C. Goldoniego w 1947. W repertuarze pośród około 200 realizacji scenicznych Strehlera znalazły się głównie inscenizacje dzieł autorów klasycznych oraz dramaturgii współczesnej, m.in.: Carlo Goldoniego, Antoniego Czechowa, William Szekspira, Maksyma Gorkiego Augusta Strindberga, Jeana Geneta, Bertolt Brechta, F. Dürrenmatta, F.G. Lorki, L. Pirandello. Od lat 50. współpracuje z teatrem od znakomity scenograf L. Damiani. W zespole teatru występowali i występują wybitni aktorzy: T. Carraro, V. Cortese, V. Fortunato, M. Moretti.
W 1975 r. podczas festiwalu Teatru Narodów, zespół Piccolo Teatro di Milano występował w Warszawie.

</doc>
<doc id="1629237" url="https://pl.wikipedia.org/wiki?curid=1629237" title="Jurgen Kohler">
Jurgen Kohler



</doc>
<doc id="1629238" url="https://pl.wikipedia.org/wiki?curid=1629238" title="Katowice Murcki">
Katowice Murcki

Katowice Murcki – zlikwidowana stacja kolejowa w Katowicach, w województwie śląskim, w Polsce. Została ona otwarta 24 czerwca 1870 na linii Kolei Prawego Brzegu Odry. Zlikwidowano ją w 2012 roku. Składała się z dwóch peronów i trzech krawędzi peronowych, a także z budynku dworca kolejowego położonego przy ul. Tartacznej, wyburzonego w 2018 roku.
Historia.
Kolej do Murcek dotarła już w 1852 roku, kiedy to Kolej Górnośląska wybudowała łącznicę do kopalni "Murcki" (Katowice Murcki Towarowe), lecz nie wybudowano wówczas stacji pasażerskiej. Powstanie zaś nowego połączenia przez Murcki, a także samej stacji jest związane za sprawą Towarzystwa Kolei Prawego Brzegu Odry, powstałego w 1868 roku. Linię kolejową łączącą Szopienice Północne i Dziedzice przez Murcki, Tychy i Pszczynę oddano do użytku 24 czerwca 1870 roku. Była to wówczas część linii łączącej Wrocław z Dziedzicami przez Tarnowskie Góry, Bytom, Siemianowice Śląskie, Murcki i Pszczynę. Liczyła ona łącznie 256,97 km. Ówcześnie powstała trasa na odcinku Murcki – Tychy stanowi fragment obecnej linii kolejowej nr 142. 
Pociąg pasażerski z Pszczyny w pierwszym roku funkcjonowania przyjeżdżał do Murcek o godzinie 14:50 i miał tu 5 minut postoju. Dnia 24 stycznia 1884 roku linię kolejową znacjonalizowano, a raz z tym stację w Murckach. 
Po nacjonalizacji przystąpiono do dalszej rozbudowy sieci kolejowej, związanej z rozwojem górnictwa węgla kamiennego. Na początku XX wieku przystąpiono do budowy magistrali z Sośnicy do Ligoty i przy okazji zmodernizowano w 1904 roku stację w Ligocie. Zmieniono również przebieg sieci kolejowej w kierunku Murcek – zlikwidowano dotychczasowe połączenie do kopalni "Murcki", a wraz z nią wybudowano nowe przez Ochojec i stację w Murckach, stając się stacją węzłową dla trzech kierunków: Ligota, Szopienice Północne i Tychy. Obecnie linia ta stanowi ona ciąg trasy kolejowej nr 142. 
Dnia 24 czerwca 1950 roku oddano do użytku z Murcek połączenie do papierni w Czułowie przez dawną stację Katowice Murcki Towarowe. Główna trasa biegnąca przez Katowice Murcki (nr 142) została zelektryfikowana 4 marca 1961 roku. Odcinek trasy Murcki – Janów został zlikwidowany w 1966 roku. Dnia 15 listopada 1968 roku oddano do użytku łącznik między Muchowcem a Murckami (linia nr 652). Dwa lata później został on zelektryfikowany.
Kasę biletową na dworcu zlikwidowano we wrześniu 1993 roku. Stację Katowice Murcki po zamknięciu przebudowano na posterunek odstępowy, przystanek osobowy i ładownię. Ruch pasażerski przez Murcki został zawieszony 25 czerwca 1994 roku. Przed 2000 rokiem zamknięto odcinek do stacji towarowej przy kopalni Murcki. W czerwcu 2005 roku na odcinku od posterunku odgałęźnego Staszic do Katowic Murcek został zlikwidowany fragment linii nr 652 do Muchowca. Dnia 6 maja 2008 roku posterunek odstępowy Katowice Murcki został zakończył funkcjonowanie. W latach 2010-2012 rozpoczęto likwidację infrastruktury – zlikwidowano perony, boczne tory, a także rozjazdy.
Dworzec kolejowy przed wyburzeniem pełnił funkcje mieszkalne, a wnętrza obiektu posłużyły również jako scenografia do filmu Lecha Majewskiego pt. "Angelus". W czerwcu 2016 roku w dworcu kolejowym na piętrze wybuchł pożar, który strawił konstrukcję poddasza i dachu. W wyniku pożaru budynek wyłączono z użytkowania. W dniu 9 października 2018 roku ceglany budynek dworca po 148 latach istnienia został zburzony. 
W latach 2018-2020 wzdłuż zlikwidowanej stacji trwała przebudowa linii kolejowej nr 142 na całym odcinku Katowice Ligota – Tychy.
Stacja znajdowała się w południowej części Katowic, w jednostce pomocniczej Murcki. Na placu przed wyburzonym dworcem kolejowym nadal funkcjonuje przystanek komunikacji publicznej ZTM "Murcki Dworzec PKP" z którego wg stanu z września 2020 roku kursowała jedna linia (nr 973).
W ramach Rządowego programu budowy lub modernizacji przystanków kolejowych na lata 2021–2025 planowana jest budowa przystanku kolejowego o tej samej nazwie w lokalizacji dawnej stacji z terminem do IV kwartału 2023 roku.

</doc>
<doc id="1629239" url="https://pl.wikipedia.org/wiki?curid=1629239" title="Discovery History">
Discovery History

Discovery History – brytyjski kanał telewizyjny o tematyce historycznej.
Początkowo kanał nosił nazwę Discovery Civilisation i był poświęcony głównie historii oraz cywilizacjom (od starożytnych do współczesnych).
1 listopada 2007, kanał Discovery Civilisation został przebrandowany na Discovery Knowledge. Tematyką programu była historia, archeologia, technika, kryminalistyka, społeczeństwo i inne drobniejsze tematy. Oferta programowa zbiegałą się z Discovery World, choć po utworzeniu brytyjskiej wersji Investigation Discovery kryminalistyczne programy z ramówki zostały w dużym stopniu wycofane.
7 listopada 2010, Discovery Knowledge przemianowano na Discovery History. Oferta programowa kanału skoncentrowała się ściśle na historii.

</doc>
<doc id="1629246" url="https://pl.wikipedia.org/wiki?curid=1629246" title="Anna Zapaśnikówna">
Anna Zapaśnikówna

Anna Zapaśnikówna (ur. 3 czerwca 1904 w Wilnie, zm. 9 czerwca 1972 w Olsztynie), polska nauczycielka i bibliotekarka, organizatorka biblioteki Instytutu Rybactwa Śródlądowego w Olsztynie.
Życiorys.
Był córką Bronisława Romualda Zapaśnika, nauczyciela i późniejszego dyrektora męskiego gimnazjum im. Mickiewicza w Wilnie. W związku z pracą zawodową ojca lata dziecinne spędziła w Saratowie nad Wołgą, tam też rozpoczęła swoją edukację. Po powrocie rodziny do Wilna była w latach 1919-1924 uczennicą wileńskiego Gimnazjum im. Elizy Orzeszkowej; maturę zdała w maju 1924. Po czteroletnich studiach na Wydziale Matematyczno-Przyrodniczym Uniwersytetu Stefana Batorego uzyskała w 1928 dyplom magistra filozofii w zakresie matematyki. Przez cały okres nauki, i jako uczennica gimnazjum, i na studiach, była czynna w harcerstwie. Pełniła funkcję zastępowej w V Drużynie im. Józefa Piłsudskiego, potem jako instruktorka dosłużyła się stopnia podharcmistrzyni i funkcji drużynowej VI Żeńskiej Drużyny im. Stefana Żółkiewskiego.
Po ukończeniu studiów podjęła pracę w szkolnictwie. W latach 1928-1930 była nauczycielką w Żeńskim Liceum Filomatów. Kolejne dwa lata przepracowała w swoim dawnym gimnazjum im. Orzeszkowej, gdzie prowadziła zajęcia z matematyki. Od 1932 przez pewien czas nie pracowała zawodowo ze względu na zły stan zdrowia, ograniczając się do prowadzenia gospodarstwa domowego i dorywczych zajęć w służbie zdrowia. W 1934 ponownie zatrudniła się w charakterze nauczycielki i do wybuchu wojny była związana ze Szkołą Powszechną Rodziny Wojskowej, od 1937 pełniąc funkcję kierownika tej placówki.
W latach wojennych utrzymywała się z zajęć w szpitalu, sama także chorowała. Udzielała prywatnych lekcji. W maju 1946 osiadła wraz z najbliższymi (ojcem oraz z siostrą i założoną przez nią rodziną) w Giżycku, gdzie do 1951 uczyła matematyki w Liceum Pedagogicznym. W giżyckim oddziale Instytutu Rybactwa Śródlądowego odbyła kurs bibliotekarski i w maju 1954 przeniosła się do Olsztyna. Została zatrudniona w Instytucie Rybactwa Śródlądowego, gdzie przystąpiła do organizacji biblioteki; została jej pierwszą kierowniczką. Na potrzeby biblioteki opracowała katalogi autorski i przedmiotowy oraz kartotekę czasopism. Wszystkie te narzędzia pracy bibliotecznej pozostawały w użyciu wiele lat po jej odejściu z pracy. Biblioteka Instytutu nie stała się wyodrębnioną jednostką, pozostawała w strukturze Działu Wydawnictw i Dokumentacji (później wielokrotnie dokonywano zmian organizacyjnych, również w nazewnictwie), ale rychło stała się unikatową specjalistyczną biblioteką naukową, gromadzącą materiały o tematyce rybackiej. W sierpniu 1960 Zapaśnikówna przeszła na rentę inwalidzką, pracowała jednak nadal w niepełnym wymiarze czasowym. Na emeryturę przeszła w kwietniu 1963, przekazując kierownictwo biblioteki Halinie Keferstein. Na wniosek dyrekcji Instytutu Rybactwa Śródlądowego, w uznaniu wzorowego zorganizowania przez nią biblioteki, odznaczona została Złotym Krzyżem Zasługi. Otrzymała także złotą odznakę "Zasłużony dla Warmii i Mazur".
Na rencie, a potem emeryturze zajmowała się także pielęgnacją sędziwego ojca, który chorował na serce; zmarł w Olsztynie w grudniu 1965. Zamieszkała wtedy z owdowiałą siostrą. Zmarła w Olsztynie 9 czerwca 1972.

</doc>
<doc id="1629247" url="https://pl.wikipedia.org/wiki?curid=1629247" title="Sands of Time (album Black Majesty)">
Sands of Time (album Black Majesty)

Sands of Time – pierwszy pełnowymiarowy album (LP) australijskiego zespołu power metalowego Black Majesty. Muzyka na nim zaprezentowana to szybki, melodyjny metal, posiadający również elementy metalu progresywnego.
Lista utworów.
Utwory 1 - 4, 6 i 10 napisał Black Majesty, utwory 5, 7 - 9 napisali Black Majesty i Cory Betts

</doc>
<doc id="1629250" url="https://pl.wikipedia.org/wiki?curid=1629250" title="Michael Fassbender">
Michael Fassbender

Michael Fassbender (ur. 2 kwietnia 1977 w Heidelbergu) − niemiecko−irlandzki aktor i kierowca wyścigowy. Dwukrotnie nominowany do Oscara dla najlepszego aktora pierwszoplanowego.
Życiorys.
Wczesne lata.
Urodził się w Heidelbergu jako syn Irlandki Adele i Niemca Josefa Fassbendera, kiedy miał dwa lata wraz z rodzicami przeprowadził się do Killarney, w hrabstwie Kerry w południowo−zachodniej Irlandii, gdzie uczęszczał do Kolegium im. Św. Brendana. Uczył się aktorstwa w prestiżowym Londyńskim Centrum Dramatu w Londynie. Opanował grę na gitarze, fortepianie i akordeonie. Mówi po niemiecku.
Kariera aktorska.
Debiutował przed kamerami w roli klienta pralni Toma w filmie krótkometrażowym "Rzeczy, które zauważam. Rzeczy, które widzisz." ("Things I Notice. Things You See.", 2000). Po występie jako Hermann w trzech odcinkach serialu BBC One "Serca i kości" ("Hearts and Bones", 2001) z Damianem Lewisem, po raz pierwszy zwrócił na siebie uwagę telewidzów rolą sierżanta Burtona P. „Pata” Christensona w miniserialu Toma Hanksa i Stevena Spielberga "Kompania braci" ("Band of Brothers", 2001) o II wojnie światowej, wyprodukowanym przez HBO. Występował w brytyjskich serialach telewizyjnych, w tym "NCS: Manhunt" (2002), "Szpital Holby City" (2002), "Prawa Murphy’ego" (2005) z Jamesem Nesbittem, "Klątwa upadłych aniołów" (2004−2005) i "Poirot" (2006). Pojawił się w teledysku zespołu Cooper Temple Clause do piosenki „Blind Pilots” (2003). W filmowej adaptacji komiksu Franka Millera "300" (2006) w reż. Zacka Snydera został obsadzony w roli spartańskiego wojownika Steliosa. W dramacie Steve’a McQueena "Głód" (2008) zagrał irlandzkiego republikanina, lidera IRA Bobby’ego Sandsa.
Ma własną firmę produkcyjną o nazwie Peanut Productions. W 2009 otrzymał dwie statuetki Irlandzkiej Nagrody Filmowej i Telewizyjnej (IFTA) oraz British Independent Film Award. Na 68. MFF w Wenecji otrzymał Puchar Volpiego dla najlepszego aktora za rolę w filmie "Wstyd" (2011).
Był na okładkach magazynów takich jak „Elle”, „L’Uomo Vogue”, „Rolling Stone”, „Esquire”, „Details”, „The Hollywood Reporter”, „GQ”, „People”, „Interview”, „Vanity Fair” i „Entertainment Weekly”.
Kariera wyścigowa.
Od 2020 Fassbender występuje w European Le Mans Series, a w 2022 jechał w 24h Le Mans. Spróbował także sił w Porsche Supercup.
Życie prywatne.
W październiku 2017 na Ibizie poślubił aktorkę Alicię Vikander, para poznała się na planie filmu "Światło między oceanami". W 2021 roku urodził im się syn.

</doc>
<doc id="1629251" url="https://pl.wikipedia.org/wiki?curid=1629251" title="Kiki de Montparnasse">
Kiki de Montparnasse

Kiki de Montparnasse, Kiki, właśc. Alice Ernestine Prin (ur. 2 października 1901 w Châtillon-sur-Seine, zm. 23 bądź 24 marca 1953 w Paryżu) – francuska aktorka, modelka, muza malarzy, przyjaciółka i kochanka znanych artystów tworzących w paryskiej dzielnicy Montparnasse w latach dwudziestych XX wieku, znana również jako piosenkarka kabaretowa. Nazywana także (fr.) "Reine de la Montparnasse" – Królową Montparnasse'u.
Życiorys.
Dzieciństwo.
Urodziła się jako nieślubne dziecko Marii Prin, która aby uniknąć skandalu wyjechała na czas ciąży z Paryża, a nowo narodzoną córkę oddała na wychowanie swojej matce żyjącej na prowincji. Niestety matka nie łożyła na wychowanie Alice, toteż dziewczynka wychowała się w wyjątkowo trudnych warunkach. Gdy córka ukończyła dwanaście lat, Maria zabrała ją z Châtillon do Paryża, aby ją wykształcić, jednak Alice miała trudności z nauką, toteż po roku została relegowana ze szkoły, następnie została stażystką, a po roku zaczęła pracować.
W 1916 roku Maria Prin poznała o jedenaście lat starszego mężczyznę, dwa lata później poślubiła go. W 1917 roku, mając 16 lat, Alice zaczęła pracować w piekarni, aby utrzymać całą rodzinę. Niestety matka i jej mąż trwonili zarobione przez nią pieniądze, a nawet okradali Alice z niewielkich oszczędności. W przypadkowy sposób Alice Prin została modelką pozującą nago paryskiemu rzeźbiarzowi. Matka, poznawszy źródło dodatkowych zarobków córki, weszła z nią w konflikt, w wyniku którego Alice wyprowadziła się i zaczęła żyć samodzielnie.
Kariera.
Po 1918 roku związana z pochodzącym z Łodzi artystą Maurycym Mędrzyckim, który jako jeden z pierwszych artystów malował akty Kiki. W 1921 poznała Mana Raya, który uznał ją za ucieleśnienie ideału kobiecości. Wkrótce stała się jego muzą i kochanką – Ray stworzył setki jej wizerunków. Później Man Ray wielokrotnie próbował usankcjonować ich związek, ale Alice (zwana już wtedy Kiki) nie była tym zainteresowana. Za sprawą Raya Alice przestała używać swojego prawdziwego imienia i zaczęła przedstawiać się jako Kiki. Dzięki niezwykłej osobowości szybko wkupiła się w łaski paryskiej bohemy i stała się jej nieodłączną częścią. Bywała w modnych kawiarniach, poznała uznanych wówczas twórców, była popularna. Pewnego wieczoru zastąpiła nieobecną szansonistkę i tak zaczęła się jej przygoda z kabaretem. Jej znakiem rozpoznawczym było czarne boa, podwiązki i wulgarny repertuar, którego śmiałość budziła entuzjazm. W 1929 Kiki opublikowała swój pamiętnik, który stał się przyczyną głośnego skandalu i dopiero w 1996 został oficjalnie dopuszczony do druku w Stanach Zjednoczonych. Wstęp do pamiętnika napisali Ernest Hemingway i Tsuguharu Fujita. Na początku lat trzydziestych kupiła upadający kabaret i nadała mu nazwę "Chez Kiki" ("U Kiki"). Wtedy też przylgnęło do niej określenie Królowa Montparnasse'u. Z licznych opresji ratował ją humor i optymizm. W połowie lat trzydziestych środowisko artystyczne Paryża zaczęło się zmieniać, z czym Kiki nie potrafiła się pogodzić. Jej dawni kochankowie założyli rodziny i zaczęli wieść stateczne życie, zaś Kiki miała kłopoty finansowe i popadła w alkoholizm.
W 1940 wyjechała z Paryża, uciekając przed wkraczającymi do miasta wojskami niemieckimi.
Śmierć.
Zmarła mając 52 lata w wyniku powikłań choroby alkoholowej i wskutek wyniszczenia organizmu przez narkotyki. Pogrzebowi na Cimetière parisien de Thiais towarzyszyli znani artyści i tłumy mieszkańców. Na jej grobie wykuto napis "Kiki, 1901–1953, piosenkarka, aktorka, malarka, Królowa Montparnasse'u". Tsuguharu Fujita podczas mowy pogrzebowej powiedział, że razem z Kiki zostają pochowane na zawsze najchwalebniejsze dni Montparnasse'u. Na jej cześć jedną z odmian dalii nazwano "Kiki".
Twórczość.
Kiki pozowała wielu wybitnym twórcom, do których należeli m.in. Chaim Soutine, Julian Mandel, Tsuguharu Fujita, Moïse Kisling, Francis Picabia, Jean Cocteau, Arno Breker, Alexander Calder, Per Krohg, Hermine David, Pau Gargallo, Mayo i Tono Salazar.
Najsławniejszym wizerunkiem Kiki jest dzieło Mana Raya „Le violon d'Ingres” – fotografia nagiej kobiety siedzącej tyłem, która ma w plecach otwory podobne do wiolonczeli.

</doc>
<doc id="1629253" url="https://pl.wikipedia.org/wiki?curid=1629253" title="Teatr Narodów">
Teatr Narodów

 Teatr Narodów "Théâtre des Nations" - coroczny, międzynarodowy festiwal teatralny zorganizowany po raz pierwszy w 1957 r. w Paryżu, zorganizowany z inicjatywy Międzynarodowego Instytutu Teatralnego (ITI). Po raz pierwszy na jednej scenie spotkały się teatry z obu stron żelaznej kurtyny. Decyzja o zorganizowaniu festiwalu zapadła na kongresie ITI w Dubrowniku 1955 r. po sukcesach Międzynarodowych Festiwali Sztuki Dramatycznej w Paryżu (1954,1955,1956). Od 1957 do 1972 r. festiwal odbywał się corocznie w Paryżu, finansowany przez rząd francuski i władze miasta. Pod koniec lat 60 nie wytrzymał konkurencji innych festiwali a błędy organizacyjne (m.in. nadmiar gigantycznych pozycji muzyczno-baletowych) osłabiły jego prestiż. W 1971 r. rząd francuski cofnął subwencję i dopiero w 1973 r. Teatr Narodów reaktywowano w formule festiwalu wędrującego, rokrocznie w innym kraju.
Pierwszy reaktywowany TN odbył się w dniach 8-28 czerwca 1975 r., w Warszawie, kolejne m.in. w Belgradzie (1976), Caracas (1978), Amsterdamie (1980)
W 1961 r. dla uczczenia dnia inauguracji festiwalu, datę 27 marca - ogłoszono Międzynarodowym Dniem Teatru.

</doc>
<doc id="1629254" url="https://pl.wikipedia.org/wiki?curid=1629254" title="Liceum Ogólnokształcące im. mjr. Henryka Sucharskiego w Myszkowie">
Liceum Ogólnokształcące im. mjr. Henryka Sucharskiego w Myszkowie

Liceum Ogólnokształcące im. mjra Henryka Sucharskiego w Myszkowie – liceum ogólnokształcące w Myszkowie, w województwie śląskim.
Historia.
Liceum powołano 1. września 1951 roku, jako Szkoła Ogólnokształcąca Koedukacyjna Stopnia Podstawowego i Licealnego zgodnie z Instrukcją Programową wprowadzającą nowy ustrój szkolny w Polsce. W roku 1952 szkoła została przeniesiona do nowo zbudowanego budynku przy ul. Kościuszki, który dzieliła ze Szkołą Podstawową nr 3. W roku 1964 szkole nadano nazwę liceum ogólnokształcące i stała się samodzielną jednostką. W październiku 1985 patronat nad szkołą obejmuje ZPW „WARTEX”. 10 października 1987 nadano szkole imię mjra Henryka Sucharskiego. 1 września 1989 liceum zostało przeniesione do obecnego budynku przy ul. 11 Listopada 19, w miejsce Szkoły Podstawowej nr 5. W roku 1993 wprowadzono grupy międzyoddziałowe o poszerzonej liczbie godzin lekcyjnych z poszczególnych przedmiotów. W roku 1994 oddano do użytku 3 dobudowane do budynku szkoły segmenty, natomiast 1 września 2001 oddano halę sportową, która została zbudowana przy udziale Totalizatora Sportowego.

</doc>
<doc id="1629259" url="https://pl.wikipedia.org/wiki?curid=1629259" title="János Irinyi">
János Irinyi

János Irinyi (ur. 17 maja 1817 w Albiș, zm. 17 grudnia 1895 w Vértes) – węgierski chemik.
Studiował na Politechnice w Wiedniu. Jako student wynalazł i opatentował nowe, ulepszone zapałki, zapalające się bez głośnego wybuchu typowego dla stosowanych w tym czasie zapałek. Zastosował jako składnik masy zapałczanej dwutlenek ołowiu zamiast wcześniej stosowanego chloranu wapnia. Sprzedał swój patent Istvánowi Rómerowi, producentowi zapałek, za 60 forintów.
Irinyi brał udział w powstaniu węgierskim w 1848 roku.

</doc>
<doc id="1629268" url="https://pl.wikipedia.org/wiki?curid=1629268" title="Swintila">
Swintila

Swintila (ur. 588, zm. ok. 634) – król Wizygotów w latach 621 - 631.
Był jednym z wodzów armii króla Sisebuta. Prowadził kampanię na północy kraju przeciwko "Ruccones". Objął władzę po przedwczesnej śmierci Rekkareda II. Za jego panowania w roku 625 wyparto Bizantyjczyków z południa, dzięki czemu został pierwszym wizygockim władcą, który panował nad całym półwyspie Iberyjskim. Przeprowadził również wyprawę przeciwko Baskom, zakładając miasto "Ologicus", utożsamiane z dzisiejszym Olite.
W 630 roku doszło do buntu pod wodzą Sisenanda, wspieranego przez króla Franków Dagoberta I. Doprowadziło do utraty tronu przez Swintilę. Podczas synodu Kościoła Wizygockiego, który odbył się w Toledo w roku 636, Sisenand doprowadził do uznania swego poprzednika za tyrana, ekskomunikowania go i konfiskaty wszystkich jego włości. Swintila zmarł najprawdopodobniej rok później, w 634.

</doc>
<doc id="1629270" url="https://pl.wikipedia.org/wiki?curid=1629270" title="Alcis jubata">
Alcis jubata



</doc>
<doc id="1629279" url="https://pl.wikipedia.org/wiki?curid=1629279" title="Giorgio La Malfa">
Giorgio La Malfa

Giorgio La Malfa (ur. 13 października 1939 w Mediolanie) – włoski polityk i nauczyciel akademicki, były minister, wieloletni parlamentarzysta, eurodeputowany.
Życiorys.
W 1961 ukończył studia prawnicze na Uniwersytecie w Pawii, a w 1964 ekonomię na University of Cambridge. Przez kilka lat pracował jako wykładowca na uczelniach w Stanach Zjednoczonych i we Włoszech.
Wkrótce zajął się polityką, rozpoczynając działalność we Włoskiej Partii Republikańskiej (PRI), której lidere, był jego ojciec Ugo La Malfa. W latach 1972–1994 zasiadał w Izbie Deputowanych VI, VII, VIII, IX, X i XI kadencji. Od października 1980 do grudnia 1982 pełnił funkcję ministra budżetu i planowania gospodarczego w czterech kolejnych rządach.
Od 1987 do 1993 i od 1994 do 2001 pełnił funkcję sekretarza republikanów. W latach 1989–1992 i 1994–1999 sprawował mandat posła do Parlamentu Europejskiego III i IV kadencji.
W pierwszej połowie lat 90. jego ugrupowanie również zostało uwikłane w serię afer korupcyjnych (tzw. Tangentopoli). Sam Giorgio La Malfa został oskarżony w postępowaniu dotyczącym defraudacji (w ramachtzw. sprawy Enimont), w procesie karnym skazano go za to na karę sześciu miesięcy pozbawienia wolności.
PRI nie została rozwiązana, lecz znalazła się praktycznie poza parlamentem. Po wyborczej porażce w 1994 Giorgio La Malfa powrócił na stanowisko sekretarza PRI, którą wprowadził do centrolewicowej koalicji Drzewo Oliwne. W 1996 ponownie został posłem, od tego czasu do 2013 nieprzerwanie zasiadał w niższej izbie parlamentu XIII, XIV, XV i XVI kadencji.
W 2001 objął honorową funkcję przewodniczącego Włoskiej Partii Republikańskiej, w tym samym roku doprowadził do przejścia PRI centroprawicowej koalicji Dom Wolności, kierowanej przez Silvia Berlusconiego. Do 2005 przewodniczył Komisji Finansów w Izbie Deputowanych. Od kwietnia 2005 do maja 2006 sprawował urząd ministra ds. europejskich w trzecim rządzie Silvia Berlusconiego.

</doc>
<doc id="1629280" url="https://pl.wikipedia.org/wiki?curid=1629280" title="Isuzu Trooper">
Isuzu Trooper

Isuzu Trooper – samochód terenowy produkowany przez firmę Isuzu w latach 1983–2002. 
Pierwsza Generacja (1983–1992).
Pierwsze samochody modelu Trooper pojawiły się w 1983 roku. Były to wersje dwu- oraz czterodrzwiowe. Auto oparto na konstrukcji ramowej, z niezależnym przednim zawieszeniem i sztywnym tylnym mostem na resorach piórowych. Auto wyposażane było w silnik benzynowy o pojemności 2224 cm3, który rozwijał 66 kw/90 KM przy 4600 obr./min, 167 Nm przy 2600 obr./min, oraz silnik wysokoprężny o pojemności 2222 cm3 rozwijającym 39 kw/53 KM przy 4000 obr./min, 120 Nm przy 2200 obr./min, a wersji z turbosprężarką 53 kw/72 KM przy 4000 obr./min, 154 Nm przy 2500 obr./min. W roku 1988, oferta została uzupełniona o nowy silnik benzynowy z wtryskiem paliwa o pojemności 2536 cm3 o mocy 85 kw/115 KM przy 5000 obr./min, 195 Nm przy 2500 obr./min, wycofano silnik Diesla 2.2L i zastąpiono go nowym o pojemności 2752 cm3 o mocy 71 kw/97 KM przy 3700 obr./min, 208 Nm przy 2100 obr./min. Rok później wprowadzono do sprzedaży wersję z chłodnicą powietrza doładowującego (intercooler), wzmocnioną do 78 kW/106 KM przy 3850 obr./min, 242 Nm przy 2300 obr./min. Przeniesienie napędu odbywało się przez manualną skrzynię biegów i reduktor, który posiadał 3 przełożenia:
Ostatnie samochody pierwszej generacji, z charakterystycznym kanciatym kształtem produkowane były do 1992 roku.
Druga Generacja (1992–2002).
Trooper drugiej generacji to zupełnie na nowo zaprojektowany samochód. Przedstawiony w 1991 roku w Japonii był wyraźnie większy, mocniejszy i dużo bardziej luksusowy od swojego poprzednika.
Przednie zawieszenie było zbudowane podobnie jak w poprzedniej wersji pierwszej generacji, w tylnym zaś wykorzystano cztery drążki wzdłużne wraz z drążkiem Panharda i sprężynami śrubowymi.
W Trooperze drugiej generacji pojawiła się możliwość przewożenia łącznie 7 osób za sprawą dodatkowego rzędu siedzeń. Było to jednak możliwe tylko w wersji długiej.
W Europie samochód był oferowany pod nazwą "Opel Monterey" w latach 1992–1999.

</doc>
<doc id="1629281" url="https://pl.wikipedia.org/wiki?curid=1629281" title="Rui Campos">
Rui Campos

Rui Campos ("Rui", ur. 2 lutego 1922 w São Paulo, zm. 2 stycznia 2002 w São Paulo) – brazylijski piłkarz. Srebrny medalista MŚ 50.
Karierę zaczynał w 1941 w Bonsucesso. Krótko był zawodnikiem Fluminense FC, w latach 1944-1952 grał w São Paulo FC (zwycięstwa w Campeonato Paulista). W 1952 odszedł do Bangu AC. Karierę zakończył w 1954 w SE Palmeiras. W reprezentacji Brazylii rozegrał 30 spotkań (2 gole). Podczas MŚ 50 wystąpił w jednym spotkaniu grupowym, zremisowanym meczu ze Szwajcarią. Znajdował się wśród triumfatorów Copa América 1949, wcześniej brał udział w dwóch edycjach turnieju (1945, 1946).

</doc>
<doc id="1629282" url="https://pl.wikipedia.org/wiki?curid=1629282" title="Akcja Burza w okręgu wileńskim i nowogródzkim">
Akcja Burza w okręgu wileńskim i nowogródzkim



</doc>
<doc id="1629283" url="https://pl.wikipedia.org/wiki?curid=1629283" title="Ferdinand Heim">
Ferdinand Heim

Ferdinand Heim (ur. 27 lutego 1895 roku w Reutlingen, zm. 14 listopada 1977 roku w Ulm) – niemiecki oficer Wehrmachtu w randze Generalleutnanta. Służył podczas I i II wojny światowej.
1 czerwca 1942 roku został dowódcą 14 Dywizji Pancernej, która brała udział w bitwie o Rostów i drugiej bitwie o Charków. 1 listopada 1942 roku objął dowództwo XLVIII Korpusu Pancernego, który nie był w stanie zatrzymać sowieckiej ofensywy na flanki niemieckiej 6 Armii walczącej w Stalingradzie w ramach operacji Uran. W styczniu 1943 r. został zwolniony ze stanowiska dowódcy korpusu, odwołany do Niemiec i aresztowany pod zarzutem nieudolnego dowodzenia na polu bitwy. Osadzono go w więzieniu w Mobacie, skąd został wypuszczony w kwietniu 1943 r. z uwagi na bardzo zły stan zdrowia i odesłany do szpitala wojskowego w Ulm.
W maju 1943 r. Heim objął dowództwo placówki o niewielkim znaczeniu, drugorzędnego garnizonu we francuskim Boulogne. Tam stoczył swoją ostatnią bitwę. W dniach 17–22 września 1944 r. dowodził obroną miasta; po kapitulacji Boulogne trafił do alianckiej niewoli.
Został odznaczony Krzyżem Rycerskim Krzyża Żelaznego.

</doc>
<doc id="1629286" url="https://pl.wikipedia.org/wiki?curid=1629286" title="Discovery Familia">
Discovery Familia

Discovery Familia – amerykański kanał telewizyjny przeznaczony dla mniejszości latynoskiej. Utworzony na bazie Discovery Kids En Español. Kanał ma charakter ogólnotematyczny. Najwięcej czasu antenowego zajmują programy dla dzieci i dotyczące zdrowia i stylów życia. Wszystkie programy nadawane są w języku hiszpańskim. 
Program podzielony jest na dwa główne bloki tematyczne: pierwszy nadający rano i po południu to blok programów dawnego "Kids en Español" i nowych programów dla dzieci, drugi wieczorny to blok programów rodzinnych. Głównie są to programy o stylach życia, zdrowiu, ludzkich hobbies, gastronomii, podróżach oraz specjalnych programach pomagających rodzicom w wychowaniu dzieci.

</doc>
<doc id="1629288" url="https://pl.wikipedia.org/wiki?curid=1629288" title="Nordic Black Theatre">
Nordic Black Theatre

Nordic Black Theatre – nietypowy ośrodek kultury i niezależna scena teatralna ulokowana na statku "Innvik" przycumowanym do jednego z nabrzeży w stolicy Norwegii Oslo (Langakaia, Bjørvika). Jest również szkołą dramatu nastawioną specjalnie na młodych ludzi, emigrantów z krajów Trzeciego Świata. Często podejmuje się eksperymentalnych przedsięwzięć twórczych i korzysta z alternatywnych metod i form wyrazu artystycznego. Jego ideą jest poprawienie integracji społecznej i zasymilowanie środowisk emigranckich w Oslo oraz poprawienie samooceny wywodzącej się z nich młodzieży.
Teatr został założony w 1992 roku przez Cliffa Moustache'a, który nadal jest jego dyrektorem artystycznym. Początkowo jego działalność odbywała się na podobnych zasadach jak Park Theater w dzielnicy Grünerløkka. W 2002 roku teatr przejął MS Innvik i tam przeniósł swoją scenę. Finansowany jest ze środków Norsk Kulturfond. Jest jedynym kosmopolitycznym, multikulturowym teatrem w Norwegii.
Na MS "Innvik" funkcjonuje również hotelik w systemie "bed &amp; breakfast", kawiarnia oraz scena dyskotekowa reggae.
Spektakle.
Kilka ważniejszych przedsięwzięć Nordic Black Theatre:

</doc>
<doc id="1629289" url="https://pl.wikipedia.org/wiki?curid=1629289" title="MS Innvik">
MS Innvik



</doc>
<doc id="1629290" url="https://pl.wikipedia.org/wiki?curid=1629290" title="Międzynarodowy Instytut Teatralny">
Międzynarodowy Instytut Teatralny

Międzynarodowy Instytut Teatralny (ang. International Theatre Institute – ITI, fr. Institut International du Théâtre) – założony w 1948 w Pradze przez osiem państw, w tym Polskę, aktualnie skupiający około stu ośrodków narodowych.
Obecnie działa pod auspicjami UNESCO. Instytut rozwija kontakty wśród twórców, wymianę doświadczeń między twórcami, inicjuje i wspiera badania nad teatrem, organizuje konferencje i odczyty, udziela stypendiów, rozwija kontakty międzynarodowe, tworzy Międzynarodową Akademię Sztuk Scenicznych, patronuje festiwalowi Teatru Narodów i obchodom corocznego Międzynarodowego Dnia Teatru.
Główny sekretariat Instytutu mieści się w Paryżu. Kongresy odbywają się co dwa lata.
Polski Ośrodek ITI.
Działalność.
Polskie Centrum ITI zostało założone w 1958 roku. Ośrodek ITI w Warszawie wydawał w latach 1958–2009 dwujęzyczne pismo "Le Théâtre en Pologne" ("The Theatre in Poland"), docierało ono do ok. 120 krajów świata. Od 1978 roku działa jako stowarzyszenie rejestrowe.
Polski Ośrodek ITI zorganizował w Polsce wiele imprez międzynarodowych, m.in. X Światowy Kongres ITI (1963), Sezon Teatru Narodów (1975), sympozjum na temat kształcenia reżyserów teatralnych (1980), seminarium Strindbergowskie (1984), kolokwium "Translating Plays" (1985), sesję "Tradycje narodowe i balet" (1985), seminarium "Witkiewicz i teatr" (1985), seminarium "Teatr i wideo" (1989). 
Polski Ośrodek ITI wydał także wiele publikacji książkowych poświęconych teatrowi polskiemu. Obecnie Ośrodek zajmuje się: organizowaniem wyjazdów polskich reprezentantów na zagraniczne seminaria, festiwale, warsztaty teatralne; przyznawaniem nagród; koordynacją corocznych obchodów Międzynarodowego Dnia Teatru i Międzynarodowego Dnia Tańca; a także prowadzeniem biblioteki teatralnej i fototeki teatru polskiego.
Władze.
W 1970 roku, funkcję sekretarza generalnego Polskiego Ośrodka ITI objął Zygmunt Hübner.
Przewodniczącymi Polskiego Ośrodka Międzynarodowego Instytutu Teatralnego (ITI) byli:

</doc>
<doc id="1629294" url="https://pl.wikipedia.org/wiki?curid=1629294" title="Pyracantha coccinea">
Pyracantha coccinea



</doc>
<doc id="1629295" url="https://pl.wikipedia.org/wiki?curid=1629295" title="Discovery En Espaňol">
Discovery En Espaňol



</doc>
<doc id="1629300" url="https://pl.wikipedia.org/wiki?curid=1629300" title="Fabrizio Donato">
Fabrizio Donato

Fabrizio Donato (ur. 14 sierpnia 1976 w Latinie) – włoski lekkoatleta specjalizujący się w trójskoku.
Pięciokrotny uczestnik igrzysk olimpijskich – Sydney 2000, Ateny 2004, Pekin 2008, Londyn 2012 (brązowy medal) oraz Rio de Janeiro 2016. Sześć razy startował w halowych mistrzostwach świata (w latach 2001–2010). Dwukrotny zwycięzca pucharu Europy (2003 i 2006). Zdobywca złotego medalu igrzysk śródziemnomorskich w 2001. W 2009 zdobył tytuł halowego mistrza Europy. Halowy mistrz kraju w latach 1998, 1999, 2001, 2002, 2003, 2004, 2006, 2007, 2008, 2009 i 2010 oraz 1999 i 2011 – w skoku w dal). Sześć razy zdobywał złoto mistrzostw Włoch na stadionie (2000, 2004, 2006, 2007, 2008 i 2011). Srebrny medalista halowych mistrzostw Europy w Belgradzie (2017).
Lekkoatletykę uprawiała także jego żona – Patrizia Spuri (sprinterka).

</doc>
<doc id="1629301" url="https://pl.wikipedia.org/wiki?curid=1629301" title="Montaż paralaktyczny">
Montaż paralaktyczny

Montaż paralaktyczny (równikowy) – sposób mocowania teleskopu zapewniający jego obrót wokół dwóch, prostopadłych do siebie osi, z których jedna wskazuje na biegun niebieski. 
Zaletą tego rozwiązania jest możliwość podążania teleskopu za ruchem dobowym nieba przy pomocy jednostajnego obrotu wokół tylko jednej osi. Podłączenie silnika elektrycznego (tzw. mechanizmu zegarowego) pozwoli automatycznie utrzymać obserwowany obiekt w polu widzenia. Montaż paralaktyczny stosowany jest do długoczasowej fotografii nieba. Skalę montażu ustawia się na układ współrzędnych równikowych godzinnych.
Wadą systemu jest dość skomplikowana budowa oraz konieczność zastosowania przeciwwagi, która znacząco zwiększa masę układu. Bardzo duże teleskopy umieszcza się na montażach azymutalnych (horyzontalnych), gdyż ich olbrzymia waga powoduje uginanie się osi montażów paralaktycznych. Silniki kompensujące w montażu horyzontalnym ruch wirowy Ziemi muszą pracować w obu osiach, a ich obroty są sterowane przez komputer. 

</doc>
<doc id="1629304" url="https://pl.wikipedia.org/wiki?curid=1629304" title="Tadeusz Żukowski">
Tadeusz Żukowski

Tadeusz Żukowski (ur. w 1955 Gwardiejsku nad Pregołą, dawnym Tapiau w pobliżu Królewca) – poeta, scenarzysta, eseista, reżyser filmów dokumentalnych. Członek PEN Clubu, był zastępcą redaktora naczelnego "Czasu Kultury", w latach 90. zajął się realizacją filmów dokumentalnych dla telewizji, m.in. o Czesławie Miłoszu, Kazimierze Iłłakowiczównie, Rafale Wojaczku. 
W 1992 roku został uhonorowany Nagrodą im. Stanisława Piętaka za tomik "Łza". 
Tadeusz Żukowski jest synem polskiego zesłańca na Syberię, na stałe mieszka w Poznaniu. W maju 1958 roku, w ramach ostatniej akcji ,repatriacyjnej" rodzina Żukowskich przyjechała na Pomorze Zachodnie i osiedliła się w Trzebiatowie. Po ukończeniu studiów polonistycznych na Uniwersytecie im. Adama Mickiewicza w Poznaniu, Tadeusz Żukowski pracował jako nauczyciel języka polskiego, następnie w dominikańskim wydawnictwie ,W drodze", a w latach 1982-1987 w Teatrze Nowym Izabelli Cywińskiej w Poznaniu, jako doradca literacki i aktor. W latach 80. i 90. pracował również w wielu wydawnictwach i redakcjach, a od 2002 roku pełni obowiązki asystenta Dyrektora Instytutu Pamięci Narodowej w Poznaniu. Jako reżyser, Żukowski zrealizował do końca 2002 roku 36 programów i filmów dokumentalno - artystycznych. Od 1976 roku trwała jego zażyła znajomość z aktorką Krystyną Feldman. Jej owocem była książka ,Krystyna Feldman, albo festiwal tysiąca i jednego epizodu". W 2008 roku został Honorowym Obywatelem Miasta Trzebiatowa. Twórczość literacka poety to kilkanaście tomików wierszy, tom prozy i książki dla dzieci. Poezję Żukowskiego tłumaczono na angielski, białoruski, bośniacki i niemiecki. Artysta otrzymał kilka prestiżowych nagród, zarówno literackich, jak i filmowych.
Bibliografia.
Książki i tomiki wierszy:

</doc>
<doc id="1629305" url="https://pl.wikipedia.org/wiki?curid=1629305" title="Cziang Maj">
Cziang Maj



</doc>
<doc id="1629307" url="https://pl.wikipedia.org/wiki?curid=1629307" title="Andrzej Bednarek (reżyser)">
Andrzej Bednarek (reżyser)

Andrzej Bednarek (ur. 30 lipca 1942 w Piotrkowie Trybunalskim) – polski reżyser, autor filmów dokumentalnych.
Życiorys.
W 1965 roku ukończył studia na Wydziale Chemicznym Politechniki Łódzkiej, następnie w latach 1965-1969 pracował jako asystent w Katedrze Chemii Fizycznej tej uczelni.
W roku 1969 został absolwentem Studium Dziennikarstwa Uniwersytetu Warszawskiego, a w 1973 – Wydziału Reżyserii PWSFTviT. Od roku 1974 pracował jako w tej szkole. Dyplom reżyserski uzyskał w roku 1983. W 1996 roku został prorektorem PWSFTviT ds. współpracy z zagranicą.
Linki zewnętrzne.
 

</doc>
<doc id="1629308" url="https://pl.wikipedia.org/wiki?curid=1629308" title="Oenanthe pleschanka">
Oenanthe pleschanka



</doc>
<doc id="1629309" url="https://pl.wikipedia.org/wiki?curid=1629309" title="Cziang Raj">
Cziang Raj



</doc>
<doc id="1629310" url="https://pl.wikipedia.org/wiki?curid=1629310" title="Cerkiew św. Michała Archanioła w Nosowie">
Cerkiew św. Michała Archanioła w Nosowie

Cerkiew pod wezwaniem św. Michała Archanioła – prawosławna cerkiew parafialna w Nosowie. Należy do dekanatu Biała Podlaska diecezji lubelsko-chełmskiej Polskiego Autokefalicznego Kościoła Prawosławnego.
Pierwsza prawosławna cerkiew w Nosowie powstała w XVI w. Po 1596, razem z całą eparchią chełmską, przeszła do Kościoła unickiego. Kolejne unickie świątynie powstawały na tym samym miejscu przed 1609 i w 1774. Obecnie istniejąca cerkiew została zbudowana w 1862 z fundacji właściciela miejscowych dóbr, Józefa Wężyka, a w 1875 przekazana parafii prawosławnej. Od tego momentu świątynia nieprzerwanie służyła prawosławnym. W latach 1915–1919, gdy miejscowi wierni zostali ewakuowani do Rosji, cerkiew była nieczynna. W 1921 miejscowa parafia wznowiła działalność za zgodą lokalnych władz II Rzeczypospolitej. Po wywózkach ludności ukraińskiej do ZSRR oraz Akcji „Wisła”, gdy większość parafii prawosławnych na Lubelszczyźnie przestała działać z braku wiernych, cerkiew nosowska kontynuowała działalność duszpasterską.
Szczególnym kultem w świątyni otaczana jest Leśniańska Ikona Matki Bożej, której kopia znajduje się w ikonostasie cerkwi.
Cerkiew położona jest na terenie cmentarza prawosławnego, na którym przetrwały zabytkowe nagrobki z II połowy XIX w. i z początku XX w. Teren cerkiewny otoczony jest murem, w którego narożniku wznosi się dzwonnica z 1870.
Historia.
Pierwsze informacje o cerkwi prawosławnej w Nosowie pochodzą z 1585. Według innego źródła świątynia powstała wcześniej, jeszcze przed 1542, z fundacji królewskiego dworzanina Juchny Wańkiewicza. W 1596, po zawarciu unii brzeskiej, cała eparchia chełmska (do której należała świątynia nosowska) przeszła do Kościoła unickiego, gdyż biskup chełmski Dionizy podpisał akt unijny. Po tej dacie, a przed 1609, rodzina Lackich wzniosła w Nosowie nową świątynię unicką. W 1753 w protokole wizytacji biskupiej cerkiew w Nosowie została opisana jako zrujnowana. Kolejna budowla sakralna na tym samym miejscu została zbudowana w 1774. Podobnie jak w przypadku najstarszej cerkwi nosowskiej, był to obiekt drewniany. Świątynia była siedzibą parafii należącej do dekanatu łosickiego unickiej diecezji chełmskiej.
W 1862 Józef Wężyk, miejscowy dziedzic, ufundował obiekt istniejący do dnia dzisiejszego – pierwszą murowaną świątynię w tej miejscowości. Data wzniesienia cerkwi została wyryta na kamieniu przy drzwiach frontowych. W 1872 świątynia należała do parafii liczącej 1072 wiernych. Cerkiew ponownie przeszła we władanie parafii prawosławnej wskutek likwidacji unickiej diecezji chełmskiej w 1875. 8 listopada 1881, po zakończeniu remontu, miało miejsce jej ponowne poświęcenie dokonane przez sześciu duchownych pod przewodnictwem przełożonego monasteru św. Onufrego w Jabłecznej, archimandryty Narcyza. W 1888 wizytację kanoniczną w Nosowie odbył biskup lubelski Flawian. Inne źródło informuje o przeprowadzeniu remontu cerkwi dopiero w 1890. Nosów był jedną z nielicznych wsi w północnej części południowego Podlasia, w których po ukazie tolerancyjnym z 1905 większość mieszkańców pozostała przy prawosławiu, a nie przeszła na katolicyzm.
W 1915 duchowieństwo cerkwi nosowskiej i 50% parafian zostało ewakuowanych do Moskwy i Kijowa (bieżeństwo). W 1919 polskie Ministerstwo Wyznań Religijnych i Oświecenia Publicznego nie umieściło cerkwi w Nosowie na liście projektowanych legalnych prawosławnych placówek duszpasterskich w województwie lubelskim. Mimo tego w 1921 świątynia była już siedzibą etatowej parafii, jednej z czterech w dekanacie bialskim diecezji warszawsko-chełmskiej. Proboszcz parafii w Nosowie był także dziekanem bialskim. Cerkiew w Nosowie była zarazem jedyną świątynią tego wyznania w powiecie konstantynowskim działającą w dwudziestoleciu międzywojennym. Pozostałe funkcjonujące przed 1915 cerkwie prawosławne stały się świątyniami neounickimi.
Od 1924 do 1944 w cerkwi, jako proboszcz, a następnie także dziekan służył ks. Grzegorz Metiuk, późniejszy zwierzchnik Ukraińskiego Kościoła Prawosławnego Kanady.
Cerkiew w Nosowie została zamknięta po wywózkach ludności ukraińskiej do ZSRR i po Akcji „Wisła”. Reaktywowana po powrocie części wiernych do Nosowa i okolic. Według Pelicy nastąpiło to już w 1948. Wysocki podaje, że nosowska parafia prawosławna nigdy nie przerwała (przynajmniej nominalnie) swojej działalności i w 1947, bezpośrednio po zakończeniu Akcji „Wisła”, gdy szereg placówek duszpasterskich zostało zlikwidowanych, nadal istniała jako jedna z czterech parafii w dekanacie bialskim i dziesięciu w całym województwie lubelskim. W 1953 nosowska cerkiew była jedną z dwóch (obok cerkwi Przemienienia Pańskiego w Lublinie) prawosławnych świątyń na Lubelszczyźnie, gdzie prowadzona była nauka religii dla dzieci. W 1969 do cerkwi uczęszczało ok. 100 wiernych. Rok później proboszcz miejscowej parafii ubiegał się o pomoc Funduszu Kościelnego, by móc wyremontować świątynię, otrzymał jednak odpowiedź odmowną. Rozpoczęcie remontu cerkwi było możliwe dopiero po erygowaniu w 1989 diecezji lubelsko-chełmskiej. W 1991 obiekt został gruntownie odnowiony.
Od 1993 świątynia nosowska jest ośrodkiem kultu Leśniańskiej Ikony Matki Bożej, żywego wśród miejscowej ludności od końca XVII w. Diecezja lubelsko-chełmska pragnie również upamiętniać w ten sposób tradycje monasteru Narodzenia Matki Bożej, jaki istniał w Leśnej Podlaskiej w latach 1875–1914, a z którym blisko związana była w XIX stuleciu parafia nosowska. Uroczystości ku czci Leśniańskiej Ikony Matki Bożej odbywają się w Nosowie co roku w pierwszą niedzielę po święcie Podwyższenia Krzyża Pańskiego. Z kolei 2 września każdego roku cerkiew jest miejscem tradycyjnej modlitwy w intencji poległych i zmarłych lotników 6 Lwowskiego Pułku Lotnictwa Bombowego, jaki we wrześniu 1939 przez krótki czas stacjonował w Nosowie. W 1997 w cerkwi została odsłonięta tablica upamiętniająca lotników.
Architektura.
Bryła budynku.
Świątynia zbudowana została w 1862 w stylu klasycystycznym z kamienia polnego i cegły, z tynkowanym detalem. Zgodnie z kanonami budownictwa cerkiewnego jest orientowana i trójdzielna. Jedyna nawa świątyni została wzniesiona na planie prostokąta, podczas gdy pomieszczenie ołtarzowe – na planie kwadratu. Przedsionek cerkwi także wzniesiono na planie prostokąta. Elewacje świątyni zdobione są poziomymi pasami tynkowymi. W narożach fasad widoczne są toskańskie pilastry. Fasada zachodnia jest jednoosiowa, z półkoliście zamkniętym portalem i trójkątnym szczytem, w którym umieszczono okrągłe okno. Wszystkie okna w obiekcie są półkoliste, zdobione opaskami. Dach cerkwi jest dwuspadowy nad nawą, czterospadowy nad prezbiterium i trójspadowy nad przylegającą do niego zakrystią. Nad nawą znajduje się ośmioboczna wieżyczka zwieńczona niewielkich rozmiarów cebulastą kopułką. Część ołtarzowa otwarta jest półkolistą arkadą.
Wystrój wnętrza.
Wnętrze pokrywa strop drewniany wsparty na czterech słupach. Znajduje się w nim jednorzędowy ikonostas z wysokim zwieńczeniem i trójkątnymi naczółkami nad królewskimi wrotami i nad wrotami diakońskimi, datowany na okres między 1870 a 1900. Nad królewskimi wrotami ikonostasu znajduje się kopia Leśniańskiej Ikony Matki Bożej. W ikonostasie znajdują się następujące wizerunki: od lewej św. Jana Teologa, św. Mikołaja, św. Stefana, Matki Boskiej, Chrystusa Pantokratora, św. Laurentego, Michała Archanioła, Zwiastowania. W zwieńczeniu ikonostasu znalazło się wyobrażenie Ostatniej wieczerzy oraz symbole Nowego i Starego Testamentu: kielich oraz tablice Dziesięciu Przykazań. Na królewskich wrotach umieszczono krzyż z niewielką ikoną Zwiastowania w części centralnej oraz z postaciami Ewangelistów na ramionach.
Z okresu, gdy cerkiew była jeszcze własnością parafii unickiej, pochodzi boczny ołtarz wykonany w XVIII w. Znajduje się w nim ikona Matki Bożej (typ Hodegetrii), ujęty między korynckie kolumny, zwieńczony wyobrażeniem Oka Opatrzności. W bocznych kiotach znajdują się dziewiętnastowieczne ikony św. Włodzimierza i Matki Bożej. Poza kiotami znajdują się mniejsza ikona Trzech Świętych Hierarchów z II połowy XVIII w. oraz dziewiętnastowieczne wizerunki Chrztu Pańskiego, Pantokratora (2 ikony), św. Onufrego, Deesis, Matki Bożej (2 ikony), Narodzin Chrystusa, Kazańskiej Ikony Matki Bożej, Opieki Matki Bożej, św. Marka, Świętych Darii i Teodora, św. Aleksego metropolity kijowskiego, Chrystusa Nauczającego, Świętych Piotra i Pawła. Ze zniszczonej cerkwi w Konstantynowie do świątyni nosowskiej przeniesiono ponadto kiot z ikoną św. Michała Archanioła oraz ikonę św. Gabriela.
Z końca XIX w. pochodzi również Grób Pański z płaszczanicą, zaś z ok. 1870 – Golgota. W cerkwi znajdują się także dwa dziewiętnastowieczne feretrony z postaciami Matki Bożej z Dzieciątkiem oraz Archanioła Michała i z postacią św. Pantelejmona, jak również chorągwie procesyjne przedstawiające Zmartwychwstałego Chrystusa i św. Mikołaja (dwie takie same chorągwie), Wniebowstąpienie i św. Hioba Poczajowskiego, Obraz Chrystusa Nie Ludzką Ręką Uczyniony i Narodzenie Pańskie, św. Pantelejmona i Świętą Rodzinę. Na wyposażeniu świątyni znajdują się ponadto zabytkowe utensylia liturgiczne: dziewiętnastowieczne cyborium i pochodzące z tego samego okresu naczynie do święcenia chleba, oliwy i wina, jak również pięć świeczników wykonanych w tym samym stuleciu.
Dzwonnica.
Dzwonnica cerkwi w Nosowie jest wolno stojącą konstrukcją zlokalizowaną w południowo-zachodnim narożniku cmentarza przycerkiewnego. Jest to budowla dwukondygnacyjna, murowana z cegły, tynkowana, na planie kwadratu. W narożach budowli widoczne są toskańskie kolumny. Kondygnacja górna skonstruowana jest na planie ośmioboku z czterema przezroczami półkoliście zamkniętymi.
W 1997 w pobliżu cerkwi wzniesiony został krzyż upamiętniający Akcję „Wisła”.
Cerkiew, dzwonnicę oraz ogrodzenie wpisano do rejestru zabytków 31 grudnia 1983 pod nr A-144.

</doc>
<doc id="1629311" url="https://pl.wikipedia.org/wiki?curid=1629311" title="Związek Zespołów Formuły 1">
Związek Zespołów Formuły 1

Związek Zespołów Formuły 1 (ang. Formula One Teams Association, w skrócie FOTA) – związek zrzeszający niektóre zespoły Formuły 1, zajmujący się dyskusją z Międzynarodową Federacją Samochodową (FIA) dotyczącą przyszłości Formuły 1. FOTA została utworzona 29 lipca 2008 roku podczas spotkania zespołów w Maranello we Włoszech. FOTA została rozwiązana 28 lutego 2014 roku.
Władze.
Przewodniczącym FOTA jest Martin Whitmarsh, szef zespołu McLaren. Zastąpił na tym stanowisku prezydenta Ferrari i całej grupy FIATa, Lukę Cordero di Montezemolo, pierwszego przewodniczącego Związku. Zastępcą przewodniczącego jest obecnie Éric Boullier (były szef zespołu Lotus Renault GP, a wcześniej Renault F1), Christian Horner (Red Bull) stoi na czele grupy roboczej od zagadnień sportowych, a James Allison (Lotus F1 Team) jest szefem grupy roboczej od spraw technicznych.
Członkowie.
W sezonie 2009 do FOTA należały wszystkie startujące w Formule 1 zespoły. Dnia 19 czerwca 2009 roku FOTA ogłosiła, iż zamierza stworzyć własną serię wyścigową z powodu konfliktu z FIA, jednak 24 czerwca 2009 roku, po długich rozmowach doszły one do porozumienia, przez co rozłam w Formule 1 został zażegnany. Jego skutkiem było zawieszenie zespołów Force India i Williams, które, wbrew postanowieniom stowarzyszenia, przesłały formalne wnioski o udział w Formule 1 w sezonie 2010. Zespoły te zostały odwieszone 9 września 2009 roku.
Do FOTA zostały przyjęte także zespoły, które miały zadebiutować w sezonie 2010, tj. US F1 Team, Campos (późniejszy HRT F1 Team), Lotus (obecnie Caterham) i Manor (obecnie Marussia). Miejsce w Związku straciła Toyota (po ogłoszeniu opuszczenia Formuły 1 po sezonie 2009) oraz US F1 Team, któremu nie udało się wystartować w sezonie 2010.
10 stycznia 2011 roku zespół HRT podał informację, iż opuścił stowarzyszenie zespołów Formuły 1. Powodem odejścia było: "Faworyzowanie dużych ekip, które otrzymują większą sumę pieniężną z praw telewizyjnych".
2 grudnia 2011 roku zespoły Ferrari oraz Red Bull poinformowały media o wysłaniu do FOTA listu z rezygnacją z członkostwa w stowarzyszeniu. Pięć dni później Sauber F1 Team również podjął decyzję o opuszczeniu FOTA.

</doc>
<doc id="1629313" url="https://pl.wikipedia.org/wiki?curid=1629313" title="Benedetto Della Vedova">
Benedetto Della Vedova

Benedetto Della Vedova (ur. 3 kwietnia 1962 w Sondrio) – włoski polityk, deputowany i senator, poseł do Parlamentu Europejskiego V kadencji.
Życiorys.
Ukończył studia ekonomiczne na Uniwersytecie Bocconi w Mediolanie.
Działalność polityczną rozpoczął na początku lat 90., przystępując do ruchu radykałów, skupionego wokół Marca Pannelliego i Emmy Bonino. W 1994 był sekretarzem „Listy Pannelli” w wyborach krajowych, zaś w 1999 uzyskał mandat europosła z ramienia Listy Emmy Bonino. Po sformalizowaniu działalności tego środowiska i powołaniu partii Włoscy Radykałowie został jednym z trzech współprzewodniczących nowego ugrupowania. Funkcję tę pełnił do 2003, rok później bez powodzenia ubiegał się o reelekcję w wyborach do Parlamentu Europejskiego.
Należał do zwolenników powrotu do współpracy radykałów z centroprawicową koalicją Silvia Berlusconi. Gdy jego formacja w 2005 podpisała porozumienie z ugrupowaniami lewicowymi, Benedetto Della Vedova odszedł z partii, stając na czele Liberalnych Reformatorów. Zgłosił swój akces do Domu Wolności, w 2006 z ramienia Forza Italia został posłem do Izby Deputowanych XV kadencji.
W 2008 uzyskał mandat deputowanego XVI kadencji z listy Ludu Wolności, nowej formacji Silvia Berlusconiego. W 2010 zasilił frakcję Przyszłość i Wolność. W 2013 z ramienia koalicji Z Montim dla Włoch został wybrany do Senatu XVII kadencji. W lutym 2014 został podsekretarzem stanu w ministerstwie spraw zagranicznych. Urząd ten sprawował w trzech kolejnych gabinetach do czerwca 2018.
W styczniu 2019 został sekretarzem krajowym ugrupowania +Europa. W lutym 2021 objął ponownie funkcję podsekretarza stanu we włoskim MSZ, którą pełnił do końca urzędowania gabinetu Maria Draghiego w 2022. W wyniku wyborów w tym samym roku powrócił w skład Izby Deputowanych.

</doc>
<doc id="1629315" url="https://pl.wikipedia.org/wiki?curid=1629315" title="Cupressocyparis">
Cupressocyparis



</doc>
<doc id="1629317" url="https://pl.wikipedia.org/wiki?curid=1629317" title="Ta Joj">
Ta Joj

Lwowska kapela Ta Joj – folkowy zespół muzyczny pod patronatem Centrum Kulturalnego w Przemyślu, grający tradycyjną muzykę kapel podwórkowych Lwowa.
Historia.
Założycielem kapeli był Kazimierz Galikowski – kompozytor, aranżer, śpiewak i instrumentalista, absolwent przedwojennej Salezjańskiej Szkoły Organistowskiej w Przemyślu. W roku 1936 wyjechał w celach zarobkowych z Przemyśla do Lwowa, gdzie zatrudnił się jako pracownik kolei. Chcąc dorobić do skromnej pensji, założył własną orkiestrę uliczną, jak nazywano wówczas zespoły muzykujące pod oknami, na ulicach i podwórkach miejskich przedwojennej Polski.
Podczas drugiej wojny światowej Galikowski został wywieziony na roboty przymusowe do Niemiec, gdzie również znalazł chętnych do muzykowania.
Po wojnie kapele tworzone przez Kazimierza Galikowskiego zmieniały nazwy, składy oraz patronów. Koncertowały na wielu scenach w kraju i za granicą, wielokrotnie ich występy były rejestrowane przez różne stacje radiowe i telewizyjne.
Zalążek przyszłej Lwowskiej Kapeli Ta Joj powstał przy Domu Kultury "Kolejarz" w Przemyślu w roku 1958. Grupa przyjęła nazwę Przemyska Kapela Podwórkowa, a jej członkami stali się byli Lwowiacy. W czasach PRL-u zakazane było oficjalne poruszanie kwestii polskości Lwowa, z tego też powodu kapela zmuszona była do przerabiania swojego podstawowego repertuaru. Przykładowo refren piosenki "Tylko we Lwowie" musiał być przerobiony na "tylko w Przemyślu". Dopiero w roku 1988, kapela mogła zmienić nazwę na "Lwowska Kapela Podwórkowa".
Nazwa Ta Joj została zapoczątkowana na jednym z koncertów we Wrocławiu, gdzie konferansjer Janusz Budzyński powitał zespół słowami gwary lwowskiej: "tajojki przyjichali".
Kazimierz "Kiju" Galikowski zmarł 7 marca 2002 w wieku 89 lat. Jego dzieło kontynuują pozostali członkowie zespołu.
Dorobek artystyczny.
Dorobek artystyczny kapeli to sześć kaset magnetofonowych, trzy płyty kompaktowe, jedna kaseta wideo oraz wiele występów w programach radiowych i telewizyjnych, m.in. w "Telewizyjnej, podwórkowej liście przebojów Bohdana Łazuki" oraz "Lwowskich wspominkach spod choinki" w TVP3.
Od trzech lat w studiu koncertowym Polskiego Radia w Rzeszowie odbywa się karnawałowo-noworoczny koncert kapeli Ta Joj.
Kapela zdobyła wiele nagród na międzynarodowych i krajowych festiwalach, m.in. w roku 2007 Grand Prix w Koronowie z sesją nagraniową w Polskim Radio "PiK" w Bydgoszczy.
Ta Joj ma za sobą również trasę koncertową po Stanach Zjednoczonych – od Nowego Jorku przez Chicago po Florydę.

</doc>
<doc id="1629326" url="https://pl.wikipedia.org/wiki?curid=1629326" title="Cerkiew Opieki Matki Bożej w Kobylanach">
Cerkiew Opieki Matki Bożej w Kobylanach

Cerkiew Opieki Matki Bożej – prawosławna cerkiew parafialna w Kobylanach. Należy do dekanatu Terespol diecezji lubelsko-chełmskiej Polskiego Autokefalicznego Kościoła Prawosławnego.
Świątynia znajduje się w centrum miejscowości, przy ulicy Słonecznej 65.
Pierwsza cerkiew prawosławna w Kobylanach powstała przed 1519, zaś najpóźniej w 1539 stała się siedzibą parafii wchodzącej w skład eparchii chełmskiej. Podobnie jak pozostałe placówki duszpasterskie tej administratury, przyjęła unię, co nastąpiło w 1620. W 1875, wskutek likwidacji unickiej diecezji chełmskiej, cerkiew w Kobylanach ponownie stała się świątynią prawosławną. Piętnaście lat później na miejscu starszego obiektu sakralnego wzniesiona została nowa murowana cerkiew, autorem jej projektu był Wiktor Syczugow.
Świątynia była nieczynna w latach 1917–1920. Jej stan utrzymania uległ wówczas częściowej degradacji. W dwudziestoleciu międzywojennym odnowiony obiekt był siedzibą zarejestrowanej, etatowej parafii prawosławnej. Cerkiew była w 1927 przedmiotem sporu między wyznawcami prawosławia i neounii, pozostała jednak w rękach dotychczasowych właścicieli, którzy nadal nią administrują. We wnętrzu obiektu znajduje się zabytkowe dziewiętnastowieczne wyposażenie, wykonane dla cerkwi w Kobylanach lub przeniesione do niej ze świątyń zniszczonych w czasie akcji rewindykacyjnej w 1938.
Historia.
Pierwsza cerkiew w Kobylanach.
Najstarsza wzmianka o istnieniu w Kobylanach cerkwi prawosławnej pochodzi z 1519. W 1539 obiekt ten odnotowany został jako siedziba parafii tego wyznania. Chociaż eparchia chełmska, do której należała placówka, przyjęła w 1596 unię, parafia kobylańska nie uznawała jurysdykcji unickiej jeszcze przez dwadzieścia cztery lata. Dopiero w 1620 miejscowa cerkiew stała się świątynią unicką, zachowując status parafialnej.
Protokół wizytacji unickiego biskupa chełmskiego w parafii z 1726 opisuje cerkiew jako „starą”, nie podając jednak precyzyjnie jej wieku. W dokumencie odnotowano, że cerkiew została wzniesiona przez samych parafian z drzewa sosnowego, był to obiekt trójdzielny, z dzwonnicą ponad przedsionkiem, kryty gontem i zwieńczony dwoma krzyżami. Stan techniczny budynku oceniono jako zły, podkreślając postępujące gnicie drewna, z którego wzniesiono świątynię. Na początku XIX w. cerkiew służyła 904 wiernym.
Cerkiew w Kobylanach ponownie przeszła we władanie Kościoła prawosławnego wskutek likwidacji unickiej diecezji chełmskiej w 1875. Nadal była siedzibą parafii i należała odtąd do wikariatu lubelskiego eparchii chełmsko-warszawskiej, do którego zaliczono wszystkie placówki duszpasterskie przejęte przez Rosyjski Kościół Prawosławny po unitach. Na kilka lat przed likwidacją diecezji chełmskiej z unickiej cerkwi w Kobylanach korzystało 817 parafian. W 1886 kobylańska cerkiew została prowizorycznie odnowiona przez miejscowych parafian. Wzmocniono wówczas konstrukcję jej ścian i dachu, a we wnętrzu wykonano skromną dekorację malarską. W latach 80. XIX w. cerkiew otrzymała od kupców moskiewskich ok. 600 rubli.
Cerkiew murowana.
W 1890 na potrzeby kobylańskiej parafii wzniesiono nową cerkiew, tym razem murowaną, z cegły. Projekt budynku opracował architekt Wiktor Syczugow, członek Cesarskiej Akademii Sztuk Pięknych; jest on autorem również kilku innych projektów świątyń prawosławnych wznoszonych po likwidacji unickiej diecezji chełmskiej w zastępstwie starszych cerkwi. Budowa świątyni została sfinansowała przez państwo, z funduszu przeznaczonego na wznoszenie nowych cerkwi. Budynek wyświęcił 25 września 1890 biskup lubelski Flawian. W 1875 urządzono także nowy cmentarz, sąsiadujący bezpośrednio ze świątynią. W 1898 parafia w Kobylanach liczyła 1284 osoby. W tym samym roku cerkiew odwiedził, w ramach wizytacji kanonicznej, biskup lubelski Tichon, późniejszy patriarcha moskiewski i całej Rusi.
W 1915 prawosławna ludność Kobylan znalazła się na liście osób przeznaczonych do ewakuacji, jednak ostatecznie na bieżeństwo udali się jedynie rosyjscy urzędnicy, wojskowi oraz miejscowy duchowny prawosławny z rodziną. Cerkiew jeszcze przez dwa lata pozostawała czynna, gdyż obsługiwał ją dojeżdżający mnich z monasteru św. Onufrego w Jabłecznej. W 1917 cerkiew została porzucona i zamieniona na szalet, zaś w czasie wojny polsko-bolszewickiej oddział radziecki urządził w niej stajnię. Mimo to w 1919 cerkiew została zarejestrowana jako siedziba parafii, jedna z trzech czynnych świątyń prawosławnych w powiecie bialskim. W 1921 Ministerstwo Wyznań Religijnych i Oświecenia Publicznego Rzeczypospolitej potwierdziło legalność funkcjonowania cerkwi w Kobylanach oraz jej filii w Horbowie. Raport starosty bialskiego opisuje, iż w tym momencie świątynia była w średnim stanie technicznym. Wymagała „odświeżenia” wewnątrz, remontu dachu i odbudowy zniszczonych wież. Regularne nabożeństwa w świątyni odbywały się od 1924. Była to wówczas jedna z czterech czynnych cerkwi w powiecie bialskim, a zarazem jedna z ośmiu w dekanacie bialskim diecezji warszawsko-chełmskiej.
Cerkiew w Kobylanach, obok cerkwi w Kostomłotach, miała – zgodnie z planami biskupa siedleckiego Henryka Przeździeckiego – stać się siedzibą parafii neounickiej. W obydwu miejscowościach doszło do zamieszek, gdy neounici pragnęli przejąć świątynie wraz z wyposażeniem, zaś prawosławni – nie dopuścić do ich utraty. Aby nie dopuścić do utraty świątyni, prawosławny metropolita warszawski i całej Polski Dionizy osobiście odwiedził świątynię w czerwcu 1927. Towarzyszący mu kaznodzieja wygłosił w cerkwi homilię, w której surowo krytykował politykę wyznaniową państwa, postawę hierarchii katolickiej wobec prawosławia i samą neounię. Mimo to proboszcz parafii w Kobylanach przeszedł do Kościoła neounickiego (jak podaje Pelica – głównie ze względów materialnych). Ministerstwo odmówiło wówczas zarejestrowania, jako administratora etatowej placówki prawosławnej, nowego kapłana wyznaczonego przez metropolitę warszawskiego. Cerkiew pozostawała mimo wszystko w rękach Kościoła prawosławnego Wobec odmowy rejestracji nowego proboszcza metropolita Dionizy kierował do Kobylan mnicha Nifonta (Niedźwiedzia) z monasteru w Jabłecznej, a gdy władze lokalne uznały jego działalność za nielegalną (duchowny nie został zarejestrowany jako etatowy) – hieromnicha Pankracego z ławry Poczajowskiej. Ostatecznie jeszcze w 1927 cerkiew na nowo zaczął obsługiwać etatowy duchowny parafialny.
W czasie akcji rewindykacji cerkwi prawosławnych cerkiew w Kobylanach nie była w żadnym momencie zagrożona zniszczeniem. W 1938, po zburzeniu ponad stu świątyń prawosławnych na ziemi chełmskiej, przewieziono do niej część elementów wyposażenia rozebranych obiektów sakralnych (niektóre znalazły się w prywatnych domach).
Cerkiew pozostawała nieprzerwanie czynna w czasie II wojny światowej i w latach powojennych. Obiekt był remontowany w latach 80. XX wieku (wtedy dokonano także renowacji ikonostasu), a następnie na początku XXI w.. W 2013 diecezja lubelsko-chełmska uzyskała dotację na kolejny remont. W ramach ukończonego do 2016 remontu odnowiono dach (zmieniając postać kopuł i dzwonnicy) i elewację (w tym mozaikę na zewnętrznej ścianie prezbiterium, przedstawiającą Matkę Bożą), odizolowano ściany fundamentowe, odnowiono posadzki, ściany wewnętrzne i stolarkę. Cały budynek pomalowano na biało. Po zakończonym remoncie, cerkiew została uroczyście poświęcona 14 października 2016 przez arcybiskupa lubelskiego i chełmskiego Abla. W 2017 Wojewódzki Konserwator Zabytków w Lublinie przyznał cerkwi Laur Konserwatorski (za najlepiej odrestaurowany zabytek w danym roku). Po zakończeniu remontu wnętrza, świątynia została 18 lipca 2021 r. ponownie konsekrowana przez arcybiskupa Abla.
Architektura.
Świątynia reprezentuje styl neoruski. Jest trójdzielna. Nawa cerkiewna została wzniesiona na planie kwadratu i nakryta dachem czteropołaciowym, który wieńczy pojedyncza cebulasta kopuła. Przedsionek również został wzniesiony na planie prostokąta. Wznosi się nad nim dzwonnica świątyni zwieńczona hełmem w formie dachu namiotowego wykończonego kopułką o analogicznym kształcie. Pomieszczenie ołtarzowe w cerkwi zamknięte jest poligonalnie.
Cerkiew w Kobylanach należy do grupy jedenastu świątyń, które w latach 80. i 90. XIX w. zaprojektował dla parafii na ziemi chełmskiej Wiktor Syczugow. Najbliższa formalnie cerkwi w Kobylanach była świątynia w Tarnawatce. Obydwie cerkwie wyróżniają się na tle pozostałych projektów Syczugowa większymi rozmiarami dzwonnicy i całego przedsionka oraz niemal kwadratową nawą. W celu zwiększenia wrażenia monumentalizmu świątyni architekt wprowadził plastyczne boniowanie strefy cokołowej oraz ozdobne gzymsy. Cerkiew przeznaczona jest dla równoczesnego udziału w nabożeństwie 400 wiernych.
Wyposażenie cerkwi w większości pochodzi z XIX w. Ikonostas świątyni jest dwurzędowy.
W sąsiedztwie świątyni znajdują się dwa drewniane krzyże oraz krzyż metalowy strącony z wieży budynku między rokiem 1917 a 1920.
Cerkiew wpisano do rejestru zabytków 18 listopada 1997 pod nr A-283.

</doc>
<doc id="1629329" url="https://pl.wikipedia.org/wiki?curid=1629329" title="Cosmeo">
Cosmeo

Cosmeo – internetowy portal edukacyjny dla uczniów powiązany z Discovery Education. Cosmeo łączy cechy internetowej encyklopedii i interaktywnego portalu. Według danych Discovery Communications, właściciela portalu, strona zawiera:
Portal udostępnia także niektóre usługi Discovery Education. Użytkownicy mogą go edytować, a każda edycja jest weryfikowana przez grono redaktorów. Koszt użytkowania portalu to 9,95 USD miesięcznie.

</doc>
<doc id="1629334" url="https://pl.wikipedia.org/wiki?curid=1629334" title="Flaga RP">
Flaga RP



</doc>
<doc id="1629335" url="https://pl.wikipedia.org/wiki?curid=1629335" title="Monotropa hypopitys">
Monotropa hypopitys



</doc>
<doc id="1629339" url="https://pl.wikipedia.org/wiki?curid=1629339" title="Montaż azymutalny">
Montaż azymutalny

Montaż azymutalny – sposób instalacji teleskopu, w którym teleskop obraca się wokół osi pionowej i poziomej. Jest to najprostsze technicznie rozwiązanie, ale w celu śledzenia ciała niebieskiego należy regulować ustawienie teleskopu w obu płaszczyznach. Wady tej nie ma montaż paralaktyczny. We współczesnych dużych teleskopach, gdzie opłacalne jest stosowanie precyzyjnych silników sterowanych komputerowo, wykorzystuje się montaż azymutalny, a śledzenie ciała niebieskiego jest realizowane za pomocą komputerowego sterowania nastawianiem teleskopu.

</doc>
<doc id="1629341" url="https://pl.wikipedia.org/wiki?curid=1629341" title="Gianfranco Rotondi">
Gianfranco Rotondi

Gianfranco Rotondi (ur. 25 lipca 1960 w Avellino) – włoski polityk, parlamentarzysta, były minister.
Życiorys.
Ukończył studia prawnicze, zawodowo pracował jako dziennikarz. Już pod koniec lat 70. zajął się działalnością polityczną w ramach Chrześcijańskiej Demokracji.
W latach 1994–1996 zasiadał w Izbie Deputowanych XII kadencji, mandat uzyskał z ramienia Włoskiej Partii Ludowej, największego ugrupowania powstałego po rozpadzie chadecji na skutek afer korupcyjnych (tzw. Tangentopoli). Odszedł z PPI wraz z jej liderem Rocco Buttiglione, współtworząc Zjednoczonych Chrześcijańskich Demokratów.
W 2001 po raz drugi został posłem (XIV kadencji), znalazł się wśród liderów Unii Chrześcijańskich Demokratów i Centrum, jednego z największych koalicjantów w ramach bloku centroprawicy. W 2004 wystąpił z UDC, opowiadając się za ściślejszą współpracą z Silviem Berlusconim, wkrótce powołał nowe ugrupowanie pod nazwą Chrześcijańska Demokracja dla Autonomii, w którym objął funkcję sekretarza generalnego.
W wyborach parlamentarnych w 2006 uzyskał mandat w Senacie XV kadencji. W 2008 zgłosił akces swojego ugrupowania do Ludu Wolności, w przedterminowych wyborach w tym samym roku został wybrany deputowanym XVI kadencji.
W czwartym rządzie Silvia Berlusconiego sprawował urząd ministra bez teki do spraw aktywowania programu rządowego (2008–2011). W 2013 ponownie wybrany do Izby Deputowanych na XVII kadencję, przystępując następnie do reaktywowanej partii Forza Italia. W 2018 z powodzeniem ubiegał się o reelekcję na XVIII kadencję niższej izby włoskiego parlamentu. Założył potem ruch polityczny Verde è Popolare, z którym w 2022 wsparł liderkę partii Bracia Włosi Giorgię Meloni. Z ramienia tej formacji w tym samym roku uzyskał mandat posła XIX kadencji.

</doc>
<doc id="1629342" url="https://pl.wikipedia.org/wiki?curid=1629342" title="Archidiecezja zagrzebska">
Archidiecezja zagrzebska

Archidiecezja zagrzebska (łac. "Archidioecesis Zagrebiensis", chorw. "Zagrebačka nadbiskupija") – rzymskokatolicka archidiecezja ze stolicą w Zagrzebiu, w Chorwacji.
Arcybiskup Zagrzebia jest również metropolitą. Sufraganami metropolii są diecezje: Varaždin, Križevci (diecezja greckokatolicka), Sisak i Bjelovar-Križevci.
Archidiecezja zagrzebska jest największą jednostką administracyjną Kościoła katolickiego w Chorwacji pod względem powierzchni i liczby wiernych.
Historia.
Diecezja w Zagrzebiu została erygowana w 1093 na terenach należących wcześniej do diecezji Sisak. Nowa diecezja została podporządkowana węgierskiej archidiecezji Ostrzyhom, a od 1180 archidiecezji Kalocsa. W metropolii Kalocsa diecezja zagrzebska pozostała do 1852.
Na skutek zabiegów biskupów i polityków chorwackich 12 sierpnia 1850 Franciszek Józef I wyraził zgodę na podniesienie rangi biskupstwa do archidiecezji. Spotkało się to z protestami arcybiskupów węgierskich. Stolica Apostolska bullą Piusa IX "Ubi primum placuit" z 11 grudnia 1852 ostatecznie podniosła godność do arcybiskupstwa. Arcybiskup Zagrzebia stał się również metropolitą prowincji chorwacko-słoweńskiej. Tym samym chorwacki Kościół uniezależnił się od wpływów węgierskich. Wydarzenie to miało również znaczenie polityczne, bowiem był to krok w stronę niezależności Chorwacji.
W XX wieku pojawiły się głosy o podziale archidiecezji i utworzeniu nowych diecezji. Arcybiskupstwo miało zbyt dużą powierzchnię i liczbę wiernych, przez co było trudne do zarządzania. Nowe diecezje – Varaždin i Požega, utworzono dopiero w niepodległej Chorwacji 5 lipca 1997. Do tej pory archidiecezja zagrzebska była jedną z największych jednostek administracyjnych Kościoła katolickiego w Europie z ponad 2 milionami wiernych.
5 grudnia 2009 Benedykt XVI dokonał dalszego podziału archidiecezji. Erygowane w tym dniu diecezje: Sisak oraz Bjelovar-Križevci zostały włączone w skład metropolii zagrzebskiej.
Arcybiskupi i biskupi zagrzebscy.
Obecni biskupi archidiecezji zagrzebskiej:

</doc>
<doc id="1629343" url="https://pl.wikipedia.org/wiki?curid=1629343" title="Cerkiew św. Mikołaja w Zabłociu">
Cerkiew św. Mikołaja w Zabłociu

Cerkiew św. Mikołaja – zabytkowa prawosławna cerkiew w Zabłociu należąca do parafii św. Mikołaja w Zabłociu, która jest z kolei częścią dekanatu Terespol diecezji lubelsko-chełmskiej Polskiego Autokefalicznego Kościoła Prawosławnego.
Pierwsza cerkiew prawosławna w Zabłociu istniała już przed 1580. Po zawarciu unii brzeskiej (1596) świątynia przeszła do Kościoła unickiego razem z całą prawosławną eparchią chełmską. W rękach parafii unickiej pozostawała do likwidacji unickiej diecezji chełmskiej w 1875, gdy została przekazana Rosyjskiemu Kościołowi Prawosławnemu. Decyzja ta wywołała protesty miejscowej ludności. 
W latach 1904–1907 w Zabłociu powstała nowa murowana świątynia, zaprojektowana przez architekta eparchii warszawskiej Władimira Pokrowskiego. Obiekt nie pełnił funkcji religijnych w latach 1915–1918, po tym, gdy prawosławni mieszkańcy Zabłocia udali się na bieżeństwo. W II Rzeczypospolitej była to siedziba parafii. Świątynia została ponownie zamknięta po Akcji „Wisła”, jednak wznowiła działalność już w 1951 (oficjalnie w 1954).
Cerkiew położona jest w centrum wsi.
Historia.
Pierwsza cerkiew w Zabłociu.
Pierwsza prawosławna cerkiew w Zabłociu musiała powstać przed 1580, gdyż w tym roku po raz pierwszy została wzmiankowana źródłowo. Zachowały się ikony z I połowy XVI w., pochodzące z tej właśnie świątyni. Kolejny opis cerkwi parafialnej w Zabłociu pochodzi z 1668. Była to już świątynia unicka, gdyż do Kościoła unickiego przystąpił Dionizy Zbirujski, ostatni prawosławny biskup chełmski w jurysdykcji Patriarchatu Konstantynopolitańskiego. Decyzja hierarchy została rozciągnięta na całą administraturę, chociaż nie wszystkie placówki duszpasterskie się z nią pogodziły. Unicka świątynia istniejąca w XVII stuleciu została wzniesiona z drewna. W jej sąsiedztwie znajdowała się dzwonnica o konstrukcji słupowej.
W 1875 parafia w Zabłociu przeszła do Rosyjskiego Kościoła Prawosławnego wskutek likwidacji unickiej diecezji chełmskiej. Według wspomnień świadków przejęciu cerkwi przez duchowieństwo prawosławne towarzyszyły protesty miejscowych unitów, którzy usiłowali nie dopuścić nowych kapłanów do świątyni. Pacyfikacji unitów dokonało wojsko rosyjskie – trzy roty 5 Kijowskiego Pułku Grenadierów.
Cerkiew murowana.
W latach 1904–1907 na potrzeby parafii w Zabłociu powstała nowa murowana świątynia. Autorem jej projektu był eparchialny architekt Władimir Pokrowski, zaś poświęcenia gotowego budynku dokonał 16 sierpnia 1907 biskup chełmski Eulogiusz. Budynek został wzniesiony z funduszy prywatnych darczyńców (rosyjskich kupców) oraz ze składek wiernych, zaś pomysłodawcą jego budowy był proboszcz parafii zabłockiej ks. Kucharenko. Niektóre źródła podają, że przed budową murowanej świątyni starsza, drewniana, uległa zniszczeniu. Bezpośrednio przed I wojną światową cerkiew w Zabłociu była siedzibą najliczniejszej parafii wiejskiej w eparchii chełmskiej, ustępującej liczbą wiernych jedynie parafiom miejskim w Chełmie i Lublinie. Należało do niej 7 tys. rodzin.
W 1915, gdy prawosławni mieszkańcy Zabłocia w większości udali się na bieżeństwo, cerkiew w Zabłociu została zamknięta. Była otwierana dla celów kultowych jedynie okazjonalnie, gdy do wsi przybywali mnisi z monasteru św. Onufrego w Jabłecznej w celu sprawowania nabożeństw dla pojedynczych rodzin, które nie wyjechały na wschód. W 1919 cerkiew nie była jeszcze regularnie użytkowana, a Ministerstwo Wyznań Religijnych i Oświecenia Publicznego nie umieściło jej na liście prawosławnych świątyń na Lubelszczyźnie przewidzianych do otwarcia. Ostatecznie jednak decyzja ta została zmieniona i w 1921 obiekt został siedzibą etatowej parafii wchodzącej w skład dekanatu bialskiego diecezji warszawsko-chełmskiej. Była to jedna z ośmiu czynnych cerkwi w dekanacie i zarazem jedna z czterech prawosławnych świątyń prawosławnych w powiecie bialskim. Filią świątyni w latach 1921–1923 była cerkiew św. Anny w Międzylesiu, następnie zamknięta i reaktywowana w 1929 jako odrębna parafia. 
W 1925 biskup siedlecki Henryk Przeździecki czynił starania na rzecz przekazania cerkwi w Zabłociu parafii neounickiej. Działał także na rzecz przejęcia cerkwi w Kobylanach i Kostomłotach. Część wiernych z Zabłocia faktycznie przyjęła katolicyzm w obrządku bizantyjsko-słowiańskim, w 1925 neounię przyjął także proboszcz parafii. Aby zapobiec utracie świątyni, Zabłocie odwiedził w listopadzie tego samego roku biskup Antoni (Marcenko). Ostatecznie w miejscowości powstała parafia neounicka, lecz jej siedzibą nie została cerkiew św. Mikołaja, a osiemnastowieczna kaplica na miejscowym cmentarzu.
W latach II wojny światowej cerkiew w Zabłociu była siedzibą jednej z dziesięciu parafii tworzących dekanat kodeński diecezji chełmsko-podlaskiej. Obiekt pozostawał czynny do wywózek prawosławnych Ukraińców w ramach Akcji „Wisła” w 1947. Bezpośrednio przed deportacją Ukraińców do cerkwi w Zabłociu i do monasterskiej cerkwi św. Onufrego w Jabłecznej uczęszczało 2788 wiernych; obowiązki proboszcza pełnił mnich Eulogiusz z monasteru w Jabłecznej. 
Świątynia została otwarta ponownie w 1951, bez zgody władz państwowych. Także wówczas obsługiwali ją mnisi z tegoż klasztoru. Klucze do nieczynnej świątyni przechowała parafianka Anna Szepeluk, która następnie oddała je mnichowi Atanazemu (Sienkiewiczowi). W 1954 parafia w Zabłociu została formalnie restytuowana. W latach 60. XX w. liczbę uczęszczających do świątyni szacowano na ok. 800 osób. Była to wówczas jedna z siedmiu czynnych cerkwi w powiecie bialskopodlaskim, należała do dekanatu bialskopodlaskiego diecezji warszawsko-bielskiej.
W latach 70. XX wieku w cerkwi prowadzone były szeroko zakrojone prace remontowe, w ramach których odnowiono dzwonnicę, pokrytą nową blachą. W 1974 zakupiono dla świątyni trzy nowe dzwony. Po ukończeniu prac restauracyjnych obiekt poświęcił powtórnie metropolita warszawski i całej Polski Bazyli; miało to miejsce 3 maja 1980. W 1989 w cerkwi odnowione zostało pokrycie dachowe, zaś cztery lata później odnowiono freski we wnętrzu świątyni.
Architektura.
Cerkiew w Zabłociu została zbudowana z cegły, na planie prostokąta. W swojej architekturze przypomina powstające w tej samej epoce kościoły rzymskokatolickie, jednak w jej wyglądzie wyróżniają się elementy typowe dla architektury rosyjsko-bizantyjskiej, dla sztuki Podlasia oraz dla drewnianych budowli cerkiewnych rosyjskiej Północy. Cerkiew jest jednonawowa i jednokopułowa, z dzwonnicą usytuowaną nad przedsionkiem, dach pokrywa dachówka. Jest to obiekt trójdzielny; poszczególne części cerkwi zostały usytuowane na osi podłużnej i pokryte osobnymi dachami. Pomieszczenie ołtarzowe składa się z dwóch prostokątnych części, nawa ma kształt kwadratu, przedsionek zaś – prostokąta. Ponad nawą znajduje się kwadratowa wieżyczka zwieńczona cebulastą kopułką. Cebulasta kopuła wieńczy również dzwonnicę, jest usytuowana na namiotowym hełmie. Wąska dzwonnica i grube kolumienki przy wejściu do świątyni, jak również dekoracyjny motyw kokoszników to elementy przejęte z murowanej rosyjskiej dziewiętnastowiecznej architektury cerkiewnej. Cerkiew w Zabłociu wyraźnie odróżnia się swoją architekturą od innych prawosławnych świątyń wznoszonych na ziemi chełmskiej w pierwszym dziesięcioleciu XX w. Tylko niektóre jej elementy, jak wąska dzwonnica i dwuspadowe dachy, zauważalne są w innych cerkwiach w regionie pochodzących z tego samego okresu: w Mszannej, Łaziskach oraz Drelowie.
Wyposażenie cerkwi pochodzi z XX w. Malowidła ścienne zdobiące jej wnętrze powstały w 1977. We wnętrzu świątyni znajduje się zabytkowy dwurzędowy ikonostas. Ikony dla świątyni wykonali mnisi z ławry Troicko-Siergijewskiej. Po prawej stronie królewskich wrót znajduje się Kalwaria, zaś po lewej, w kiocie, ikona św. Serafina z Sarowa. Część wyposażenia świątyni pochodzi z cerkwi św. Anny w Międzylesiu, zburzonej w 1938 w czasie akcji polonizacyjno-rewindykacyjnej.
Cerkiew została wpisana do rejestru zabytków 15 grudnia 1988 pod nr A-171.

</doc>
<doc id="1629345" url="https://pl.wikipedia.org/wiki?curid=1629345" title="Alessandro Frosini">
Alessandro Frosini

Alessandro Abbio (ur. 22 września 1972 w Sienie) – włoski koszykarz, występujący na pozycji środkowego
Mierzy 209 cm i waży 110 kg.

</doc>
<doc id="1629353" url="https://pl.wikipedia.org/wiki?curid=1629353" title="Frohes Fest">
Frohes Fest

Frohes Fest – drugi studyjny album grupy Unheilig. Został wydany w roku 2000, w dwóch wersjach - standardowej "Frohes Fest" oraz w wersji limitowanej z dodatkową płytą "Tannenbaum" jako bonus.
Album zawiera tradycyjne niemieckie utwory świąteczne, takie jak "O Tannenbaum" oraz "Stille Nacht, heilige Nacht" .
Lista utworów.
Frohes Fest:
Tannenbaum EP:

</doc>
<doc id="1629354" url="https://pl.wikipedia.org/wiki?curid=1629354" title="Valerio Bertotto">
Valerio Bertotto

Valerio Bertotto (ur. 15 stycznia 1973 w Turynie) – włoski piłkarz występujący na pozycji prawego obrońcy. Obecnie nie gra w żadnym klubie.
Kariera klubowa.
Valerio Bertotto zawodową karierę rozpoczynał w 1990 roku w klubie Alessandria Calcio, dla której rozegrał 26 spotkań w Serie C2. W 1993 roku podpisał kontrakt z Udinese Calcio i 5 września w wygranym 2:1 meczu z Cagliari Calcio zadebiutował w rozgrywkach Serie A. Na Stadio Friuli Bertotto spędził łącznie 13 sezonów, w trakcie których wystąpił w 334 ligowych pojedynkach. Tym samym pobił rekord należący do Pietro Zampy w ilości rozegranych meczów dla Udinese. W 2001 roku włoski obrońca razem ze swoim zespołem zwyciężył w Pucharze Intertoto.
W lipcu 2006 roku Bertotto odszedł do Sieny. W jej barwach zadebiutował 10 września w zwycięskim 2:1 wyjazdowym spotkaniu z Chievo Werona. Po rozegraniu dla „Bianconerich” 43 meczów, w czerwcu 2008 roku Włoch został wolnym agentem. Zatrudnienie znalazł dopiero 31 stycznia 2009 roku, kiedy to został zawodnikiem klubu SSC Venezia. Występował w nim do końca rozgrywek występując w tym czasie w 12 spotkaniach Serie C1. Od czasu rozwiązania kontraktu z Venezią Bertotto jest bez przynależności klubowej.
Kariera reprezentacyjna.
W reprezentacji Włoch Bertotto zadebiutował 11 października 2000 roku w zwycięskim 2:0 spotkaniu przeciwko Gruzji będącym częścią eliminacji do Mistrzostw Świata 2002. Łącznie dla drużyny narodowej były gracz Udinese rozegrał 4 pojedynki.

</doc>
<doc id="1629356" url="https://pl.wikipedia.org/wiki?curid=1629356" title="Civic Center (Los Angeles)">
Civic Center (Los Angeles)

Civic Center – dzielnica w śródmieściu (downtown) Los Angeles w Kalifornii w USA o powierzchni 1,27 km² i liczbie ludności 1443 mieszkańców. Administracyjne i historyczne centrum miasta.
Położenie.
Civic Center ograniczone jest ulicami: 1st Street, Cesar Chavez Avenue, Harbor Freeway i Alameda Street.
Budynki.
W dzielnicy zlokalizowane są przede wszystkim budynki federalne, municypalne oraz sądy. Ważniejsze budynki użyteczności publicznej to ratusz (Los Angeles City Hall), centrum muzyczne (Los Angeles Music Center) z Dorothy Chandler Pavilion, a także z nowoczesną Katedrą Matki Bożej Anielskiej.
Transport.
W południowej części znajduje się stacja metra Civic Center/Grand Park obsługiwana przez linie B i D metra w Los Angeles. Oprócz tego jest istnieje dobra komunikacja autobusowa, jedna z ważniejszych pętli autobusowych znajduje się przy pobliskiej Union Station.

</doc>
<doc id="1629357" url="https://pl.wikipedia.org/wiki?curid=1629357" title="Argemiro Pinheiro da Silva">
Argemiro Pinheiro da Silva



</doc>
<doc id="1629358" url="https://pl.wikipedia.org/wiki?curid=1629358" title="Pinheiro da Silva">
Pinheiro da Silva



</doc>
<doc id="1629359" url="https://pl.wikipedia.org/wiki?curid=1629359" title="Argemiro">
Argemiro

Argemiro Pinheiro da Silva (ur. 3 czerwca 1915 w Ribeirão Preto, zm. 4 lipca 1975) – brazylijski piłkarz. Brązowy medalista MŚ 38.
W latach 1935-1938 grał w Portuguesa Santista. W 1938 odszedł do CR Vasco da Gama, gdzie grał do 1945. W reprezentacji Brazylii rozegrał 11 spotkań. Podczas MŚ 38 wystąpił w jednym spotkaniu, wygranym 2:1 powtórzonym ćwierćfinale z Czechosłowacją. Brał udział w Copa América 1942 (3. miejsce).

</doc>
<doc id="1629360" url="https://pl.wikipedia.org/wiki?curid=1629360" title="Polhymnia">
Polhymnia



</doc>
<doc id="1629362" url="https://pl.wikipedia.org/wiki?curid=1629362" title="Thaleja">
Thaleja



</doc>
<doc id="1629364" url="https://pl.wikipedia.org/wiki?curid=1629364" title="Severin Freund">
Severin Freund

Severin Freund (ur. 11 maja 1988 we Freyung) – niemiecki skoczek narciarski. Zdobywca Pucharu Świata w sezonie 2014/2015, drugi zawodnik klasyfikacji generalnej sezonu 2015/2016, trzeci w 2013/2014. Indywidualny mistrz oraz wicemistrz świata z 2015, a także zdobywca dwóch złotych, srebrnego i dwóch brązowych medali mistrzostw świata w drużynie w latach 2011–2021. Drużynowy złoty medalista Zimowych Igrzysk Olimpijskich 2014 oraz mistrzostw świata juniorów z 2008. Indywidualny mistrz świata w lotach z Harrachova (2014), a także srebrny medalista drużynowy mistrzostw świata w lotach z 2012, 2016 i 2022. Jego rekord życiowy w długości lotu wynosi 245 metrów.
Po sezonie 2021/2022 zakończył karierę.
Przebieg kariery.
Lata 2002-2008.
W sezonie 2002/2003 w szwedzkim Sollefteå zadebiutował w mistrzostwach świata juniorów. W zawodach tych zajął 11. miejsce w drużynie i 30. indywidualnie. 26 grudnia 2004 w Sankt Moritz zadebiutował w Pucharze Kontynentalnym, zajmując 49. pozycję. Pierwsze punkty zdobył 14 stycznia 2005 w Sapporo, zajmując 20. miejsce. Wystartował w Mistrzostwach Świata Juniorów w Narciarstwie Klasycznym 2005 w Rovaniemi, zajmując 9. miejsce w drużynie i 26. indywidualnie. Na kolejnych mistrzostwach, w Kranju, był 13. indywidualnie i 4. w drużynie.
13 grudnia 2007 w Rovaniemi po raz pierwszy w karierze zajął miejsce w najlepszej dziesiątce Pucharu Kontynentalnego – był 5. 22 grudnia w Engelbergu zadebiutował w Pucharze Świata, zajmując 50. miejsce. 30 grudnia w Oberstdorfie zdobył pierwszy punkt dzięki zajęciu 30. miejsca, a 6 stycznia 2008 w Bischofshofen zajął najwyższą w sezonie, 20. pozycję. W klasyfikacji generalnej Pucharu Świata 2007/2008 uplasował się na 68. pozycji z 12 punktami. W swoim ostatnim występie na mistrzostwach świata juniorów, w zawodach w Zakopanem, był 31. indywidualnie, a w konkursie drużynowym zdobył złoty medal. Obok Freunda w niemieckiej drużynie wystąpili Felix Schoft, Pascal Bodmer i Andreas Wank.
Lata 2008-2010.
13 września 2008 Freund zwyciężył w zawodach Letniego Pucharu Kontynentalnego w Lillehammer. Stawał też na podium w kolejnych zawodach tego cyklu w Oberstdorfie i Falun. Znalazł się w składzie reprezentacji Niemiec na rozpoczynające sezon 2008/2009 Pucharu Świata zawody w Ruce. Zajął w nich 26. miejsce. W kolejnych zawodach rzadko zdobywał punkty, zajmując głównie miejsca w czwartej i piątej dziesiątce. Po odpadnięciu w kwalifikacjach do konkursu w Garmisch-Partenkirchen Freund znalazł się poza kadrą na kolejne zawody. Powrócił w Zakopanem, gdzie w drugim konkursie zajął najlepsze w sezonie, 18. miejsce. Ostatni w sezonie występ w Pucharze Świata zanotował 14 lutego 2009 w Oberstdorfie, zajmując 36. miejsce. W marcu zwyciężył w dwóch konkursach Pucharu Kontynentalnego w Pragelato.
Sezon 2009/2010 Freund rozpoczął od startów w Pucharze Kontynentalnym. W Pucharze Świata po raz pierwszy pojawił się w Garmisch-Partenkirchen, zajmując 47. miejsce. 17 stycznia 2010 w Sapporo zdobył pierwsze w sezonie punkty, zajmując 12. miejsce. W kolejnych konkursach zajmował miejsca w drugiej i trzeciej dziesiątce, ani razu nie uzyskując wyniku lepszego niż w Sapporo. Nie znalazł się w składzie reprezentacji Niemiec na igrzyska w Vancouver. W tym czasie startował w Pucharze Kontynentalnym, m.in. zwyciężając w konkursie w Brotterode.
Sezon 2010/2011.
Uzyskał dobre wyniki w Letnim Grand Prix 2010. Sześciokrotnie zajął miejsce w pierwszej dziesiątce, najlepsze – czwarte – w Hakubie. Od początku sezonu 2010/2011 startował w Pucharze Świata. 19 grudnia w Engelbergu poprawił swój najlepszy wynik, zajmując miejsce w czołowej dziesiątce – był ósmy. 15 stycznia 2011 Freund po raz pierwszy stanął na podium Pucharu Świata, jednocześnie zwyciężając w konkursie w Sapporo. W najlepszej trójce znaleźli się oprócz niego Thomas Morgenstern i Adam Małysz. Dzień później po raz kolejny stanął na podium, zajmując 2. miejsce. 21 stycznia był 3. w Zakopanem. 30 stycznia w Willingen odniósł drugie w karierze zwycięstwo. W ostatnim przed mistrzostwami świata konkursie, na skoczni im. Heiniego Klopfera zajął 3. miejsce. W konkursach indywidualnych skoków narciarskich na Mistrzostwach Świata w Narciarstwie Klasycznym 2011 w Oslo zajął 7. miejsce na skoczni normalnej i 12. na skoczni dużej. W zawodach drużynowych na skoczni normalnej zdobył brązowy medal, a na skoczni dużej był czwarty. W marcu zajął 3. miejsce w konkursie Pucharu Świata w Lahti. W klasyfikacji generalnej Pucharu Świata znalazł się na 7. miejscu z 769 punktami.
Sezon 2011/2012.
W Letnim Grand Prix 2011 pięciokrotnie zajął miejsce w pierwszej dziesiątce. Dwukrotnie (w Wiśle i Hinzenbach) był czwarty. Sezon 2011/2012 Pucharu Świata rozpoczął od 6. miejsca w Ruce. 4 grudnia 2011 w Lillehammer był drugi, a tydzień później w Harrachowie – trzeci. We wszystkich konkursach 60. Turnieju Czterech Skoczni zajmował miejsca w czołowej trzydziestce, najwyższe – czwarte – w Oberstdorfie. W klasyfikacji generalnej turnieju znalazł się na 7. miejscu. 4 lutego 2012 po raz kolejny zajął miejsce na podium Pucharu Świata. Na próbie przed mistrzostwami świata w Val di Fiemme zajął 2. miejsce. Wystąpił w Mistrzostwach Świata w Lotach Narciarskich w Vikersund. W konkursie indywidualnym zajął 4. miejsce. W zawodach drużynowych, w których obok Freunda w niemieckiej drużynie wystąpili: Andreas Wank, Richard Freitag i Maximilian Mechler, zdobył srebrny medal. Podczas mistrzostw ustanowił swój rekord życiowy w długości skoku, uzyskując 220,5 metra. 3 marca stanął na podium zawodów Pucharu Świata w Lahti, zajmując drugie miejsce. Wynik ten powtórzył 8 dni później w Oslo. 15 marca w Planicy poprawił swój rekord życiowy, skacząc na odległość 228,5 metra. W klasyfikacji generalnej znalazł się na 8. miejscu z 857 punktami.
Sezon 2012/2013.
W Letnim Grand Prix 2012 wystąpił tylko w dwóch ostatnich konkursach, w obu stając na podium. W Hinzenbach był 2., a w Klingenthal zwyciężył. Wygrał też w otwierających sezon zimowy zawodach w Lillehammer. 1 grudnia 2012 w Ruce ponownie zwyciężył, zostając liderem klasyfikacji generalnej. Tydzień później w Krasnej Polanie, na próbie przedolimpijskiej przed igrzyskami w Soczi, zajął 2. miejsce. 16 grudnia w Engelbergu zajął 6. miejsce. Tego dnia stracił prowadzenie w Pucharze Świata na rzecz Gregora Schlierenzauera. W konkurach 61. Turnieju Czterech Skoczni zajmował miejsca w czołówce. Był 3. w Oberstdorfie, 15. w Garmisch-Partenkirchen i 4. w Innsbrucku. W Bischofshofen znalazł się poza trzydziestką: w bezpośrednim pojedynku został wyeliminowany przez Stefana Hulę.
Wziął udział w Mistrzostwach Świata w Narciarstwie Klasycznym 2013. W indywidualnych konkursach skoków narciarskich zajął 4. miejsce na skoczni normalnej i 9. na dużej. W zawodach drużynowych zdobył dwa medale. W konkursie mieszanym reprezentacja Niemiec z Freundem w składzie wywalczyła brąz, a w drużynowych zawodach mężczyzn – srebro. 10 marca był trzeci w zawodach Pucharu Świata w Lahti. Dwa dni później wynik ten powtórzył w Kuopio. W pozostałych marcowych zawodach zajmował miejsca w pierwszej i drugiej dziesiątce. W klasyfikacji generalnej Pucharu Świata sezon zakończył na 4. miejscu z 923 punktami.

</doc>
<doc id="1629365" url="https://pl.wikipedia.org/wiki?curid=1629365" title="Dario Dukah">
Dario Dukah

Dario Dukáh − argentyński aktor filmowy i teatralny.
Kariera.
Występował na scenie w sztukach: "Que siga la milonga" (1999), "Abran cancha que aquí llega Don Quijote de la Mancha" (1999), "Un viaje a Chejov" (2000), "Tiempo Canal" (2000), "Raíces de tiempo" (2000), "Chachina la bastarda" (2001), "Bendito pájaros" (2001), "Mi última carta" (2003), "El hormiguero" (2003) i "Hotel Berlín 1933" (2004).
W komediodramacie "Testosterone" (2003) z Antonio Sabato Jr. i Davidem Sutcliffe'm wystąpił jako goniec hotelowy. Gościł w licznych produkcjach telewizyjnych.

</doc>
<doc id="1629367" url="https://pl.wikipedia.org/wiki?curid=1629367" title="Irish National Liberation Army">
Irish National Liberation Army

Irlandzka Narodowa Armia Wyzwoleńcza (, INLA, irl. "Arm Saoirse Náisiúnta na hÉireann") – republikańska organizacja terrorystyczno-paramilitarna z Irlandii Północnej.
Nazwa.
Używa też nazw takich jak Irlandzka Narodowa Armia Wyzwolenia, Ludowa Armia Wyzwolenia, Ludowa Armia Republikańska i Reakcyjne Siły Katolickie.
Historia.
Sformowana w 1974 roku jako zbrojne skrzydło Irlandzkiej Republikańskiej Partii Socjalistycznej. Jej założycielami byli rozłamowcy z Oficjalnej Irlandzkiej Armii Republikańskiej (OIRA). Przywódcami INLA byli Seamus Costello i Dominic McGlinchey.
Głównym miejscem działalności INLA jest Belfast i tereny przygraniczne. Odpowiedzialna jest za liczne ataki terrorystyczne. Na tle innych organizacji republikańskich wyróżniało ją to, że o detonacji ładunków wybuchowych ostrzegała służby. W wyniku działalności grupy zginęło co najmniej 125 ludzi (w tym około 45 członków brytyjskich służb specjalnych). Broń i fundusze organizacji pochodziły najprawdopodobniej od jej sympatyków w USA.
Grupa odpowiada za między innymi:
W przeprowadzaniu zamachów współpracowała często z Prowizoryczną Irlandzką Armią Republikańską (PIRA). Wrogiem INLA była natomiast Oficjalna Irlandzka Armia Republikańska: w kwietniu 1975 roku zabity został przez INLA Billy McMillen, dowódca OIRA w Belfaście, w październiku 1977 roku Oficjalni zabili S. Costello. Zwalczała też Organizację Wyzwolenia Ludu Irlandzkiego (IPLO), która powstała w wyniku rozłamu w INLA w 1986 roku. Gdy IPLO w 1992 roku została rozbita przez Prowizoryczną IRA, część jej członków powróciła do struktur INLA.
22 sierpnia 1998 roku ogłosiła zawieszenie broni, jednak nowych członków rekrutowała jeszcze w 2005 roku. W październiku 2009 roku zadeklarowała zakończenie działalności militarnej i pokojową walkę o realizację założeń ideologicznych.
Liczebność.
Liczy od 70 do 100 członków.
Ideologia.
Wyznaje poglądy republikańskie, skrajnie lewicowe, antykapitalistyczne i marksistowskie. Celem INLA jest zjednoczenie Irlandii Północnej i Republiki Irlandii jako niepodległej republiki socjalistycznej.
Jako organizacja terrorystyczna.
Wielka Brytania i Japonia uznają INLA za organizację terrorystyczną.

</doc>
<doc id="1629368" url="https://pl.wikipedia.org/wiki?curid=1629368" title="Giorgio Strehler">
Giorgio Strehler

Giorgio Strehler (ur. 14 sierpnia 1921 w Trieście, zm. 25 grudnia 1997 w Lugano) – uczeń Jouveta i Brechta, włoski reżyser i aktor teatralny.
Życiorys.
W 1947 wraz z Paolo Grassim założył teatr Piccolo Teatro di Milano, którego był wieloletnim dyrektorem artystycznym i reżyserem najważniejszych spektakli.
Twórca przedstawień, które zapisały się w historii teatru, m.in. "Arlekina, sługi dwóch panów" według Goldoniego, "Wiśniowego sadu" Czechowa, "Burzy" i "Króla Leara" Shakespeare'a. Pracował także w teatrze muzycznym ("Don Giovanni", "Così fan tutte", "Opera za trzy grosze", recitale brechtowskie Milvy). 
Brał udział w życiu społecznym i politycznym. Był członkiem Parlamentu Europejskiego, założycielem Théâtre de l'Europe, inicjatorem i pierwszym przewodniczącym Unii Teatrów Europy - zrzeszającej wybitne zespoły teatralne z różnych krajów.
Przewodniczył jury konkursu głównego na 35. MFF w Cannes (1982).

</doc>
<doc id="1629369" url="https://pl.wikipedia.org/wiki?curid=1629369" title="Martin Gould">
Martin Gould

Martin Gould (ur. 14 września 1981 w Londynie) – angielski snookerzysta. Plasuje się na 32 miejscu pod względem zdobytych setek w profesjonalnych turniejach, ma ich łącznie 245.
Kariera zawodowa.
W gronie profesjonalistów jest od roku 1999.
W 2002 roku został amatorskim mistrzem Anglii (dokonanie to powtórzył w roku 2007), po pokonaniu w finale Craiga Taylora. W tymże roku osiągnął półfinał mistrzostw Europy.
W 2003 roku wygrał 8 meczów w kwalifikacjach do mistrzostw świata, pokonawszy między innymi Alaina Robidouxa i Stephena Maguire'a, przegrał zaś z Patrickiem Wallace’em. Wystąpił w fazie głównej mistrzostw świata w 2009 i 2010 roku i osiągnął odpowiednio 1 i 2 rundę.
W lutym 2009 roku Gould pokonał w pierwszej rundzie turnieju Welsh Open Stephena Hendry'ego 5:3, w drugiej rundzie uległ 1:5 Joe Swailowi.
W 2011 roku po rewizji rankingu awansował na 16 miejsce, dzięki czemu w turnieju UK Championship 2011 wystąpił jako zawodnik rozstawiony (dotarł do drugiej rundy); pozycja w rankingu dała mu również udział w turnieju Masters, w którym przegrał w pierwszej rundzie z Shaunem Murphym.
W sezonie 2015/2016 odniósł swoje pierwsze zwycięstwo w turnieju rankingowym, pokonawszy w finale German Masters Lucę Brecela 9:5.
Przez pewien czas pracował na pół etatu jako krupier w kasynie w północnej części Londynu.
W sezonie 2018/2019 wygrał turniej Championship League Snooker 2019 pokonując 3-1 w finale Jacka Lisowskiego.

</doc>
<doc id="1629371" url="https://pl.wikipedia.org/wiki?curid=1629371" title="Talki z resztą">
Talki z resztą

Talki z resztą – polski serial komediowy zrealizowany w 2004 roku. Pierwowzorem były cykl felietonów "Po robocie przy sobocie", drukowany w dodatku telewizyjnym do „Gazety Wyborczej”, oraz książka "Talki w wielkim mieście". Reżyserem produkcji jest Filip Zylber.

</doc>
<doc id="1629379" url="https://pl.wikipedia.org/wiki?curid=1629379" title="Na Na">
Na Na



</doc>
<doc id="1629380" url="https://pl.wikipedia.org/wiki?curid=1629380" title="Kościół Dzieciątka Jezus w Warszawie (Żoliborz)">
Kościół Dzieciątka Jezus w Warszawie (Żoliborz)

Kościół Dzieciątka Jezus w Warszawie – kościół parafialny w Warszawie.
Kościół Dzieciątka Jezus znajduje się w warszawskiej dzielnicy Żoliborz na tyłach placu Inwalidów. Świątynia należy do parafii rzymskokatolickiej Dzieciątka Jezus w Warszawie.
Historia.
Kościół Dzieciątka Jezus na Żoliborzu powstał w 1949 roku. Pierwszy proboszcz parafii pod tym samym wezwaniem, ks. Bronisław Piórkowski, na fundamentach zburzonej podczas powstania warszawskiego kamienicy przy ulicy Czarnieckiego 15 na osiedlu "Żoliborz Oficerski" rozpoczął budowę niewielkiej kaplicy. W związku z powiększającą się liczbą wiernych uczestniczących w nabożeństwach wystąpiono o zgodę na budowę większego kościoła w innej lokalizacji, jednak władze komunistyczne nie zgodziły się na to. W związku z tym ks. Piórkowski, mimo represji karnych, stopniowo rozbudowywał świątynię w głąb ogrodu znajdującego się za kaplicą. Prace zakończono w 1959 roku.
W latach 1973-1977 świątynię rozbudowano według projektu architekta Władysława Pieńkowskiego i konstruktora Konstantego Jankowskiego. Obmurowano i podwyższono o 2 metry ściany, wykonano nowy strop z żelbetowych prefabrykatów, dobudowano zakrystię, kancelarię i salę katechetyczną. 
W latach 1998 - 1999 przeprowadzono remont generalny świątyni.
W 2005 - 2007 wykonano witraże, których tematem jest historia zbawienia. Główny z nich przedstawia Świętą Rodzinę.
25 czerwca 2006 roku ks. Prymas Józef Glemp dokonał konsekracji świątyni.
Z kościołem i parafią Dzieciątka Jezus swoją pracą kapłańską związani byli duchowni: Jerzy Popiełuszko, Roman Indrzejczyk, Edward Materski, Alojzy Orszulik, Jerzy Modzelewski, Antoni Pawłowski, Władysław Miziołek, Jan Szymborski. 
W latach dziewięćdziesiątych XX wieku na mocy indultu kardynała Józefa Glempa z 1996 roku w kościele odprawiano msze w nadzwyczajnej formie rytu rzymskiego. 
Od 1999 odbywały się tutaj nabożeństwa egzorcystyczne prowadzone przez ks. Jana Szymborskiego
Opis kościoła.
Z zewnątrz od strony ulicy Czarnieckiego kościół wygląda jak dom mieszkalny. Jedynie od strony podwórza widać długi, żelbetowy, budynek w kształcie prostopadłościanu, w którym od 1977 roku znajduje się główna nawa świątyni.
Wewnątrz kościoła ściana prezbiterium wykonana jest z surowej cegły. Na jednej ze ścian bocznych znajduje się wykonana w 1979 Droga Krzyżowa autorstwa Hanny Szczypińskiej. Ołtarz główny wykonano z białego marmuru. W centrum ściany ołtarzowej umieszczono obraz Matki Bożej, obok krzyż, nad tabernakulum zaś białą gołębicę - symbol Ducha Świętego. Przy ołtarzu zawieszono wota dziękczynne. 
Tabernakulum i ołtarz zostały wykonane według projektu Władysława Pieńkowskiego
Ambona, autorstwa Jerzego Jarnuszkiewicza i Ireny Czayki, stanowi przykład prostej metaloplastyki z wykorzystaniem symboliki ewangelijnej. W kościele znajdują się ponadto figury Matki Bożej, św. Józefa z Dzieciątkiem, św. Antoniego oraz obraz św. Judy Tadeusza.

</doc>
<doc id="1629385" url="https://pl.wikipedia.org/wiki?curid=1629385" title="Carsten Wolters">
Carsten Wolters

Carsten Wolters (ur. 25 lipca 1969 w Gelsenkirchen) – niemiecki piłkarz. Występował na pozycji obrońcy lub pomocnika.
Kariera.
Wolters profesjonalną karierę rozpoczynał w SG Wattenscheid 09, grającym w ekstraklasie. W barwach bochumskiej drużyny zadebiutował 6 marca 1993 w wygranym przez jego zespół 1-0 ligowym pojedynku z 1. FC Kaiserslautern. Natomiast pierwszego gola w zawodowej karierze strzelił 10 kwietnia 1993 w zremisowanym 1-1 meczu z Hamburgerem SV, rozegranym w ramach rozgrywek Bundesligi. W ciągu całego sezonu 1992/93 rozegrał piętnaście spotkań i zdobył dwie bramki. Od początku następnego sezonu był już podstawowym zawodnikiem składu ekipy z Bochum. Jednak na jego koniec zajął z klubem przedostatnie, siedemnaste miejsce w lidze i został z nim zdegradowany do drugiej ligi. Postanowił jednak pozostać w zespole. Grał w nim jeszcze rok, a później odszedł z klubu.
Został zawodnikiem pierwszoligowej Borussii Dortmund. Pierwszy występ zanotował tam 29 sierpnia 1995 w ligowym pojedynku z Hansą Rostock, przegranym przez jego zespół 2-3. Na koniec debiutanckiego sezonu wywalczył z Borussią mistrzostwo Niemiec. W następnej edycji rozgrywek Bundesligi, po rozegraniu jednego meczu w dortmundzkiej drużynie, został sprzedany do innego pierwszoligowca – MSV Duisburga.
Zadebiutował tam 28 września 1996 w spotkaniu z Hamburgerem SV, rozegranym w ramach pierwszoligowych rozgrywek. W 1998 roku dotarł z MSV do finału Pucharu Niemiec, gdzie ulegli 1-2 Bayernowi Monachium. W sezonie 1998/99 występował z klubem w Pucharze UEFA, który zakończyli na pierwszej rundzie, po porażce w dwumeczu z KRC Genk. W 2000 roku spadł z "Zebrami" do drugiej ligi. Do ekstraklasy powrócili w 2005, ale rok później ponownie zostali zdegradowani do 2. Bundesligi. W 2007 roku Wolters zakończył karierę.

</doc>
<doc id="1629387" url="https://pl.wikipedia.org/wiki?curid=1629387" title="Joachim Achtelik">
Joachim Achtelik

Joachim Achtelik (ur. 22 września 1920 w Opolu, zm. 12 lutego 1942 w Rudzie) – członek podziemia, żołnierz AK, artysta malarz.
Urodził się ze związku polskiego Żyda, lekarza dr. Auerbacha i wdowy Agnieszki Achtelik, po mężu Neukirch, zniemczałej Ślązaczki. Mieszkał w nieistniejącej już kamienicy przy obecnej ulicy Janasa w Rudzie. Szkoła oraz polskie środowisko Rudy uczyniły z niego Polaka, gorącego patriotę. Po ukończeniu rudzkiego gimnazjum studiował na krakowskiej Akademii Sztuk Pięknych. Był nieprofesjonalnym malarzem, uprawiał także rzeźbę, muzykę i literaturę. W 1939 r. wojna przerwała studia, które miały być kontynuowane w Paryżu.
Po kampanii wrześniowej skierowany przez Niemców do pracy w kopalni "Castellengo" w Rokitnicy. Ze względu na znajomość kilku języków (poza niemieckim i polskim także francuski i angielski) został sprowadzony do Krakowa, obejmując funkcję tłumacza w urzędzie gubernatora generalnego. W 1940 Achtelik nawiązał kontakt z placówką Polskich Sił Zbrojnych w Rudzie, którą dowodził ks. Jan Macha. W organizacji powierzono mu funkcję łącznika. Cenniejsze informacje zdobyte w pracy podawał rudzkiej placówce, które następnie były przekazywane do Londynu drogą radiową. Przypuszczalnie Achtelik redagował także kolumnę literacką podziemnego "Świtu", wychodzącego w Tarnowskich Górach. Poza tym samowolnie dostarczał Polakom dokumenty wyjazdowe za granicę.
Achtelik został aresztowany 7 września 1941 roku i wraz z innymi członkami podziemia osadzony w więzieniu w Mysłowicach. Sąd SS skazał go za szczególnie niebezpieczną działalność na karę śmierci przez powieszenie w Rudzie, miejscu stałego zamieszkania.
Widział, jak giną na szubienicy Ignacy Nowak oraz Antoni Tiałowski z Goduli.
Został publicznie powieszony przez hitlerowców na słupie oświetleniowym na targowisku dzielnicy. Niemcy sprowadzili na egzekucję setki osób, by pokazać, w jaki sposób rozprawią się ze wszystkimi, którzy będą przeciw nim spiskować. Gdy pętla została założona na szyję Achtelika, ten wypowiedział słowa Jezusa Chrystusa: „Wybaczcie im, bo nie wiedzą, co czynią”. Po tych słowach wszyscy Polacy uklękli, co o mało nie wywołało zamieszek. Achtelik konał około piętnastu minut.
Nie był jedynym straconym. Dwunastu członków podziemia zamordowano w różnych dzielnicach miasta tego samego dnia.
Jest patronem jednej z ulic w dzielnicy Ruda w Rudzie Śląskiej. W miejscu egzekucji znajduje się tablica upamiętniająca śmierć młodego patrioty.

</doc>
<doc id="1629389" url="https://pl.wikipedia.org/wiki?curid=1629389" title="Jarosław Kweclich">
Jarosław Kweclich

Jarosław Emil Kweclich (ur. 27 sierpnia 1957 w Częstochowie) – polski malarz i pedagog.
Życiorys.
Ukończył Liceum Ogólnokształcące im. Traugutta w Częstochowie (matura 1976). Odbył studia w Akademii Sztuk Pięknych im. Jana Matejki w Krakowie w latach 1976–1981 na Wydziale Malarstwa. Otrzymał dyplomy w pracowni Malarstwa Sztalugowego u prof. Jana Szancenbacha oraz Malarstwa w Architekturze i Urbanistyce u prof. Janiny Karupe-Świderskiej. W 1981 r. rozpoczął pracę w Zakładzie malarstwa Wyższej Szkoły Pedagogicznej (obecnie Uniwersytet Humanistyczno-Przyrodniczy im. Jana Długosza w Częstochowie), gdzie prowadzi zajęcia z malarstwa i rysunku. W 2003 r. zrealizował przewód kwalifikacyjny III stopnia w Akademii Sztuk Pięknych w Krakowie, a w 2004 r. został mianowany na stanowisko profesora nadzwyczajnego Akademii im. Jana Długosza w Częstochowie, a w latach 2008–2012 był na stanowisku prorektora do spraw rozwoju. Jest również założycielem i prezesem Zarządu Fundacji na Rzecz Promocji Sztuki Polskiej ARGO. Uczestnik Aukcji Współczesnego Malarstwa Polskiego w Nowym Jorku organizowanych przez Stowarzyszenie „Nasza Częstochowa” pod przewodnictwem Wiesława Ochmana.
Twórczość.
Twórczość obejmuje głównie malarstwo sztalugowe, monumentalne, witraż oraz rysunek. Przykłady prac to:

</doc>
<doc id="1629390" url="https://pl.wikipedia.org/wiki?curid=1629390" title="Jorg Heinrich">
Jorg Heinrich



</doc>
<doc id="1629391" url="https://pl.wikipedia.org/wiki?curid=1629391" title="Abecedarianie">
Abecedarianie

Abecedarianie – sekta anabaptystów niemieckich działająca w XVI w. w Niemczech.
Był to skrajny odłam negujący wartość wszelkiej wiedzy. Odrzucali nawet znajomość alfabetu. Skupiali się wyłącznie na duchowym zgłębianiu treści Pisma Świętego, z zastrzeżeniem, że jego znajomość powinna pochodzić bezpośrednio z natchnienia Ducha Świętego. Przywódcami byli Nicholas Storch i Andreas Karlstadt.

</doc>
<doc id="1629397" url="https://pl.wikipedia.org/wiki?curid=1629397" title="Britto">
Britto

Britto, właśc. Hermínio de Brito (ur. 6 maja 1914 w São Paulo, zm. ?) – brazylijski piłkarz. Brązowy medalista MŚ 38.
W latach 1933–1936 grał w Corinthians Paulista. W 1936 odszedł do América Rio de Janeiro, gdzie grał do 1938. W ojczyźnie występował także we CR Flamengo (1938–1939) i CR Vasco da Gama (1940). W latach 40. był piłkarzem argentyńskiego Independiente. W reprezentacji Brazylii rozegrał 4 spotkania. Podczas MŚ 38 wystąpił w jednym spotkaniu, wygranym 2:1 powtórzonym ćwierćfinale z Czechosłowacją. Brał udział w Copa América 1937 (2. miejsce).

</doc>
<doc id="1629398" url="https://pl.wikipedia.org/wiki?curid=1629398" title="Hermínio de Brito">
Hermínio de Brito



</doc>
<doc id="1629401" url="https://pl.wikipedia.org/wiki?curid=1629401" title="Christian Wittelsbach (Pfalz-Sulzbach)">
Christian Wittelsbach (Pfalz-Sulzbach)

Christian August Wittelsbach (ur. 26 lipca 1622 Sulzbach-Rosenberg - zm. 23 kwietnia 1708) – hrabia palatyn i książę Palatynatu-Sulzbach.
Syn Augusta księcia Palatynatu-Sulzbach i Jadwigi Oldenburg księżniczki Schleswig-Holstein-Gottorf. Jego dziadkami byli Filip Ludwik Wittelsbach i Anna księżniczka Jülich-Kleve-Berg oraz Jan Adolf książę Schleswig-Holstein-Gottorf i Augusta Oldenburg księżniczka duńska.
Jego ojciec zmarł gdy Christian miał 10 lat. Samodzielnym władcą został dopiero w 1656 roku. 
3 kwietnia 1649 w Sztokholmie ożenił się z Amelią Wrangel (1613-1669) wdową po Hermanie von Wrangel, córką hrabiego Jana Nassau-Siegen (1561-1623) i Małgorzaty Holstein-Sonderburg-Plön (1583–1638). Para miała piątkę dzieci:
Linki zewnętrzne.
Genealogia Christiana

</doc>
<doc id="1629403" url="https://pl.wikipedia.org/wiki?curid=1629403" title="John Erik Kaada">
John Erik Kaada

John Erik Kaada (ur. 28 lipca 1975 w Stavanger) – norweski artysta i kompozytor ze Stavanger. Ostatnimi czasy zajmuje się produkcją ścieżek dźwiękowych do norweskich filmów.
Oprócz solowych projektów pracuje też z zespołem Cloroform, z którym występował na norweskich festiwalach. Znany jest też ze swojej współpracy z Mikiem Pattonem, z którym wydał płytę "Romances" w 2004 i Kaada/Patton LIVE DVD w 2007.

</doc>
<doc id="1629405" url="https://pl.wikipedia.org/wiki?curid=1629405" title="Kiva (organizacja)">
Kiva (organizacja)

Kiva Microfunds – organizacja pozwalająca ludziom z całego świata udzielać nieoprocentowanych mikrokredytów drobnym przedsiębiorcom z krajów rozwijających się. Kiva jest pozarządową organizacją typu non-profit z siedzibą w San Francisco w USA. Funkcjonuje dzięki dotacjom od użytkowników i darmowej pomocy świadczonej przez firmy partnerskie.
Działalność.
Kiva nawiązuje kontakt z lokalnymi funduszami pożyczkowymi, zwanymi „partnerami polowymi”. Są oni uprawnieni do publikowania sylwetek potencjalnych kredytobiorców na oficjalnej stronie organizacji. Pożyczkodawcy, przeglądając opublikowane portfolia, mogą zadecydować, komu powierzają swoje pieniądze. Kiva gromadzi fundusze od wielu pożyczkodawców, a następnie przekazuje je "partnerowi polowemu", który zobowiązany jest do przekazania ich pożyczkobiorcy, a następnie do zwracania spłacanych przez niego rat.
Kiedy pożyczkodawca otrzyma z powrotem swoje pieniądze, może wypłacić je lub przekazać kolejnemu pożyczkobiorcy.
Przekaz pieniędzy odbywa się za pośrednictwem systemu firmy PayPal, która nie pobiera od tych transakcji żadnej prowizji. Możliwe jest także dokonanie płatności bez zakładania konta w serwisie PayPal, jednakże w takim przypadku niemożliwe będzie wycofanie pieniędzy.
"Partnerzy polowi" mają prawo pobierać prowizje od kredytu. Kiva współpracuje tylko z tymi funduszami, które oferują niskie oprocentowanie w porównaniu do lokalnych banków. Stawki każdego z funduszy są publikowane na stronie informacyjnej.
Historia.
Kiva została założona w 2005 roku przez Matta i Jessikę Flannery, zainspirowanych wykładem Muhammada Yunusa, założyciela Grameen Bank i późniejszego laureata Pokojowej Nagrody Nobla. Jessika pracowała wtedy w Stanford Business School, gdzie miał miejsce wykład. Niedługo potem rozpoczęła pracę w organizacji charytatywnej Village Enterprise Fund, wspomagającej rozwój drobnego biznesu w krajach wschodniej Afryki. Matt, odwiedzając żonę, wypytywał lokalnych przedsiębiorców na temat przeszkód w rozwoju działalności. Okazało się, że jednym z częściej wymienianych problemów był brak dostępu do kapitału początkowego. Po powrocie z Afryki oboje poświęcili się pracy nad projektem mikrokredytów, który ostatecznie otrzymał nazwę "Kiva", co w języku suahili oznacza „jedność”.
Kontrowersje.
Muhammad Yunus stwierdził, że oprocentowanie pożyczki powyżej 15% jest wygórowane i nawet powinno być karalne. Tymczasem część funduszy pożyczkowych współpracujących z Kivą przekracza ten poziom oprocentowania.
Kiva broni swojego stanowiska, argumentując że wysokie stawki są i tak znacznie niższe niż w innych lokalnych instytucjach oferujących kredyty (np. w bankach). Ponadto „koszt udzielenia mikrokredytu w krajach rozwijających się jest znacznie wyższy niż na Zachodzie”. Wlicza się w to brak sprawnych mechanizmów weryfikacji pożyczkobiorcy, konieczność osobistych wizyt i obrotu gotówką oraz małe kwoty kredytu, w stosunku do których poniesione koszty są wysokim odsetkiem.
Dotychczas w latach 2008–2009 w pięciu funduszach pożyczkowych wykryto poważne nieprawidłowości. Weryfikacja przeprowadzona przez Kivę wykazała, że pożyczkobiorcy nie otrzymywali pełnej sumy kredytu lub faktyczne oprocentowanie było znacznie wyższe niż oficjalnie podawane do wiadomości. Takie przypadki kończyły współpracę Kivy z naruszającym regulamin partnerem. Nie udało się odzyskać wszystkich pożyczonych pieniędzy w przypadku trzech organizacji:

</doc>
<doc id="1629408" url="https://pl.wikipedia.org/wiki?curid=1629408" title="Cerkiew Kazańskiej Ikony Matki Bożej i św. Proroka Eliasza w Wojsławicach">
Cerkiew Kazańskiej Ikony Matki Bożej i św. Proroka Eliasza w Wojsławicach

Cerkiew Kazańskiej Ikony Matki Bożej i św. Eliasza – prawosławna cerkiew filialna w Wojsławicach. Należy do parafii św. Jana Teologa w Chełmie, w dekanacie Chełm diecezji lubelsko-chełmskiej Polskiego Autokefalicznego Kościoła Prawosławnego.
Świątynie prawosławne znajdowały się w Wojsławicach od początku istnienia miejscowości, tj. od XV wieku. Obecnie istniejący budynek został wzniesiony w stylu barokowym w latach 1771–1774 jako świątynia unicka. Siedzibą parafii prawosławnej stał się w okresie likwidacji unickiej diecezji chełmskiej. Parafia wojsławicka działała nieprzerwanie do wysiedleń miejscowej ludności ukraińskiej wyznania prawosławnego w latach 40. XX w., gdy z braku wiernych została zlikwidowana. Porzucona cerkiew, użytkowana jako magazyn, ulegała stopniowej dewastacji. Dopiero na przełomie XX i XXI w. odremontowano ją, jednak brak ludności prawosławnej w miejscowości sprawił, że jest otwierana do celów kultowych jedynie okazjonalnie. We wnętrzu cerkwi nie ma ikonostasu, a jedynym elementem pierwotnego wyposażenia przechowywanym w świątyni jest zabytkowa kadzielnica.
Historia.
Pierwsze świątynie w Wojsławicach.
Pierwsza cerkiew w Wojsławicach została odnotowana już w akcie lokacyjnym Wojsławic ok. 1440. Nosiła wezwanie św. Eliasza. Była to świątynia drewniana, została najprawdopodobniej zniszczona w czasie najazdu tatarskiego. Kolejna cerkiew pod tym samym wezwaniem powstała przed 1508. W XVI w. w miejscowości istniały trzy prawosławne świątynie, do których uczęszczało 2600 osób. Według Janczykowskiego przy cerkwi św. Eliasza funkcjonował prawosławny klasztor.
Cerkiew z 1771.
Obecnie znajdująca się w Wojsławicach cerkiew została wzniesiona w latach 1771–1774 w stylu barokowym. Jej fundatorką była Marianna z Daniłowiczów. W momencie budowy była to świątynia unicka. Obiekt był murowany, jedynie przedsionek świątyni wybudowano z drewna. W 1841 ta część budowli została przebudowana i od tego momentu murowana była cała cerkiew.
Obiekt pozostawał siedzibą parafii unickiej do likwidacji unickiej diecezji chełmskiej. Parafia wojsławicka została przyłączona do wikariatu chełmskiego prawosławnej eparchii chełmsko-warszawskiej rok przed formalną kasatą diecezji, w 1874. W 1880 w jej wnętrzu wykonany został zespół fresków autorstwa Michała Olechwiera. W kolejnej dekadzie świątynia została odremontowana. Przed I wojną światową wybudowano w jej sąsiedztwie murowaną dzwonnicę.
Po odzyskaniu przez Polskę niepodległości cerkiew w Wojsławicach od początku mogła funkcjonować jako siedziba legalnej (etatowej) parafii prawosławnej. W 1919 Ministerstwo Wyznań Religijnych i Oświecenia Publicznego uwzględniło ją na liście świątyń przewidywanych do otwarcia. W połowie 1921 w Wojsławicach działała już parafia, jedna z czternastu placówek duszpasterskich tworzących dekanat chełmski diecezji warszawsko-chełmskiej i zarazem jedna z trzynastu świątyń prawosławnych w powiecie chełmskim.
Po II wojnie światowej.
Cerkiew w Wojsławicach funkcjonowała do lat 40. XX w., gdy prawosławni mieszkańcy, narodowości ukraińskiej, zostali deportowani, a świątynia przestała spełniać dotychczasowe funkcje. Całe wyposażenie świątyni wywiózł z Wojsławic prawosławny duchowny.
Porzucona cerkiew została zaadaptowana na magazyn środków chemicznych, następnie składowano w nim paliwa i smary. Przechowywane w obiekcie substancje doprowadziły do zniszczenia zabytkowych fresków. W tym samym czasie zniszczone zostało ogrodzenie otaczające teren cerkiewny oraz prawosławny cmentarz. W dzwonnicy świątyni, na dolnej kondygnacji, urządzono sklep, a następnie poczekalnię PKS. Następnie dzwonnica została całkowicie porzucona.
Od lat 60. XX wieku w obiekcie znajdował się magazyn muzealny. Zmiana przeznaczenia budynku nie przełożyła się na większą dbałość o jego stan techniczny, resztki fresków nadal ulegały degradacji. W latach 80. XX wieku niszczejącą świątynią zainteresowały się lokalne władze, które postanowiły do 1990 doprowadzić ją do takiego stanu, by ponownie mogła zostać otwarta do celów kultowych. Remont budowli podjęto jednak dopiero w latach 90. XX wieku, w dodatku został on przerwany z powodu braku funduszy. W czasie nieudolnie prowadzonych prac ostatecznie zniszczono freski Olechwiera, a ze świątyni zdjęto tynk. W latach 90. XX wieku w odniesieniu do świątyni zaczęto posługiwać się wezwaniem Kazańskiej Ikony Matki Bożej, które pierwotnie nosiła zniszczona w 1938 drewniana kaplica prawosławna przy ulicy Grabowieckiej. Nową, tym razem udaną, renowację cerkwi przeprowadzono na początku XXI w. z inicjatywy prawosławnej diecezji lubelsko-chełmskiej. W latach 2007–2009 w budynku kilkakrotnie odbywały się koncerty.
W 2009 po raz pierwszy od 1944 w budynku odbyło się nabożeństwo (wielka wieczernia), które stanowiło część Spotkań Trzech Kultur organizowanego przez Stowarzyszenie Miłośników Wojsławic. Nabożeństwo takie odbywa się w czasie każdej kolejnej edycji tej corocznej imprezy. W 2012 w Wojsławicach miała miejsce pierwsza od czasu wysiedleń Święta Liturgia. W miejscowości nie mieszkają już wyznawcy prawosławia, toteż poza szczególnymi okazjami nabożeństwa nie są odprawiane.
Architektura.
Cerkiew w Wojsławicach została wzniesiona z cegły, w stylu barokowym. Posiada przedsionek, jedną nawę, wielobocznie zamknięte prezbiterium i zakrystię. Chór muzyczny w świątyni wspierają dwa murowane filary. Zewnętrzne ściany świątyni rozczłonkowane są pilastrami w porządku toskańskim, podpierającymi profilowany gzyms. Cerkiew kryta jest blaszanym dachem, na którym znajduje się cebulasty hełm. Przed II wojną światową fasadę świątyni zdobiły wizerunki św. Mikołaja, św. Eliasza oraz Matki Bożej (oparty na kompozycji Wasniecowa z soboru św. Włodzimierza w Kijowie). Znajdowały się na niej również cerkiewnosłowiańskie napisy "Błagosłowien griadyj wo imia Gospodnie" oraz "Oswiati lubiaszczych błagolepije domu Twojego" ("Błogosławiony, który idzie w imię Pańskie" oraz "Uświęć miłujących wspaniałość domu Twego").
Przed zamknięciem cerkwi po wywózkach wiernych w świątyni znajdował się czterorzędowy ikonostas. Od czasu jego wywiezienia do świątyni nie wstawiono nowego. Wiadomo również o dwóch eksponowanych przed ikonostasem kiotach z wizerunkami Chrystusa Zbawiciela oraz z kopią Chełmskiej Ikony Matki Bożej. Z pierwotnego wyposażenia świątyni przetrwała kadzielnica. Pojedyncze ikony przechowywane pierwotnie w cerkwi są do niej okazjonalnie przenoszone, w dniach, gdy w Wojsławicach odbywają się nabożeństwa. W czasie IV Spotkań Trzech Kultur w 2012 w świątyni eksponowano kopię ikony św. Mikołaja z jednej z cerkwi w Wojsławicach.
Cerkiew wpisano do rejestru zabytków 31 stycznia 1970 pod numerem A/478.

</doc>
<doc id="1629412" url="https://pl.wikipedia.org/wiki?curid=1629412" title="Sydney Chaplin">
Sydney Chaplin



</doc>
<doc id="1629416" url="https://pl.wikipedia.org/wiki?curid=1629416" title="Sydney Chaplin (1885–1965)">
Sydney Chaplin (1885–1965)

Sydney Chaplin, urodzony jako Sidney John Hill (ur. 16 marca 1885 w Londynie, zm. 16 kwietnia 1965 w Nicei) – brytyjski aktor. Starszy, przyrodni brat sir Charlesa Chaplina.
Życiorys.
Urodził się 16 marca 1885 roku w Londynie jako syn Hannah Hill, aktorki wodewilowej. Choć matka podawała, iż ojcem Sydneya był Sydney Hawkes, tożsamość ojca nigdy nie została zweryfikowana. W 1885 roku Hill wyszła za Charlesa Chaplina Sr., a Sydney przyjął nazwisko ojczyma. Z tego związki miał brata przyrodniego, Charlie’ego. Dorastał w skrajnie trudnych warunkach i postępującej biedzie, przez co wraz z matką i bratem trafił do przytułku dla ubogich. W młodości pomagał matce finansowo, podejmując dorywcze prace, m.in. sprzedawał gazety i roznosił telegramy oraz służył na statku szkoleniowym „Exmouth”, a w wieku 16 lat został zatrudniony jako trębacz na statku szkolnym „Exeter”. Dzięki protekcji młodszego brata, został zaangażowany do objazdowego spektaklu teatralnego o Sherlocku Holmesie. Po zakończeniu trasy podjął pracę w zespole wędrownych komediantów Charlie’ego Manona, a niedługo później dołączył do trupy Freda Karna, w której stał się czołowym aktorem komediowym.
W 1914 roku przybył do Kalifornii, gdzie nakręcił kilka filmów, m.in. krótkometrażową komedię "A submarine pirate", a także został menedżerem dwojego brata. W 1916 roku podpisał kontrakt ze studiem filmowym Mutual Film, w następnym roku z First National Pictures, a w 1919 roku z Famous Players-Lasky. Wyreżyserował film "Król, królowa, joker", w którym zagrał. Film nie zdobył jednak popularności. 
W tamtym czasie mocno zaangażował się w branżę lotniczą, uruchomił nawet – wspólnie z Emerym Rogersem – linię lotniczą Syd Chaplin Airline Company. Wkrótce powrócił do aktorstwa i zagrał m.in. w filmach: "Podmirski pilot, Człowiek w skrzyni" i "Ciotka Charleya", który okazał się sporym sukcesem finansowym. Następnie wrócił do Anglii, gdzie nakręcił swój ostatni film – "The Little Bit of Fluff". W 1929 roku, gdy miał rozpocząć pracę nad kolejnym filmem, został oskarżony przez Molly Wright o napaść seksualną. Po skandalu opuścił Anglię i przeniósł się do Europy kontynentalnej.
Był dwukrotnie żonaty, nie miał dzieci. Zmarł 16 kwietnia 1965 roku w Nicei. Został pochowany w Szwajcarii.

</doc>
<doc id="1629418" url="https://pl.wikipedia.org/wiki?curid=1629418" title="Erik Akkersdijk">
Erik Akkersdijk

Erik Akkersdijk (ur. 7 października 1989 w Enschede w Holandii) – posiadacz kilku rekordów świata w układaniu kostki Rubika na czas.

</doc>
<doc id="1629425" url="https://pl.wikipedia.org/wiki?curid=1629425" title="Kiva (ujednoznacznienie)">
Kiva (ujednoznacznienie)



</doc>
<doc id="1629429" url="https://pl.wikipedia.org/wiki?curid=1629429" title="Loy Krathong">
Loy Krathong

Loy Krathong () – święto obchodzone w Tajlandii podczas pełni księżyca w dwunastym miesiącu lunarnego kalendarza tajskiego, zwykle wypadające w listopadzie.
Nazwa oznacza dosłownie „spławianie tratewek”. "Krathong" to malutkie tratwy (wielkości dłoni), tradycyjnie robione z kawałka pnia bananowca, ozdobione kwiatami, świeczkami, kadzidełkami itd. Organizowane są barwne procesje, puszczane są również khom fai (khom loi), unoszące się w powietrzu cylindryczne balony z papieru z kłębkiem bawełny nasączonej naftą, która po podpaleniu nagrzewa powietrze w balonie, unosząc go do góry. "Krathong" i h"hom fai" mają zabierać ze sobą nieszczęście i pecha.
Początki tradycji wywodzą się ze starożytnych Indii, gdzie była to ceremonia oddawania czci bogom Śiwie, Wisznu i Brahmie, w której składano w ofierze latarnie wykonane z papieru i świec. Król Rama IV zaadaptował ceremonię dla potrzeb buddystów jako obchody uhonorowania Buddy.

</doc>
<doc id="1629430" url="https://pl.wikipedia.org/wiki?curid=1629430" title="Bohemians 1905 Praga">
Bohemians 1905 Praga



</doc>
<doc id="1629434" url="https://pl.wikipedia.org/wiki?curid=1629434" title="Irlandzka Narodowa Armia Wyzwoleńcza">
Irlandzka Narodowa Armia Wyzwoleńcza



</doc>
<doc id="1629435" url="https://pl.wikipedia.org/wiki?curid=1629435" title="Edmund Kokot">
Edmund Kokot

Edmund Kokot (ur. 30 października 1908 w Suchej Górze w powiecie tarnogórskim, zm. 12 lutego 1942 w Bielszowicach) – członek organizacji konspiracyjnej, szef oddziału ZWZ w Bielszowicach, pracownik administracyjny szpitala w Bielszowicach.
Życiorys.
Jego ojciec Antoni był dozorcą maszynowym w kopalni galmanu. Rodzina była wielodzietna (11 dzieci). Po ukończeniu szkoły podstawowej Kokot poszedł do pracy biurowej w Spółce Brackiej. W czasie pełnienia służby wojskowej uzyskał awans na podoficera. W pracy zawodowej doszedł do stanowiska księgowego. Po ożenku Kokot przeniósł się do pracy w szpitalu w Bielszowicach. W czasie wojny wstąpił do organizacji konspiracyjnej. Był szefem jednej z piątek organizacji ZWZ w Bielszowicach. Był prawdopodobnie komendantem bielszowickim. Kolportował prasę podziemną m.in. „Biały Orzeł” i „Świt”.
Prowadząc robotę dywersyjną celem zamaskowania swoich działań wstąpił do SA, by uprzedzać organizację o zamiarach gestapo.
Jego dywersyjna rola wyszła na jaw dopiero po wsypie przez agentkę gestapo Julię Mathea na jesień 1941 roku. Został aresztowany 12 października 1941 i osadzony razem z innymi członkami organizacji w więzieniu mysłowickim. Mimo że był torturowany, nikogo nie zdradził.
Został publicznie powieszony na kasztanie przed kopalnią w Bielszowicach jako ostatni z 4 bojowców rudzkich. Patrzył na śmierć współtowarzyszy: Antoniego Tiałowskiego i Ignacego Nowaka w Goduli oraz Joachima Achtelika w Rudzie.
Nazwiskiem Kokota nazwano główną ulicę Bielszowic prowadzącą do Zabrza i postawiono pomnik na miejscu egzekucji.

</doc>
<doc id="1629436" url="https://pl.wikipedia.org/wiki?curid=1629436" title="Entakapon">
Entakapon

Entakapon () – organiczny związek chemiczny, inhibitor katecholo-"O"-metylotransferazy stosowany w leczeniu skojarzonym choroby Parkinsona.
Mechanizm działania.
Lewodopa, jeden z podstawowych leków stosowanych w leczeniu choroby Parkinsona, jest w organizmie szybko metabolizowana do postaci 3-"O"-metylodopy, która nie jest związkiem aktywnym farmakologicznie. Za tę przemianę odpowiedzialny jest enzym katecholo-"O"-metylotransferaza (COMT). Jego działanie skraca czas działania lewodopy oraz rodzi konieczność jej częstego podawania.
Entakapon, będąc selektywnym, wybiórczym, odwracalnym, działającym obwodowo inhibitorem katecholo-"O"-metylotranferazy, hamuje jej degradujący wpływ na cząsteczkę lewodopy. Dzięki temu osiąga ona wyższe stężenie w mózgu, co wpływa na wydłużenie czasu jej działania. Hamowanie aktywności COMT odbywa się głównie w tkankach obwodowych; w bardzo niewielkim stopniu zachodzi ono również w krwinkach czerwonych. Entakapon, sam w sobie, nie wykazuje żadnego działania dopaminergicznego.
Badania kliniczne dowiodły, że podawanie entakaponu może wydłużyć czas działania lewodopy nawet o 24% oraz obniżyć jej dawkę o 20%.
Farmakokinetyka.
Średnia biodostępność entakaponu po podaniu doustnym wynosi ok. 35% i jest ona bardzo silnie uzależniona od czynników osobniczych. Lek wchłania się szybko, osiągając maksymalne stężenie we krwi po około godzinie od chwili podania. Pokarm nie wpływa na czas wchłaniania entakaponu. Lek wiąże się z albuminami osocza w ponad 98%. Entakapon bardzo szybko przenika do tkanek obwodowych – po 30 minutach z krwi znika ponad 92% podanej dawki. Lek w niewielkim stopniu metabolizowany jest w wątrobie, głównie przy udziale izoenzymu 2C9 cytochromu P-450. Głównym metabolitem jest izomer – ("Z")-entakapon (5%). Lek wydalany jest głównie z kałem – w postaci sprzężonej z kwasem glukuronowym. Nie stwierdzono konieczności zmiany dawkowania lub wydłużenia odstępu między kolejnymi dawkami entakaponu u osób starszych oraz z niewydolnością nerek.
Wskazania.
Entakapon stosowany jest tylko w leczeniu skojarzonym z preparatami złożonymi: lewodopa i inhibitor DOPA karboksylazy (benserazyd, karbidopa).
Interakcje.
Należy zachować szczególną ostrożność wobec pacjentów leczonych entakaponem i innymi lekami, których metabolizm uzależniony jest od COMT, takich jak: rymiterol, izoprenalina, adrenalina i noradrenalina, dopamina, apomorfina, dobutamina, paroksetyna, alfa-metyldopa. Entakaponu nie powinno stosować się z inhibitorami MAO-A i -B, z wyjątkiem selegiliny. Jej dawka dobowa nie powinna jednak przekroczyć 10 mg.Entakapon ma zdolność chelatowania żelaza. Należy zachować co najmniej 3-godzinny odstęp między przyjmowaniem entakaponu i preparatów żelaza. Należy zachować ostrożność przy jednoczesnym podawaniu warfaryny, gdyż entakapon zwiększa jej stężenie we krwi. Entakapon może zwiększać niedociśnienie ortostatyczne wywołane zażywaniem lewodopy. Należy więc zwrócić uwagę na pacjentów przyjmujących leki, które powodować mogą niedociśnienie ortostatyczne.
Ostrzeżenia specjalne.
Donoszono o pojedynczych przypadkach występowania rozpadu wtórnego mięśni poprzecznie prążkowanych oraz złośliwego zespołu neuroleptycznego (NMS). Stwierdzono, że występowanie tych schorzeń ma związek z nagłym odstawieniem entakaponu (podejrzewa się, że NMS może również wystąpić przy nagłym odstawieniu innych leków stosowanych w leczeniu choroby Parkinsona). Jeżeli więc konieczne jest odstawienie entakaponu, należy robić to stopniowo, monitorując przy tym stan pacjenta.
Działania niepożądane.
Objawy uboczne występują najczęściej na początku leczenia i mają związek ze zwiększoną aktywnością układu dopaminergicznego. Do najczęściej występujących działań niepożądanych należą (w nawiasach podano częstość występowania):

</doc>
<doc id="1629438" url="https://pl.wikipedia.org/wiki?curid=1629438" title="Chark (wyspa)">
Chark (wyspa)

Chark (Jazīreh-ye Khārk) – niewielka irańska wyspa znajdująca się w północnej części Zatoki Perskiej. Powierzchnia wyspy wynosi 25 km².
Na wyspie znajduje się duży terminal naftowy połączony rurociągami z polem naftowym z Aga Dżari (Āghā Jārī) w płd.-zach. części Iranu.
W latach 1982–1986 wyspa była miejscem częstych ataków lotniczych podczas wojny iracko-irańskiej.
Wyspa pojawia się w grze oraz Battlefield 3.

</doc>
<doc id="1629440" url="https://pl.wikipedia.org/wiki?curid=1629440" title="Jazīreh-ye Khārk">
Jazīreh-ye Khārk



</doc>
<doc id="1629441" url="https://pl.wikipedia.org/wiki?curid=1629441" title="Markiz Bristol">
Markiz Bristol

Baronowie Hervey of Rosse 1. kreacji (parostwo Irlandii)
Hrabiowie Bristol 1. kreacji (parostwo Anglii)
Baronowie Hervey 2. kreacji (parostwo Anglii)
Hrabiowie Bristol 2. kreacji (parostwo Wielkiej Brytanii)
Markizowie Bristol 1. kreacji (parostwo Zjednoczonego Królestwa)

</doc>
<doc id="1629445" url="https://pl.wikipedia.org/wiki?curid=1629445" title="Tajojki">
Tajojki



</doc>
<doc id="1629450" url="https://pl.wikipedia.org/wiki?curid=1629450" title="Sławomir Grzymkowski">
Sławomir Grzymkowski

Sławomir Grzymkowski (ur. 5 marca 1968 w Działdowie) – polski aktor teatralny, filmowy i telewizyjny. Absolwent PWST w Warszawie (1993). Aktor warszawskiego Teatru Dramatycznego im. Gustawa Holoubka (od 1993).
Spektakle teatralne.
Spektakle Teatru Telewizji

</doc>
<doc id="1629462" url="https://pl.wikipedia.org/wiki?curid=1629462" title="Peter Outerbridge">
Peter Outerbridge

Peter Outerbridge (ur. 30 czerwca 1966 w Toronto) – kanadyjski aktor telewizyjny szwedzkiego i bermudzkiego pochodzenia.
Życiorys.
Wczesne lata.
Urodził się i wychowywał w Toronto, w prowincji Ontario jako najmłodsze z pięciorga dzieci prawnika. Dorastał z dwoma braćmi i dwiema siostrami. Jego dziadkowie ze strony ojca w latach 20. byli protestanckimi misjonarzami w Chinach. Po powrocie do Kanady jego dziadek został kapłanem w luterańskim kościele w północnym Ontario.
Po ukończeniu szkoły średniej Outerbridge, studiował aktorstwo na University of Victoria.
Kariera.
Przez cztery lata występował z grupą teatralną Way Off Broadway na wielu scenach w Kanadzie. W 1997 i 2002 roku był nominowany do nagrody Genie jako najlepszy wykonawca za rolę Matta, chłopaka młodej kobiety (Molly Parker) z nekrofilskimi fantazjami w dramacie "Zimny pocałunek" ("Kissed", 1996) oraz jako Robert Kiely w komediodramacie "Marine Life" (2000) z Cybill Shepherd. W 2013 został uhonorowany nagrodą Genie dla najlepszego aktora w roli drugoplanowej za rolę kanadyjskiego polityka liberalnego George’a Browna w dramacie telewizyjnym "John A.: Birth of a Country" (2011).
Życie prywatne.
W maju 2000 roku poślubił aktorkę Tammy Isbell, z którą ma bliźniaki - dwóch synów: Samuela i Thomasa (ur. 2004).

</doc>
<doc id="1629463" url="https://pl.wikipedia.org/wiki?curid=1629463" title="Paweł Kołodziej">
Paweł Kołodziej

Paweł Kołodziej, właśc. Paweł Rybarczyk-Kołodziej; (ur. 24 września 1980 w Krynicy-Zdroju) – polski bokser wagi junior ciężkiej i ciężkiej, komentator redakcji sportowej Polsatu.
Kariera kick-bokserska.
Paweł Kołodziej od dzieciństwa wiązał swoją przyszłość ze sportem. W Krynicy-Zdroju początkowo trenował taekwondo, jednak po kilku tygodniach zmienił tę dyscyplinę na kick-boxing. Jako reprezentant klubu Athletics Poznań zdobył złoty medal w Węgrowie na młodzieżowych mistrzostwach Polski. Jako senior zdobył czterokrotnie Puchar Polski oraz mistrzostwo Polski w formule full contact.
Kariera bokserska.
Kategoria junior ciężka.
25 września 2004 roku zadebiutował na zawodowym ringu. Po 4-rundowym pojedynku pokonał na punkty jednogłośną decyzją sędziów Słowaka Sylvestra Petrovica.
1 lipca 2006 roku zdobył tytuł młodzieżowego mistrza świata federacji WBC, nokautując w 6 rundzie Węgra Adriana Rajkaia.
24 lutego 2007 roku po raz pierwszy obronił młodzieżowy pas WBC, wygrywając na punkty jednogłośną decyzją sędziów Gruzina Armena Aziziana.
9 lutego 2008 roku wygrał przez nokaut w 7 rundzie z Węgrem Laszlo Hubertem; w ten sposób obronił po raz drugi tytuł młodzieżowego mistrza świata federacji WBC.
20 czerwca 2009 roku zdobył pas mistrza świata federacji IBC w kategorii junior ciężkiej.
W dwunastorundowej walce o wakujący tytuł pokonał na punkty (118:111, 118:110, 118:110) Czecha Romana Kracika.
18 grudnia 2009 roku obronił pas mistrza świata federacji IBC w kategorii junior ciężkiej, pokonując przez TKO w 6 rundzie Amerykanina Roba Callowaya.
20 marca 2010 roku, w swojej 25 walce na zawodowym ringu, Kołodziej zdobył pas mistrza świata federacji WBF, zwyciężając w 3 rundzie przez TKO Anglika Marka Krence'a.
12 czerwca 2010 roku po raz pierwszy obronił tytuł mistrza świata federacji WBF, zwyciężając przez techniczny nokaut Kameruńczyka z francuskim paszportem Parfaita Amougui Amougou. Walka odbyła się w rodzinnym mieście boksera - Krynicy-Zdroju.
20 listopada 2010 Paweł Kołodziej pokonał przez nokaut, w 3 rundzie Johna McClaina, zdobywając tymczasowy tytuł Mistrza Państw Bałtyckich federacji WBC .
5 marca 2011 Kołodziej zmierzył się z Felixem Corą Jr. o pasy WBA International i WBC Baltic. Po 12-rundowym pojedynku jednogłośnie na punkty zwyciężył Polak, stosunkiem punktów 116:112 i dwukrotnie 118:110.
12 listopada 2011 Paweł Kołodziej obronił pas WBA International, pokonując w 2 rundzie przez poddanie rywala Mauro Adriana Ordialesa.
17 marca 2012 Kołodziej pokonał jednogłośnie na punkty Giuliana Ilie, stosunkiem punktów 120:107, 118:110 i 117:110. Stawką pojedynku był interkontynentalny pas IBF. Walka była także oficjalnym eliminatorem o drugie miejsce w rankingu federacji IBF, kategorii junior ciężkiej.
20 kwietnia 2013 Paweł Kołodziej po ponad 13-miesięcznej przerwie spowodowanej kontuzją, pokonał jednogłośnie na punkty po 8 rundach (80:71, 80:71 i 80:68), Richarda Halla.
15 czerwca 2013 w 8-rundowym pojedynku w bydgoskiej hali podczas gali "Wojak Boxing Night", pokonał jednogłośnie na punkty Argentyńczyka Cesara Crenza (20-7, 14 KO).
23 listopada 2013 podczas gali "Wojak Boxing Night" w Jastrzębiu Zdroju. Kołodziej zmierzył się z urodzonym w Nigerii reprezentantem Niemiec Prince Anthony Ikeji (14-8-1, 10 KO), pokonując go przez techniczny nokaut w siódmej rundzie, choć sam był również liczony.
27 września 2014 w Moskwie Kołodziej walczył po raz pierwszy o pas mistrza świata federacji WBA i przegrał przez nokaut w drugiej rundzie z Denisem Lebiediewem z Rosji.
Waga ciężka.
4 marca 2016 były pretendent do tytułu mistrza świata wagi junior ciężkiej Paweł Kołodziej udanie powrócił na ring po półtorarocznej przerwie, nokautując w drugiej rundzie Władimira Letra.
Kariera komentatorska.
W lipcu 2020 został dziennikarzem komentującym na kanałach sportowych Polsatu i w systemie pay per-wiew walki bokserskie oraz różnych innych sztuk walki, m.in.: MMA.

</doc>
<doc id="1629472" url="https://pl.wikipedia.org/wiki?curid=1629472" title="The Shorts">
The Shorts

The Shorts – popowa grupa muzyczna z Holandii. Rozpoznawalność przyniosła muzykom piosenka "Comment ça va" nagrana w 1983. Rok później zespół wystąpił na Sopot Festival.
Grupa The Shorts powstała w 1976 roku. Stali się zespołem jednego przeboju: wykonywanego po angielsku i francusku "Comment ça va" (pol. Jak idzie). W momencie powstawania utworu skład grupy był następujący:
"Uważani są za następców Bay City Rollers i The Teens – pisał w 1983 roku Świat Młodych" – czasopismo nastolatków.
W 1984 wystąpili w Polsce. Nagrali jeden album i kilka singli. Grupa rozpadła się w 1986 roku.

</doc>
<doc id="1629484" url="https://pl.wikipedia.org/wiki?curid=1629484" title="Jelena Sedina">
Jelena Sedina

Jelena Sedina, ukr. Олена Седіна, ros. Елена Седина (ur. 1 czerwca 1968 w Kijowie) – włoska szachistka pochodzenia ukraińskiego, arcymistrzyni od 1996, posiadaczka męskiego tytułu mistrza międzynarodowego od 1998 roku.
Kariera szachowa.
Trzykrotnie uczestniczyła w pucharowych turniejach o mistrzostwo świata: w 2001 r. w I rundzie zwyciężyła Olgę Aleksandrową, ale w II rundzie przegrała z Mają Cziburdanidze, w 2004 r. odpadła już w I rundzie (po porażce z Eliną Danielian), natomiast w 2008 r. awansowała do III rundy, w której przegrała z Hou Yifan, wcześniej wygrywając z Iriną Krush (walkowerem) i Nguyễn Thị Thanh An.
Do największych sukcesów Jeleny Sediny w turniejach międzynarodowych należą:
Wielokrotnie reprezentowała Ukrainę i Włochy w rozgrywkach drużynowych, m.in.:
Najwyższy ranking w dotychczasowej karierze osiągnęła 1 kwietnia 2003 r., z wynikiem 2434 punktów zajmowała wówczas 25. miejsce na światowej liście FIDE.

</doc>
<doc id="1629487" url="https://pl.wikipedia.org/wiki?curid=1629487" title="Radek Zelenka">
Radek Zelenka



</doc>
<doc id="1629489" url="https://pl.wikipedia.org/wiki?curid=1629489" title="Nowa Katedra Mariacka w Hamburgu">
Nowa Katedra Mariacka w Hamburgu

Nowa Katedra Mariacka w Hamburgu (niem. Neuer Mariendom (Hamburg) lub Domkirche St. Marien) jest kościołem arcybiskupim archidiecezji Hamburga w Niemczech. Katedra jest położona w dzielnicy Sankt Georg przy ulicy Danziger Straße.
Wzniesiony w latach 1890-1893 kościół parafialny jest pierwszą od czasów reformacji budowlą katolicką wzniesioną w Hamburgu. Projekt kościoła wykonał architekt Arnold Güldenpfennig z Paderborn. Dwuwieżowa, neoromańska fasada świątyni nawiązuje do katedry w Bremie wskazując przez to na rok 831, kiedy to zostało w Hamburgu założone pierwsze arcybiskupstwo; założycielem zaś był św. Ansgar, który po zniszczeniu miasta przez Duńczyków został właśnie arcybiskupem Bremy.
Po powtórnym erygowaniu arcybiskupstwa w roku 1995 kościół stał się katedrą arcybiskupstwa w Hamburgu i siedzibą Kapituły Metropolitalnej.
Historia.
Na początku XIX wieku w Hamburgu żyło niewielu katolików. Podczas industrializacji i rozbudowy portu liczba katolików znacznie wzrosła, zwłaszcza w dzielnicy St. Georg. W 1861 siostry zakonne założyły tu dom sierot. Na terenie ogródka, obok domu sierot, zaplanowano wybudowanie kościoła. Ludwig Windthorst, jeden z ówczesnych wpływowych polityków chadeckich, apelował w swoim wystąpieniu z 29 grudnia 1887: 
Architekt diecezjalny z Paderborn, Arnold Güldenpfennig, otrzymał w 1889 zlecenie budowy kościoła. Ówczesny biskup diecezji Osnabrücku Bernhard Höting chciał, aby kościół był zbudowany „w wywierającym spokojne i skromne wrażenie stylu romańskim.” Budowa kościoła trwała 4 lata. Kościół został zbudowany w stylu neoromańskim a jego zachodnia, dwuwieżowa fasada o wysokości 64 m nawiązywała stylem architektonicznym do katedry w Bremie; była ona na tyle wysoka, aby być widoczną z daleka.
28 czerwca 1893 roku gotowa budowla została poświęcona przez biskupa Hötinga i otrzymała wezwanie Najświętszej Marii Panny.
Kościół Najświętszej Marii Panny jest pierwszą budowlą kościelną w Hamburgu od czasów zapanowania reformacji w mieście (od 1517; w 1529 zabroniono odprawiana mszy katolickich) i jest symbolem odrodzenia świadomości katolickiej w diasporze.
Podczas drugiej wojny światowej, a szczególnie w czasie operacji Gomora, zostały zniszczone wszystkie okna w katedrze, część dachu i sklepień. Zniszczeniu uległy też budynki stojące przed kościołem, co umożliwiło ukształtowanie placu kościelnego w formie zachowanej do dziś.
7 stycznia 1995 papież Jan Paweł II powtórnie erygował (po 1100 latach) arcybiskupstwo w Hamburgu, a kościół Mariacki został podniesiony do rangi katedry.
23 kwietnia 2007 z inicjatywy Polskiej Misji Katolickiej poświęcono pomnik papieża Jana Pawła II, ustawiony w okolicach kaplicy św. Ansgara.
Rzeźbę z brązu, której koszt wyniósł ok. 50 000 euro, wykonał artysta plastyk Józek Nowak. Rzeźba papieża ma upamiętniać powtórne erygowanie przez niego arcybiskupstwa w Hamburgu a także jego wysiłki na rzecz kształtowania nowej Europy i pojednania polsko-niemieckiego. Ma być:
Renowacja i modernizacja katedry w latach 2007–2008.
Od lipca 2007 dotychczasowa budowla została przebudowana i powiększona, żeby sprostać wymaganiom stawianym świątyni o randze katedry. 23 listopada 2008 wraz z poświęceniem ołtarza ponownie otwarto katedrę jako nową katedrę Mariacką. Całkowity koszt przebudowy wyniósł ok. 7,8 mln euro i został pokryty z datków.
Modernizacja miała też na celu uczynienie z katedry centrum katolicyzmu w północnych Niemczech. Nowe ukształtowanie wnętrza katedry jest dziełem kolońskiego artysty Wilhelma Giesa.
Do najważniejszych zmian należy: nowe ukształtowanie przestrzeni wokółołtarzowej z amboną i stallami, dobudowanie atrium z zakrystią i lokalami użytkowymi, nowe portale, położenie kamiennej posadzki, renowacja detali szklarskich, remont i powiększenie organów, odnowienie ławek kościelnych, tynków i wewnętrznych malowideł jak również modernizacja techniczna budowli (ogrzewanie, instalacja elektryczna i oświetleniowa, nowa akustyka).
Kapituła metropolitalna.
Hamburska kapituła katedralna jest równocześnie kapitułą metropolitalną. Funkcjonowanie kapituły jest regulowane postanowieniami konkordatu zawartego 14 czerwca 1929 pomiędzy Prusami a Stolicą Apostolską. Umowa ta, znowelizowana w 1933, obowiązuje również erygowaną w 1995 archidiecezje hamburską i była częścią składową zasadniczych negocjacji w sprawie jej erygowania. Ponieważ okręgi kościelne Alt-Hamburg i Mecklenburg wcześniej nie należały do Prus, musiały najpierw zostać objęte postanowieniami tejże umowy.
Do zwykłych zadań kapituły katedralnej (zajmowanie się uroczystościami liturgicznymi w katedrze, wybór administratora diecezjalnego, doradzanie biskupowi i wspieranie go w kierowaniu diecezją, zarządzanie finansami katedry) doszło jeszcze prawo wyboru biskupa.
Hamburska kapituła katedralna składa się z dziewięciu kapłanów archidiecezjalnych: przełożonego kapituły (proboszcza katedry), obu biskupów pomocniczych, wikariusza generalnego oraz pięciu kapłanów katedralnych. Obecnie kapitułę tworzą: 
Wyposażenie.
Jednym z najcenniejszych elementów wyposażenia wnętrza katedry jest neobizantyńska mozaika w apsydzie przedstawiająca Wniebowzięcie Najświętszej Maryi Panny, wzorowana na podobnej mozaice z Bazyliki Matki Bożej Większej w Rzymie.
W apsydzie ustawione są tron biskupi i fotele biskupów pomocniczych. 
Nowoczesne w formie fotele biskupie są zbudowane na planie kwadratu. Fotel arcybiskupa zwany tradycyjnie katedrą ma wyższe oparcie i odróżnia się od pozostałych kolorystyką (czarne siedzenie i oparcie). Pionowy, czerwony pas umieszczony za oparciem oznacza pochodzenie władzy biskupiej ”z góry”, od Chrystusa przedstawionego powyżej, na mozaice.
Za stołem ołtarzowym wisi krucyfiks triumfalny, dzieło rzeźbiarza Heinricha Gerharda Bückera, powstały w 1993, w 100. rocznicę konsekracji katedry. Drzewo krzyża powstało z liczącego 4000 lat czarnego dębu. Umieszczony na nim Chrystus ukazany jest jako Zmartwychwstały, nie Cierpiący, pomimo że ma rozpostarte, przybite do krzyża ramiona. Figura została pozłocona.
W centralnym punkcie prezbiterium ustawiony jest nowoczesny, surowy w formie, wykonany z piaskowca stół ołtarzowy. Wspiera się on na trzech podåporach symbolizujących Trójcę Świętą. Na lewo od stołu ołtarzowego znajduje się tabernakulum, w którym jest przechowywany Przenajświętszy Sakrament. Tabernakulum zbudował w 1964 złotnik Claus Pohl według projektu Reinharda Hofbauera. Dolną jego część tworzy prosta, kamienna stela, zwieńczona u góry dekoracją przedstawiającą rajskie ”drzewo życia” a z tyłu ”ognisty krzew”, w którym Bóg ukazał się Mojżeszowi.
Z prawej strony stołu ołtarzowego znajduje się otwierana płyta nagrobna, dzieło hamburskiej rzeźbiarki Ricardy Wyrwol. Na epitafium widnieją imiona biskupów pogrzebanych w znajdującej się poniżej krypcie, do której można zajrzeć po podniesieniu płyty.
Z prawej strony krypty znajduje się kamień węgielny z 1890, do którego dołączony jest oryginalny dokument z nazwiskami wszystkich 397 000 katolików Hamburga i okolic, podlegających jurysdykcji ówczesnego kościoła Mariackiego.
Na ścianie oddzielającej pomieszczenie tabernakulum od ołtarza odkryto podczas restauracji stare malowidła z 1922, pędzla Eduarda Goldkuhle, przedstawiające życie Maryi. Na bocznych ścianach transeptu przedstawiona jest Droga krzyżowa.
W 11 okien katedry wstawiono nowoczesne w formie witraże dzieło Johannesa Schreitera. Motywem ikonograficznym witraży są dzieje proroka Izajasza.
Neoromańskie malowidła i wyposażenie katedry podlegały od lat 50. XX w. sukcesywnym zmianom, zgodnie z wymogami reformy liturgicznej zaleconej przez Sobór watykański II.
Organy.
Organy w katedrze zbudował w 1966 zakład organmistrzowski Rudolf von Beckerath Orgelbau. Miały one trzy manuały i pedał.
Podczas zakrojonej na szeroką skalę modernizacji katedry również i organy poddano przebudowie i unowocześnieniu. Dodano jeden manuał – Hinterwerk (z funkcją echo) i 1 głos w klawiaturze pedałowej (unterbass 32'); tym samym ilość głosów wzrosła do 65. W podanej dyspozycji nowe głosy zostały oznaczone gwiazdką (*).
Dyrektorem muzycznym w katedrze jest obecnie (2010) Eberhard Lauer.
Organy mają obecnie następującą dyspozycję:
Połączenia:
Wspomaganie gry:
Plac katedralny.
W 2000 z okazji obchodów tradycyjnego Dnia Katolika w Hamburgu odsłonięto na placu Katedralnym pomnik św. Ansgara. Dzieło to stanowiło prezent diecezji mogunckiej dla archidiecezji hamburskiej, a wykonał je moguncki rzeźbiarz Karl-Heinz Oswald.
Oswald podczas pracy nad rzeźbą zrezygnował z triumfalizmu i gloryfikacji na rzecz normalności. Przedstawił św. Ansgara jako zwykłego człowieka w zakonnym habicie. Materiał, którego użyto do wykonania rzeźby, żelazo, miał podkreślać rodzimość rzeźby.
Podczas modernizacji katedry postanowiono również przekształcić plac Katedralny. Zadania tego podjął się znany szwajcarski architekt Mario Botta.
Katolicy w Hamburgu.
Na początku XIX w. w Hamburgu mieszkało kilkuset katolików. W następstwie industrializacji miasta i rozbudowy portu liczba ta wzrosła do ok. 22 000 w 1878 i do 51 000 w 1910 – 5% całej populacji miasta.
W 1931 wśród 1201782 mieszkańców Hamburga było 66 782 katolików.
W 1988 w Hamburgu mieszkało ok. 140 000 katolików a w 1991 – 180 479; liczba ta utrzymała się w następnych latach.
Cudzoziemcy stanowią ok. 14,2% ludności Hamburga, a wśród katolików odsetek ten sięga 25,9%. Katolicy hamburscy wywodzą się spośród 159 narodowości.
Największe spośród nich, portugalska (ok. 10 000 członków) i chorwacka (również ok. 10 000 członków), mają w każdą niedzielę nabożeństwa w ojczystych językach.
Zobacz też.
Katedra Mariacka w Hamburgu

</doc>
<doc id="1629499" url="https://pl.wikipedia.org/wiki?curid=1629499" title="Comment ça va">
Comment ça va

Comment ça va – piosenka wydana w 1983 roku przez holenderską grupę The Shorts, pochodzi z singla i albumu o takim samym tytule.
Piosenka opowiada o chłopcu, który spotyka francuską dziewczynę, lecz oni nie mogą się zrozumieć, ponieważ mówią w innych językach.
Utwór pierwotnie był napisany w języku angielskim przez holenderskiego kompozytora Eddy'ego de Heera, producenta Jack Jersey, ale EMI nalegało na wersję holenderską. Wersja holenderska została wydana jako singiel, ale była zaniedbywana przez tamtejsze stacje radiowe. Po sprzedaniu 10 tys. egzemplarzy przy graniu piosenki tylko w pirackich stacjach, zaczęły ją emitować także stacje oficjalne. Po niedługim czasie piosenka zajęła 1. miejsce w holenderskim TOP40. Szybko stała się międzynarodowym hitem ze sprzedażą blisko 4 mln egzemplarzy singli, na których się znajdowała, w językach angielskim, niemieckim, holenderskim, francuskim i hiszpańskim.

</doc>
<doc id="1629503" url="https://pl.wikipedia.org/wiki?curid=1629503" title="Plex-C">
Plex-C



</doc>
<doc id="1629504" url="https://pl.wikipedia.org/wiki?curid=1629504" title="Plex-M">
Plex-M



</doc>
<doc id="1629507" url="https://pl.wikipedia.org/wiki?curid=1629507" title="Abaszydze">
Abaszydze

Abaszydze, აბაშიძე – gruzińska rodzina arystokratyczna.

</doc>
<doc id="1629508" url="https://pl.wikipedia.org/wiki?curid=1629508" title="Metriorynch">
Metriorynch

Metriorynch ("Metriorhynchus") – rodzaj morskiego krokodylomorfa z rodziny Metriorhynchidae żyjącego od środkowej do późnej jury. Prawdopodobnie większą część lub całość życia spędzał w wodzie. Nie odnaleziono gniazd lub jaj metriorynchów, dlatego – w przeciwieństwie do innych mezozoicznych gadów morskich, takich jak plezjozaury i ichtiozaury – niewiele wiadomo o ich biologii. Rodzaj "Metriorhynchus" został opisany w 1830 przez niemieckiego paleontologa Hermanna von Meyera. Jego nazwa oznacza „średni pysk” – od greckich słów "metrio" („średni”) oraz "rhynchos" („pysk”).
Morfologia.
"Metriorhynchus" mierzył około 3 m długości. Jego tułów był bardziej opływowy niż ciała współczesnych krokodyli i prawdopodobnie metriorynch był lepszym niż one pływakiem. Kończyny przekształcone były w płetwy, a skóra mniej łuskowata i bardziej elastyczna niż u lądowych krokodylomorfów, w celu zwiększenia właściwości hydrodynamicznych. Na końcu ogona znajdowała się pionowa płetwa ułatwiająca pływanie.
Historia odkryć i klasyfikacja.
Skamieniałości metriorynchów odnajdowano w środkowojurajskich osadach na terenie Anglii, Francji, Niemiec oraz Szwajcarii. Szczątki przedstawicieli gatunków przypisywanych do rodzaju "Metriorhynchus" odkryto także w datowanych na bajos i baton osadach w Ameryce Południowej, m.in. w Argentynie oraz Chile.
Gatunki należące do rodzaju "Metriorhynchus" tradycyjnie dzielono na dwie grupy: długopyskie i szerokopyskie. Istnieją jednak rozbieżności co do liczby ważnych gatunków, zwłaszcza żyjących w keloweju. Eudes-Deslongchamps (1867–69) akceptował cztery kelowejskie gatunki: "M. superciliosus", "M. moreli", "M. blainvillei" i "M. brachyrhynchus". Andrews (1913) za ważne uznawał siedem gatunków: "M. superciliosus", "M. moreli", "M. brachyrhynchus", "M. durobrivensis", "M. cultridens", "M. leedsi" oraz "M. laeve". Adams-Tresman (1987) wykorzystując liniową morfometrię rozróżniła twa typy budowy czaszki i uznała dwa gatunki: "M. superciliosus" i "M. brachyrhynchus". Vignaud (1997) akceptował trzy kelowejskie gatunki: "M. superciliosus", "M. brachyrhynchus" i "M. leedsi".
Do form długopyskich zaliczano "M. superciliosus" z keloweju-oksfordu Anglii i Francji ("M. moreli", "M. blainvillei" i "M. jaekeli" to młodsze synonimy), "M. leedsi" (syn. "M. leave") z keloweju Anglii, "M. palpebrosus" (syn. "M. temporalis") z kimerydu Anglii oraz "M. hastifer", "M. acutus" i "M. geoffroyii" z kimerydu Francji.
Jako gatunki szerokopyskie klasyfikowano "M. brachyrhynchus" (syn. "M. cultridens") z keloweju-oksfordu i "M. durobrivensis" z keloweju Francji i Anglii, "M. casamiquelai" i "M. westermanni" z keloweju Chile i "M. potens" z tytonu Argentyny, początkowo opisany jako gatunek typowy rodzaju "Purranisaurus". "M. westermanni" bywał uznawany za synonim "M. casamiquelai" lub za ważny gatunek.
Nowsze analizy filogenetyczne podważają monofiletyczny charakter rodzaju "Metriorhynchus", jednak sugerują, że niektóre formy długopyskie mogą być kladem. Rodzaje "Purranisaurus" oraz "Suchodus" były uznawane za młodsze synonimy "Metriorhynchus", jednak w analizie z 2010 roku Mark Young i współpracownicy utrzymali nazwy rodzajowe "Purranisaurus" i "Suchodus", przenosząc do nich gatunki "M. potens", "M. casamiquelai" i "M. westermanni" ("Purranisaurus") oraz "M. durobrivensis" i "M. brachyrhynchus" ("Suchodus"). Autorzy w rodzaju "Metriorhynchus" pozostawili tylko trzy lub cztery nazwane gatunki: "M. geoffroyii", "M. hastifer", "M. superciliosus" i potencjalnie ważny "M. littoreus", zaś gatunek "M. palpebrosus" zsynonimizowali z "M. geoffroyii". Pozostałe gatunki zaliczane wcześniej do rodzaju "Metriorhynchus" przenieśli do rodzajów "Eoneustes" i "Gracilineustes".
Paleobiologia.
Nowsze badania skamieniałości przedstawicieli gatunku "Metriorhynchus superciliosus" wykazały, że dorosłe osobniki miały dobrze wykształcone gruczoły solne. Oznacza to, że podobnie jak geozaury, metriorynchy były w stanie pić słoną wodę oraz jeść zwierzęta, których ciała miały takie samo stężenie jonów jak woda morska (np. głowonogi) bez ryzyka odwodnienia. Metriorynch był wszechstronnym, oportunistycznym drapieżnikiem. Mógł polować na opancerzone belemnity, szybko pływające ryby oraz olbrzymie ryby planktonożerne, takie jak "Leedsichthys". Niekiedy udawało mu się pochwycić zwierzęta latające, np. pterozaury, mógł także żywić się padliną plezjozaurów na brzegu morza.

</doc>
<doc id="1629510" url="https://pl.wikipedia.org/wiki?curid=1629510" title="Metriorhynchus">
Metriorhynchus



</doc>
<doc id="1629511" url="https://pl.wikipedia.org/wiki?curid=1629511" title="Katedra Świętego Stefana w Székesfehérvárze">
Katedra Świętego Stefana w Székesfehérvárze

Katedra Świętego Stefana w Székesfehérvárze (węg Szent István-székesegyház) – świątynia została zbudowana w stylu barokowym w latach 1758–1771 w miejscu starszego gotyckiego kościoła parafialnego. 
Architektem był Martin Grabner. Fasada dwuwieżowa. W zachodnich wieżach zachowały się gotyckie okna. Prezbiterium i ołtarz główny zaprojektował austriacki architekt Franz Anton Hillebrand, a na sklepieniu znajdują się malowidła Johana Cimbala z Wiednia. W krypcie umieszczono wyrzeźbione w czerwonym marmurze grobowce króla Béli III (zmarłego 1196) i jego żony, Agnieszki z Chatillon.

</doc>
<doc id="1629512" url="https://pl.wikipedia.org/wiki?curid=1629512" title="Madohora">
Madohora



</doc>
<doc id="1629513" url="https://pl.wikipedia.org/wiki?curid=1629513" title="Letnia Uniwersjada 1993">
Letnia Uniwersjada 1993

17. Letnia Uniwersjada – międzynarodowe zawody sportowców-studentów, które odbyły się mieście Buffalo, w stanie Nowy Jork, w Stanach Zjednoczonych. Impreza została zorganizowana między 8 a 18 lipca 1993 roku. W uniwersjadzie wzięło udział 3582 zawodników ze 118 krajów, którzy rywalizowali w 12 dyscyplinach. Nad organizacją zawodów czuwała organizacja FISU. 
Polskie medale.
Reprezentanci Polski zdobyli w sumie 8 medali. Wynik ten dał polskiej reprezentacji 14. miejsce w klasyfikacji medalowej.

</doc>
<doc id="1629516" url="https://pl.wikipedia.org/wiki?curid=1629516" title="Galeria Sztuki Współczesnej Winda">
Galeria Sztuki Współczesnej Winda

Galeria Sztuki Współczesnej WINDA - galeria sztuki współczesnej, znajdująca się w Kielcach, w budynku Kieleckiego Centrum Kultury. Działalność galerii rozpoczęła się 14 marca 2004 r. wernisażem wystawy „Madonny i Totemy" Kory Jackowskiej i Kamila Sipowicza.
Placówka samorządowa, powstała z inicjatywy Dyrektora Kieleckiego Centrum Kultury Magdaleny Kusztal. Galeria specjalizuje się w prezentowaniu najprzeróżniejszych form sztuki nowoczesnej, nie stroni jednak od dzieł o znaczeniu historycznym bądź kolekcjonerskim. Organizowane są nie tylko wystawy ale również spotkania autorskie, projekcje filmów, pokazy mody, a także wydawane są broszury, katalogi i inne wydawnictwa o tematyce artystycznej.
W galerii wystawiane były prace m.in.: Katarzyny Zielińskiej, Aleksandra Jasina, Bartłomieja Michałowskiego, Magdaleny Miernik, Jana Wołka, Małgorzaty Bieleckiej, Andrzeja Płoskiego, Krzysztofa M. Bąka, Eda Petrosky i Glenny Jennings, Piotra Naliwajko, Kamila Gałczyńskiego, Iwony i Jerzego Jarmołowiczów, Olgi Grabiwody i Joanny Jarząbek, Mikołaja Grynberga, Jacka Nowakowskiego, Marty Pajek, Wojciecha Fangora Sergeya Maximishina (), Kazimierza Witolda Kieliana, Aleksandry Makowskiej, Magdaleny Kubackiej, Jerzego Nowosielskiego, Franciszka Maśluszczaka, Zofii Nasierowskiej, Macieja Kasperskiego (), kolekcji szkła artystycznego z BWA "Zamek Książ", Piotra Króla, Małgorzaty Słoniowskiej.

</doc>
<doc id="1629518" url="https://pl.wikipedia.org/wiki?curid=1629518" title="Zwiastowanie (obraz Andrei del Sarto)">
Zwiastowanie (obraz Andrei del Sarto)

Zwiastowanie – obraz włoskiego malarza renesansowego Andrei del Sarto.
Historia obrazu.
Obraz został namalowany dla kościoła augustianów San Gallo we Florencji. Był jednym z dwóch obok "Noli me tangere" dzieł wykonanych dla tej świątyni. W 1531 roku obraz trafił do kościoła San Jacopo fra Fossi. W 1627 roku żona Cosimo II, Maria Magdalena Austriacka umieściła dzieło w swojej sypialni w Palazzo Pitti.
Tematyka obrazu.
W obrazie widoczna jest fascynacja artysty twórczością Michała Anioła i Rafaela oraz techniki Leonarda da Vinci zwanej sfumato. Po lewej stronie stoi Maria, a po prawej aniołowie z archaniołem Gabrielem na czele. Posłańcy stąpają na chmurze, a ich twarze przepełnione są emocjami. Przedstawienie dwóch aniołów za Gabrielem jest unikatowym motywem w scenie Zwiastowania. W ikonografii mają znaczenie ochronne dla archanioła, pełniąc jednocześnie funkcję jego towarzyszy.
Tłem dla sceny są ruiny starożytnej budowli i klasycznej architektury. W oddali widać również widzów stojących na trasie i postać siedzącą na schodach. Osoby te są najbardziej tajemnicze i ich znaczenie było w różny sposób interpretowane. Identyfikowano je z postaciami biblijnymi z opowieści o Zuzannie i starcach lub ze sceny z Batszebą w kąpieli. Ich odmienność stylistyczna nasuwa podejrzenia iż namalowane zostały przez innego malarza współpracującego z Andreą del Sarto – Rossa Fiorentina lub Pantorma. Postać półnagiego mężczyzny jest identyfikowana z biblijnym Adamem, który miał symbolizować przyszłe narodziny Chrystusa.
W Galerii Uffizi znajduje się rysunek przygotowawczy do Zwiastowania – "Studium archanioła Gabriela". Rysunek został namalowany sangwiną, metodą również stosowaną przez Leonarda.

</doc>
<doc id="1629519" url="https://pl.wikipedia.org/wiki?curid=1629519" title="Arthaśastra">
Arthaśastra

Arthaśastra (hindi अर्थशास्त्र ग्रन्थ) – pochodzący z IV wieku p.n.e. indyjski traktat (śastra) autorstwa Kautilji, spisany sanskrytem. "Arthaśastra" składa się z 15 ksiąg.
Treść.
Traktat poświęcony jest opisowi zagadnień dyplomacji, ekonomii, polityki oraz wojny. Kautilja dowodzi w nim, że w polityce zagranicznej nie liczą się trwałe związki i odwoływanie do ponadczasowych wartości. Wszystko ma być podporządkowane koniunkturze międzynarodowej oraz działaniom bieżącym, co z góry przekreśla trwałość sojuszy. Autor przypisuje też dużą rolę szpiegom i zdrajcom. Traktat zawiera też reguły prowadzenia wojny - jej rozpoczęcie ma być dopuszczalne jedynie w razie, gdy z analizy porównawczej obu stron wynika pewność zwycięstwa. Jego gwarantami są taki czynniki jak mądrość, plan, silna i dobrze wyszkolona armia, wysokie morale oraz ogólny potencjał. Kautilja dostrzega również związek pomiędzy łagodnym traktowaniem podbitej ludności a trwałością panowania nad nią.

</doc>
<doc id="1629525" url="https://pl.wikipedia.org/wiki?curid=1629525" title="Kisielin">
Kisielin

Kisielin () – wieś w rejonie łokackim obwodu wołyńskiego Ukrainy. Zamieszkuje ją 331 osób.
Historia.
Kisielin założono w 1451. W 1545 był własnością Piotra Kierdejowicza Mylskiego, a w 1570 Olizara Kierdeja. Później własność rodziny Kisielów – w 1625 Ostafi Kisiel był rządcą szkoły, w której krzewiono idee braci polskich. 
Wojewoda Adam Kisiel był ostatnim prawosławnym senatorem I Rzeczypospolitej. W czasach kolejnego dziedzica Kisielina – Jerzego Czaplica do Kisielina przeniosła się kadra naukowa zlikwidowanej w 1638 Akademii Rakowskiej. Nauczanie, w którym brał udział m.in. Andrzej Wiszowaty, trwało jednak tylko do 1644, kiedy wyrokiem Trybunału Lubelskiego zabroniono go. Szkoły zlikwidowano, a zbór braci polskich został zamieniony na kościół katolicki.
W 1643 w Kisielinie urodził się Jakub Teodor Trembecki – polski poeta, kolekcjoner tekstów literackich.
W 1720 karmelici wznieśli w Kisielinie murowany kościół parafialny pw. Niepokalanego Poczęcia Najświętszej Maryi Panny.
W 1870 miasteczko było miejscowością gminną powiatu włodzimierskiego i liczyło 598 mieszkańców – znajdowała się wówczas w niej "...cerkiew, kościół, 3 izraelskie domy modlitwy, gorzelnia, 15 sklepów, 6 rzemieślników". W miasteczku miał znajdować się także pałac. W początku XX w. Kisielin liczył 1471 mieszkańców, a cała gmina obejmowała 56 miejscowości.
Podczas II wojny światowej Kisielin był miejscem kilku masowych zbrodni. 19 sierpnia 1941 na obrzeżu miejscowości Niemcy rozstrzelali 2 sowieckich aktywistów i 48 Żydów. Kolejna egzekucja odbyła się 12 (bądź 15) sierpnia 1942, kiedy Niemcy wraz z ukraińską policją rozstrzelali 500-550 Żydów z miejscowego getta.
11 lipca 1943 podczas rzezi wołyńskiej w wyniku napaści UPA na Polaków uczestniczących w mszy świętej w kościele zginęło około 90 osób.
Dzisiejszy Kisielin to niewielka osada, która zatraciła zupełnie miejski charakter. Miejsce dawnego rynku zajmuje pole. Do czasów współczesnych nie przetrwała również większość znaczącej zabudowy, jak pałac, szkoła czy remiza strażacka. W centrum dzisiejszego Kisielina stoi niewielka cerkiew prawosławna, która służy mieszkańcom wsi.

</doc>
<doc id="1629526" url="https://pl.wikipedia.org/wiki?curid=1629526" title="Raffaele Lombardo">
Raffaele Lombardo

Raffaele Lombardo (ur. 29 października 1950 w Katanii) – włoski polityk, lekarz i samorządowiec, eurodeputowany, od 2008 do 2012 prezydent regionu Sycylia.
Życiorys.
Ukończył studia medyczne, specjalizował się w zakresie psychiatrii sądowej. Prowadził prywatną praktykę zawodową.
W drugiej połowie lat 70. został regionalnym sekretarzem młodzieżowej organizacji Chrześcijańskiej Demokracji. Był radnym różnych szczebli administracji lokalnej i regionalnej, a także członkiem egzekutywy.
Po upadki chadecji współtworzył centroprawicowe Centrum Chrześcijańsko-Demokratyczne. W 1999 uzyskał po raz pierwszy mandat posła do Parlamentu Europejskiego. W 2002 został jednym z liderów powstałej na bazie m.in. CCD Unii Chrześcijańskich Demokratów i Centrum. Rok później objął stanowisko prezydenta prowincji Katania, a w 2004 po raz drugi dostał się do Europarlamentu.
W 2005 odszedł z UDC, zarzucając temu ugrupowaniu tendencje centralistyczne. Stanął na czele nowego stronnictwa – Ruchu dla Autonomii, opowiadającym się za zwiększaniem kompetencji władz prowincjonalnych i regionów. Pozostał jednocześnie koalicjantem Silvia Berlusconiego, także wówczas, gdy Dom Wolności opuściła jego poprzednia partia.
W 2008 Raffaele Lombardo wygrał wybory na urząd prezydenta regionu Sycylia, rezygnując w związku z tym z mandatu w PE. Ustąpił z urzędu w 2012 na niespełna rok przez końcem kadencji w związku z zarzutami karnymi o współpracę z mafią. W 2014 został w pierwszej instancji skazany za współpracę z mafią na karę 6 lat i 8 miesięcy pozbawienia wolności. W postępowaniu odwoławczym w 2017 uniewinniono go od tego zarzutu, skazano go natomiast na karę 2 lat pozbawienia wolności za kupczenie głosami. W wyniku drugiego postępowania odwoławczego w 2022 uniewinniono go od obu zarzutów.

</doc>
<doc id="1629528" url="https://pl.wikipedia.org/wiki?curid=1629528" title="Artatama II">
Artatama II

Artatama II, uzurpator – rościł sobie prawo do tronu królewskiego Mitanni w czasie rządów króla Tuszratty w XIV w. p.n.e. Z dokumentu traktatowego Szattiwaza-Suppiluliuma wynika, że Suppiluliuma I zawarł traktat z Artatamą II, rywalem Tuszratty. Nic nie wiadomo na temat wcześniejszych losów Artatamy II, ani jego związków, o ile takie w ogóle istnieją, z rodziną królewską. Mógł on być bratem Tuszratty lub należeć do rywalizującej linii królewskiego rodu. Dokument nazywa go królem Hurytów, podczas gdy Tuszratta zyskał tytuł „króla Mitanni”. Po nim panował jego syn Szuttarna III.

</doc>
<doc id="1629540" url="https://pl.wikipedia.org/wiki?curid=1629540" title="Dietrich Kraiss">
Dietrich Kraiss

Dietrich Kraiss (ur. 16 listopada 1889 w Stuttgarcie, zm. 6 sierpnia 1944 w Saint-Lô) – niemiecki oficer Wehrmachtu w randze Generalleutnanta. Służył podczas I i II wojny światowej. Został odznaczony Złotym Krzyżem Niemieckim oraz Krzyżem Rycerskim Krzyża Żelaznego z Liśćmi Dębu. Zmarł 6 sierpnia w wyniku ran poniesionych dwa dni wcześniej.

</doc>
<doc id="1629541" url="https://pl.wikipedia.org/wiki?curid=1629541" title="Sport w Bielsku-Białej">
Sport w Bielsku-Białej

W Bielsku-Białej funkcjonuje 96 organizacji sportowych, w tym: 55 klubów sportowych, 20 uczniowskich klubów sportowych, 5 parafialnych klubów sportowych, 2 towarzystwa krzewienia kultury fizycznej, 7 stowarzyszeń oraz 7 związków sportowych. Szkoleniem sportowym objętych jest ok. 5 tysięcy zawodniczek i zawodników, którzy biorą udział w zorganizowanych zajęciach treningowych i zawodach, obejmujących 40 dyscyplin sportowych.
Samorządową instytucją zajmującą się krzewieniem kultury fizycznej, sportu i rekreacji, a także mającą za zadanie utrzymanie części obiektów sportowych i prowadzenie sekcji sportowych jest Bielsko-Bialski Ośrodek Sportu i Rekreacji, którego siedziba znajduje się przy ul. Bratków 16.
Piłka nożna.
Kluby piłkarskie w Bielsku-Białej biorące udział w rozgrywkach ogólnopolskich i wojewódzkich to:
Ponadto w mieście istnieją lokalne kluby: Zapora Wapienica (grająca w Klasie A) oraz Rekord Bielsko-Biała (głównie halowa piłka nożna).
Podbeskidzie Bielsko-Biała i BKS Stal Bielsko-Biała prowadzą również sekcje młodzieżowej piłki nożnej oraz Szkoły Mistrzostwa Sportowego.
W mieście funkcjonuje także ampfutbolowy klub piłki nożnej - Kuloodporni Bielsko-Biała występujący w Amp Futbol Ekstraklasie.
W sierpniu 2008 r. Bielsko-Biała zostało oficjalnie zgłoszone do UEFA jako jeden z kandydatów do organizowania bazy treningowej na EURO 2012. Treningi jednej z ekip występujących na Mistrzostwach Europy miałyby się odbywać na, gruntownie zmodernizowanym, Stadionie Miejskim.
W Bielsku-Białej ma swoją siedzibę Beskidzki Okręgowy Związek Piłki Nożnej (BOZPN), który organizuje rozgrywki grupy bielskiej klasy okręgowej, jednej z sześciu grup klasy okręgowej na terenie województwa śląskiego.
Stadiony.
W Bielsku-Białej znajdują się dwa pełnowymiarowe stadiony:
Swoje obiekty posiadają również Zapora (przy ul. Jaworzańskiej) i Rekord (przy ul. Startowej). Podbeskidzie posiada również niewielki stadion w Komorowicach przy ul. Laurowej, należący niegdyś do klubu DKS Komorowice.
Siatkówka.
Najbardziej utytułowanym klubem jest żeńska drużyna BKS Stal Bielsko-Biała. Osiem razy zdobyła Mistrzostwo Polski oraz osiem razy Puchar Polski. Dwie zawodniczki BKS grają w Reprezentacji Polski. Klub posiada halę sportową przy ul. Rychlińskiego 19 o wymiarach 42 × 24 m i pojemności 1500 osób.
W rozgrywkach drugoligowych biorą udział kluby BKS II Bielsko-Biała i MKS Pro Bielsko-Biała.
Ponadto istnieje męska drużyna BBTS Siatkarz-Original Bielsko-Biała, która występuje w I lidze. Hala sportowa BBTS znajduje się przy ul. Bratków 16.
Curling.
Tor curlingowy powstał w początku 2008 r. w hali sportowej przy ul. Filarowej 52. Zakup i montaż sztucznego lodowiska kosztował miasto 560 tysięcy złotych. W planach jest budowa osobnej hali curlingowej lub toru curlingowego w budowanej hali widowiskowo-sportowej przy al. Armii Krajowej.
W marcu 2008 r. w Bielsku-Białej odbyły się Mistrzostwa Polski Juniorów w tej dyscyplinie. Zawody w curlingu w Bielsku-Białej odbywają się także podczas IX Zimowego Europejskiego Festiwalu Młodzieży „Śląsk-Beskidy 2009”, odbywającego się w dniach 15–20 lutego 2009.
Aeroklub.
W Bielsku-Białej istnieje od 1945 r. również Aeroklub Bielsko-Bialski, którego bazą jest aleksandrowickie lotnisko. Aeroklub posiada cztery sekcje: samolotową, szybowcową, spadochronową, modelarską.
Z zawodników klubu obecnie największe sukcesy odnosi Sebastian Kawa, ośmiokrotny mistrz świata w konkurencjach szybowcowych (najwięcej tytułów mistrzowskich w światowej historii szybownictwa), obecny mistrz świata w klasie 15 metrów i jeden z kandydatów do tytułu Sportowca Roku 2012 w plebiscycie Przeglądu Sportowego.
Co roku we wrześniu na lotnisku w Aleksandrowicach organizowany jest Piknik Lotniczy, podczas którego organizowane są pokazy lotnicze, wystawy sprzętu latającego oraz liczne występy artystyczne.
Narciarstwo.
Z Klimczoka przez Szyndzielnię na Dębowiec i do dolnej stacji kolei gondolowej prowadzi nartostrada. Na stokach tych gór przeważnie od końca listopada do początku kwietnia działają wyciągi talerzykowe.
Dobre warunki do uprawiania narciarstwa biegowego panują na grzbietach Chrobaczej Łąki, Gaików i Magurki Wilkowickiej w Beskidzie Małym, a także Szyndzielni, Klimczoka oraz Błatniej w Beskidzie Śląskim.
Na stoku Dębowca w styczniu 2013 r. otwarto Bielsko-Bialski Ośrodek Rekreacyjno-Narciarski „Dębowiec”. Jego głównym trzonem jest kolej linowa, która na polanę pod Dębowcem przewozi w zimie narciarzy i snowboardzistów, a w lecie pieszych turystów.
Przy ul. Skalnej, u podnóża Dębowca, znajduje się całoroczny tor saneczkowy o długości 410 m z trzema tunelami i trzema pełnymi łukami, w pełni oświetlony.
Obecnie planowana jest budowa ośrodka narciarskiego na Szyndzielni, z połączeniem jej kolejami krzesełkowymi ze Szczyrkiem oraz Brenną.
W Bielsku-Białej znajduje się siedziba Polskiego Związku Snowboardu.
W mieście działa narciarski klub sportowy Live www.klubsportowylive.pl. Wywodzi się z niego Mistrz Polski seniorów w narciarstwie alpejskim Jakub Ilewicz
Lekkoatletyka.
Jedynym klubem lekkoatletycznym, działającym w Bielsku-Białej jest KS Sprint. Jego siedziba mieści się przy ul. Jaworzańskiej 120 w Wapienicy.
Przy ul. Jaworzańskiej znajduje się stadion lekkoatletyczny KS Sprint, mający 1648 miejsc.
W mieście odbywają się dwa ważne mityngi lekkoatletyczne:
W 2003 r. w Bielsku-Białej odbyły się Mistrzostwa Polski seniorów w lekkoatletyce. Ponownie mistrzostwa Polski seniorów miasto gościło w 2010 roku. Bielsko-Biała było również gospodarzem mistrzostw kraju seniorów także w roku 2012
Trenerami lekkiej atletyki są: Stefan Ruśniak, Katarzyna Dobija, Michał Dębowski.
Pozostałe sporty.
Kolarstwo
Bielsko-Biała dziesięciokrotnie (1954, 1957, 1958, 1960, 1970, 1992, 1994, 1995, 1997 i 1998) gościło prestiżowy wieloetapowy szosowy wyścig kolarski Tour de Pologne oraz jednokrotnie w 1990 r. Wyścig Pokoju.
Dwa razy w roku (w kwietniu i wrześniu) w mieście odbywa się rajd rowerowy o charakterze rodzinnym (można startować całymi rodzinami lub indywidualnie). Ogólna długość trasy wynosi 35 km.
Organizacją imprez kolarskich, popularyzowaniem turystyki rowerowej itp. działaniami zajmuje się Beskidzkie Towarzystwo Cyklistów.
Tenis stołowy
Istnieje zawodowy klub BISTS „Polsport”, grający od 2008 r. w I lidze. Od lat 80. XX wieku Bielsko-Bialski Ośrodek Sportu i Rekreacji organizuje rozgrywki Bielsko-Bialskiej Amatorskiej Ligi Tenisa Stołowego, w których bierze udział 15 drużyn. Co roku od 2006 na przełomie stycznia i lutego BBOSiR organizuje Grand Prix w tenisie stołowym
Koszykówka
Od 1991 r. odbywają się pod patronatem Urzędu Miejskiego rozgrywki Bielskiej Ligi Koszykówki, w których bierze udział od 15 do 20 amatorskich drużyn z terenu d. województwa bielskiego. Mecze odbywają się w hali sportowej BBOSiR przy ul. Bratków.
Żeglarstwo
Bielsko-Biała jest również ważnym w południowej Polsce ośrodkiem żeglarskim. Swoją siedzibę ma tu Beskidzki Okręgowy Związek Żeglarski. W mieście działają również kluby żeglarskie, z których największe to: Yacht Klub Polski Bielsko oraz Klub Żeglarski „Halny”, a bielscy żeglarze uzyskują świetne wyniki w klasie „Micro” (w 2008 r. wicemistrzostwo świata).
Snooker
W Bielsku-Białej co roku od 2008 odbywa się Klimat Cup – zaproszeniowy turniej snookerowy, drugi po Warsaw Snooker Tour z serii zaplanowanych w Polsce. Miejscem rozgrywek jest Klub Klimat w Galerii Sfera.
Judo
Spore osiągnięcia sportowe mają na swoim koncie judoczki i judocy Gwardii Bielsko-Biała. Najbardziej utytułowaną zawodniczką jest Agnieszka Chlipała – brązowa medalistka drużynowych mistrzostw Europy w 2007 r.
Motoryzacja
Spore sukcesy odnoszą również rajdowcy z Beskidzkiego Klubu Motorowego. Należy do nich Sebastian Krywult – zdobywca pierwszego miejsca w klasyfikacji generalnej mistrzostw Polski w rajdach enduro (2007).

</doc>
<doc id="1629542" url="https://pl.wikipedia.org/wiki?curid=1629542" title="Kevin James (aktor)">
Kevin James (aktor)

Kevin James, właśc. Kevin George Knipfing (ur. 26 kwietnia 1965 w Mineola) – amerykański aktor, komik, producent i scenarzysta. Największą popularność zdobył grając rolę Douga Heffernana w sitcomie CBS "Diabli nadali".
Życiorys.
Wczesne lata.
Urodził się w Mineola, dorastał w Stony Brook, jest drugim synem Janet i Josepha Valentine Knipfing Jr.. Jego rodzina była pochodzenia niemieckiego, żydowskiego i włoskiego. James ma dwójkę rodzeństwa: komika i aktora Gary’ego Valentine’a i siostrę Leslie. On i jego rodzeństwo są katolikami. James jest absolwentem szkoły publicznej Ward Melville High School, uczęszczał również do Cortland University.
Kariera.
W 1989 roku rozpoczął karierę jako stand-uper, występując w wielu popularnych programach telewizyjnych, takich jak "Late Show with David Letterman", "Late Night with Conan O’Brian" czy "The Ellen DeGeneres Show". Comedy Central umieściło go nawet na liście 100 najlepszych stand-uperów amerykańskich. Po występach w kilku odcinkach serialu komediowego "Wszyscy kochają Raymonda", utworzonego przez jego przyjaciela Raya Romano, postanowił wyprodukować własny serial. Jego serial "Diabli nadali", którego był producentem, współautorem scenariuszy i w którym grał główną rolę stał się jednym z najpopularniejszych seriali komediowych, doczekał się dziewięciu sezonów wyświetlanych przez dziewięć lat i przyniósł mu w 2006 nominację do Nagrody Emmy. Karierę filmową rozpoczął w 2005, występując u boku Willa Smitha w komedii "". W 2007 założył wspólnie z Jeffem Sussmanem firmę produkcyjną – Hey Eddie Productions, która podpisała dwuletnią umowę z Sony Pictures Television na produkcję seriali telewizyjnych.
Życie prywatne.
19 czerwca 2004 roku ożenił się z aktorką Steffianą de la Cruz, w Kalifornii. Para ma czwórkę dzieci, w tym Siennę-Marie i Shea Joelle.

</doc>
<doc id="1629546" url="https://pl.wikipedia.org/wiki?curid=1629546" title="Miljan Miljanić">
Miljan Miljanić

Miljan Miljanić (cyrylica serbska: Миљан Миљанић, ur. 4 maja 1930 w Bitoli w Królestwie Jugosławii, obecna Macedonia Północna, zm. 13 stycznia 2012 w Belgradzie) – serbski piłkarz i trener piłkarski.
Urodzony w rodzinie pochodzącej z Nikšicia, miasta w obecnej Czarnogórze, Miljanić spędził pierwsze lata swojego życia w kraju, który stanie się później Socjalistyczną Republiką Macedonii, wchodzącą w skład Socjalistycznej Federacyjnej Republiki Jugosławii.
W ciągu swojej kariery Miljanić prowadził zespoły takie jak: FK Crvena zvezda (zdobyte 10 trofeów), Real Madryt (objął stanowisko 5 lipca 1974), z którym w ciągu trzech lat dwa razy z rzędu wygrał Primera División i Puchar Króla (dublet w sezonie 1974/1975), odszedł we wrześniu 1977 r. z powodu zajęcia przez drużynę 9. miejsca w lidze (najniższe od 1948 r.), Valencia CF (współpraca trwająca trzy czwarte sezonu 1982/1983, kiedy zespół spadł na 17. miejsce w tabeli ligowej), a także zajmował się trenowaniem reprezentacji Jugosławii, której był trenerem głównym podczas Mistrzostw Świata w 1974 i 1982.
Obejmował stanowisko prezesa Jugosłowiańskiego Związku Piłki Nożnej przez dwie dekady, aż do odejścia w 2001.
13 grudnia 2005 otrzymał z rąk prezydenta Serbii i Czarnogóry Svetozara Marovicia Order Nemanjicia za zasługi w piłce nożnej dla byłej Jugosławii. Medal został wręczony w imieniu prezydenta przez prezesa FSSCG, Tomislava Karadžicia podczas ceremonii w Belgradzie.
Miljanić był mężem Olivery Reljić, z którą miał dwójkę dzieci: syna Miloša i córkę Zorkę.

</doc>
<doc id="1629547" url="https://pl.wikipedia.org/wiki?curid=1629547" title="SAME Deutz-Fahr">
SAME Deutz-Fahr

SDF (do 2015: "SAME Deutz-Fahr") – włosko-niemiecki koncern produkujący ciągniki rolnicze, kombajny zbożowe, silniki oraz inne maszyny (maszyny rolnicze). Przedsiębiorstwo sprzedaje swoje produkty pod markami: Deutz-Fahr, SAME, Lamborghini i Hürlimann. Posiada główne zakłady produkcyjne we Włoszech, Niemczech i Chorwacji.
Historia.
SAME ("Società Accomandita Motori Endotermici") zostało założone w roku 1942 w Treviglio przez dwóch braci Francesco i Eugenio Cassani. W 1951 roku zostały zaprojektowane nowe silniki chłodzone powietrzem, a w roku 1952 powstał pierwszy ciągnik z napędem na cztery koła.
W 1971 SAME zakupiło Lamborghini Trattori S.p.A., które zostało założone przez Ferruccio Lamborghini, także producenta samochodów Lamborghini.
W 1977 r. SAME zakupiło Hürlimann, ze Szwajcarii, a następnie przedsiębiorstwo zmieniło nazwę na "SAME-Lamborghini-Hürlimann" (SLH).
SAME zakupiło Deutz-Fahr od KHD z Niemiec w 1995, i zmieniono nazwę korporacji na SAME Deutz-Fahr.
W 2003 roku korporacja stała się głównym udziałowcem producenta silników Deutz AG.
W 2005 roku koncern SDF zakupił fabrykę kombajnów zbożowych od chorwackiego holdingu Đuro Đaković w miejscowości Županja, gdzie od roku 1982 były produkowane kombajny zbożowe na licencji Deutz-Fahr.
12 lipca 2007 roku koncern SDF sprzedał Grupie CBM fabrykę ciągników w podlubelskiej Mełgwi.
W 2013 roku zaprezentowano nową rodzinę silników FARMotion zastępującą dotychczas produkowaną serię 1000. charakteryzuje się ona chłodzonym zewnętrznie EGR i systemem wtryskowym common rail Bosch 2000 bar. Będzie ona produkowana w fabryce grupy SDF w Ranipet, Indie.

</doc>
<doc id="1629548" url="https://pl.wikipedia.org/wiki?curid=1629548" title="Włodzimierz Nałęcz">
Włodzimierz Nałęcz

Włodzimierz Jan Nałęcz (ur. 5 lutego 1865 w Kijowie, zm. 12 września 1946 w Jeruzalu k. Skierniewic) – polski malarz, rysownik, akwaforcista i literat.
Życie.
Urodził się w osiadłej na Ukrainie rodzinie ziemiańskiej. Zdobył wszechstronne wykształcenie artystyczne, studiował w Cesarskeij Akademii Sztuk Pięknych w Petersburgu pod kierunkiem Iwana Ajwazowskiego, Pawła Czistiakowa i Walerija Jakobiego. Jako stypendysta podróżował po Europie i kontynuował naukę m.in. w Belgii, Szwecji i Anglii. W Niemczech uczęszczał na zajęcia w Düsseldorfie u profesora tamtejszej Akademii Eugène’a Dückera, w Norwegii pracował pod kierunkiem pejzażystów Hansa Dahla i Adelsteena Normanna. Po ukończeniu studiów artysta wyjechał na kilka lat do Paryża, gdzie uczęszczał do szkoły Edmonda Petitjeana i skąd robił wyprawy do innych krajów m.in. do Szwajcarii i Szkocji. Największą wyprawę odbył w 1897, odwiedził wtedy północną Norwegię docierając za koło podbiegunowe.
W 1899 Nałęcz ożenił się z Zofią z Sułowskich i zamieszkał w Żytomierzu, w 1907 przeprowadził się na stałe do Warszawy, gdzie pracował jako nauczyciel i zajmował się działalnością artystyczną. Po odzyskaniu przez Polskę niepodległości zainteresował się tematyką morską, w 1920 założył obok Lisiego Jaru pracownię, w której prowadził kursy pejzażu morskiego. Był założycielem i wieloletnim prezesem Koła Marynistów Polskich, brał udział w zakładaniu Ligi Żeglugi Polskiej, przekształconej później w Ligę Morską i Rzeczną. Był popularyzatorem tematyki morskiej, pracował jako korespondent morski dla „Kuriera Warszawskiego”, a później „Rzeczpospolitej”. Współredagował pisma „Bandera Polska”, a następnie „Morze”.
Artysta przeżył II wojnę światową, lecz utracił obie pracownie, zarówno w Warszawie, jak i w Lisim Jarze. Przepadła też znaczna część jego dorobku artystycznego. Bezpośrednio po wojnie zaproponowano mu stanowisko rektora Państwowej Wyższej Szkoły Sztuk Pięknych w Sopocie (przemianowanej później na Państwową Wyższą Szkołę Sztuk Plastycznych w Gdańsku), jednak ze względu na podeszły wiek nie mógł się podjąć tego zadania. Wkrótce zmarł i został pochowany w Jeruzalu pod Skierniewicami.
Twórczość.
Włodzimierz Nałęcz malował przede wszystkim pejzaże, posługiwał się głównie techniką olejną, akwarelą, rzadziej temperą i pastelami. Sporadycznie tworzył akwaforty, najbardziej znany jest cykl "Morze i flota polska" z 1938.
Był wszechstronnym pejzażystą, i chociaż obecnie kojarzony jest z tematyką marynistyczną związaną z polskim wybrzeżem, to jego dorobek artystyczny jest zróżnicowany. Z okresu studiów na szczególną uwagę zasługują obrazy namalowane w Norwegii, w późniejszym okresie malował wybrzeża holenderskie, angielskie i francuskie (Bretania), tworzył pejzaże alpejskie i krajobrazy Wielkiej Brytanii. W 1896 mając zamiar przystąpić do wielkiego projektu Panorama Tatr przygotowywał się malując i szkicując na Podhalu. W następnym roku malował ponownie krajobrazy norweskie i antarktyczne i otrzymał za nie nagrodę w Salonie des Champs Elysées. Plonem podróży artystycznej na Krym, był cykl obrazów ilustrujących "Sonety krymskie" Adama Mickiewicza.
W niepodległej Polsce artysta skoncentrował się głównie na polskim wybrzeżu, malując tzw. mariny, scenki rodzajowe z życia Kaszubów oraz statki floty handlowej i okręty marynarki wojennej. Był autorem dużego cyklu obrazów historycznych. z których największe uznanie zdobyła wystawiana w Zamku Królewskim w Warszawie "Bitwa po Oliwą". Włodzimierz Nałęcz zajmował się także publicystyką, wydał też kilka książek.

</doc>
<doc id="1629549" url="https://pl.wikipedia.org/wiki?curid=1629549" title="Stefano Caldoro">
Stefano Caldoro

Stefano Caldoro (ur. 3 grudnia 1960 w Campobasso) – włoski polityk, deputowany, były minister, od 2010 do 2015 prezydent Kampanii.
Życiorys.
Z wykształcenia politolog, pracował jako dziennikarz. W 1985 został radnym regionu Kampania.
Działał we Włoskiej Partii Socjalistycznej. W latach 1992–1994 z jej ramienia zasiadał w Izbie Deputowanych XI kadencji.
Po upadku socjalistów na skutek afer korupcyjnych, został sojusznikiem Silvia Berlusconiego. W 2001 współtworzył Nową Włoską Partię Socjalistyczną, nawiązującą do rozwiązanej PSI, która została koalicjantem w ramach Domu Wolności. W tym samym roku w drugim rządzie Silvia Berlusconiego objął stanowisko podsekretarza stanu, a następnie wiceministra w resorcie edukacji, szkolnictwa wyższego i nauki.
Po rekonstrukcji gabinetu w kwietniu 2005 powołano go w skład rządu na urząd ministra do spraw aktywowania programu rządowego, którą to funkcję pełnił do maja 2006. W 2007 sprzeciwił się koncepcjom sekretarza NPSI Gianniego De Michelisa, aby przejść na stronę centrolewicy. Ostatecznie w tym samym roku przejął władzę w tej partii po zaistniałym rozłamie, a następnie zgłosił akces nowych socjalistów do Ludu Wolności. W przedterminowych wyborach parlamentarnych w 2008 z listy PdL został posłem XVI kadencji. NPSI zachowała pewną odrębność organizacyjną, Stefano Caldoro w 2011 przeszedł na funkcję jej przewodniczącego.
W 2010 wygrał wybory regionalne na urząd prezydenta regionu Kampania. W 2015 nie uzyskał reelekcji. W 2020 ponownie bezskutecznie ubiegał się o tę funkcję jako lider koalicji centroprawicowej.

</doc>
<doc id="1629550" url="https://pl.wikipedia.org/wiki?curid=1629550" title="William Stallings">
William Stallings

William Stallings (ur. 1945) jest amerykańskim badaczem nauk informatycznych, najbardziej znanym dzięki swoim książkom na temat systemów operacyjnych, sieci komputerowych, architektury komputerów i kryptografii.
Stallings otrzymał tytuł bakałarza z elektrotechniki na Uniwersytecie Notre Dame oraz obronił doktorat z informatyki na MIT. Obecnie pracuje jako niezależny konsultant.
Wiele jego książek jest używanych jako podręczniki akademickie. Dziesięciokrotnie nagrodzony za najlepsze publikacje roku z dziedziny informatyki i inżynierii przyznawane przez organizację nonprofit Text and Academic Authors Association.
Do jego najbardziej znanych książek należą:

</doc>
<doc id="1629553" url="https://pl.wikipedia.org/wiki?curid=1629553" title="Estad El Koleya El Harbeya">
Estad El Koleya El Harbeya



</doc>
<doc id="1629555" url="https://pl.wikipedia.org/wiki?curid=1629555" title="Ricardo Rosset">
Ricardo Rosset

Ricardo Rosset (ur. 27 lipca 1968 roku w São Paulo) – brazylijski kierowca wyścigowy, uczestnik 33 Grand Prix Formuły 1.
Kariera.
Karierę rozpoczął, jak większość kierowców, od kartingu. Pierwszą, poważną, międzynarodową serią Brazylijczyka była Europejska Formuła 3000, w której zadebiutował w 1995 roku w ekipie Super Nova Racing. Już w pierwszym sezonie pokazał się ze świetnej strony, poważnie walcząc o tytuł. Ostatecznie uległ jednak Włochowi Vincenzo Sospiri, zdobywając ostatecznie wicemistrzostwo. Świetne wyniki w pierwszym roku startów w przedsionku F1 skłoniły władze Footwork do zatrudnienia go w roli etatowego kierowcy na sezon 1996. Debiutu w elicie najlepszych kierowców nie mógł zaliczyć do zbytnio udanych, czego głównym powodem były słabe i awaryjne silniki Hart. W następnym sezonie podpisał kontrakt w mającym bardzo ambitne plany, debiutującym zespole Lola, gdzie partnerował swojemu byłemu rywalowi z F3000, Vincenzo Sospiri. Po zaledwie jednej rundzie (do której obaj się w dodatku nie zakwalifikowali, mając ogromną stratę do poprzedzającego ich Pedro Diniza), włoska stajnia definitywnie zakończyła działalność w F1 z powodu kłopotów finansowych i technicznych (głównym powodem tak słabej formy bolidu, było późne rozpoczęcie prac nad konstrukcją). Po niemal roku absencji od bolidu, dostał kolejną szansę na angaż, tym razem od utytułowanego, aczkolwiek słabego w tych czasach Tyrrella. Był to więc powodem kolejnych, niesatysfakcjonujących wyników Rosseta, który aż pięciokrotnie (i jako jedyny) nie zakwalifikował się do wyścigów. Po tym sezonie nie znalazł już dla siebie miejsca w żadnym zespole i całkowicie zakończył w niej działalność. Obecnie startuje w brazylijskiej serii samochodów sportowych.

</doc>
<doc id="1629559" url="https://pl.wikipedia.org/wiki?curid=1629559" title="Digital Emotion">
Digital Emotion

Digital Emotion – holenderski zespół muzyczny założony w 1983 roku wykonujący muzykę synth popową i italo disco, będący wspólną wizją piosenkarza Steve De Goede'a oraz choreografa Glenna van Der Hoffa. Największe przeboje projektu to „Go Go Yellow Screen”, „Get Up, Action” i „Don’t Stop”.
Historia.
Nagrania zespołu produkują holenderscy producenci Adams &amp; Fleisner. W skład Digital Emotion w latach 80. XX wieku wchodzili: Jean Francois-Colombo, Cickie De Beer i Myrna Balrak. W 1984 roku Francois-Colombo i De Beer poddali się wybieleniu skóry. Utwory zespołu są na licencji Cat „Crew” Music. Digital Emotion nagrywa swoje utwory w Holandii.
Pierwszym singlem Digital Emotion było wydane w 1983 roku „Don’t Stop”, które w całości stworzono na elektrycznym basowym brzmieniu. W utworze bez przerwy powtarzały się słowa „Don't Stop” nagrane komputerowym vocoderem. Kolejnym singlem był „Get Up, Action”. Oba nagrania zrealizowano w wersjach krótkich (umieszczonych na winylowych 7") i długich (umieszczonych na winylowych 12"). Dwa pierwsze single nie odniosły większego sukcesu, choć „Don't Stop” pojawiło się w słynnej radzieckiej kreskówce Wilk i Zając. Trzecim singlem był „Go Go Yellow Screen”. Na jego stronie B singla znalazło się nagranie „Humanity”, na wydaniu maxi 12" było ono zmiksowane z jinglami Master Geniusa. 
W kolejnym, 1984 roku ukazał się singel „Steppin’ Out” stworzony z Peterem Slaghuisem. W tym samym roku na rynku ukazał się debiutancki album zespołu pt. "Digital Emotion". Na LP ukazały się zarówno zmiksowane na nowo utwory wydane wcześniej na singlach: „Get Up, Action”, „Don't Stop” oraz „Go Go Yellow Screen”, wersja długa nagrania „Humanity” jak i dwa całkowicie nowe piosenki: „Electric Love” i „The Beauty &amp; The Beast”.
Rok 1985 dla zespołu to rok wydania drugiego albumu projektu zatytułowanego "Outside In The Dark", na którym znalazło się sześć utworów. Promowały go dwa single: wydane wcześniej „Steppin' Out” oraz „Time (Back In Time)”.
W 1986 roku ukazał się singel „Jungle Beat”. Na stronie B ukazała się instrumentalna wersja zatytułowana „Jungle Drums”. W 1987 roku ukazał się singel „Dance To The Music” i jego instrumentalna wersja: „Tonight Is The Night”. 
W 1988 roku ukazał się zremiksowany singel „Get Up, Action”, nowa wersja była zaś dodatkowo rapowana. W tym samym okresie na rynku nakładem wytwórni Replay Records pojawił się na winylowej 12" singel Super Mega Mix, zawierający na stronie A tytułową wiązankę wydanych wcześniej singli grupy. Na stronie B znalazł się natomiast nowy remix nagrania „Humanity”.
Rok 1989 przyniósł dla grupy pewne zmiany w zakresie wytwórni powiązanej z projektem: nowy singel „I Need Your Love Tonight” ukazał się na rynku nakładem labelu IMC.
W 1991 roku wydano singel z klubowymi remiksami nagrania „Don’t Stop”. Po jego wydaniu projekt zaprzestał swoją działalność.
Zespół powrócił na rynek w roku 2016, wydając nakładem wytwórni Energy Level singel „Full Control” / „Attention”, nawiązujący swoim stylem do brzmienia grupy z lat 80. Trzy lata później, w roku 2019, ukazał się kolejny singel – „You’ll Be Mine” / „Run Away”&lt;ref name="Digital Emotion – You’ll Be Mine / Run Away"&gt;&lt;/ref&gt;, a dwa lata później, w roku 2021, kolejny – „Moving To The Top” / „Supernova”&lt;ref name="Digital Emotion – Moving To The Top / Supernova"&gt;&lt;/ref&gt;.

</doc>
<doc id="1629560" url="https://pl.wikipedia.org/wiki?curid=1629560" title="Michael Brandon">
Michael Brandon

Michael Brandon, właściwie Michael Feldman (ur. 20 kwietnia 1945 w Brooklynie) – amerykański aktor telewizyjny i filmowy.
Życiorys.
Urodził się w Brooklynie, dzielnicy Nowego Jorku w rodzinie żydowskiej Ashkenazi jako syn Miriam (z domu Tumen) i mechanika samochodowego Sola Feldmana. Ma młodszego brata Elliota (ur. 1948) i młodszą siostrę Debi (ur. 1954). Kiedy miał sześć lat jego rodzina przeprowadziła się do Queens. W wieku dziewięciu lat wraz z rodziną przeniósł się do Valley Stream w hrabstwie Nassau w stanie Nowy Jork, gdzie uczęszczał do Memorial Junior High i Valley Stream Central High School. Otrzymał stypendium z Regents College. Po szkole dorabiał jako dostawca.
W latach 1965–1967 uczęszczał na American Academy of Dramatic Arts oraz nowojorskiego Actors Studio. Po debiucie scenicznym w sztuce "Zaklinacz deszczu" ("The Rainmaker", 1968), pracował jako kelner, kierowca samochodu ciężarowego i sprzedawca obwarzanków. Wystąpił na Broadwayu w spektaklu "Czy tygrys założy krawat?" ("Does a Tiger Wear a Necktie?" 1969) u boku Ala Pacino.
Debiutował na ekranie jako Mike Vecchio w komedii "Zakochani i inni" ("Lovers and Other Strangers", 1970) z Diane Keaton. Sławę w ponad 75. krajach świata zwdzięcza kreacji porucznika Jamesa Dempseya w serialu BBC2 "Dempsey i Makepeace na tropie" ("Dempsey &amp; Makepeace", 1985-86).
19 grudnia 1976 ożenił się z amerykańską aktorką Lindsay Wagner. Jednak w 1979 rozwiedli się. W dniu 18 listopada 1989 roku poślubił południowoafrykańską aktorkę Glynis Barber, z którą ma syna Alexandra Maxa (ur. 21 listopada 1992).

</doc>
<doc id="1629561" url="https://pl.wikipedia.org/wiki?curid=1629561" title="Pietà ze Szreńska">
Pietà ze Szreńska

Pietà ze Szreńska drewniana rzeźba gotycka na wyposażeniu kościoła w Szreńsku. 
Wykonana z drewna lipowego pokryta polichromią na bazie farb temperowych (smalty, zieleni malachitowej i minii) na kredowo-klejowej zaprawie. Pietà ze Szreńska jest rzeźbą typowo przyścienną do eksponowania frontalnego, starannie opracowana i wykonana z trzech stron. Zaliczana do przedstawień z grupy piet lirycznych, mających widza wzruszyć a nie przerazić, reprezentuje styl tzw. miękki. Jest reprezentatywnym dziełem dla średniowiecznej, mazowieckiej sztuki sakralnej.
Opis.
Przedstawia Madonnę siedzącą na zielonej skrzyni z miękkim wałkiem na siedzisku, trzymającą na kolanach ciało Chrystusa. Główne założenie kompozycyjne stanowi pionowa linia Marii i krzyżująca się z nią ukośna leżącego na kolanach Chrystusa. Maria prawą ręką podtrzymuje głowę w lewej dłoni trzyma rękę Chrystusa. Sylweta Marii jest nieznacznie pochylona w lewo w kierunku głowy Chrystusa. Jej twarz w zgodzie z zasadą kanonu lirycznego jest łagodnie wymodelowana. Regularne rysy, pociągła twarz z wyraźnie uwypuklonymi policzkami. Brwi ściągnięte uniesione w łagodnym wyrazie cierpienia i zadumy, szerokie czoło, na policzku pod okiem widać spływającą łzę. Maria ubrana jest w czerwoną suknię, po której od głowy do samego dołu fałdami delikatnie spływa maforium. Ciało Jezusa o proporcjach wyraźnie zmniejszonych, szczupłe i subtelne ciężarem przez biodra opiera się na lewym kolanie Marii. Na głowie korona cierniowa, twarz podłużna, oczy duże, zamknięte snem śmierci (otwarte, wywrócone białka), broda bezwładnie opuszczona przez to w niemym udręczeniu rozchylone usta, odsłonięte górne uzębienie. Tors powyżej pasa zwrócony teatralnie ku widzowi, klatka piersiowa znacznie wypięta, widoczne wyraźne żebra i wyraźnie ślady męki. Ręce zebrane w pasie, jedna z dłoni spoczywa w dłoni Marii druga dłoń konwulsyjnie podwinięta. Ciało Chrystusa od pasa prawie do kolan owinięta pofałdowanym białym perizonium. Nogi smukłe, bezwładnie opuszczone ledwie się opierają czubkami stóp na maforium Marii. 
Historia.
Dokładny czas powstania piety i autor lub warsztat nie jest znany. Data wykonania w latach 1430 - 1440 została ustalona przez Tadeusza Dobrzenieckiego, według niego pod względem formalnym i stylistycznym jest ona wiernym naśladownictwem Piety z Drobina. Widoczne w formie i stylistyce wpływy burgundzkie współistnieją z wyraźnymi pierwiastkami prowincjonalnymi, co pozwala snuć domniemanie, że wyszła z rąk miejscowego pomocnika lub ucznia burgundzkiego mistrza związanego z biskupstwem płockim gdzie wcześniej posługę biskupią sprawował Aleksander z Malonne i skąd zaczęły na Mazowsze promieniować wpływy francuskie w sztuce. 
Nie jest znane pierwotne przeznaczenie rzeźby, trudno jest ustalić czy był nim kościół parafialny w Szreńsku. Akta wizytacji generalnej diecezji płockiej mającej miejsce w latach 1775 – 1776 nie wspominają o piecie w kościele szreńskim ani razu. W ślad za znanym faktem częstego przenoszenia cennych obiektów z Płocka na prowincję można wskazać na Płock, ówczesną stolicę Mazowsza, jako miejsce proweniencji piety ze Szreńska.
Pietà od niepamiętnych czasów jest eksponowana we wnętrzu wykutej w północnej ścianie kościoła szreńskiego niszy, ma to negatywny wpływ na cyrkulację powietrza wokół niej co w połączeniu z warunkami klimatycznymi i niefachowymi zabiegami pielęgnacyjnymi przyczyniło się do tego, że na przestrzeni wieków była nieraz na skraju destrukcji. Rzeźba prawie całkowicie utraciła oryginalną polichromię i nosi stwierdzone przez specjalistów ślady ataku drewnojadów mające miejsce prawdopodobnie w dawnych wiekach. Pierwsze profesjonalne zabiegi konserwatorskie mające powstrzymać destrukcję podjęto w 1962 roku jednak ze względu na skalę problemu i brak środków, zabiegi ograniczono do minimum. Gruntowne i kompleksowe prace konserwatorskie przeprowadził w 1983 mgr Zenon Lizun. Ostatnie zabiegi konserwatorskie przywracające rzeźbie dawną świetność przeprowadził Damian Lizun w 2002 roku.

</doc>
<doc id="1629563" url="https://pl.wikipedia.org/wiki?curid=1629563" title="Pukyongosaurus">
Pukyongosaurus

Pukyongosaurus – rodzaj zauropoda z rodziny Euhelopodidae żyjącego we wczesnej kredzie na terenach dzisiejszej Azji.
Gatunek typowy rodzaju, "Pukyongosaurus millenniumi" został opisany w 2001 roku przez Donga, Paika i Kima w oparciu (PKNU-G.102-109) o fragmentaryczny szkielet obejmujący m.in.: siedem niekompletnych kręgów szyjnych, żebro szyjne, niekompletne żebro grzbietowe, niekompletny obojczyk oraz fragmenty innych kości. Skamieniałości odkryto w datowanych na apt lub alb osadach formacji Hasadong w Korei Południowej. Materiał kopalny pochodzi prawdopodobnie od jednego osobnika. Budowa kręgów wskazuje na bliskie pokrewieństwo "Pukyongosaurus" i "Euhelopus". Epitet rodzajowy gatunku typowego pochodzi od Pukyong National University, gdzie zatrudnionych było dwóch autorów opisu zauropoda, zaś gatunkowy oznacza „milenijny” i odnosi się do roku 2000.

</doc>
<doc id="1629564" url="https://pl.wikipedia.org/wiki?curid=1629564" title="Pukyongosaurus millenniumi">
Pukyongosaurus millenniumi



</doc>
<doc id="1629565" url="https://pl.wikipedia.org/wiki?curid=1629565" title="KWK Rydułtowy">
KWK Rydułtowy



</doc>
<doc id="1629566" url="https://pl.wikipedia.org/wiki?curid=1629566" title="Kristen Miller">
Kristen Miller

Kristen Elizabeth Miller (ur. 20 sierpnia 1976 w Manhattan Beach w stanie Kalifornia, USA) – amerykańska aktorka.
Znana głównie z ról w serialach telewizyjnych, pojawiła się między innymi w "USA High", "That's My Bush!", "Czarodziejkach" ("Charmed"), "Agencie w spódnicy" ("She Spies") i "Undressed". Wystąpiła w głównej roli, jako Sarah, w niemieckim slasherze "Basen" ("Swimming Pool – Der Tod feiert mit", 2001).

</doc>
<doc id="1629567" url="https://pl.wikipedia.org/wiki?curid=1629567" title="Linognathus africanus">
Linognathus africanus

Linognathus africanus (ang. "african blue louse", czasem również "african sheep louse") – gatunek wszy należący do rodziny Linognathidae, pasożytujący na kozie domowej ("Capra hircus"), owcy (Ovis aries) i jeleniowatych. Pasożytuje także na bydle w Afryce, Indiach i Ameryce Północnej. Pochodzi z Afryki, gdzie była początkowo pasożytem bydła, kóz i (rzadziej) owiec. Powoduje wszawicę.
Dorosła samica osiąga wielkość 2,0–2,5 mm, samiec zaś 1,5–1,75 mm. Cykl życiowy trwa ok. 4 tygodni. Osobniki dorosłe mają barwę jasnoniebiesko-szarą. Samica składa jaja zwane gniadmi, które są mocowane specjalnym "cementem" u nasady włosa. Pasożytuje na skórze owłosionej głównie na głowie, szyi i grzbiecie. W przypadku silnego opadnięcia może występować na całym ciele. U gospodarzy może wywoływać utratę owłosienia (związaną z utratą krwi oraz zakażeniem bakteryjnym) oraz silny świąd. W wypadku dziko żyjących jeleni w wypadku masywnego zasiedlenia gospodarza może powodować śmierć dorosłego osobnika. Może być również przyczyną śmierci młodych (głównie kóz, rzadziej owiec), które zasiedla już od ok. tygodnia po ich urodzeniu. Powoduje silną anemię i obrzęki kończyn. Łatwo pomylić ją z "Linognathus stenopsis". W Afryce Subsaharyjskiej występuje wśród kóz częściej niż "L. stenopsis".
Leczenie:

</doc>
<doc id="1629571" url="https://pl.wikipedia.org/wiki?curid=1629571" title="Steven Berkoff">
Steven Berkoff

Steven Berkoff, właściwie Leslie Steven Berks (ur. 3 sierpnia 1937 w Londynie) – brytyjski aktor, okazjonalnie scenarzysta i reżyser pochodzenia żydowskiego, którego przodkowie przybyli z Rosji i z Rumunii. Jest patronem Nightingale Theatre w Brighton.
Życiorys.
Wczesne lata.
Urodził się w Stepney, w dystrykcie londyńskiej dzielnicy East End, jako syn Pauline (z domu Hyman) i Alfreda (Berkovitcha) Berksów. Jego ojciec był krawcem. Uczęszczał do Raine's Foundation Grammar School (1948–1950) i Hackney Downs School. Trenował aktorstwo w Webber Douglas Academy of Dramatic Art w Londynie (1958) oraz w L'École Internationale de Théâtre Jacques Lecoq Paryżu (1965) pod kierunkiem Jacques’a Lecoqa.
Kariera.
W czerwcu i lipcu 1962 występował z Repertory Company na scenie Her Majesty’s Theatre w Barrow-in-Furness. W 1968 roku założył grupę teatralną w Londynie, a jego idolem był Laurence Olivier. Grał w sztukach Franza Kafki: "Przemiana" (1969) i "Proces" (1971).
Wystąpił w filmach hollywoodzkich: w "Rambo II" (1985) George’a Pana Cosmatosa wcielił się w postać sadystycznego podpułkownika Podovsky'ego, torturującego Johna Rambo, bohatera kreowanego przez Sylvestra Stallone; pojawił się w roli generała Orlova w filmie Johna Glena "Ośmiorniczka" (1983), na ekranie towarzysząc Rogerowi Moore'owi; w komedii sensacyjnej "Gliniarz z Beverly Hills" (1984) zagrał u boku Eddiego Murphy’ego, wcielając się w postać Victora Maitlanda. Pamiętną w karierze Berkoffa pozostaje rola Adolfa Hitlera w miniserialu ABC "Wojna i pamięć" (1988). Do 2009 wystąpił łącznie w blisko stu filmach.
Od 7 lipca do 8 sierpnia 1998 na deskach Theatre Royal Haymarket grał w napisanym przez siebie monodramie "Shakespeare's Villains".
21 sierpnia 1976 ożenił się z Shelley Lee. Jednak doszło do rozwodu. Związał się z Clarą Fisher, z którą zamieszkał we wschodnim Londynie.

</doc>
<doc id="1629572" url="https://pl.wikipedia.org/wiki?curid=1629572" title="Neudorf">
Neudorf

Ukraina.
Dawna nazwa miejscowości:

</doc>
<doc id="1629574" url="https://pl.wikipedia.org/wiki?curid=1629574" title="Polminowice (gmina)">
Polminowice (gmina)



</doc>
<doc id="1629575" url="https://pl.wikipedia.org/wiki?curid=1629575" title="Pasieka (pszczelarstwo)">
Pasieka (pszczelarstwo)



</doc>
<doc id="1629576" url="https://pl.wikipedia.org/wiki?curid=1629576" title="Wielki Obzyr (gmina)">
Wielki Obzyr (gmina)

Wielki Obzyr (do 1939 "Borowno") – dawna gmina wiejska istniejąca pod administracją polską przez krótki czas w 1939 roku w woj. poleskim (obecnie na Ukrainie). Siedzibą gminy był Wielki Obzyr ("Виликий Обзир").
Gmina Wielki Obzyr powstała 15 lipca 1939 roku w powiecie koszyrskim w woj. poleskim, w związku z przemianowaniem gminy Borowno na "Wielki Obzyr". Po wojnie obszar gminy Wielki Obzyr wszedł w struktury administracyjne Związku Radzieckiego.

</doc>
<doc id="1629587" url="https://pl.wikipedia.org/wiki?curid=1629587" title="Kalipso (malarka)">
Kalipso (malarka)

Kalipso (Kalypso), łac. Calypso (III/II wiek p.n.e.) – malarka grecka działająca ok. 200 r. p.n.e. 
Pliniusz wymienia ją jako autorkę obrazów "Starzec", "Kuglarz Teodor" i "Tancerz Alkistenes". Pliniusz wymienia w "Historii naturalnej" kilka malarek: nie jest jasne, czy Kalipso była jedną z nich, czy też może chodzi tu o temat obrazu wymienionej uprzednio malarki Irene (tj. o nimfę Kalipso).

</doc>
<doc id="1629589" url="https://pl.wikipedia.org/wiki?curid=1629589" title="LANTIRN">
LANTIRN

LANTIRN – zintegrowany system nawigacyjno celowniczy, opracowany przez amerykańską firmę Martin Marietta (obecnie Lockheed Martin), umożliwiający lot na niewielkiej wysokości z omijaniem przeszkód terenowych oraz służący do identyfikacji, wyboru celów i naprowadzania na cele kierowanego uzbrojenia w każdych warunkach pogodowych w dzień i w nocy. LANTIRN jest akronimem nazwy "Low Altitude Navigation and Targeting Infrared for Night" (nocny system nawigacji i celowania w zakresie podczerwieni na niskim pułapie)
Historia.
Prace nad konstrukcją zasobnika rozpoczęły się w firmie Martin Marietta (obecnie Lockheed Martin) w 1980 roku. W 1983 roku przerwano prace nad zasobnikiem z powodu trudności z układem automatycznego rozpoznawania celów – problem rozwiązano rok później, rezygnując z montażu tego układu. W 1984 roku rozpoczęto próby eksploatacyjne LANTIRNa. W listopadzie 1986 roku rozpoczęto produkcje seryjną zasobnika, a 31 marca 1987 roku pierwszy system trafił na uzbrojenie Sił Powietrznych Stanów Zjednoczonych.
Konstrukcja.
LANTIRN składa się z zasobnika nawigacyjnego AN/AAQ-13 i zasobnika celowniczego AN/AAQ-14, umieszczanych pod samolotem. Zasobnik AN/AAQ-13 zawiera radar AN/APN-237A TFR ("Terrain Following Radar") – radar obserwacji i omijania przeszkód terenowych, opracowany przez firmę Texas Instruments (obecnie Raytheon) oraz szerokokątną kamerę FLIR ("Forward Looking Infra Red" – obserwacja przedniej półsfery w podczerwieni) o kącie widzenia 28 x 21°. Układ FLIR wyświetla obraz na wyświetlaczu HUD pilota. Zasobnik nawigacyjny AN/AAQ-13 pozwala na lot i atak w nocy, przy niekorzystnym warunkach pogodowych oraz dużej prędkości przelotowej. Po sprzężeniu zasobnika z układem sterowania samolotu można wykonywać loty na wysokości od 30 do 300 metrów. Zasobnik celowniczy AN/AAQ-14 również zawiera kamerę termowizyjną FLIR ale o znacznie większej rozdzielczości niż ta montowana w zasobniku nawigacyjnym, obraz z kamery wyświetlany jest na monitorach w kabinie załogi, laserowy dalmierzem/znacznik celów dla bomb kierowanych laserowo określający odległość od celu i podświetlający go kodowaną wiązką laserową (w przypadku użycia bomb lotniczych nie kierowanych laserem używana jest funkcja dalmierza) oraz układ automatycznego śledzenia celów ruchomych dla pocisków AGM-65 Maverick naprowadzanych na podczerwień.
Wykorzystanie.
LANTIRN przenoszony jest przez samoloty General Dynamics F-16 Fighting Falcon w wersji C/D Block 40/42 i starsze Block 30/32, McDonnell Douglas F-15E Strike Eagle oraz Grumman F-14 Tomcat.

</doc>
<doc id="1629594" url="https://pl.wikipedia.org/wiki?curid=1629594" title="Płonne (gmina)">
Płonne (gmina)

Płonne (od 1940 "de facto" "Radomin") – dawna gmina wiejska istniejąca "de facto" do 1940 roku, "de jure" do 1954 roku. Nazwa gminy pochodzi od wsi Płonne, lecz siedzibą gminy był Radomin.
Gmina zbiorowa Płonne powstała w 1867 roku w powiecie rypińskim w guberni płockiej. W okresie międzywojennym gmina Sokołowo należała do powiatu rypińskiego w woj. warszawskim. 1 kwietnia 1938 gminę wraz z całym powiatem rypińskim przeniesiono do woj. pomorskiego.
24 października 1940 gminę Płonne zniesiono, przekształcając ją w gminę Radomin ("Reddemin").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelki zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. 
Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939. Tak więc przedwojenna gmina Płonne winna funkcjonować "de iure" także po wojnie, choć w praktyce nadal stosowano zarówno nazewnictwo jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej wylicza gminę Radomin w miejsce gminy Płonne. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Dopiero gmina utworzona w 1973 roku nazywa się formalnie "Radomin".

</doc>
<doc id="1629595" url="https://pl.wikipedia.org/wiki?curid=1629595" title="Sokołowo (gmina)">
Sokołowo (gmina)

Sokołowo (od 1940 "de facto" "Zbójno") – dawna gmina wiejska istniejąca "de facto" do 1940 roku, "de jure" do 1954 roku. Nazwa gminy pochodzi od wsi Sokołowo, lecz siedzibą gminy było Zbójno.
Gmina zbiorowa Sokołowo powstała w 1867 roku w powiecie rypińskim w guberni płockiej. W okresie międzywojennym gmina Sokołowo należała do powiatu rypińskiego w woj. warszawskim. 1 kwietnia 1938 gminę wraz z całym powiatem rypińskim przeniesiono do woj. pomorskiego.
24 października 1940 gminę Sokołowo zniesiono, przekształcając ją w gminę Zbójno ("Raudorf"); równocześnie gromady Głęboczek, Kawno, Obory, Podolina, Sikorek, Sikórz i Stalmierz włączono do sąsiedniej gminy Chrostkowo ("Horstfeld").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelki zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. 
Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, podkreślając szczególnie, że „"gromady Obory, Podolina i Kawno należą do gminy wiejskiej Sokołowo a nie do gminy wiejskiej Chrostkowo"". Tak więc przedwojenna gmina Sokołowo funkcjonowała "de iure" także po wojnie, choć w praktyce nadal stosowano zarówno nazewnictwo jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej wylicza gminę Zbójno w miejsce gminy Sokołowo, a gromady Kawno, Obory, Podolina, Sikórz i Stalmierz nadal zalicza do gminy Chrostkowo. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Dopiero gmina utworzona w 1973 roku nazywa się formalnie "Zbójno".

</doc>
<doc id="1629597" url="https://pl.wikipedia.org/wiki?curid=1629597" title="Dzierzno (gmina)">
Dzierzno (gmina)

Dzierzno (od 1940 "de facto" "Świedziebnia") – dawna gmina wiejska istniejąca "de facto" do 1940 roku, "de jure" do 1954 roku. Nazwa gminy pochodzi od wsi Dzierzno, lecz siedzibą gminy była Świedziebnia.
W okresie międzywojennym gmina Dzierzno należała do powiatu rypińskiego w woj. warszawskim. 1 kwietnia 1938 roku gminę wraz z całym powiatem rypińskim przeniesiono do woj. pomorskiego.
24 października 1940 gminę Dzierzno zniesiono, przekształcając ją w gminę Świedziebnia ("Schwetheim"); Równocześnie gromady Dzierzno i Szynkowizna włączono do sąsiedniej gminy Osiek ("Lindenschanz").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelki zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. 
Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, podkreślając szczególnie, że „"gromady Szynkowizna i Dzierzno należą do gminy wiejskiej Dzierzno a nie do gminy wiejskiej Osiek"". Tak więc przedwojenna gmina Dzierzno funkcjonowała "de iure" także po wojnie, choć w praktyce nadal stosowano zarówno nazewnictwo jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej wylicza gminę Świedziebnia w miejsce gminy Dzierzno, a gromady Dzierzno i Szynkowizna nadal zalicza do gminy Osiek. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Dopiero gmina utworzona w 1973 roku nazywa się formalnie "Świedziebnia".

</doc>
<doc id="1629598" url="https://pl.wikipedia.org/wiki?curid=1629598" title="Czermin (gmina w województwie pomorskim)">
Czermin (gmina w województwie pomorskim)

Czermin (od 1942 "de facto" "Sadłowo") – dawna gmina wiejska istniejąca "de facto" do 1940 roku, "de jure" do 1954 roku. Siedzibą gminy był Czermin (obecnie część wsi Kwiatkowo).
Gmina zbiorowa Czermin powstała w 1867 roku w powiecie rypińskim w guberni płockiej. W okresie międzywojennym gmina Czermin należała do powiatu rypińskiego w woj. warszawskim. 1 kwietnia 1938 gminę wraz z całym powiatem rypińskim przeniesiono do woj. pomorskiego.
Podczas II wojny światowej gminę włączono do nowej Rzeszy; należące przed wojną do gminy Czermin Stawiska włączono do sąsiedniej gminy Osiek ("Lindenschanz"), a należącą przed wojną do gminy Czermin gromadę Zakrocz włączono do nowo utworzonej gminy Rypin ("Rippin-Land"); natomiast do gminy Czermin włączono gromadę Puszcza Rządowa z przedwojennej gminy Pręczki oraz miejscowość Puszcza Leśna, należącą przed wojną do Rypina (obie Puszcze połączono w jedną gromadę). 25 czerwca 1942 gminę Czermin zniesiono, przekształcając ją w gminę Sadłowo ("Sedlau").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelki zmiany w podziale administracyjnym państwa wprowadzone przez okupanta (art. 11). Niejednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. 
Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, podkreślając szczególnie, że „"parc. Stawiska i rum. Stawiska należą do gminy wiejskiej Czermin a nie do gminy wiejskiej Osiek"". Tak więc przedwojenna gmina Czermin funkcjonowała "de iure" także po wojnie, choć w praktyce nadal stosowano zarówno nazewnictwo jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej wylicza gminę Sadłowo w miejsce gminy Czermin, a gromadę Stawiska nadal zalicza do gminy Osiek. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.

</doc>
<doc id="1629600" url="https://pl.wikipedia.org/wiki?curid=1629600" title="Ignacy Porecki">
Ignacy Porecki

Ignacy Porecki, znany także jako Ignacy Reiss, Ludwik ps. "Rajmond" (ur. 1 stycznia 1899 w Podwołoczyskach nad Zbruczem, zm. 3 września 1937 w Lozannie) – polski działacz komunistyczny, rewolucjonista, radziecki szpieg.
Życiorys.
Urodził się w zaborze austriackim, w polsko-żydowskiej rodzinie jako Natan Porecki, syn kupca. Studiował prawo na uniwersytecie w Wiedniu.
Wziął udział w rewolucji październikowej (1917), potem działał w Komunistycznej Partii Robotniczej Polski, za co był aresztowany i skazany na 5 lat więzienia. Został agentem Czeka (po zmianach organizacyjnych - GPU i OGPU) oraz wywiadu Armii Czerwonej, działał pod pseudonimami Ignacy Reiss bądź Ludwik.
W 1922 roku wyjechał z tajną misją do Niemiec, Austrii i do Polski. W 1927 roku otrzymał zadanie utworzenia siatki szpiegowskiej w Wielkiej Brytanii - na swoją bazę wybrał Holandię. Za sukcesy wywiadowcze w 1928 został odznaczony Orderem Czerwonego Sztandaru. W latach trzydziestych działał we Francji. Po procesach moskiewskich oficjalnym listem z 17 lipca 1937 został wezwany do ambasady radzieckiej w Paryżu, lecz odmówił powrotu. 17 lipca 1937 opublikował we francuskich gazetach list otwarty, demaskujący politykę masowych represji Stalina. Nawiązał kontakt z lewicową opozycją i schronił się w Szwajcarii. Zginął zamordowany przez wysłanników Stalina (grupę zorganizowaną przez Siergieja Szpigelglasa). Został zastrzelony przez Władimira Prawdina (Roland Abbiate ps. „Pilot”), agenta NKWD należącego do "Zarządu Zadań Specjalnych".
W 1969 roku we Francji ukazały się wspomnienia Elżbiety Poreckiej – żony Reissa (“Les notres. Vie et mort d’un agent sovietique”), a w 1995 roku godzinny film dokumentalny poświęcił Reissowi szwajcarski reżyser Daniel Kunzi (“Ignaz Reiss, vie et mort d’un revolutionnaire”).

</doc>
<doc id="1629602" url="https://pl.wikipedia.org/wiki?curid=1629602" title="Maria Osterwa-Czekaj">
Maria Osterwa-Czekaj

Maria Tadea Dorota Osterwa-Czekaj (ur. 26 października 1942 w Krakowie) – dziennikarka, działaczka społeczna.
Urodziła się w Krakowie jako córka Juliusza Osterwy i Matyldy z książąt Sapiehów (1906-1983). Jest wnuczką księcia Pawła Jana Sapiehy, rodzonego brata kard. Adama Sapiehy, oraz Matyldy Windisch-Graetz (1873-1968).
Ukończyła podstawową szkołę muzyczną w Krakowie (wiolonczela) oraz Liceum Sióstr Niepokalanek w Szymanowie. Przez dwa lata studiowała architekturę na Politechnice Krakowskiej, następnie studiowała na Wydziale Form Przemysłowych Akademii Sztuk Pięknych im. Jana Matejki w Krakowie. Do 1981 r. była asystentką prof. Andrzeja Pawłowskiego na krakowskiej ASP.
W latach 80. współpracowała z Tajną Komisją Robotniczą Hutników (Solidarność) oraz z tzw. "Bunkrem w kościele w Mistrzejowicach" (pomagała przy wydawaniu druków i wydawnictw podziemnych, organizowała przyjazdy do Krakowa dziennikarzy i zagranicznych gości z darami). W 1989 r. zajęła się organizowaniem propagandowej strony kampanii wyborczej Komitetu Obywatelskiego do parlamentu, a w 1990 r. kampanii KO w wyborach samorządowych. W latach 1990-1991 była dyrektorem biura kongresowego w magistracie.
Do 2000 r. była dziennikarką w Telewizji Kraków. Pełniła funkcję Zastępcy Prezesa Zarządu Fundacji Książąt Czartoryskich. Odwołana z tej funkcji 13 lipca 2011 przez księcia Adama Karola Czartoryskiego, fundatora i prezydenta Rady Fundacji Książąt Czartoryskich.
16 września 1966 r. w Krakowie wyszła za mąż za architekta Jacka Bronisława Czekaja (ur. 1 lipca 1942, zm. 4 października 2008). Z tego małżeństwa urodziło się dwoje dzieci: Jakub Krzysztof (ur. 4 czerwca 1968, żonaty z Dorotą Marią Śpiewalą) oraz Matylda Maria (ur. 5 czerwca 1972 r.).

</doc>
<doc id="1629604" url="https://pl.wikipedia.org/wiki?curid=1629604" title="Liceum Sióstr Niepokalanek w Szymanowie">
Liceum Sióstr Niepokalanek w Szymanowie

Prywatne Gimnazjum i Liceum Sióstr Niepokalanek – szkoła prywatna na prawach szkoły publicznej mieszcząca się w Szymanowie w województwie mazowieckim.
Historia.
Początek istnienia Liceum datuje się na rok 1907. Zezwolono wtedy na otwa­r­cie pla­có­w­ki szko­l­no-wycho­wa­wczej w Kró­le­stwie Polskim. W tym celu 18 września 1907 Maria Ciechanowska kupiła dwupiętrowy pałac Konstantego Lubomirskiego w Szymanowie, w którym zorganizowano klasztor oraz szkołę. Rok później nastąpiło poświęcenie budynku oraz inauguracja roku szkolnego. Początkowo prowadzono gimnazjum, szkołę ludową, ochronkę dla małych dzieci oraz szkołę kroju, szycia i gospodarstwa domowego dla starszych wiejskich dziewcząt. W latach 1910–1914 próbowano likwidować szkołę jako ośrodek polskości. Wśród rozporządzeń Petersburga były między innymi: zakaz używania języka polskiego w wykładach z historii i geografii, uczenia w szkole nauczycielkom, które nie posiadały dyplomów uzyskanych od miejscowych władz oświatowych, nakaz zdjęcia habitów siostrom, które miały obywatelstwo rosyjskie, ograniczenie liczby sióstr przebywających w Szymanowie z 50 do 25, przymusowy wyjazd 12 sióstr, których nazwiska nie były na liście z 1907 roku, zamknięcie ochronki oraz szkoły kroju, zamknięcie kaplicy i zniesienie „trybu klasztornego”, przeniesienie zakładu (szkoły) do Warszawy, by był lepiej strzeżony przez władze bezpieczeństwa i oświatowe.
Główny budynek klasztorny zamieniono na szpital dla zakaźnie chorych (epidemia cholery i tyfusu plamistego, chorych było ok. 1500 osób), siostry zostały pielęgniarkami. W 1915 roku po przesunięciu frontu na wschód na nowo rozpoczęto pracę wychowawczą. 
Pierwsza matura w Szymanowie odbyła się w 1927 roku w istniejącym gimnazjum i liceum na prawach państwowych częściowych (potem na prawach pełnych). 
Przygotowanie do Akcji Katolickiej tzw. PAK, wizyty św. Ojca Maksymiliana Kolbe (Rycerstwo Niepokalanej), wizyty nuncjuszów papieskich m.in. mgr Achillesa Ratti, mgr Francesco Marmaggi, mgr Filippo Cortesi. 
1 września 1939 roku spadły w przypałacowym ogrodzie trzy bomby burząco-palące, pomimo to 15 września rozpoczęto rok szkolny dla 34 uczennic. Trzy dni później „oficjalne” zamknięto gimnazjum i liceum. Rozpoczęło się tajne nauczanie. Zaangażowanych było 18 sióstr nauczycielek, siostry studentki i nauczyciele świeccy. Niemcy zgodzili się jedynie na prowadzenie w Szymanowie szkół: krawieckiej, handlowej później rolniczej (około 200 dziewcząt). Odbywały się nadal tajne komplety dla L.O. oraz Wychowawczyń Przedszkoli dla 730 uczniów i uczennic. Od 1939 do 1945 wydano 178 świadectw ukończenia gimnazjum (mała matura) oraz 177 matur licealnych. 
Siostry prowadziły katechizację, chór kościelny, „przechowalnie” dla dzieci, sierociniec, kursy kroju, szpital. Pałac w Szymanowie dawał schronienie 300 osobom z obozu koncentracyjnego w Pruszkowie, ukrywał Żydówki (przebrane za postulantki).
W 1945 r. kuratorium Warszawskie wydało zgodę na prowadzenie gimnazjum i liceum. W 1999 roku szkoła przekształciła się w Prywatne Żeńskie Gimnazjum Sióstr Niepokalanek w Szymanowie. W 2002 roku w liceum powstały klasy profilowane. W 2021 szkoła utworzyła po raz pierwszy klasę koedukacyjną.

</doc>
<doc id="1629605" url="https://pl.wikipedia.org/wiki?curid=1629605" title="Toivo Loukola">
Toivo Loukola

Toivo Aarne Loukola (ur. 2 października 1902 w Kortesjärvi, zm. 10 stycznia 1984 w Helsinkach) – fiński lekkoatleta, biegacz długodystansowy, mistrz olimpijski.
9 lipca 1928 w Helsinkach, na miesiąc przed igrzyskami olimpijskimi w 1928 w Amsterdamie ustanowił nieoficjalny rekord świata w biegu na 3000 metrów z przeszkodami czasem 9:25,2. Na Igrzyskach był jednym z faworytów biegu na tym dystansie obok kolegów z reprezentacji Paavo Nurmiego i Ville Ritoli. Ritola, wyczerpany po zwycięskim biegu na 5000 metrów rozegranym poprzedniego dnia, nie ukończył biegu finałowego. Loukola oderwał się od Nurmiego po przebiegnięciu 2000 metrów i zwyciężył nad nim z przewagą niemal 10 sekund ustanawiając rekord świata wynikiem 9:21,8. Na tych samych igrzyskach Loukola startował w biegu na 10 000 metrów, w którym zajął 7. miejsce.

</doc>
<doc id="1629608" url="https://pl.wikipedia.org/wiki?curid=1629608" title="Polka Roku">
Polka Roku



</doc>
<doc id="1629609" url="https://pl.wikipedia.org/wiki?curid=1629609" title="Abraham Ber Birnbaum">
Abraham Ber Birnbaum

Abraham Ber Birnbaum (ur. 1865 w Pułtusku, zm. 1923) – kantor, pedagog i teoretyk śpiewu synagogalnego.
Życiorys.
Śpiewał od dziecka, kształcił się w grze na skrzypcach. Przeniósłszy się z rodziną do Łodzi, kształcił się pod kier. C. H. Janowskiego. Opanował harmonię, kontrapunkt i instrumentację. Był następnie kantorem-szochetem początkowo w Héthárs na Węgrzech, a następnie w Prostejowie na Morawach. W 1891 r. powrócił do Polski i osiadł w Przasnyszu, gdzie pełnił obowiązki kantora-szocheta. W 1893 r. wyjechał do Częstochowy na zaproszenie Henryka Markusfelda (filantropa, przemysłowca i miłośnika sztuki, ówczesnego prezesa gminy wyznaniowej), gdzie został kantorem Nowej Synagogi. Kształcił się muzycznie (kontrapunkt, harmonia instrumentacji). Stworzył stowarzyszenie zawodowe kantorów, polsko-żydowskie Stowarzyszenie Artystyczne „Lira”. Wydawał „Miesięcznik dla Kantorów”. Napisał podręcznik "Ogólna teoria śpiewu" (1902) oraz monumentalne dzieło "Sztuka kantorstwa". W 1906 założył świecką szkołę kantorów kształcącą śpiewaków synagogalnych.
W 1906 r. założył w Częstochowie pierwszą świecką szkołę kantorów. Program nauczania szkoły obejmował podstawy ogólnego wykształcenia muzycznego oraz specjalistycznego śpiewu liturgicznego. Rok później zorganizował w Warszawie pierwszy zjazd kantorów, w trakcie którego powołany został też pierwszy związek kantorów. W częstochowskiej szkole kantorów Abrahama Ber Birnbauma kształcił się Maks Motł Goldfarb (1881-1946), Icchak Szerman i Pinchas Szerman ze Staszowa.
Od 1909 r. pracował nad "Sztuką kantorstwa". Wydana w 1912 r. obudziła duże zainteresowanie. Brał czynny udział w życiu żydowskiej inteligencji. Publikował eseje w pismach „Ha-Cefira”, „Haolam” i w żydowskiej prasie łódzkiej, jako zwolennik Haskali, wypowiadał się m.in. na temat chasydyzmu i działalności wybitnego cadyka Mendla z Kocka. Komponował kameralne utwory na skrzypce i fortepian, melodie popularne. W 1913 r. skonfliktowany z ortodoksami i członkami rady gminy, wyjechał do Łodzi. Porzucił pracę kantora i działalność pedagogiczną. Zajął się publicystyką i kompozycją.
Dwie córki A. B. Birnbauma zostały wybitnymi śpiewaczkami, trzecia Helena Gruszecka – aktorką (w „Reducie” Osterwy, później u S. Jaracza). Jego starszy syn, porucznik Mieczysław Birnbaum był pierwszym tłumaczem Babla i Zoszczenki (kawaler Virtuti Militari), szef Wydziału Politycznego M.S.Wojskowych, delegat Piłsudskiego do rokowań z bolszewikami (zamordowany w Katyniu). Młodszy syn, Stanisław, podoficer IV dywizji gen. Żeligowskiego, starszym sierżantem 28 pułku Strzelców Kaniowskich (w 1920 r. odznaczony Krzyżem Niepodległości), był technikiem-włókniarzem, członkiem Stowarzyszenia Wolnomyślicieli Polskich.

</doc>
<doc id="1629610" url="https://pl.wikipedia.org/wiki?curid=1629610" title="Mityng lekkoatletyczny Pedro’s Cup 2007">
Mityng lekkoatletyczny Pedro’s Cup 2007

2. Mityng lekkoatletyczny Pedro’s Cup − letni mityng Pedro’s Cup został rozegrany 19 września 2007 roku na stadionie Orła w Warszawie.

</doc>
<doc id="1629611" url="https://pl.wikipedia.org/wiki?curid=1629611" title="Liszt">
Liszt



</doc>
<doc id="1629613" url="https://pl.wikipedia.org/wiki?curid=1629613" title="Louis Berlioz">
Louis Berlioz



</doc>
<doc id="1629617" url="https://pl.wikipedia.org/wiki?curid=1629617" title="Mo Farah">
Mo Farah

Mo Farah, właśc. Mohammed Muktar Jama Farah ur. Hussein Abdi Kahin (ur. 23 marca 1983 w Gabiley) – brytyjski lekkoatleta, specjalizujący się w biegach przełajowych i w długodystansowych.
Rodzice zawodnika poznali się w Somalii podczas wakacji ojca, który jest Brytyjczykiem. Matka natomiast jest Somalijką. Farah przeprowadził się do Wielkiej Brytanii mając 8 lat. Początkowo chciał być piłkarzem, jednak jego szybkość na boisku została szybko dostrzeżona dzięki czemu zaczął biegać.
Najważniejszymi jego osiągnięciami są: sześciokrotne mistrzostwo świata (2011, 2013, 2015 i 2017), pięciokrotne mistrzostwo Europy, mistrzostwo Europy w biegach przełajowych (2006), halowe mistrzostwo Europy w biegu na 3000 metrów i cztery złote medale olimpijskie, z Londynu na 5000m i 10 000m (2012) oraz z Rio de Janeiro na 5000 m i 10 000 m (2016). Na koniec sezonu 2010 zajął trzecie miejsce w kolejnej edycji plebiscytu European Athlete of the Year Trophy przegrywając z francuskim sprinterem Christophe Lemaitre oraz oszczepnikiem z Norwegii Andreasem Thorkildsenem. Zarówno rok, jak i dwa lata później, zwyciężył w tym plebiscycie. Jako pierwszy w historii zdobył mistrzostwo świata na kolejnych trzech czempionatach na dystansie 5000 metrów (Daegu 2011, Moskwa 2013, Pekin 2015). Po złotym i srebrnym medalu w Londynie zakończył karierę na stadionie, skupiając się wyłącznie na startach w maratonach i półmaratonach.
12 lipca 2022 w wywiadzie dla BBC wyznał, że został nielegalnie sprowadzony do Wielkiej Brytanii jako dziecko i był zmuszany do niewolniczej pracy jako służba domowa. W tym samym wywiadzie ogłosił, że jego prawdziwe imię to Hussein Abdi Kahin, a jego obecne personalia otrzymał od nieznanej mu kobiety, która pośredniczyła w jego transporcie, gdy miał 9 lat.

</doc>
<doc id="1629619" url="https://pl.wikipedia.org/wiki?curid=1629619" title="Wołodymyr Sawczenko-Bilski">
Wołodymyr Sawczenko-Bilski

Wołodymyr Ołeksandrowycz Sawczenko-Bilski, ukr. Володимир Олександрович Савченко-Більський (ur. we wsi Oleniwcy w guberni czernihowskiej, zm. 21 września 1955 we Francji) – rosyjski, a następnie ukraiński wojskowy (generał chorąży), oficer Ukraińskiego Wojska Wyzwoleńczego podczas II wojny światowej, emigracyjny publicysta
Życiorys.
Od 1888 r. służył w armii rosyjskiej. W 1893 r. ukończył junkierską szkołę piechoty, po czym awansował do stopnia podporucznika. Służył w 22 Niżnienowogrodzkim Pułku Piechoty. W 1902 r. został do Floty Czarnomorskiej. Od 1907 r. był członkiem ukraińskiego kręgu „Kobzar'” w Sewastopolu. 6 grudnia 1915 r. awansował na podpułkownika. Od 1917 r. w stopniu pułkownika dowodził sewastopolskim półekipażem. Działał w ukraińskim ruchu narodowym na Krymie. Został członkiem Rady Sewastopolskiej Ukraińskiej Rady Czarnomorskiej. 23 grudnia 1917 r. objął funkcję dyrektora kancelarii Sekretariatu Centralnej Rady w Kijowie. Jednocześnie był dyrektorem departamentu Ministerstwa Morskiego. Zasłużył się w tworzeniu ukraińskiej floty morskiej i jednostek piechoty morskiej. Był inicjatorem powołania szkół kadetów morskich w Mikołajowie, Sewastopolu i Kamieńcu Podolskim. Doszedł do stopnia kontradmirała. 19 kwietnia 1920 r. stanął na czele Morskiego Sztabu Generalnego Armii Czynnej Ukraińskiej Armii Ludowej. Od 4 sierpnia tego roku był zastępca szefa Zarządu Floty Morskiej. Następnie stanął na czele Głównego Zarządu Wojskowo-Morskiego. W 1921 r. wraz z innymi żołnierzami sił zbrojnych Ukraińskiej Republiki Ludowej został internowany w Polsce. Przez pewien czas mieszkał w Tarnowie. Następnie wyjechał do Francji.
W 1943 r. był jednym z inicjatorów formowania Ukraińskiego Wojska Wyzwoleńczego w okupowanej Francji. Po zakończeniu wojny mieszkał we Francji. Był autorem licznych artykułów dotyczących historii ukraińskiej floty wojennej, opublikowanych w pismach „Tabor”, „Za derżawnist”, „Ukrajinśkyj inwalid”, „Litopys czerwonoji kałyny” i innych.

</doc>
<doc id="1629622" url="https://pl.wikipedia.org/wiki?curid=1629622" title="Ksenija Balta">
Ksenija Balta

Ksenija Balta (ur. 1 listopada 1986 w Mińsku) – estońska lekkoatletka specjalizująca się w skoku w dal.
Na początku kariery startowała głównie w wielobojach zajmując w 2005 odległe miejsce w pięcioboju na halowych mistrzostwach Europy oraz zdobywając brązowy medal mistrzostw Europy juniorów w siedmioboju. Od 2006 skupiła się na skoku w dal – w tej konkurencji nie udało jej się awansować do finału czempionatu Starego Kontynentu (2006) oraz igrzysk olimpijskich (2008). Na początku 2009 zdobyła w Turynie halowe mistrzostwo Europy w skoku w dal, a kilka miesięcy później uplasowała się na ósmym miejscu mistrzostw globu. Po zajęciu czwartej lokaty na halowym czempionacie świata w Dosze w marcu 2010 nie udało jej się, w końcu lipca, awansować do finału mistrzostw Europy.
Z powodu kontuzji nie wzięła udziału w igrzyskach olimpijskich w Londynie. Po powrocie do rywalizacji, zajęła 7. miejsce na halowych mistrzostwach świata w Portland (2016). W tym samym roku była czwarta na mistrzostwach Europy oraz zajęła 6. miejsce podczas igrzysk olimpijskich w Rio de Janeiro, natomiast w 2017 piąta zawodniczka halowych mistrzostw Europy w Belgradzie.
Wielokrotna medalistka mistrzostw Estonii, reprezentantka kraju w meczach międzypaństwowych i pucharze Europy w wielobojach lekkoatletycznych.
Rekordy życiowe w skoku w dal: stadion – 6,87 (8 sierpnia 2010, Tallinn); hala – 6,87 (7 marca 2009, Turyn). Wyniki Balty są aktualnymi rekordami Estonii, sportsmenka jest także rekordzistką swojego kraju w biegu na 60 metrów w hali (7,29 w 2016), biegu na 100 metrów (11,35 w 2014), biegu na 200 metrów (23,05 w 2006) oraz biegu na 60 metrów przez płotki (8,16 w 2010). Swój najlepszy wynik w siedmioboju – 6180 pkt. – Balta uzyskała w 2006 w Arles.

</doc>
<doc id="1629623" url="https://pl.wikipedia.org/wiki?curid=1629623" title="Niina Koskela">
Niina Koskela

Niina Koskela (ur. 8 sierpnia 1971) – fińska szachistka, pierwsza arcymistrzyni w historii tego kraju (tytuł otrzymała w 2006 roku), w latach 2004–2009 występowała pod nazwiskiem Sammalvuo (była wówczas żoną fińskiego mistrza międzynarodowego Tapani Sammalvuo). Od 2012 r. reprezentuje barwy Norwegii.
Kariera szachowa.
Do ścisłej czołówki fińskich szachistek należy od początku lat 90. XX wieku. Pomiędzy 1990 a 2008 r. siedmiokrotnie brała udział w szachowych olimpiadach (w tym czterokrotnie na najtrudniejszej I szachownicy), w 1998 r. zdobywając brązowy medal za indywidualny wynik na II szachownicy. Była również czterokrotną uczestniczką drużynowych mistrzostw Europy (3 razy na I szachownicy), w 1992 r. za wynik na II szachownicy otrzymała medal srebrny. Wielokrotnie startowała w finałach indywidualnych mistrzostw Finlandii, trzykrotnie zdobywając tytuły mistrzyni kraju (1990, 2002, 2008).
W 1991 r. wystąpiła w turnieju międzystrefowym (eliminacji mistrzostw świata), rozegranym w Suboticy (w turnieju zajęła 34. miejsce). W 1999 r. zwyciężyła w turnieju strefowym w Helsinkach i zakwalifikowała się do rozegranego w 2000 r. w New Delhi pucharowego turnieju o mistrzostwo świata. W I rundzie odniosła spory sukces, eliminując Subbaraman Vijayalakshmi, ale w II przegrała z Naną Ioseliani i odpadła z dalszej rywalizacji.
Normy na tytuł arcymistrzyni wypełniła na olimpiadach w Bledzie (2002) i Turynie (2006). W 2002 r. podzieliła II m. (za Inguną Erneste, wspólnie z Jekatieriną Połownikową) w kołowym turnieju w Vammali.
Najwyższy ranking w dotychczasowej karierze osiągnęła 1 kwietnia 2003 r., z wynikiem 2312 punktów zajmowała wówczas 1. miejsce wśród fińskich szachistek.

</doc>
<doc id="1629625" url="https://pl.wikipedia.org/wiki?curid=1629625" title="Antonina Kriwoszapka">
Antonina Kriwoszapka

Antonina Władimirowna Kriwoszapka (ros. Антонина Владимировна Кривошапка; ur. 21 lipca 1987 w Rostowie nad Donem) – rosyjska lekkoatletka, specjalizująca się w biegu na 400 m.
Najważniejszym jej osiągnięciem jest srebro igrzysk olimpijskich w Londynie (2012). Ma ona na swoim koncie także brązowe medale mistrzostw świata w Berlinie (2009) i w Moskwie (2013), lecz w wyniku powtórnego przebadania próbek w 2017 roku medale te zostały jej odebrane. W tym samym sezonie zdobyła halowe mistrzostwo Europy w biegu na 400 m. Podczas mistrzostw Europy w Barcelonie, w 2010 roku sięgnęła po brązowy medal w biegu na 400 metrów kobiet, oraz złoty medal w sztafecie 4 × 400 m.
Rekordy życiowe.
Stadion
Hala

</doc>
<doc id="1629626" url="https://pl.wikipedia.org/wiki?curid=1629626" title="Rainbow Francks">
Rainbow Francks

Rainbow Sun Francks (ur. 3 grudnia 1979 w Toronto) – kanadyjski aktor i autor piosenek. 
Życiorys.
Urodził się w Toronto, w stanie Ontario, w Kanadzie jako syn Lili Red Eagle (z domu Clark), afroamerykańskiej tancerki, i Donalda „Dona” Harveya Francksa, kanadyjskiego aktora i muzyka. Ma siostrę Cree Summer (ur. 7 lipca 1969). Jego imię dosłownie znaczy „Tęczowe słońce” (Rainbow - tęcza; Sun - Słońce). 
Debiutował na małym ekranie jako Frank Johnson w telewizyjnym westernie CBS "Czarny Lis: Cena spokoju" ("Black Fox: The Price of Peace", 1995) i "Czarny Lis: Dobry i zły" ("Black Fox: Good Men and Bad", 1995) u boku Christophera Reeve’a. Był członkiem Komitetu Plains Cree First Nation. Występuje też w zespole The Oddities. W 2000 za rolę Hanka Johnsona w melodramacie "Pieśń o złamanym sercu" ("One Heart Broken Into Song", 1999) zdobył nominację do Nagrody Gemini za najlepszy występ aktora w roli drugoplanowej w programie lub miniserialu dramatycznym. Rozpoznawalność przyniosła mu rola porucznika Aidena Forda w serialu "" ("Stargate: Atlantis", 2004–2008). 

</doc>
<doc id="1629628" url="https://pl.wikipedia.org/wiki?curid=1629628" title="Paukenschlag">
Paukenschlag



</doc>
<doc id="1629629" url="https://pl.wikipedia.org/wiki?curid=1629629" title="Felicjan Filip Wołodkowicz">
Felicjan Filip Wołodkowicz

Felicjan Filip Wołodkowicz herbu Radwan (ur. 1697, zm. 12 stycznia 1778 w dobrach Cumań) – duchowny greckokatolicki, bazylianin, od 1730 do 1758 biskup chełmski, w latach 1756–1758 administrował diecezją włodzimiersko-brzeską, następnie od 1758 do 1778 był biskupem włodzimiersko-brzeskim. W latach 1756–1762 koadiutor w Kijowie, od 1762 metropolita kijowski, archimandryta dermański w 1730 roku.
Życiorys.
Studiował w Braniewie. Metropolita Felician-Filip był stryjem Michała Wołodkiewicza, „wielkiego junaka”, „albańczyka”, stronnika Karola Radziwiłła, rozstrzelanego 1760 za gwałt na Trybunałe Litewskim.

</doc>
<doc id="1629632" url="https://pl.wikipedia.org/wiki?curid=1629632" title="Kurza ślepota">
Kurza ślepota



</doc>
<doc id="1629638" url="https://pl.wikipedia.org/wiki?curid=1629638" title="Rodgersja kasztanowcolistna">
Rodgersja kasztanowcolistna

Rodgersja kasztanowcolistna ("Rodgersia aesculifolia") – gatunek byliny należący do rodziny skalnicowatych. Pochodzi z górskich obszarów środkowych Chin. W Polsce jest czasami uprawiana jako roślina ozdobna. Liście przypominają z wyglądu liście kasztanowca i stąd pochodzi łacińska i polska nazwa gatunkowa tej rośliny.

</doc>
<doc id="1629639" url="https://pl.wikipedia.org/wiki?curid=1629639" title="Mistrzostwa Polski w Tenisie Stołowym 2009">
Mistrzostwa Polski w Tenisie Stołowym 2009

Mistrzostwa Polski w Tenisie Stołowym 2009 – 77. edycja mistrzostw, która odbyła się w dniach 6–8 marca 2009 roku w Ostródzie. W mistrzostwach kraju zadebiutowała triumfatorka Europa Top 12 2009 – Li Qian. 

</doc>
<doc id="1629640" url="https://pl.wikipedia.org/wiki?curid=1629640" title="Rodgersia aesculifolia">
Rodgersia aesculifolia



</doc>
<doc id="1629644" url="https://pl.wikipedia.org/wiki?curid=1629644" title="Frey">
Frey

Osoby o nazwisku "Frey":

</doc>
<doc id="1629645" url="https://pl.wikipedia.org/wiki?curid=1629645" title="Linognathus ovillus">
Linognathus ovillus

Linognathus ovillus – gatunek wszy należący do rodziny Linognathidae, pasożytujący na owcach; powoduje chorobę wszawicę. 
Samiec długości 2,25 mm, samica 2,5 mm. Są silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na powłokach brzusznych, głowie, szyi i okolicach nasady ogona. W przypadku silnego opadnięcia może występować na całym ciele. Kosmopolityczny.

</doc>
<doc id="1629649" url="https://pl.wikipedia.org/wiki?curid=1629649" title="Corona 84">
Corona 84

Corona 84 – amerykański satelita wywiadowczy. Dwunasty, ostatni statek serii Keyhole-5 "ARGON" tajnego programu CORONA. Jego zadaniem miało być wykonanie wywiadowczych zdjęć Ziemi. Część filmu (15%) była uszkodzona oddziaływaniem flar słonecznych, inna część była rozmazana.
Udane misje serii KH-5 wykonały łącznie 38 578 zdjęć na prawie 6859 metrach taśmy filmowej.
Ładunek dodatkowy.
Wraz z Coroną 84 wyniesiono również eksperyment Starflash 1B, oznaczony w katalogu SATCAT jako A00381, ale posiadającego takie samo oznaczenie COSPAR, co Corona 84.

</doc>
<doc id="1629651" url="https://pl.wikipedia.org/wiki?curid=1629651" title="Starflash 1B">
Starflash 1B



</doc>
<doc id="1629652" url="https://pl.wikipedia.org/wiki?curid=1629652" title="Starflash 1A">
Starflash 1A



</doc>
<doc id="1629658" url="https://pl.wikipedia.org/wiki?curid=1629658" title="Rainbow Sun Francks">
Rainbow Sun Francks



</doc>
<doc id="1629659" url="https://pl.wikipedia.org/wiki?curid=1629659" title="Ross Taylor">
Ross Taylor

Ross Croft Taylor (ur. 26 kwietnia 1902 w Toronto, zm. 3 maja 1984) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1629660" url="https://pl.wikipedia.org/wiki?curid=1629660" title="KKK MOSiR Krosno">
KKK MOSiR Krosno

Krośnieński Klub Koszykówki Miejski Ośrodek Sportu i Rekreacji Krosno – klub koszykarski z Krosna. Założony w 2000 roku. W sezonie 2015/2016 zwyciężył w I lidze koszykówki, uzyskując prawo gry w Polskiej Lidze Koszykówki w sezonie 2016/2017. Od sezonu 2013/2014 klub występuje pod nazwą Miasto Szkła Krosno.
Historia.
Sezon po sezonie:
2000/2001 – III liga podkarpacka, 4 miejsce
2001/2002 – III liga podkarpacka, 3 miejsce
2002/2003 – III liga podkarpacka, 5 miejsce
2003/2004 – III liga małopolska, 3 miejsce, 2 miejsce w turniejach barażowych i awans do II ligi
2004/2005 – II liga, 5 miejsce
2005/2006 – II liga, 5 miejsce
2006/2007 – II liga, 3 miejsce,
2007/2008 – II liga, 2 miejsce po sezonie zasadniczym, odpadnięcie w I fazie Play Off z AZS AWF Katowice, wykupienie "dzikiej karty" uprawniającej do gry w I lidze
2008/2009 – I liga, 2 miejsce po sezonie zasadniczym, odpadnięcie w ćwierćfinale Play Off ze Stalą Stalowa Wola po porażce 3:2
2009/2010 – po przegranej 2:1 w playout – zespół spada do II ligi
2010/2011 – II liga, 1 miejsce po sezonie zasadniczym (29 zwycięstw i 1 porażka z drużyna z końca stawki), zwycięstwo w play off (3:0 z AZS AWF Katowice i 3:2 w finale z Polonią Przemyśl), awans do I ligi.
2011/2012 I liga podkarpacka 13 miejsce [ Zwycięstwo w play out z MKS Start Lublin 3:2 ]
2012/2013 – I liga – 7 miejsce (PO przegrana w finale ze Śląskiem Wrocław)
2013/2014 - I liga - 3 miejsce (PO przegrana w półfinale z Polfarmexem Kutno oraz zwycięstwo w meczu o trzecie miejsce z Wikaną Start Lublin)
2014/2015 - I liga - 3 miejsce (PO przegrana w półfinale z Sokołem Łańcut oraz zwycięstwo w meczu o trzecie miejsce z Legią Warszawa.)
2015/2016 - I liga - 1 miejsce (PO wygrana z Legią Warszawa, awans do Tauron Basket Ligi)
2016/2017 - Polska Liga Koszykówki - 12 miejsce
Składy historyczne.
Sezon 2017/2018.
Stan na 4 lutego 2018, na podstawie.
W trakcie sezonu odeszli: Devante Wallace (12.10.2017), Michał Baran (trener – 30.11.2017), Seid Hajrić (1.12.2017)
W trakcie sezonu przyszli: Nick Madray (3.02.2018)

</doc>
<doc id="1629661" url="https://pl.wikipedia.org/wiki?curid=1629661" title="Cryptomeria">
Cryptomeria



</doc>
<doc id="1629662" url="https://pl.wikipedia.org/wiki?curid=1629662" title="Jason Junosza Smogorzewski">
Jason Junosza Smogorzewski

Jason Junosza Smogorzewski, imię świeckie Jan (ur. 3 marca 1715 – zm. 1 listopada 1788 roku w Radomyślu) – arcybiskup metropolita unicki.
Życiorys.
Pochodził z polskiej rodziny szlacheckiej herbu Junosza, obrządku łacińskiego, która posiadała dobra na Litwie. W 1731 wstąpił do nowicjatu bazylianów w Byteniu, zmieniając obrządek na unicki i przyjmując imię Jason (jego chrzestne imię brzmiało Jan). W latach 1734-1740 studiował w Kolegium Greckim św. Atanazego w Rzymie. W 1740 przyjął święcenia kapłańskie i wrócił do Polski. Przebywał w klasztorach bazyliańskich w Supraślu i Warszawie, a potem w Połocku, u boku miejscowego arcybiskupa unickiego, Floriana Hrebnickiego. Od 1748 oficjał bracławski.
Od 1752 do 1758 przebywał w Rzymie, jako przedstawiciel Hrebnickiego, wtedy już metropolity kijowskiego. Tam został konsekrowany w 1758 na biskupa witebskiego (sufragania archidiecezji połockiej). Przeprowadził przebudowę katedry św. Sofii w Połocku. W 1762 objął arcybiskupstwo połockie. W 1764 roku był elektorem Stanisława Augusta Poniatowskiego z województwa połockiego. Zwalczał wpływy prawosławia w swej archidiecezji. W 1767 został kawalerem Orderu Świętego Stanisława. Podczas konfederacji barskiej poparł partię królewską w województwie połockim. Po pierwszym rozbiorze Polski, ponieważ większość jego archidiecezji znalazła się w Rosji, złożył hołd carycy Katarzynie II, jednocześnie zapewniając o swej lojalności króla Stanisława Augusta Poniatowskiego. W 1779 po śmierci metropolity Felicjana Filipa Wołodkowicza powrócił do Polski i objął administrację metropolii kijowskiej, czynił jednocześnie starania o zatrzymanie arcybiskupstwa połockiego, na co Katarzyna II nie zgodziła się. Przyczynił się wówczas do reorganizacji bazylianów i ufundowania unickiej cerkwi Zaśnięcia Matki Bożej w Warszawie. W 1781 został metropolitą kijowskim. Podlegały mu diecezje unickie w Polsce i w Galicji. Stanowczo zwalczał prawosławną agitację, popadł przez to w konflikt z ambasadorem carskim. W Radomyślu podjął budowę centrum metropolitarnego, obejmującego katedrę Św. Trójcy, pałac, bibliotekę, seminarium duchowne i park. Zarówno w życiu prywatnym, jak i w stosunkach kościelnych posługiwał się głównie językiem polskim. Od 1788 czynił starania o uzyskanie miejsca w senacie dla metropolitów unickich – te zabiegi przerwała mu śmierć.

</doc>
<doc id="1629664" url="https://pl.wikipedia.org/wiki?curid=1629664" title="Polyplacidae">
Polyplacidae

Polyplacidae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą. 
Polyplacidae stanowią rodzinę składającą się obecnie z ponad 15 rodzajów :

</doc>
<doc id="1629665" url="https://pl.wikipedia.org/wiki?curid=1629665" title="Ingūna Erneste">
Ingūna Erneste

Ingūna Erneste (ur. 23 maja 1966) – łotewska szachistka, arcymistrzyni od 1992 roku.
Kariera szachowa.
Pierwszy znaczący sukces na arenie międzynarodowej odniosła w 1984 r. w Katowicach, gdzie zdobyła brązowy medal mistrzostw Europy juniorów do 20 lat. W 1990 i 1991 r. uczestniczyła w finałowych turniejach o mistrzostwo Związku Radzieckiego kobiet. Po rozpadzie ZSRR od razu znalazła się w ścisłej czołówce łotewskich szachistek, w 1992 r. występując na I szachownicy narodowej drużyny podczas szachowej olimpiady w Manili oraz na drużynowych mistrzostwach Europy w Debreczynie. W turniejach olimpijskich startowała jeszcze trzykrotnie (1994, 2004, 2008), była również uczestniczką DME w 1997 roku.
W 2002 r. zdobyła w Rydze tytuł mistrzyni Łotwy, natomiast w 2005 r. (ponownie w Rydze) – tytuł wicemistrzyni kraju. Do jej sukcesów w turniejach międzynarodowych należą m.in. III m. w Dreźnie (1993, za Natašą Bojković i Jordanką Micić), III m. w Wiśle (1994, za Hanną Ereńską-Radzewską i Martą Lityńską), I m. w Wiśle (1995) oraz I m. w Vammali (2002).
Najwyższy ranking w karierze osiągnęła 1 lipca 1992 r., z wynikiem 2365 punktów dzieliła wówczas 24-26. miejsce (wspólnie z Natašą Bojković i Cristiną-Adelą Foişor) na światowej liście FIDE, jednocześnie zajmując 1. miejsce wśród łotewskich szachistek. Od 2000 r. w turniejach klasyfikowanych przez Międzynarodową Federację Szachową startuje bardzo rzadko.

</doc>
<doc id="1629666" url="https://pl.wikipedia.org/wiki?curid=1629666" title="Inguna Erneste">
Inguna Erneste



</doc>
<doc id="1629668" url="https://pl.wikipedia.org/wiki?curid=1629668" title="Wesz królicza">
Wesz królicza

Wesz królicza ("Haemodipsus ventricosus") – gatunek wszy należący do rodziny Polyplacidae, pasożytujący na króliku europejskim ("Oryctolagus cuniculus"). Powoduje chorobę wszawicę. 
Samiec długości 1,0 mm, samica 1,5 mm. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze.Gatunek kosmopolityczny.

</doc>
<doc id="1629669" url="https://pl.wikipedia.org/wiki?curid=1629669" title="Kosmos 42">
Kosmos 42

Kosmos 42 – radziecki satelita telekomunikacyjny wysłany wraz z bliźniaczym satelitą Kosmos 43; czwarty statek typu Strzała.

</doc>
<doc id="1629670" url="https://pl.wikipedia.org/wiki?curid=1629670" title="Kosmos 43">
Kosmos 43

Kosmos 43 – radziecki satelita telekomunikacyjny wysłany wraz z bliźniaczym Kosmos 42; piąty statek typu Strzała.

</doc>
<doc id="1629671" url="https://pl.wikipedia.org/wiki?curid=1629671" title="Norbert Mueller">
Norbert Mueller

Norbert Edward „Stuffy” Mueller (ur. 14 lutego 1906 w Waterloo, zm. 6 lipca 1956 w Toronto) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1629673" url="https://pl.wikipedia.org/wiki?curid=1629673" title="Trzej muszkieterowie (film 1973)">
Trzej muszkieterowie (film 1973)

Trzej muszkieterowie (ang. "The Three Musketeers") – brytyjsko-amerykański film przygodowy z 1973 roku w reżyserii Richarda Lestera. Adaptacja pierwszej części powieści o tym samym tytule autorstwa Alexandre’a Dumasa.
Opis fabuły.
Młody i ubogi Gaskończyk D’Artagnan, nauczony jedynie władać szpadą, lecz żądny dworskiej kariery, wyrusza do Paryża, mając przy sobie listy polecające do pana de Treville, sprawującego pieczę nad królewskimi muszkieterami. Po przybyciu do stolicy D’Artagnan naraża się kolejno trzem muszkieterom: Athosowi, Porthosowi i Aramisowi, ale do naznaczonych mu pojedynków nie dochodzi, gdyż na placu zjawiają się wspólni wrogowie – gwardia kardynała. D’Artagnan dzielnie wspiera muszkieterów, zyskując ich wdzięczność i przyjaźń.
Produkcja.
Chociaż akcja filmu rozgrywa się we Francji, zdjęcia kręcono wyłącznie na terenie Hiszpanii w następujących lokalizacjach:
Nagrody i nominacje.
Złote Globy 1974
Nagrody BAFTA 1974

</doc>
<doc id="1629674" url="https://pl.wikipedia.org/wiki?curid=1629674" title="Carl Crack">
Carl Crack

Carl Crack (ur. jako Karl Böhm 5 maja 1971 w Suazi, zm. 6 września 2001 w Berlinie) – niemiecki muzyk nurtu techno i digital hardcore, najbardziej znany jako członek zespołu Atari Teenage Riot w latach 1992–2000. W 1998 roku wydał swój jedyny album solowy "Black Ark", zainspirowany muzyką dub.
Po trasie koncertowej promującej trzeci album Atari Teenage Riot "60 Second Wipe Out", członkowie zespołu zdecydowali się na kariery solowe. Jego muzyczne kontrybucje pojawiły się na wydanym w 2002 roku albumie zespołu Cobra Killer "The Third Armpit" w piosence „Starsign Fuck”.
6 września 2001 roku Carl Crack został znaleziony martwy w swoim apartamencie w Berlinie, zmarł prawdopodobnie wskutek przedawkowania narkotyków. Miał 30 lat.

</doc>
<doc id="1629675" url="https://pl.wikipedia.org/wiki?curid=1629675" title="Carl Böhm">
Carl Böhm



</doc>
<doc id="1629677" url="https://pl.wikipedia.org/wiki?curid=1629677" title="Joseph Albert Sullivan">
Joseph Albert Sullivan

Joseph Albert Taylor Sullivan (ur. 8 stycznia 1901 w Toronto w prowincji Ontario, zm. 30 września 1988 tamże) – kanadyjski hokeista, polityk, chirurg, lekarz, złoty medalista zimowych igrzysk olimpijskich w Sankt Moritz.
W latach trzydziestych zrobił specjalizację z otorynolaryngologii. Podczas II wojny światowej służył w Royal Canadian Air Force. Po wojnie został profesorem na uniwersytecie w Toronto. Jednym z jego pacjentów był premier John Diefenbaker. W 1957 roku został wybrany do Senatu z ramienia Partii Konserwatywnej. Był również rycerzem zakonu bożogrobców i kawalerem Wielkiego Orderu Świętego Grzegorza.

</doc>
<doc id="1629687" url="https://pl.wikipedia.org/wiki?curid=1629687" title="Hamulec elektrowirowy">
Hamulec elektrowirowy

Hamulec elektrowirowy, wiroprądowy – jest jednym z podstawowych rodzajów hamulców silnikowych stosowanych obecnie na stanowiskach badawczych.
Budowa.
Najważniejszymi jego elementami są
Zasada działania.
Hamulec jest połączony z silnikiem za pomocą wału ze sprzęgłem najczęściej automatycznym, zabezpieczającym przed przeciążeniami. Cewka zainstalowana w obudowie wytwarza pole magnetyczne, którego wartość można regulować ze stanowiska kontrolnego. Wirnik wykonany w postaci koła z zębami z materiału ferromagnetycznego obraca się z prędkością obrotową taką jak silnik. Prędkość obrotowa jest odczytywana za pomocą czujnika (np. hallotronowego). Moment hamujący wytwarzany jest przez oddziaływanie pola magnetycznego na zęby wirnika. Procesowi temu towarzyszy powstawanie dużych ilości ciepła, które odprowadza obieg wody. Moment odbierany silnikowi przekazywany jest na obudowę, która będąc ułożyskowana naciska na czujnik będący odsunięty od osi o znaną odległość. Układ kontrolny podaje wielkość momentu hamującego mnożąc siłę działającą na czujnik przez jego odsunięcie od osi.

</doc>
<doc id="1629688" url="https://pl.wikipedia.org/wiki?curid=1629688" title="Roger Plaxton">
Roger Plaxton

Roger Hayward Alan Plaxton (ur. 2 czerwca 1904 – zm. 20 grudnia 1963) – kanadyjski hokeista, złoty medalista zimowych igrzysk olimpijskich w Sankt Moritz.

</doc>
<doc id="1629697" url="https://pl.wikipedia.org/wiki?curid=1629697" title="Tic Tac">
Tic Tac

Tic Tac (oficjalnie tic tac) – małe drażetki o różnych smakach produkowane przez firmę Ferrero, od 1969 roku. 
Są sprzedawane w małych plastikowych opakowaniach. Wcześniej były barwione na różne kolory odpowiadającym im smakom, obecnie drażetki Tic Tac są białe, a przezroczyste pudełka są kolorowe w zależności od smaku. Wyjątkami są niektóre edycje limitowane.
Smaki Tic Tac.
Drażetki są produkowane w kilkudziesięciu smakach:

</doc>
<doc id="1629701" url="https://pl.wikipedia.org/wiki?curid=1629701" title="Oliver Reed">
Oliver Reed

Robert Oliver Reed (ur. 13 lutego 1938 w Wimbledonie, zm. 2 maja 1999 w Valetcie) – angielski aktor filmowy i telewizyjny.
Życiorys.
Wczesne lata.
Urodził się w południowo-zachodniej części Londynu, w Wimbledonie jako syn dziennikarza sportowego Petera Reeda i Marcii (z domu Napier-Andrews). Jego brat Oliver Simon Reed, został – podobnie jak ojciec – dziennikarzem sportowym, pracując dla "British Eurosport". Był bratankiem reżysera filmowego sir Carola Reeda i wnukiem May Pinney Reed, rzekomej kochanki angielskiego aktora i menadżera teatralnego sir Herberta Beerbohma Tree (1852–1917). Twierdził, że był potomkiem Piotra I Wielkiego. Uczęszczał do Ewell Castle School w Ewell w hrabstwie Surrey. W 1956 służył w brytyjskiej Royal Army Medical Corps (RAMC).
Kariera.
W wieku 17 lat podjął pracę jako wykidajło w klubie nocnym Soho i trafił do komedii romantycznej Kena Annakina "Stosunek jakości do ceny" ("Value for Money", 1955) z Dianą Dors, Joan Hickson, Leslie Phillipsem i Donaldem Pleasence. Potem znalazł się w filmie dokumentalnym "Hello London" (1958) z Sonją Henie, komedii wojennej "The Square Peg" (1958) z Richardem Marnerem, komedii "Kapitańska tabela" ("The Captain's Table", 1959) z Peggy Cummins i Nadią Gray, komediodramacie "W górę i na dół" ("Upstairs and Downstairs", 1959) z Anne Heywood, Mylène Demongeot, Joan Sims i Claudią Cardinale, komedii "Życie to cyrk" ("Life Is a Circus", 1960) oraz dramacie "Beat Girl" (1960) z Adamem Faith i Christopherem Lee. W dramacie "Zmowa milczenia" ("The Angry Silence", 1960) z Richardem Attenborough wystąpił w roli Micka, w dramacie kryminalnym "Liga dżentelmenów" ("The League of Gentlemen", 1960) z Jackiem Hawkinsem pojawił się jako baletmistrz, a także w serialach: "Święty" ("The Saint", 1963-64) i "R3" (1965) jako dr Richard Franklin.
Od roku 1960 związał się z wytwórnią Hammer Film Productions i często był obsadzany w epizodach filmów grozy. Można go było potem zobaczyć w filmach: "Robin Hood z Sherwoodzkiego Lasu" ("Sword of Sherwood Forest", 1960) Terence’a Fishera, "Fabryka nieśmiertelnych" ("The Damned", 1962) jako King, "Piraci z rzeki krwi" ("The Pirates of Blood River", 1962) jako pirat Brocaire oraz "Paranoja" ("Paranoiac", 1963) w roli psychotycznego bogacza Simona Ashby.
Był obsadzany w filmach Michaela Winnera: "System" ("The System", 1964) z Jane Merrow, "Żartownisie" ("The Jokers", 1967) z Michaelem Crawfordem, "I'll Never Forget What's isname" (1967) z Orsonem Wellesem, "Oliver!" (1968) w reż. swojego wuja, "Hannibal Brooks" (1969) jako Stephen 'Hannibal' Brooks, "Wielki sen" ("The Big Sleep", 1978) z Robertem Mitchumem i Joan Collins oraz "Sprawy ostateczne" ("Parting Shots", 1998) z udziałem piosenkarza Chrisa Rei.
Współpracę z Kenem Russellem rozpoczął na planie melodramatu "Zakochane kobiety" ("Women in Love", 1969) z Glendą Jackson i Alanem Batesem w pamiętnej scenie zapasów, a potem były "Diabły" ("The Devils", 1971) w roli księdza Grandiera, "Mahler" (1974) jako konduktor pociągu z Robertem Powellem, "Lisztomania" (1975), "Tommy" (1975) oraz telewizyjny dramat biograficzny HBO "Więźniowie honoru" ("Prisoner of Honor", 1991) jako generał de Boisdeffre.
W latach 70. znalazł się w obsadzie m.in.: thrillera science fiction "Z.P.G." (1972) z Geraldine Chaplin, dramatu Michaela Apteda "The Triple Echo" (1972) wg powieści H. E. Batesa jako sierżant oraz włoskiego dramatu "Rewolwer" ("Revolver", 1973) Sergio Sollimy, dramacie Richarda Lestera "Fałszywy król" ("Royal Flash", 1975) w roli Otto von Bismarcka, familijnym filmie przygodowym "Książę i żebrak" ("Crossed Swords", 1977) wg powieści Marka Twaina w reż. Richarda Fleischera oraz "Potomstwo" ("The Brood", 1979) Davida Cronenberga.
Trzykrotnie wcielił się w postać Atosa w kostiumowych filmach o muszkieterach wg powieści Aleksandra Dumasa wyreżyserowanych przez Richarda Lestera: "Trzej muszkieterowie" ("The Three Musketeers", 1973), "Czterej muszkieterowie" ("The Four Musketeers", 1974) i "Powrót muszkieterów" ("The Return of the Musketeers", 1989).
Kreacja doktora Henry’ego Heckyla i Pana Hype w komedii "Dr Heckyl and Mr. Hype" (1980) z Hertą Ware przyniosła jemu nagrodę dla najlepszego aktora na Fantafestival w Rzymie. W latach 80. zagrał w filmach: "Lew pustyni" ("Lion of the Desert", 1981) u boku Anthony’ego Quinna i Irene Papas, "Jad" ("Venom", 1983) z Klausem Kinskim, "Spazmy" ("Spasms", 1983) z Peterem Fondą, "W swoim rodzaju" ("Two of a Kind", 1983) u boku Johna Travolty i Olivii Newton-John, "Dragonard" (1987) z Earthą Kitt oraz "Castaway" (1986) Nicolasa Roega, gdzie jako londyński dziennikarz "Time Out" Gerald Kingsland, poszukiwał kobiety, która spędziłaby z nim rok na bezludnej wyspie.
Po udziale w ekranizacji opowiadania Edgara Allana Poe "Zagłada domu Usherów" ("The House of Usher", 1988), zagrał Vulcana w adaptacji powieści Rudolfa Ericha Raspe i Gottfrieda Augusta Bürgera "Przygody barona Munchausena" ("The Adventures of Baron Munchausen", 1989) Terry’ego Gilliama, telewizyjnej adaptacji powieści Roberta Louisa Stevensona "Wyspa skarbów" ("Treasure Island", 1990) z Charltonem Hestonem i Christianem Balem jako kapitan Billy Bones, komedii "Umrzeć ze śmiechu" ("Funny Bones", 1995) z Oliverem Plattem oraz telewizyjnym dramacie biblijnym "Jeremiasz" ("Geremia", 1998) Herry'ego Winera w roli generała Safana. Jego ostatnią rolą był handlarz niewolnikami Proximo w kostiumowym dramacie historycznym Ridleya Scotta "Gladiator" (2000).
Życie prywatne.
2 stycznia 1960 ożenił się z Kate Byrne, z którą miał syna Marka. 16 kwietnia 1969 doszło do rozwodu. Ze związku z tancerką Jacquie Daryl miał córkę Sarah. 7 września 1985 poślubił Josephine Burge. Małżeństwo przetrwało aż do jego śmierci.
Zmarł 2 maja 1999 w Valletcie w lokalu The Pub na Malcie na atak serca w wieku 61 lat, podczas kręcenia filmu "Gladiator". Z tego powodu do nakręcenia kilku scen z jego udziałem trzeba było użyć komputerowych efektów specjalnych. Do sceny jego śmierci ("Shadows and Dust") wykorzystano ponownie ujęcie, kiedy Maximus (Russell Crowe) wychodzi walczyć z Tygrysem Galii (Sven-Ole Thorsen). W pierwotnym scenariuszu filmu postać Proximo, grana przez Reeda, miała przeżyć.

</doc>
<doc id="1629702" url="https://pl.wikipedia.org/wiki?curid=1629702" title="SG Wattenscheid 09">
SG Wattenscheid 09

Sportgemeinschaft Wattenscheid 1909 e.V. - niemiecki klub piłkarski z siedzibą w Bochum. Został założony 18 września 1909 w wyniku fuzji BV Sodalität der Wattenscheid i BV Teutonii Wattenscheid. Klub ten spędził cztery sezony w Bundeslidze.

</doc>
<doc id="1629705" url="https://pl.wikipedia.org/wiki?curid=1629705" title="Michael Damian">
Michael Damian

Michael Damian Weir (ur. 26 kwietnia 1962 w San Diego, w stanie Kalifornia) – amerykański aktor, producent filmowy, scenarzysta i reżyser telewizyjny i filmowy, piosenkarz i kompozytor, znany głównie ze swojej roli piosenkarza rockowego Danny'ego Romalotti w operze mydlanej CBS "Żar młodości" ("The Young and the Restless", 1980–1998, 2002–2004, 2008).
W 1989 jego singiel z przebojem „Rock On” znalazł się na pierwszym miejscu listy najlepiej sprzedających się singli Billboard Top 40.
Od 1997 spotykał się z Janeen Best, córką aktora Jamesa Besta (znanego m.in. z komedii sensacyjnej "Kaskaderzy"), z którą wziął ślub w dniu 18 czerwca 1998.

</doc>
<doc id="1629706" url="https://pl.wikipedia.org/wiki?curid=1629706" title="Julija Diemina">
Julija Diemina

Julija Diemina, ros. Юлия Викторовна Дeмина (ur. 3 lutego 1969 w Swierdłowsku) – rosyjska szachistka, arcymistrzyni od 1991, sędzia klasy międzynarodowej ("FIDE Arbiter") od 2007 roku.
Kariera szachowa.
Pierwszy znaczący sukces odniosła w 1987 r. w Soczi, gdzie samodzielnie zwyciężyła w silnie obsadzonym kołowym turnieju, wyprzedzając m.in. Jelenę Achmyłowską, Alisę Gallamową, Ainur Sofiewą i Irinę Lewitinę). W pierwszych latach 90. XX wieku należała do szerokiej światowej czołówki. W latach 1990, 1991 i 1993 trzykrotnie uczestniczyła w turniejach międzystrefowych (eliminacji mistrzostw świata), najlepszy wynik uzyskując w 1990 r. Kuala Lumpur, gdzie podzieliła V-VI miejsce (wspólnie z Anną Achszarumową). W latach 90. należała również do ścisłej czołówki rosyjskich szachistek. W 1992 r. wystąpiła w narodowym zespole na szachowej olimpiadzie w Manili, jak również na drużynowych mistrzostwach Europy w Debreczynie (w obu tych przypadkach na najtrudniejszej I szachownicy). W latach 1995 (w Eliście) i 1999 (w Moskwie) dwukrotnie zdobyła tytuł indywidualnej mistrzyni Rosji. W 1999 ponownie uczestniczyła w DME (również na I szachownicy). W 2000 r. zakwalifikowała się do pucharowego turnieju o mistrzostwo świata, rozegranego w New Delhi. W pierwszych dwóch rundach wyeliminowała Zahirę El Ghabi oraz Maritzę Arribas Robainę, ale w III przegrała z Peng Zhaoqin i odpadła z dalszej rywalizacji. W 2001 r. w mistrzostwach Rosji podzieliła II-III m. (za Olgą Ziminą, wspólnie z Jekatieriną Korbut), natomiast w 2003 r. w kolejnym finale zdobyła medal brązowy. W 2008 r. zwyciężyła (wspólnie z Walentiną Sołowiową i Tatjaną Mołczanową) w memoriale Ludmiły Rudenko w Sankt Petersburgu.
Najwyższy ranking w karierze osiągnęła 1 lipca 1991 r., z wynikiem 2405 punktów dzieliła wówczas 14-15. miejsce (wspólnie z Jeleną Donaldson-Achmyłowską) na światowej liście FIDE, jednocześnie zajmując 7. miejsce wśród radzieckich szachistek.

</doc>
<doc id="1629709" url="https://pl.wikipedia.org/wiki?curid=1629709" title="Enderleinellidae">
Enderleinellidae

Enderleinellidae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą. Wszystkie gatunki należące do tej rodziny są skórnymi pasożytami rodziny wiewiórkowatych. Cechą charakterystyczną tej rodziny są niewielkie rozmiary dorosłych osobników. W rozwoju osobniczym występują 3 stadia larwalne.
Enderleinellidae stanowią rodzinę składającą się obecnie 5 rodzajów.:

</doc>
<doc id="1629716" url="https://pl.wikipedia.org/wiki?curid=1629716" title="Herb Belgradu">
Herb Belgradu

Herb Belgradu jest używany w trzech wersjach: małej, średniej i wielkiej. Wersja mała to sama tarcza herbowa z godłem, w średniej ponad tarczą występuje corona muralis z pięcioma blankami oraz diadem wysadzany pięcioma kamieniami szlachetnymi – rubinami, szmaragdami i szafirami. Tej wersji używają władze miasta w oficjalnych dokumentach. Wielki herb ma tarczę herbową umieszczoną na piersi dwugłowego orła o złotym uzbrojeniu (szponach, dziobie i języku). Corona muralis widnieje nad głowami orła, ptak trzyma w prawym szponie miecz, a w lewym gałązkę oliwną. Poniżej szponów orła wieniec z gałęzi dębowych z żołędziami, a na nim cztery ordery: Orden Karađorđeve zvezde sa mačevima, Legia Honorowa, Československý válečný kříž oraz orden narodnog heroja. Między gałęziami dębu niewielka tarcza herbowa z najstarszym znanym herbem Belgradu.
Godło herbowe.
W godle użyto barw narodowych Serbii: niebieskiej, białej i czerwonej. W górnej części herbu widnieje błękitne niebo, pośrodku tarczy przedstawiono mury miejskie, których biała barwa nawiązuje także do nazwy miasta (Belgrad – białe miasto). Otwarta brama symbolizuje gościnność i tradycje handlowe Belgradu. Barwa czerwona w podstawie herbu symbolizuje cierpienia Serbów podczas walki o niepodległość. Dwie białe wstęgi w polu czerwonym przedstawiają rzeki Dunaj i Sawę. Na falach rzecznych unosi się w herbie złota trirema o białych żaglach, co jest nawiązaniem do istnienia miasta już w starożytności. 
Historia.
Obecny wzór tarczy herbowej i godła zaprojektował w 1931 Đorđe Andrejević-Kun, projekt został przyjęty jako obowiązujący herb Belgradu rok później. Wersja średnia i wielka zostały opracowane przez Serbskie Towarzystwo Heraldyczne "Biały Orzeł" w 2003. Mały herb jest jedynym dopuszczonym do powszechnego użytku, pozostałych może używać wyłącznie miasto, z czego wielkiego tylko przy specjalnych, oficjalnych okazjach.

</doc>
<doc id="1629718" url="https://pl.wikipedia.org/wiki?curid=1629718" title="Nickelodeon Kids’ Choice Awards 2009">
Nickelodeon Kids’ Choice Awards 2009

22. gala Nickelodeon Kids’ Choice Awards odbyła się 28 marca 2009 o godz. 20.00. Prowadzącym galę był Dwayne „The Rock” Johnson. Gala pierwszy raz była transmitowana na polskim Nicku. Transmisja odbyła się w niedzielę 26 kwietnia. Stacja pokazała relację w wersji lektorskiej.
Prowadzący.
Dwayne „The Rock” Johnson

</doc>
<doc id="1629720" url="https://pl.wikipedia.org/wiki?curid=1629720" title="Strauss">
Strauss



</doc>
<doc id="1629721" url="https://pl.wikipedia.org/wiki?curid=1629721" title="Kleinarl">
Kleinarl

Kleinarl – gmina w Austrii, w kraju związkowym Salzburg, w powiecie St. Johann im Pongau. Położona w Alpach. na wysokości 1014 m n.p.m. na skraju największego austriackiego Parku Narodowego Wysokich Taurów. Liczy 769 stałych mieszkańców (według danych z 1 stycznia 2015 roku). Licznie odwiedzana przez turystów: w sezonie letnim 2003 r. zaoferowała ok. 60 tys. noclegów, a w sezonie zimowym 2003/2004 – ok. 140 tysięcy.

</doc>
<doc id="1629724" url="https://pl.wikipedia.org/wiki?curid=1629724" title="Sisenand">
Sisenand

Sisenand lub Sisinand, a w hiszpańskim, galicyjskim i portugalskim Sisenando (? - marzec 636) – król Wizygotów w latach 631 - 636.
Dzięki wsparciu udzielonemu przez króla Franków Dagoberta I, objął tron jako przywódca buntu przeciwko dotychczasowemu królowi, Swintili. 
O jego panowaniu wiadomo bardzo niewiele. Jedyna pewna informacja dotyczy synodu Kościoła Wizygockiego, który odbył się w Toledo w roku 636. Poświęcony był on sprawom kościelnym oraz dotyczącym nauki, dyscypliny i liturgii. Na soborze tym Sisenand doprowadził do uchwalenia tzw. siedemdziesiątego piątego kanonu, którego celem było uregulowanie zasad sukcesji, przez co umocnił władzę królewską Wizygotów. Doprowadził również do uznania swego poprzednika za tyrana, ekskomunikowania go i konfiskaty wszystkich jego włości.
Sisenand zmarł w niewyjaśnionych okolicznościach w marcu 636 w Toledo, a jego następcą został Chintila.

</doc>
<doc id="1629727" url="https://pl.wikipedia.org/wiki?curid=1629727" title="Dismemberment Plan">
Dismemberment Plan



</doc>
<doc id="1629729" url="https://pl.wikipedia.org/wiki?curid=1629729" title="Enderleinellus nitzschi">
Enderleinellus nitzschi

Enderleinellus nitzschi – gatunek wszy należący do rodziny Enderleinellidae, pasożytujący na wiewiórce ("Sciurus vulgaris") powoduje chorobę wszawicę. Sporadycznie może pasożytować na norniku zwyczajnym i ryjówce aksamitnej.
Samiec długości 0,8 mm, samica 0,9 mm. Są one silnie spłaszczona grzbietowo-brzusznie. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze całego ciała. Występuje na terenie Europy i Azji.

</doc>
<doc id="1629730" url="https://pl.wikipedia.org/wiki?curid=1629730" title="Białe Kwaczoły">
Białe Kwaczoły



</doc>
<doc id="1629731" url="https://pl.wikipedia.org/wiki?curid=1629731" title="Stowarzyszenie Tajemnego Oceanu">
Stowarzyszenie Tajemnego Oceanu



</doc>
<doc id="1629736" url="https://pl.wikipedia.org/wiki?curid=1629736" title="Jakub Sandel">
Jakub Sandel

Jakub Sandel (zm. 1943 we Lwowie) – polski historyk literatury, nauczyciel gimnazjalny w Galicji, Małopolsce Wschodniej.
Odbył studia polonistyczne na Uniwersytecie Lwowskim, będąc słuchaczem wykładów m.in. Wilhelma Bruchnalskiego i Józefa Kallenbacha. Pracował jako polonista i w mniejszym stopniu germanista w kilku szkołach średnich na terenie Małopolski Wschodniej: w Samborze, Buczaczu (od 1912, tam uzyskał awans z zastępcy nauczyciela na nauczyciela pełnoprawnego), Jaworowie (1919-1927), wreszcie w I Państwowym Gimnazjum im. Mikołaja Kopernika we Lwowie. Przez pewien czas w okresie międzywojennym był we Lwowie dyrektorem gimnazjum.
Jako historyk literatury zajmował się początkowo twórczością Stanisława Wyspiańskiego i ogłosił m.in. "„Meleager” Wyspiańskiego i jego stosunek do starożytnej tragedii" („Teka”, 1908, nr 3/4) oraz "Sędziowie" („Dziennik Polski”, 1909, nr 48 i 50). Ponadto był autorem rozprawy "Słowacki do r. 1833. Poeta i dzieło", zamieszczonej w księdze obchodów Roku Słowackiego "Cieniom Juliusza Słowackiego" (Lwów 1909), a z okazji Roku Skargi ogłosił w "XIV Sprawozdaniu Dyrekcji c.k. Gimnazjum w Buczaczu za r. 1913" rozprawę "Zagadnienie patriotyzmu w „Kazaniach sejmowych” Skargi"; ten artykuł przedrukowano także w redagowanej przez Wiktora Hahna "Księdze pamiątkowej w 300 rocznicę śmierci ks. P. Skargi" (Lwów 1913).
Według Stanisława Lama był posiadaczem egzemplarza rzadkiego tomiku poezji Norwida "Gromy i pyłki" (Bruksela 1865).
W latach II wojny światowej pozostał we Lwowie. Został aresztowany przez Niemców i zamordowany w obozie na terenie miasta.

</doc>
<doc id="1629739" url="https://pl.wikipedia.org/wiki?curid=1629739" title="Ford Shelby Cobra">
Ford Shelby Cobra



</doc>
<doc id="1629743" url="https://pl.wikipedia.org/wiki?curid=1629743" title="Wilajet achalski">
Wilajet achalski

Wilajet achalski (turkmeń. "Ahal welaýaty", Ахал велаяты) – jeden z pięciu wilajetów Turkmenistanu, położony w południowej części kraju. Ośrodkiem administracyjnym jest miasto Arkadag. Inne ważniejsze miasta to Änew, Abadan i Tedżen.

</doc>
<doc id="1629744" url="https://pl.wikipedia.org/wiki?curid=1629744" title="Aynur Sofiyeva">
Aynur Sofiyeva

Aynur Məmmədiyyə qızı Sofiyeva, ros. Айнур Софиева (ur. 19 lipca 1970) – azerska szachistka, arcymistrzyni od 1991 roku.
Kariera szachowa.
W 1990 r. zdobyła w Santiago tytuł wicemistrzyni świata juniorek do 20 lat, natomiast w Odessie – złoty medal akademickich mistrzostw świata. W pierwszych latach 90. XX wieku należała do szerokiej światowej czołówki. Dwukrotnie uczestniczyła w turniejach międzystrefowych (eliminacjach mistrzostw świata), w obu przypadkach zajmując czołowe miejsca: w Suboticy (1991) podzieliła 8-12. miejsce, natomiast w Dżakarcie (1993) podzieliła 6-8. miejsce. W latach 1992 i 1994 reprezentowała Azerbejdżan na szachowych olimpiadach (za każdym razem na najtrudniejszej I szachownicy). W latach 1996–2000 w turniejach klasyfikowanych przez Międzynarodową Federację Szachową startowała bardzo rzadko, a od 2001 r. w ogóle w nich nie uczestniczy.
Najwyższy ranking w karierze osiągnęła 1 lipca 1991 r., z wynikiem 2420 punktów dzieliła wówczas 12-13. miejsce (wspólnie z Alisą Marić) na światowej liście FIDE.

</doc>
<doc id="1629747" url="https://pl.wikipedia.org/wiki?curid=1629747" title="Białe Chorosze">
Białe Chorosze



</doc>
<doc id="1629748" url="https://pl.wikipedia.org/wiki?curid=1629748" title="Białe Figle">
Białe Figle



</doc>
<doc id="1629751" url="https://pl.wikipedia.org/wiki?curid=1629751" title="Białe Giezki">
Białe Giezki



</doc>
<doc id="1629753" url="https://pl.wikipedia.org/wiki?curid=1629753" title="Białe Papieże">
Białe Papieże



</doc>
<doc id="1629756" url="https://pl.wikipedia.org/wiki?curid=1629756" title="Białe Misztale">
Białe Misztale



</doc>
<doc id="1629757" url="https://pl.wikipedia.org/wiki?curid=1629757" title="Białe Szczepanowice">
Białe Szczepanowice



</doc>
<doc id="1629759" url="https://pl.wikipedia.org/wiki?curid=1629759" title="Drewnowo Lipskie">
Drewnowo Lipskie



</doc>
<doc id="1629760" url="https://pl.wikipedia.org/wiki?curid=1629760" title="Naradka północna">
Naradka północna

Naradka północna ("Androsace septentrionalis" L.) – gatunek rośliny z rodziny pierwiosnkowatych.
Występowanie.
Występuje w środkowej i wschodniej Europie, na Kaukazie oraz w północnej Azji. W Polsce rozpowszechniona na niżu.
Biologia i ekologia.
Roślina jednoroczna. W Polsce kwitnie od maja do czerwca. Rośnie na polach, pagórkach, nasypach, na glebach piaszczystych, miejscach trawiastych. W klasyfikacji zbiorowisk roślinnych gatunek charakterystyczny dla Ass. "Cerastio-Androsacetum septentrionalis". Liczba chromosomów 2n = 20.
Zagrożenia i ochrona.
Gatunek umieszczony na polskiej czerwonej liście w kategorii VU (narażony).

</doc>
<doc id="1629761" url="https://pl.wikipedia.org/wiki?curid=1629761" title="Wilajet daszoguski">
Wilajet daszoguski

Wilajet daszoguski (turkmeń. "Daşoguz welaýaty", Дашогуз велаяты) – jeden z pięciu wilajetów Turkmenistanu, położony w północnej części kraju. Ośrodkiem administracyjnym jest miasto Daszoguz (141,8 tys.). Inne ważniejsze miasta to Köneürgenç i Ýylanly.

</doc>
<doc id="1629764" url="https://pl.wikipedia.org/wiki?curid=1629764" title="Ewagriusz z Antiochii">
Ewagriusz z Antiochii

Ewagriusz z Antiochii (ur. ok. 320, zm. 394) – biskup Antiochii. Do 362 roku był urzędnikiem. Na Zachodzie przebywał do 372 roku, w otoczeniu Euzebiusza z Vercelli oraz w Rzymie, gdzie zaprzyjaźnił się ze św. Hieronimem. W 376 roku, po powrocie na Wschód, przyłączył się do schizmy antiocheńskiej i opowiedział przeciw biskupowi Melecjuszowi, stając po stronie biskupa Paulina.
Przetłumaczył listy papieża Damazego I do Bazylego Wielkiego i Melecjusza. W roku 388 zastąpił Paulina na stolcu biskupim w Antiochii.
Ewagriusz z Antiochii jest autorem tłumaczenia na język łaciński "Żywota św. Antoniego" napisanego przez Atanazego Wielkiego. Niektórzy badacze uznają Ewagriusza z Antiochii za autora pism przypisywanych Ambrozjasterowi.

</doc>
<doc id="1629765" url="https://pl.wikipedia.org/wiki?curid=1629765" title="Murawskie Czachy">
Murawskie Czachy



</doc>
<doc id="1629766" url="https://pl.wikipedia.org/wiki?curid=1629766" title="Androsace septentrionalis">
Androsace septentrionalis



</doc>
<doc id="1629768" url="https://pl.wikipedia.org/wiki?curid=1629768" title="Murawskie Miazgi">
Murawskie Miazgi



</doc>
<doc id="1629771" url="https://pl.wikipedia.org/wiki?curid=1629771" title="Dżabal asz-Szanabi">
Dżabal asz-Szanabi

Dżabal asz-Szanabi (arab. جبل الشعانبي, fr. "Djebel Chambi") - najwyższy szczyt pasma Gór Tunezyjskich - wschodniego przedłużenia Atlasu Saharyjskiego, o wysokości bezwzględnej 1544 m n.p.m., zarazem najwyższy szczyt na terytorium Tunezji. 
Masyw Dżabal asz-Szanabi zbudowany jest głównie z wapienia i silnie zerodowany. Zbocza porośnięta są lasami piniowymi. Do typowych przedstawicieli fauny zaliczają się muflony, hieny, sępy i sokoły wędrowne.
W 1977 roku obszar masywu wpisano na listę rezerwatów biosfery UNESCO. W 1980 roku utworzono tu także Park Narodowy Dżabal asz-Szanabi (fr. "Parc national de Chambi") o powierzchni 6723 ha.

</doc>
<doc id="1629772" url="https://pl.wikipedia.org/wiki?curid=1629772" title="Róża Ostrowska">
Róża Ostrowska

Róża Ostrowska (ur. 1 września 1926 w Wilnie, zm. 23 marca 1975 w Gdańsku) – polska pisarka, aktorka oraz scenarzystka teatralna.
Życiorys.
W latach 1950–1955 pracowała w gdańskiej rozgłośni Polskiego Radia na stanowisku redaktora, a następnie kierownika redakcji literackiej. W latach 1962–1969 piastowała stanowisko kierownika literackiego w "Teatrze Wybrzeże". Publikowała artykuły w tygodniku „Ziemia i Morze” oraz, jako recenzent teatralny, w dwutygodniku „Pomorze” i „Dialog”.
W marcu 1968 wraz z Lechem Bądkowskim była autorką otwartego listu, w którym protestowała przeciw wydarzeniom marcowym, za co została zwolniona z teatru. W 1969 roku została laureatką Medalu Stolema
Jej imieniem nazwano ulicę w rodzinnym Gdańsku-Wrzeszczu, a w Teatrze Wybrzeże znajduje się tablica pamiątkowa. Została pochowana w grobie rodzinnym na cmentarzu Srebrzysko (rejon IX, taras IV wojskowy-2-4).
Publikacje.
oraz

</doc>
<doc id="1629773" url="https://pl.wikipedia.org/wiki?curid=1629773" title="Kościół św. Jana Kantego w Warszawie">
Kościół św. Jana Kantego w Warszawie

Kościół św. Jana Kantego w Warszawie – neoklasycystyczny kościół parafialny w Warszawie
Świątynia należy do warszawskiej parafii rzymskokatolickiej św. Jana Kantego w Sadach Żoliborskich.
Historia.
Kościół św. Jana Kantego na Żoliborzu został wybudowany w latach 1981-1984 według projektu Tadeusza Zielińskiego. Wzniesiony został w miejscu zniszczonego podczas powstania warszawskiego skrzydła kompleksu klasztoru Zgromadzenia Sióstr Zmartwychwstanek. Konsekracja kościoła nastąpiła 5 maja 1995 roku. Dokonał jej kardynał Józef Glemp.

</doc>
<doc id="1629777" url="https://pl.wikipedia.org/wiki?curid=1629777" title="AXE">
AXE

AXE ("Automatic Cross-Connection Equipment") – seria cyfrowych, komutowanych central telefonicznych produkowanych od lat 70. XX wieku przez Ericssona.
Historia.
Centrale telefoniczne AXE zaprojektowano w połowie lat 70. w Ellemtelu. Firma ta powstała w kwietniu 1970 jako owoc współpracy Ericssona z telekomunikacyjną kompanią Televerket. Firmy współpracowały już, przy rozwoju central cyfrowych, w latach 50. Na początku lat 60. Ericsson rozpoczął pracę nad systemem central telefonicznych AKE, podczas gdy Televerket rozwijał niezależnie swój własny produkt. Pod koniec lat 60. stało się jasne, że nowy system wymaga zupełnie innego podejścia niż dotychczasowe centrale elektromechaniczne. System AKE okazał się zbyt wolny i za drogi aby wykorzystać go w dużych centralach telefonicznych. W 1969 Ericsson stracił na rzecz konkurencji duże zamówienie na systemy AKE. W tej sytuacji podjęto decyzję o połączeniu sił z Televerket. Nowe przedsiębiorstwo Ellemtel, było w połowie własnością Ericssona, w połowie zaś Televerket.
Prace nad nowym systemem AXE rozpoczęły się w 1970, a przyspieszyły w 1972, gdy Ericsson zrezygnował z dalszych prac nad systemem AKE. Pierwszy system AXE zastosowano w 1976 na stacji Televerket w Södertälje. Ellemtel rozpoczął wówczas transfer nowej technologii do Ericssona i Televerket. W 1978 prace nad AXE zostały ukończone. W 1995, kiedy Televerket odsprzedał swoje pozostałe udziały, Ellemtel został włączony do Ericssona.
Należący do drugiej generacji central SPC system AXE był dużym sukcesem Ericssona, generując znaczną część dochodów firmy w latach 80.
Aspekty techniczne.
System AXE ma budowę modułową i hierarchiczną. Składa się z dwóch głównych części:
W skład każdej z tych części wchodzi zarówno sprzęt jak i oprogramowanie. "APT" i "APZ" podzielone są na podsystemy, a te z kolei na bloki funkcjonalne.
W systemie AXE występują dwa typy procesorów: centralne (Central Processor – CP) i regionalne (Regional Processor – RP). Zadaniem tych ostatnich jest wspomaganie procesorów centralnych w drobnych, powtarzalnych zadaniach takich jak filtrowanie czy skanowanie. Procesory centralne zarządzają zadaniami, wykonują obliczenia i wszelkie inne skomplikowane operacje.
Procesory centralne pracują zawsze parami, wykonując równolegle dokładnie te same operacje. Wyniki operacji z obydwu procesorów są cały czas porównywane, a w przypadku wykrycia niezgodności uruchamiany jest proces naprawczy. Duplikacja procesorów centralnych jest również wykorzystywana w procesie instalacji nowej wersji oprogramowania. Podczas gdy jeden z procesorów nieprzerwanie wykonuje zadania centrali, na drugim instalowane jest nowe oprogramowanie. Następnie procesory zmieniają się.
Centrale telefoniczne AXE programowane są głównie w dedykowanym dla nich języku PLEX, opracowanym w latach 70. przez Görana Hemdahla.

</doc>
<doc id="1629778" url="https://pl.wikipedia.org/wiki?curid=1629778" title="Euclydes Barbosa">
Euclydes Barbosa

Euclydes Barbosa ("Jaú", ur. 7 grudnia 1909 w São Paulo, zm. 26 lutego 1988 tamże) – brazylijski piłkarz, obrońca. Brązowy medalista MŚ 38.
Życiorys.
Karierę zaczynał w Scarpo FC. W latach 1932–1937 grał w Corinthians Paulista. Później grał m.in. w CR Vasco da Gama (1938-1941) oraz Santosie FC (1944). W reprezentacji Brazylii rozegrał 10 spotkań. Podczas MŚ 38 wystąpił w jednym spotkaniu, wygranym 2:1 powtórzonym ćwierćfinale z Czechosłowacją. Brał udział w Copa América 1937 (2. miejsce).

</doc>
<doc id="1629779" url="https://pl.wikipedia.org/wiki?curid=1629779" title="Wilajet lebapski">
Wilajet lebapski

Wilajet lebapski (turkm. "Lebap welaýaty", turkm. cyr. Лебап велаяты; ros. Лебапский велаят) – jeden z pięciu wilajetów Turkmenistanu, we wschodniej części kraju, ze stolicą w Türkmenabacie. Według spisu powszechnego z 2011 roku liczy ponad 1,4 miliona mieszkańców.
Geografia.
Wilajet lebapski graniczy od południa z wilajetem maryjskim, od zachodu z wilajetami daszoguskim i w niewielkim stopniu z achalskim, od północy i północnego wschodu z uzbeckimi wilajetami chorezmijskim, bucharskim, kaszkadaryjskim i surchandaryjskim, od południowego wschodu z afgańskimi prowincjami Farjab, Dżozdżan i Balch.
Ponad 90% terytorium wilajetu to pustynne równiny, na zachodnim brzegu przepływającej przez region Amu-darii znajduje się pustynia Kara-kum a na wschodnim – Kyzył-kum. Na wschodzie rozciąga się pasmo Köýtendag, w którego skład wchodzi najwyższy szczyt kraju – 3139 metrowy Ajribaba.
Do bogactw naturalnych należą gaz ziemny, siarka, węgiel, sól i minerały.
Wilajet cechuje bardzo suchy klimat, wybitnie kontynentalny. Średnie temperatury latem oscylują tu w granicach 50 °C; zimą wahają się pomiędzy -2 a 4 °C. Osadnictwo wilajetu skupia się głównie wzdłuż koryta Amu-darii.
Podział administracyjny.
Wilajet dzieli się na 10 etrapów i 3 miasta na prawach etrapu.
Gospodarka.
Ośrodek wydobycia minerałów, węgla, soli, siarki i gazu ziemnego.
W rejonie Amu-darii hoduje się zwierzęta gospodarskie i jedwabniki oraz uprawia zboża, bawełnę, melony; na terenach pustynnych rozwinęła się hodowla owiec rasy karakuł. Wilajet jest największym ośrodkiem przemysłu bawełnianego i jedwabniczego w kraju, do tego znajdują się tutaj zakłady produkujące tkaniny i dzianinę, mąkę oraz wyroby cukiernicze; rozwijają się przemysł chemiczny i budowlany.
Ochrona przyrody.
Na terytorium wilajetu umiejscowione są trzy rezerwaty przyrody: Amyderýa, Repetek oraz Köýtendag. W drugim znajduje się miejsce uznawane za najgorętsze na Ziemi. Köýtendag z kolei jest uważany za główną atrakcję wilajetu lebapskiego ze względu na zachowane pozostałości po dinozaurach oraz sporą liczbę chronionych zwierząt i roślin.

</doc>
<doc id="1629781" url="https://pl.wikipedia.org/wiki?curid=1629781" title="Rafał Kaczor">
Rafał Kaczor

Rafał Kaczor (ur. 6 sierpnia 1982 w Legnicy) – zawodowy bokser walczący w kategorii muszej (obecnie 52 kg), olimpijczyk z Pekinu.
Ma 166 cm wzrostu. Należy do klubu Kaczor Boks Team Wałbrzych.
Kariera amatorska.
W trakcie igrzysk w Pekinie nie przebrnął pierwszej rundy, przegrywając na punkty z Kazachem Miratem Sarsembajewem (5:14). 
W 2007 roku dotarł do ćwierćfinału mistrzostw świata w Chicago. Był także mistrzem Unii Europejskiej (2008) oraz sześciokrotnym mistrzem Polski (2004, 2006, 2007, 2008, 2009, 2010).
Kariera zawodowa.
29 czerwca 2013 w Amfiteatrze w Ostródzie w debiucie pokonał jednogłośnie na punkty 40:37, 40:36 i 39:37 Piotra Gudela a 9 listopada 2013 po czterech rundach również jednogłośnie na punkty (40:36, 40:36 i 40:36) Białorusina Artsioma Pavinicha (1-0-1). 
8 listopada 2014 w krakowskiej Arenie przegrał niejednogłośnie na punkty (56:57, 58:55 i 56:58) w rewanżowym pojedynku z Piotrem Gudelem.

</doc>
<doc id="1629785" url="https://pl.wikipedia.org/wiki?curid=1629785" title="Ćanakja Kautilja">
Ćanakja Kautilja

Ćanakja Kautilja (hindi चाणक्य) – żyjący w IV wieku p.n.e. indyjski filozof, teoretyk wojny i minister na dworze Ćandragupty Maurji. Tradycyjnie przypisuje mu się autorstwo "Arthaśastry" - traktatu, w którym zawarł swój ówczesny dorobek w zakresie myśli politycznej oraz teorii wojny i dyplomacji. Zalecenia Kautilji dotyczące prowadzenia polityki zagranicznej przyczyniły się do uznania go za poprzednika myśli Machiavellego i Hobbesa.

</doc>
<doc id="1629786" url="https://pl.wikipedia.org/wiki?curid=1629786" title="Kautilja">
Kautilja



</doc>
<doc id="1629787" url="https://pl.wikipedia.org/wiki?curid=1629787" title="Zachariasz z Jerozolimy">
Zachariasz z Jerozolimy

Zachariasz z Jerozolimy ("Jahwe pamięta") (VI/VII wiek) – patriarcha Jerozolimy i pisarz. Podczas najazdu Persów w 614 roku został uprowadzony do Persji skąd już nie wrócił. Z Persji udało mu się przesłać za pośrednictwem mnicha Modesta list do Kościoła w Jerozolimie. List ten zachował się w tłumaczeniu arabskim i gruzińskim. Modest został zastępcą Zachariasza.

</doc>
<doc id="1629789" url="https://pl.wikipedia.org/wiki?curid=1629789" title="Miednica (anatomia)">
Miednica (anatomia)



</doc>
<doc id="1629792" url="https://pl.wikipedia.org/wiki?curid=1629792" title="Katarzyna Suchodolska">
Katarzyna Suchodolska

Katarzyna Suchodolska (ur. 24 grudnia 1920 w Kostopolu, zm. 4 lipca 1988 w Szczecinie) – polska poetka, prozaik, autorka utworów dla młodzieży oraz tłumaczka literatury białoruskiej, rosyjskiej i ukraińskiej.
Ukończyła gimnazjum ogólnokształcące. W latach 1939-1941 była nauczycielką. Od 1950 roku mieszkała w Szczecinie. W 1951 roku debiutowała jako poetka na łamach prasy. W latach 1956-1957, publikowała w tygodniku "Ziemia i Morze".

</doc>
<doc id="1629795" url="https://pl.wikipedia.org/wiki?curid=1629795" title="Luís Mesquita de Oliveira">
Luís Mesquita de Oliveira

Luís Mesquita de Oliveira ("Luisinho", ur. 29 marca 1911 w Rio de Janeiro, zm. 27 grudnia 1983 w São Paulo) – brazylijski piłkarz, napastnik. Brązowy medalista MŚ 38.
Karierę zaczynał w Anglo-Brasileiro. Grał także w Paulistano, Estudantes São Paulo, São Paulo FC (1930-1934 i 1941-1946, 145 goli) oraz SE Palmeiras (1936-1940, 123 gole). W reprezentacji Brazylii rozegrał 19 spotkań i strzelił 5 bramek. Podczas MŚ 38 wystąpił w dwóch meczach. Brał udział w MŚ 34 oraz Copa América 1937 (drugie miejsce).

</doc>
<doc id="1629796" url="https://pl.wikipedia.org/wiki?curid=1629796" title="Adam Sygor">
Adam Sygor

Adam Sygor (ur. 21 lutego 1935 w Zborowicach) – polski prozaik.
Ukończył studia na Wydziale Dyplomatyczno-Konsularnym SGZZ (Warszawa) oraz na Wydziale Reżyserii Filmowej PWSTiF (Łódź). Jako prozaik debiutował na łamach prasy w 1968 roku. Był pracownikiem MSZ, w latach 1968-1969 przebywał na placówce we Francji.

</doc>
<doc id="1629797" url="https://pl.wikipedia.org/wiki?curid=1629797" title="Dariusz Kulesza">
Dariusz Kulesza

Dariusz Kulesza (ur. 28 sierpnia 1987 w Białymstoku) – polski łyżwiarz szybki startujący w konkurencjach short tracku. Zawodnik klubu Juvenia Białystok. Reprezentował Polskę na Zimowych Igrzyskach Olimpijskich 2006. W 2006 r. zdobył srebrny medal na dystansie 500 m. na Mistrzostwach Świata Juniorów.
Kariera.
Podczas igrzysk w Turynie zajął 22. miejsce na 1500 metrów, 11. na 1000 metrów oraz został zdyskwalifikowany w biegu na 500 metrów.
Reprezentował Polskę podczas Zimowej Uniwersjady 2009 zajmując: 6. miejsce w biegu na 500 metrów, 34. na 1500 metrów oraz 32. na 3000 metrów. Wraz z drużyną został wyeliminowany w półfinale.
Obecnie (2013 rok) pełni funkcję asystenta trenera reprezentacji Polski w short tracku.

</doc>
<doc id="1629807" url="https://pl.wikipedia.org/wiki?curid=1629807" title="Jozep Sażycz">
Jozep Sażycz



</doc>
<doc id="1629808" url="https://pl.wikipedia.org/wiki?curid=1629808" title="Sarcolestes">
Sarcolestes



</doc>
<doc id="1629809" url="https://pl.wikipedia.org/wiki?curid=1629809" title="Wołodymyr Sterniuk">
Wołodymyr Sterniuk

Wołodymyr Sterniuk (Володимир Стернюк, ur. 12 lutego 1907 w Pustomytach – zm. 29 września 1997) – ukraiński duchowny, biskup greckokatolicki, głowa Cerkwi Greckokatolickiej działającej w podziemiu w ZSRR.
Życiorys.
Urodził się w rodzinie księdza greckokatolickiego, (syn Włodzimierza Sterniuka - parocha Pustomyckiego, dziekana Szczyżeckiego i Eugeni Konowalec). Ukończył gimnazjum we Lwowie, następnie w latach 1921-1925 studiował w małym seminarium redemptorystów w Eschen. W 1926 wstąpił do nowicjatu klasztoru redemptorystów w Eschen, i złożył pierwsze śluby.
W latach 1926-1932 studiował na filozofię i teologię w Beauplateau i Leuven, w 1927 złożył śluby zakonne. 19 lipca 1931 otrzymał święcenia kapłańskie od biskupa Wasyla Ładyki.
W 1932 roku powrócił do Małopolski Wschodniej, w latach 1932-1934 oraz w 1936 brał udział w pracach misyjnych na Wołyniu.
W latach 1935-1946 był misjonarzem w klasztorach w Tarnopolu, Stanisławowie i Lwowie. 
W 1943 roku, będąc proboszczem w Swaryczowie bezpośrednio uczestniczył w rzezi wołyńskiej. „W tym czasie, gdy dokonywano mordów na Polakach w Swaryczowie, proboszczem miejscowej parafii greckokatolickiej był ks. Wołodymyr Sterniuk. Według relacji sąsiadów Ukraińców to on był głównym szefem oddziału UPA. On wskazywał, kogo należy zabić. On też w swoich kazaniach już od 4 grudnia 1943 r. wskazywał na konieczność „wyplewienia pszenicy z kąkolu”, gdzie pszenicą byli Ukraińcy, a kąkolem - Polacy. 
W 1947 pracował jako bibliotekarz w bibliotece Uniwersytetu Lwowskiego, 18 czerwca tego roku został aresztowany i skazany na 5 lat więzienia, odbywał karę w obwodzie archangielskim koło Jercewa do 1952.
Powrócił do Lwowa, pracował do 1955 jako stróż nocny i pomocnik księgowego. W latach 1955-1959 studiował zaocznie medycynę we Lwowie na akademii medycznej nr 1, pracując jednocześnie jako felczer na pogotowie ratunkowym.
2 lipca 1964 roku został wyświęcony przez biskupa Wasyla Wełyczkowskiego na biskupa pomocniczego.
W latach 1972-1991 był zarządcą halickiej metropolii Ukraińskiej Cerkwi Greckokatolickiej. Walczył o utworzenie tajnego seminarium greckokatolickiego, wyświęcał nowych księży, opiekował się siostrami św. Wincentego, koordynował działalność duszpasterską w archieparchii lwowskiej. Znajdował się pod ciągłym nadzorem milicji.
Walczył o legalizację ukraińskiej Cerkwi Greckokatolickiej. Pochowany w krypcie biskupów w Soborze św. Jura we Lwowie.

</doc>
<doc id="1629810" url="https://pl.wikipedia.org/wiki?curid=1629810" title="Obserwancja">
Obserwancja

Obserwancja (łac. "observantia" - zachowanie, przestrzeganie) − ściślejszy sposób zachowania, przestrzegany przez członków danego zgromadzenia zakonnego w Kościele Katolickim.
Zachowanie reguły i przestrzeganie zobowiązań wynikających z posłuszeństwa w obrębie wspólnoty zakonnej np. post, praca, milczenie, klauzura, noszenie habitu, ubóstwo. W tym znaczeniu używali tego terminu już ojcowie życia zakonnego jak Rufin z Akwilei czy Jan Kasjan. W historii zakonów całe rodziny zakonne były określane jako obserwanckie, na przykład franciszkanie OFM, w odróżnieniu od nieprzestrzegających obserwancji franciszkanów konwentualnych OFMConv.

</doc>
<doc id="1629812" url="https://pl.wikipedia.org/wiki?curid=1629812" title="Rana dalmatina">
Rana dalmatina



</doc>
<doc id="1629813" url="https://pl.wikipedia.org/wiki?curid=1629813" title="Rana graeca">
Rana graeca



</doc>
<doc id="1629815" url="https://pl.wikipedia.org/wiki?curid=1629815" title="Goryczuszka polna">
Goryczuszka polna

Goryczuszka polna, goryczka polna ("Gentianella campestris" (L.) Börner) – gatunek rośliny z rodziny goryczkowatych.
Występowanie.
Występuje w Europie. W Polsce jest rzadka, występuje tylko w Sudetach, na przyległym obszarze i na Dolnego Śląska i na Pomorzu Zachodnim. Przez terytorium Polski przebiega północno-wschodnia granica jej zasięgu.
Biologia i ekologia.
Rośliny jednoroczna lub dwuletnia. W Polsce kwitnie od kwietnia do maja do października. Przedprątne kwiaty zapylane są przez motyle i błonkówki. Rośnie na ubogich murawach, suchych łąkach i wrzosowiskach, trawiastych zboczach.
Zagrożenia i ochrona.
W Polsce pod ścisłą ochroną gatunkową od 1946 roku. Umieszczona na polskiej czerwonej liście w kategorii DD (stopień zagrożenia nie może być określony).
Zastosowanie.
W krajach północnej Europy używano korzenia tej rośliny jako namiastki chmielu w piwowarstwie.

</doc>
<doc id="1629816" url="https://pl.wikipedia.org/wiki?curid=1629816" title="Rodgersja">
Rodgersja

Rodgersja ("Rodgersia") – rodzaj roślin należący do rodziny skalnicowatych. Należy do niego 5–6 gatunków. Występują one nad strumieniami i w wilgotnych lasach w rejonie Himalajów – w Nepalu i Chinach. Są często uprawiane w miejscach wilgotnych w ogrodach i parkach. Nazwa naukowa rodzaju upamiętnia amerykańskiego admirała Johna Rodgersa (1812–1882).
Systematyka.
Najbliżej spokrewnionym rodzajem jest "Astilboides" zawierający tylko jeden gatunek – "Astilboides tabularis" (Hemsl.) Engl., który zresztą pod nazwą "Rodgersia tabularis" (Hemsl.) Kom. włączany bywał do rodzaju "Rodgersia".
Rodzaj "Rodgersia" należy do rodziny skalnicowatych ("Saxifragaceae"), która jest rodziną siostrzaną dla agrestowatych ("Grossulariaceae") i wraz z nią należy do rzędu skalnicowców ("Saxifragales") w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Saxifraganae" Reveal, rząd skalnicowce ("Saxifragales" Dumort.), podrząd "Saxifragineae" Engl., rodzina skalnicowate ("Saxifragaceae" Juss.), rodzaj rodgersja ("Rodgersia" A. Gray).
Zastosowanie i uprawa.
Rośliny cenione i uważane za atrakcyjne zarówno do dużych, jak i małych ogrodów. Wyhodowano szereg odmian uprawnych. Rośliny te mogą być sadzone indywidualnie i w dużej ilości pełniąc funkcję roślin okrywowych. Gatunki z tego rodzaju najlepiej rosną na stanowiskach półcienistych i cienistych, umiarkowanie wilgotnych lub wilgotnych, żyznych, przepuszczalnych i próchnicznych gleb. Jeśli rosną w słońcu to wymagają wówczas cały czas wilgotnej gleby. Można je rozmnażać dzieląc kłącze lub przez wysiew nasion.

</doc>
<doc id="1629817" url="https://pl.wikipedia.org/wiki?curid=1629817" title="Gentianella campestris">
Gentianella campestris



</doc>
<doc id="1629818" url="https://pl.wikipedia.org/wiki?curid=1629818" title="Cerkiew św. Jerzego w Cieszanowie">
Cerkiew św. Jerzego w Cieszanowie

Cerkiew św. Jerzego w Cieszanowie – murowana filialna cerkiew greckokatolicka, znajdująca się w Cieszanowie.
Cerkiew wzniesiona w 1900, na miejscu starszej, drewnianej cerkwi z 1804. Należała do greckokatolickiej parafii w Nowym Siole. Polichromia autorstwa Grzegorza Kuźniewicza.

</doc>
<doc id="1629819" url="https://pl.wikipedia.org/wiki?curid=1629819" title="Rodgersia">
Rodgersia



</doc>
<doc id="1629820" url="https://pl.wikipedia.org/wiki?curid=1629820" title="Operacja Muszkieter">
Operacja Muszkieter

Operacja Muszkieter – brytyjsko-francuska operacja powietrzna przeciwko Egiptowi w czasie wojny sueskiej.
31 października 1956 roku po wystosowaniu ultimatum, które Izrael przyjął, zaś Egipt zignorował, Francja i Wielka Brytania skierowały swoje morskie siły uderzeniowe z rejonu wysp Malta i Cypr przeciw Egiptowi. Wieczorem 31 października brytyjskie i francuskie samoloty startujące z pokładów lotniskowców rozpoczęły bombardowanie egipskich obiektów wojskowych. Pierwsze uderzenie skierowano przeciwko egipskim bazom lotniczym, by sparaliżować egipską obronę powietrzną. Pierwsze bomby alianci zrzucili na Egipt o 21:30 w bazie Almaza. Naloty trwały do 4 listopada. W ciągu 4 dni zniszczonych zostało ponad 260 egipskich samolotów, za cenę utraty trzech pilotów oraz siedmiu maszyn własnych. Wieczorem 4 listopada rozpoczęto operację "Teleskop", kolejną fazę działań przeciw Egiptowi.

</doc>
<doc id="1629821" url="https://pl.wikipedia.org/wiki?curid=1629821" title="Cerkiew Przemienienia Pańskiego w Nowym Lublińcu">
Cerkiew Przemienienia Pańskiego w Nowym Lublińcu

Cerkiew Przemienienia Pańskiego w Nowym Lublińcu – murowana parafialna cerkiew greckokatolicka, znajdująca się w Nowym Lublińcu. Projekt – architekta Wasyla Nahirnego. 
Cerkiew wzniesiona w 1908, w miejscu starszej, drewnianej cerkwi z 1670, remontowanej w 1770. Należała do greckokatolickiego dekanatu lubaczowskiego, po I wojnie światowej do dekanatu cieszanowskiego.
Do parafii należała filialna cerkiew w Starym Lublińcu.
Po wojnie cerkiew przejął kościół rzymskokatolicki. Jest kościołem filialnym w parafii Przemienienia Pańskiego w Starym Lublińcu.

</doc>
<doc id="1629824" url="https://pl.wikipedia.org/wiki?curid=1629824" title="Cerkiew Przemienienia Pańskiego w Starym Lublińcu">
Cerkiew Przemienienia Pańskiego w Starym Lublińcu

Cerkiew Przemienienia Pańskiego w Starym Lublińcu – dawna filialna cerkiew greckokatolicka, znajdująca się w Starym Lublińcu.
Cerkiew wzniesiona w 1927 w miejscu starszej, drewnianej z 1607, remontowanej w 1700. Należała do greckokatolickiej parafii w Nowym Lublińcu.
Po 1947 przejęta przez Kościół rzymskokatolicki. Pełni funkcję kościoła parafialnego Przemienienia Pańskiego w Starym Lublińcu. 
Świątynię wraz z dzwonnicą wpisano w 2012 do rejestru zabytków.

</doc>
<doc id="1629825" url="https://pl.wikipedia.org/wiki?curid=1629825" title="Cerkiew św. św. Piotra i Pawła w Nagórzanach">
Cerkiew św. św. Piotra i Pawła w Nagórzanach

Cerkiew śś. Piotra i Pawła w Nagórzanach – murowana filialna cerkiew greckokatolicka, znajdująca się w Nagórzanach.
Cerkiew wzniesiona w 1848, erygowana w 1861 z fundacji Włodzimierza Poźniaka, patrona tytularnego i kolatora cerkwi. W 1864 nastąpiła zmiana wezwania ze św. Michała na śś. Piotra i Pawła. Do 1791 cerkiew była niezależną parafią, po tym roku należała do parafii greckokatolickiej w Woli Sękowej jako cerkiew filialna.
W 1902 remontowana, po 1947 popadła w ruinę.
Pierwszymi potomkami późniejszych wyznawców byli prawdopodobnie osadnicy ruscy, którym w roku 1520 dziedzic tych ziem Adam Wzdowski, powierzył przez pracowitego Pawła Dynowicza założenie wsi Jawornik graniczącej z Nagórzanami, złożonej z nowych przybyszów na prawie kmiecym.
Cerkiew.
Jest to budowla orientowana, jednoprzestrzenna na planie prostokąta murowana z kamienia łamanego, pierwotnie otynkowana. Wewnątrz zamknięta półkoliście, zewnątrz trójbocznie. Od zachodniej strony stał dawniej oszalowany przedsionek o konstrukcji słupowej. Do wnętrza prowadziły drzwi drewniane o konstrukcji klepkowej. Wewnątrz u powały płaski strop. Portal od strony zachodniej do nawy głównej prostokątny z nadprożem wyciętym z motywem "oślego grzbietu", sygnowany datą 1861.
Pokrycie dachu typu kalenicowego, trójspadowe wykonane było z gontu. Na dachu znajdowała się wieżyczka z sygnaturką, zwieńczona ośmioboczną baniastą latarnią. Do roku 1965 przed wejściem do świątyni znajdowała się kamienna dzwonnica parawanowa rozebrana w kolejnych latach pod budowę miejscowego pomnika. Część pierwotnego wyposażenia kościoła bezpowrotnie zaginęła, część znajduje się w nowotanieckiej farze, natomiast XVI wieczna ikona w Muzeum Historycznym w Sanoku. Po roku 1945 nastąpiła całkowita konwersja wyznania z obrządku greckokatolickiego na łaciński. Po roku 1947 cerkiew zaczęła popadać w ruinę.
Cerkwisko położone jest na cmentarzu grzebalnym z XIX wieku. Na cmentarzu zachowały się nieliczne nagrobki w początku XX w. Pod cerkwią znajduje się krypta z grobami fundatora i jego synów.

</doc>
<doc id="1629828" url="https://pl.wikipedia.org/wiki?curid=1629828" title="Tadeusz Szaja">
Tadeusz Szaja

Tadeusz Szaja (ur. 27 października 1925 w Sitnie koło Zamościa - zm. 18 lipca 1993 w Krakowie) – polski poeta.
Studiował na ANP oraz SGH w Warszawie. W latach 1940-1945 przebywał na robotach przymusowych w III Rzeszy. Z Niemiec powrócił w 1946. Po wojnie mieszkał w Warszawie, a później w Krakowie. Jako poeta debiutował w 1954 na łamach "Tygodnika Powszchnego"

</doc>
<doc id="1629830" url="https://pl.wikipedia.org/wiki?curid=1629830" title="Wolna Republika Bieszczad">
Wolna Republika Bieszczad

Wolna Republika Bieszczad (znana też jako "Wolna Republika Bieszczadzka") – nieformalna organizacja młodzieżowa powstała pod koniec lat 70. na terenie Ustrzyk Dolnych, łącząca idee buntu generacji punk, bieszczadzkiego patriotyzmu lokalnego oraz antykomunizmu, stawiająca sobie za cel ochronę dóbr Bieszczadów i ich kultury, ściśle powiązana z punk-rockową grupą KSU. Działalność WRB oscylowała na granicy happeningu, dywersji politycznej i chuligaństwa.
Działalność.
Nieformalna organizacja Wolnej Republiki Bieszczad rozpoczęła działalność w Ustrzykach Dolnych w 1977 r. WRB w szczytowym okresie swej aktywności liczyła około 40 osób i grupowała w swoich szeregach muzyków KSU i ich sympatyków, będąc w rzeczywistości lokalną subkulturą punków, jedną z pierwszych, a zarazem największą w ówczesnej Polsce.
Członkowie WRB atakowali przyjeżdżających w Bieszczady harcerzy, którzy pojawili się tu w ramach operacji „Bieszczady 40”. Aktywiści WRB zarzucali harcerzom niszczenie bieszczadzkiej przyrody i konformizm społeczny.
W ramach akcji happeningowych aktywiści WRB malowali na murach napisy o treściach antypaństwowych i proukraińskich. Członkowie organizacji nosili niebieskie opaski ze stylizowanymi na ukraińskiego tryzuba napisem WRB. Wzywali też do bojkotu wyświetlanych w miejscowym kinie filmów sowieckich.
Po półtora roku od powstania WRB organizacja stała się przedmiotem zainteresowania peerelowskich organów ścigania: Służby Bezpieczeństwa w Krośnie i Milicji Obywatelskiej w Ustrzykach Dolnych. Władze na początku utrzymywały, że wykryły tajną i wrogą socjalizmowi organizację, a właściwie „ukraiński ruch separatystyczny” dążący do oderwania USRR od Związku Radzieckiego. Nastąpiła seria intensywnych przesłuchań i wielokrotnych rewizji w domach podejrzanych.
W grudniu 1979 r. ustrzyccy milicjanci i esbecy dostali wytyczne z komendy wojewódzkiej w Krośnie, by bliżej przyjrzeć się KSU i skupionym wokół zespołu sympatykom. Służby chciały się dowiedzieć, jakie jest podłoże ideologiczne i polityczne ruchu punk, czy młodzież ma powiązania z innymi tego typu grupami w Polsce oraz kto jest najważniejszy wśród ustrzyckich punków. Zadania potraktowano jako pilne, a do środowiska miał przeniknąć tajny współpracownik SB. To dzięki niemu szybko ustalono nazwiska i pseudonimy działaczy.
W marcu 1980 r. rozpoczęło się operacyjne sprawdzanie środowiska ustrzyckich punków pod kryptonimem „Żyletka”. W ciągu niespełna pół roku sporządzono kilkadziesiąt notatek. Szczegółowo opisywano styl bycia młodzieży, przeprowadzano rozmowy ostrzegawcze z rodzicami, uczulano nauczycieli.
Fragment notatki milicyjnej: „(...) "Chodzą w jednakowych kurtkach, podobnych jak nosili faszyści i w czapkach jak listonosze, obwieszają się agrafkami, łańcuchami, żyletkami. Żyletka oznacza ostre życie, agrafka coś w rodzaju życia wiszącego na włosku (...), natomiast łańcuch niewolnictwo" (...)”.
30 kwietnia tajny współpracownik pisał do MO: „(...) "Starają się ustalić [punki], kto szczegółowo informuje o ich działalności (...). Uwagę zwrócili na (...) syna byłego funkcjonariusza MO, ucznia ostatniej klasy LO. Przy nadarzającej się okazji mogą mu sprawić tęgie lanie"(...)”.
Ostatecznie służbom PRL udało się rozpracować organizację poprzez pozyskanie dwóch agentów, którzy rozpracowali środowisko ustrzyckich punków i ideę Wolnej Republiki Bieszczad. Ze względu na legalizację NSZZ „Solidarność” w sierpniu 1980 roku i nadchodzącą odwilż polityczną władze zrezygnowały z ukarania działaczy WRB. Kres działalności ruchu położył stan wojenny i powołanie jego aktywistów do wojska w pierwszej połowie lat 80.
Epilog.
Idea Wolnej Republiki Bieszczad znalazła się w wielu tekstach grupy KSU, m.in. w piosence zatytułowanej „Ustrzyki”, w której refren brzmi: "Ustrzyki – to stolica Bieszczad jest / Ustrzyki – niech nam żyje W.R.B."
W latach 80. i 90. XX w. idea Wolnej Republiki Bieszczad rozprzestrzeniła się wśród mieszkańców regionu młodej generacji, a także wśród artystów wykonujących poezję śpiewaną. Mit wolnego życia w Bieszczadach stał się synonimem wolności, nabierając znaczenia bardziej uniwersalnego, a nawet metaforycznego, czego przykładem mogą być teksty piosenek Wolnej Grupy Bukowina, Starego Dobrego Małżeństwa czy Jacka Kaczmarskiego.

</doc>
<doc id="1629832" url="https://pl.wikipedia.org/wiki?curid=1629832" title="Michel Butor">
Michel Butor

Michel Butor fr: miʃɛl bytɔʀ, (ur. 14 września 1926 w Mons-en-Baroeul, zm. 24 sierpnia 2016 w Contamine-sur-Arve) – francuski pisarz.
Studiował filozofię na Sorbonie pod kierunkiem Gastona Bachelarda, ukończył ją w 1947. Wykładał w Egipcie, Manchesterze, Salonikach, Stanach Zjednoczonych i Genewie. Zdobył liczne nagrody literackie, w tym Prix Apollo, Prix Fénéon i Nagrodę Renaudot. W 1958 poślubił Marie-Josèph Mas, z którą miał cztery córki: Cécile, Agnès, Irène i Mathilde. W 1954 opublikował swoją pierwszą powieść "Passage de Milan", która ukazała się nakładem wydawnictwa Éditions de Minuit.
Dziennikarze i krytycy wiązali jego pierwsze powieści z nurtem „nowa powieść” ("nouveau roman"), ale sam Butor sprzeciwiał się takiemu zaszufladkowaniu. Był wprawdzie pisarzem eksperymentującym, ale jego pisarstwo zmierzało w kierunku eksperymentu inaczej niż „nowa powieść”. Jego najbardziej znane dzieło, "Przemiana" ("La Modification"), jest w całości napisane w drugiej osobie. Autor pozostawał pod wyraźnym wpływem twórczości Jamesa Joyce’a.
Od 1960 nie napisał żadnej powieści. Korzystał z innych form, takich jak eseje, poezja, „książki artystyczne”; niektóre utwory nie poddają się klasyfikacji (np. "Mobile"). Jego ulubione tematy to literatura, malarstwo, podróże. Jego proza łączy w sobie rygorystyczną symetrię strukturalistyczną (np. schemat architektoniczny w "Passage de Milan" albo strukturę kalendarzową w "Odmianach czasu") z liryczną, poetycką i nienowatorską wrażliwością.
W 2013 Akademia Francuska uhonorowała go Grand Prix za całokształt twórczościi.

</doc>
<doc id="1629834" url="https://pl.wikipedia.org/wiki?curid=1629834" title="Shenzhou 11">
Shenzhou 11

Shenzhou 11 – załogowa misja statku kosmicznego typu Shenzhou w ramach chińskiego programu kosmicznego. Celem misji było dostarczenie załogi do niewielkiego chińskiego modułu orbitalnego Tiangong 2, który zastąpił znajdujący się ciągle na orbicie moduł Tiangong 1. Umieszczenie Tiangong 2 na orbicie odbyło się 15 września 2016 r..
Załoga.
Skład załogi oraz datę startu ogłoszono publicznie 16 października 2016 r. – na dobę przed startem. Dotąd nie podano składu załogi rezerwowej.
Przebieg misji.
10 października 2016 roku rakietę Chang Zheng 2F wraz ze statkiem Shenzhou 11 umieszczono na wyrzutni startowej LC43/921 kosmodromu Jiuquan. Start nastąpił 16 października 2016 r. o godz. 23:30 UTC (17.10.2016 o 01:30 czasu CEST). 18 października o 19:24 UTC nastąpiło połączenie z modułem orbitalnym Tiangong 2. 22 października od stacji odłączony został minisatelita Banxing-2, którego celem było wykonywanie zdjęć połączonych obiektów: stacji i statku. 17 listopada o 04:41 nastąpiło odłączenie statku od stacji Tiangong 2. 18 listopada 2016 r. o godz. 05:59:38,896 UTC statek wylądował w Mongolii Wewnętrznej, jednak o 100 km dalej, niż zakładano.
Zadania.
W trakcie pobytu na pokładzie laboratorium Tiangong 2 chińscy kosmonauci prowadzili serię eksperymentów obejmujących m.in. badania medyczne, badania z użyciem ultrasonografu, badania układu oddechowego i układu krążenia. Pozostałe eksperymenty obejmowały uprawę roślin i wykonywanie próbnych napraw na orbicie.
Laboratorium wyposażone zostało w sprzęt do ćwiczeń (rower stacjonarny i bieżnię), pozwalający astronautom na zachowanie sprawności fizycznej przez cały pobyt. Uczestnicy wyprawy mieli także dostęp do programów rozrywkowych i możliwość kontaktu audiowizualnego z rodzinami na Ziemi.

</doc>
<doc id="1629835" url="https://pl.wikipedia.org/wiki?curid=1629835" title="Zespół mieszkalno-usługowy przy pl. Grunwaldzkim we Wrocławiu">
Zespół mieszkalno-usługowy przy pl. Grunwaldzkim we Wrocławiu

Zespół budynków mieszkalno-usługowych przy pl. Grunwaldzkim 4-20 i ul. Marii Curie-Skłodowskiej 15 – zbiór sześciu budynków mieszkalnych i trzech pawilonów handlowo-usługowych na placu Grunwaldzkim we Wrocławiu, zaprojektowanych w latach 1967–1970 przez Jadwigę Grabowską-Hawrylak. Budowany był w latach 1970–1973 przez Wrocławskie Przedsiębiorstwo Budownictwa Ogólnego, a budynki mieszkalne oddawano do użytku w latach 1976–1978. Przez wrocławian nazywany "Wrocławskim Manhattanem" lub "Sedesowcami" .
Historia.
Na kompleks składa się sześć wieżowców o wysokości 55 metrów (16 pięter) oraz pawilony handlowe. Projekt zakładał wybudowanie wieżowców z białego betonu, wykończonych cegłą klinkierową i egzotycznym drewnem przy balkonach, z roślinnością pnącą w zaokrąglonych wnękach elewacji i trawiastymi dachami pawilonów handlowych. Według architekt całość miała nadawać inwestycji klimat śródziemnomorski. Zespół budynków został zaprojektowany na betonowej platformie, a teren pod budowę wzmocniono 240 palami. Podczas realizacji projekt okrojono w celu obniżenia kosztów przez zastosowanie niskiej jakości materiałów budowlanych, a sprzyjało temu przejęcie go od miasta przez spółdzielnię mieszkaniową. W ramach oszczędności elewacje pozostały niewykończone. Przed remontem widoczny był beton z wystającymi żelaznymi prętami oraz plamy farby pozostałe po budowie. Architektce Jadwidze Grabowskiej-Hawrylak udało się zrealizować tarasy widokowe ze świetlicami wyposażonymi w łazienki na dachach płaskich wszystkich bloków mieszkalnych na placu Grunwaldzkim. Balkony pokryła klinkierem, natomiast do budowy bloków użyła prefabrykatów betonowych o nietypowej formie.
W 1973 Janusz Kondratiuk nakręcił tu telewizyjny film "Pies" pokazujący osiedle w budowie . W 1974 wyprodukowano film "Karuzela". 
Kompleks na pl. Grunwaldzkim jest wpisany do rejestru zabytków województwa dolnośląskiego.

</doc>
<doc id="1629839" url="https://pl.wikipedia.org/wiki?curid=1629839" title="Matthäus Günther">
Matthäus Günther

Matthäus Günther, znany także jako Mathäus (ur. 7 września 1705 w Peißenbergu, zm. 30 września 1788 w Haid k. Wessobrunn) – bawarski malarz i grafik z czasów baroku i rokoko. Zaliczany do najbardziej znaczących niemieckich malarzy rokokowych obok Christiana Winka.
Życie.
Nauki pobierał prawdopodobnie w szkole przy klasztorze Benedyktynów w Wessobrunn. Od 1721 do 1723 uczył się u malarza Simona Bernhardta w Murnau am Staffelsee. Następnie pracował do 1728 w Monachium jako czeladnik u braci Asam.
Po ukończeniu praktyki przeniósł się do Augsburga, który w tym czasie wyrastał na silny ośrodek sztuki. Przyczynił się do tego Johann Georg Bergmüller, który kierował Augsburską Akademią Sztuk Pięknych. Günther po przybyciu do Augsburga i uzyskał, dzięki ożenkowi w 1731 (w wieku 26 lat) z wdową po malarzu nazwiskiem Mack, dyplom mistrza rzemieślniczego, nabywając jednocześnie prawa miejskie. Po śmierci żony ożenił się po raz drugi w 1763 z wdową po swoim przyjacielu Georgu Übelhörze (znanym wykonawcy sztukaterii), mając lat 58. W tym samym roku, posiadając ugruntowaną sławę artysty, został kierownikiem Augsburskiej Akademii Sztuk Pięknych, jako następca Bergmüllera.
Po 1770 renoma Augsburga jako centrum sztuki zaczęła blednąć. Miastu zaczynało brakować pieniędzy na dalsze inwestycje, wielu artystów – rzemieślników emigrowało. Rozczarowany Günther zrezygnował więc z funkcji przewodniczącego Akademii w 1784 i osiadł w wiosce Haid k. Wessobrunn, gdzie zmarł cztery lata później, w wieku 83 lat.
Dzieła.
Günther pozostawił po sobie szeroką spuściznę dekoracji kościelnych. Od ok. 1730 do 1787 ozdobił freskami ok. 40 kościołów, tworząc ok. 70 fresków i 25 obrazów. Działał na obszarze Wirtembergii, Bawarii, Frankonii i Tyrolu. W czasie, gdy terminował u braci Asam, prawdopodobnie brał udział w przyozdabianiu katedry w Innsbrucku. Pierwsze samodzielne dzieło to freski w kościele farnym św. Wita w Druisheim k. Donauwörth. W klasztorze Neustift w Warnie k. Bressanone ujawnił się talent Günthera jako malarza iluzjonistycznego. Sięgał również do motywów malarstwa weneckiego, znając osobiście włoskiego malarza Giovanniego Battistę Tiepolo.
Dekorował także kościoły w Grins, Kissing (kaplicę św. Piotra), Welden, Garmisch-Partenkirchen (kościół farny św. Marcina), Rattenberg (kościół farny), Bad Tölz (kościół pielgrzymkowy), Pförring (kościół farny), Großaitingen (kaplica św. Sebastiana), Mittenwald (kościół farny św. Piotra i Pawła), Oberammergau (kościół farny św. Piotra i Pawła) i wiele innych.

</doc>
<doc id="1629841" url="https://pl.wikipedia.org/wiki?curid=1629841" title="Microsoft DVD Maker">
Microsoft DVD Maker



</doc>
<doc id="1629846" url="https://pl.wikipedia.org/wiki?curid=1629846" title="Zwierzęta urykoteliczne">
Zwierzęta urykoteliczne



</doc>
<doc id="1629847" url="https://pl.wikipedia.org/wiki?curid=1629847" title="Komunalizm">
Komunalizm

Komunalizm – zjawisko społeczne polegające na wykorzystywaniu różnic religijnych i podtrzymywaniu antagonizmów między wspólnotami religijnymi dla osiągnięcia celów politycznych. Przede wszystkim dotyczy hindusów i muzułmanów w Azji Południowej.
Komunalizm indyjski, od czasu odzyskania niepodległości przez Indie, charakteryzuje się eskalacją nienawiści i przemocy.

</doc>
<doc id="1629848" url="https://pl.wikipedia.org/wiki?curid=1629848" title="Lista krakowskich posłów do Sejmu Krajowego Galicji">
Lista krakowskich posłów do Sejmu Krajowego Galicji

Lista krakowskich posłów do Sejmu Krajowego Galicji.
Kolejność posłów w ilości uzyskanych głosów.

</doc>
<doc id="1629858" url="https://pl.wikipedia.org/wiki?curid=1629858" title="Harald Krusche">
Harald Krusche

Harald Wiktor Krusche (ur. 21 marca 1909 w Łodzi, zm. 27 stycznia 2014 w Black Diamond) − magister inżynier chemii, oficer kawalerii Wojska Polskiego.
Życiorys.
Był synem Edwarda Krusche, inżyniera chemika, właściciela fabryki chemicznej - Towarzystwa Akcyjnego Fabryk Wyrobów Bawełnianych Krusche i Ender w Pabianicach. Jego siostra Nora (1912-2004) była żołnierzem Armii Krajowej (ps. „Karin”) i profesorem doktorem habilitowanym ogrodnictwa SGGW w Warszawie. Żonaty z Janiną z Wierzyńskich, która zginęła w powstaniu warszawskim, a od 1951 z Magdaleną Suską, geologiem.
Ukończył Gimnazjum Państwowe im. Jędrzeja Śniadeckiego w Pabianicach i Szkołę Podchorążych Rezerwy Kawalerii w Grudziądzu, w latach 1929-1930. Następnie studiował na Wydziale Chemicznym Politechniki Gdańskiej, a później Politechniki Lwowskiej. Był oficerem rezerwy 4 Pułku Strzelców Konnych Ziemi Łęczyckiej w Płocku, 14 Pułku Ułanów Jazłowieckich w garnizonie Lwów i 27 Pułku Ułanów w Nieświeżu. 
23 marca 1939 zmobilizowany został w Szwadronie Zapasowym 27 Pułku Ułanów w Łukowie i wyznaczony na dowódcę Kolumny Taborowej Kawalerii Nr 945, która była jednym z pododdziałów Nowogródzkiej Brygady Kawalerii dowodzonej przez Władysława Andersa. W składzie tej brygady odbył kampanię wrześniową, a po jej zakończeniu dostał się do niewoli sowieckiej, z której uciekł i przedostał się do Generalnej Gubermi. Niemcy zamknęli go w Oflagu IIC w Woldenbergu. Pod koniec wojny po udanej ucieczce z obozu jenieckiego przedostał się przez Danię, Szwecję do Wojska Polskiego w Szkocji.
Po wojnie zdecydował się na emigrację do Kanady. Jako pionier w dziedzinie inżynierii chemicznej uruchomił pierwszą fabrykę do produkcji propanu w Kanadzie (Turner Valley) i największą fabrykę petrochemiczną w Kanadzie (Celanese). Następnie czynnie działał w inżynierii ochrony środowiska (Edmonton).
Po przejściu na emeryturę zbudował 42-stopowy slup ”Bachmat" i drewniany dom w Hilo na Hawajach, w którym pisał swoje wspomnienia. W wolnym czasie parał się astrofizyką.
18 kwietnia 2008 Minister Obrony Narodowej Bogdan Klich uznał stopień rotmistrza nadany Haraldowi Krusche przez Rząd Rzeczypospolitej Polskiej na Uchodźstwie.

</doc>
<doc id="1629868" url="https://pl.wikipedia.org/wiki?curid=1629868" title="Potencjał Volty">
Potencjał Volty

Potencjał Volty (nazywany też różnicą potencjału Volty, różnicą potencjału kontaktu, albo zewnętrzną różnicą potencjału, Δψ, delta psi) – w elektrochemii jest to różnica potencjału elektrycznego pomiędzy dwoma punktami w próżni znajdującymi się blisko powierzchni nienaładowanych metali M1 i M2 będących w kontakcie elektrycznym.
Nazwa pochodzi od nazwiska włoskiego fizyka Alessandro Volty.
Pochodzenie.
Jeśli dwa różne metale są elektrycznie odizolowane od siebie, to wtedy pomiędzy nimi może zaistnieć pewna różnica potencjałów. Po połączeniu elektrycznym elektrony przepływają z metalu o mniejszej pracy wyjścia do metalu z wyższą pracą wyjścia, aż do momentu, kiedy potencjały elektrochemiczne elektronów wewnątrz tych dwóch metali będą sobie równe. Ilość elektronów która przepłynie pomiędzy tymi metalami jest generalnie niewielka i dlatego poziom Fermiego praktycznie nie ulegnie zmianie. Ładunek który przepłynął pomiędzy metalami jest źródłem potencjału Volty.
Pomiar.
Różnica potencjału Volty jest mierzalna. Wielkość ta związana jest z pojemnością kondensatora, którego dwie okładki zrobione są z dwóch metali, dla których różnica potencjałów Volty jest mierzona i z wielkością ładunku elektrycznego użytego do naładowania tego kondensatora. W podobny sposób można zmierzyć różnicę potencjału Volty pomiędzy elektrodą i elektrolitem.
Znaczenie.
Potencjał Volty, razem z potencjałem Galvaniego, ma fundamentalne znaczenie w elektrochemicznym opisie granicy międzyfazowej (na przykład potencjał elektrody, ogniwo galwaniczne).

</doc>
<doc id="1629869" url="https://pl.wikipedia.org/wiki?curid=1629869" title="Akcja „X-2”">
Akcja „X-2”

Akcja „X-2” – operacja wysiedlenia zakonnic i likwidacji domów zakonnych, dokonana w 1954 przez władze PRL.
Decyzję o przeprowadzeniu akcji podjął premier Józef Cyrankiewicz. Uzasadniano ją koniecznością likwidowania niemieckich wpływów w środowiskach zakonnych. Akcji nadano kryptonim „X-2”. Brały w niej udział UB, milicja, Rady Narodowe i tzw. czynnik społeczny. Przygotowano środki transportu i miejsca odosobnienia. 3 sierpnia 1954 w nocy milicja wtargnęła do domów zakonnych. Zakonnicom pozwolono zabrać tylko najpotrzebniejsze rzeczy i wywieziono je do obozów pracy w całej Polsce. Wysiedlono w ten sposób ponad 1500 sióstr zakonnych z klasztorów na terenie województw: opolskiego, wrocławskiego i stalinogrodzkiego. 
Represje objęły dziesięć zgromadzeń (m.in. sióstr elżbietanek i sióstr św. Jadwigi).
W latach 1956-1958 zakonnice odzyskały wolność - nie miały jednak do czego wracać. Państwo przejęło od sióstr 323 obiekty, w tym szpitale, domy opieki, przedszkola, sierocińce oraz grunty i budynki klasztorne. 
W 2002 Instytut Pamięci Narodowej w Katowicach rozpoczął śledztwo w sprawie operacji X-2, jednak zostało ono umorzone ze względu na śmierć sprawców i niewykrycie części winnych.

</doc>
<doc id="1629871" url="https://pl.wikipedia.org/wiki?curid=1629871" title="Wiktor Junosza-Piotrowski">
Wiktor Junosza-Piotrowski

Wiktor Junosza-Piotrowski (ur. ?, zm. 16 lipca 1917 w Michałowie, gubernia witebska) – polski architekt. 
Życiorys.
Ukończył Instytut Inżynierów Cywilnych w Petersburgu. 

</doc>
<doc id="1629872" url="https://pl.wikipedia.org/wiki?curid=1629872" title="Portret kobiety (obraz Rafaela)">
Portret kobiety (obraz Rafaela)

Portret kobiety – obraz włoskiego malarza i architekta Rafaela Santiego.
Początkowo obraz znajdował się w zbiorach domu kupca florenckiego Mattea Bottiego z Cremony. W 1615 roku dzieło trafiło do kolekcji Cosima II, po bankructwie ostatniego przedstawiciela rodu Bottich. Przez dłuższy czas autorstwo obrazu było nieznane i dopiero w 1839 roku uznano obraz za dzieło Rafaela.
Również tożsamość kobiety jest do dnia dzisiejszego podawana w wątpliwość. Zgodnie z tradycją literacką uważa się, iż jest to portret Margherity, córki Francesca Lutiego. Kobieta podczas pobytu mistrza w Rzymie była kochanką malarza. Według biografów przez nią Rafael nie ożenił się z siostrzenicą kardynała Bibieny i nie ukończył fresków dla Agostina Chigiego. Była także pośrednio odpowiedzialna za swawolne prowadzenie się, a w rezultacie śmierć malarza.

</doc>
<doc id="1629878" url="https://pl.wikipedia.org/wiki?curid=1629878" title="Greenscreen">
Greenscreen



</doc>
<doc id="1629880" url="https://pl.wikipedia.org/wiki?curid=1629880" title="Feliks Srzeński">
Feliks Srzeński

Feliks Srzeński herbu Dołęga (ur. ok. 1498, zm. 1554), wojewoda płocki, cześnik gostyniński, kasztelan rypiński – ostatni i najwybitniejszy z rodu Szreńskich, właścicieli miasta Szreńsk i otaczających je dóbr. Znacząca postać na dworze Zygmunta Starego i królowej Bony, cieszył się ich osobistymi względami, to ułatwiło mu dojście do wysokich godności. 
Od 1521 r. piastował urząd cześnika gostyńskiego, w 1526 r. objął urząd – kasztelana rypińskiego w 1527 r. został kasztelanem dobrzyńskim, w 1530 r. starostą płockim, w 1532 r. w wieku 29 lat – obejmuje urząd wojewody płockiego, w 1537 otrzymuje starostwo malborskie, a w 1549 od Zygmunta Augusta – starostwa łomżyńskie i wiskie. 
Poseł na sejm krakowski 1531/1532 roku z ziemi rawskiej.
Znakomity organizator i gospodarz, za jego życia Szreńsk przeżywa swój największy rozkwit, z jego fundacji powstaje murowany gotycki kościół i okazały zamek. Zdobył dla miasta liczne przywileje między innymi nowe prawa dla cechu szewców szreńskich i prawo poboru cła dla mieszczan. Zmarł bez potomka męskiego w roku 1554. Na jego nagrobku w kościele szreńskim widnieje napis (wolne tłumaczenie) "Żyłem dla ojczyzny czyniąc jak tylko mogłem rzeczy słuszne, sprawiedliwe i pożyteczne. Pogrzebany tu, dla przykładu następnych spoczywam tu, ptak sławny czynami moimi, które po śmierci mej będą otoczone najwyższym uznaniem". Płyta nagrobna "Spodziewając się śmierci i zmartwychwstania godny i potężny Feliks Szreński z Sokołowa, wojewoda płocki i malborski, starosta płocki za życia postawił sobie roku pańskiego 1546. Żył lat 55, miesięcy 9, dni 4".

</doc>
<doc id="1629883" url="https://pl.wikipedia.org/wiki?curid=1629883" title="Samochwałowicze">
Samochwałowicze

Samochwałowicze (, "Samachwaławiczy"; , "Samochwałowiczi") – agromiasteczko na Białorusi, w obwodzie mińskim, w rejonie mińskim, nad Ptyczą, administracyjne centrum rady wiejskiej. Wieś leży przy drodze Mińsk-Słuck (А243), około 10 km na południe od Mińska. 
Dawniej wspólną nazwą Samochwałowicze określano miasteczko, wieś i folwark. Dobra samochwałowickie należały na początku XVIII wieku do Chaleckich, potem drogą wiana Anny z Chaleckich przeszły w ręce księcia Albrechta Radziwiłła, starosty rzeczyckiego, następnie drogą posagu w ręce Michała Puzyny. Ten złym zarządzaniem zmarnował dobra, których resztki odziedziczył po nim jego syn Eugeniusz, a po nim - siostra tego ostatniego, Pulcheria, po mężu Sierzpuchowska. Jej córka Zofia wyszła za Waleriana Bucewicza. 
Po parcelacjach na rzecz dłużników, w końcu XIX wieku folwark posiadał jeszcze 20 włók dobrej ziemi i łąk, młyn, "dość porządne" - jak zaznaczyli autorzy "Słownika geograficznego..." - zabudowania. Miasteczko wyłącznie żydowskie, liczyło około 40 domów. Jak zaznaczono, miejscowi Żydzi "mieli w okolicy smutną sławę koniokradów". Wieś liczyła 22 gospodarstwa. 
Drewniana cerkiew pw. Ducha Świętego, fundacji Radziwiłłów, spłonęła w 1914 roku. Obecna murowana cerkiew pod tym samym wezwaniem, zbudowana po 1990 roku, stoi w innym miejscu. 

</doc>
<doc id="1629887" url="https://pl.wikipedia.org/wiki?curid=1629887" title="Modliszkowate">
Modliszkowate

Modliszkowate (Mantidae) – rodzina owadów z rzędu modliszek.
Stanowią one największą, obejmującą około ¼ wszystkich gatunków, rodzinę z tego rzędu. W Polsce występuje tylko jeden gatunek – modliszka zwyczajna ("Mantis religiosa").
Rodzina ta dzieli się na 19 podrodzin:

</doc>
<doc id="1629890" url="https://pl.wikipedia.org/wiki?curid=1629890" title="Jan Dionizy Piotrowski">
Jan Dionizy Piotrowski

Jan Dionizy Piotrowski (ur. 21 października 1875 w Borysowie, zm. 4 grudnia 1964 w Komorowie) – polski inżynier technolog, konstruktor, organizator przemysłu obrabiarkowego.
Życiorys.
Syn Michała Piotrowskiego i Anny z Siezieniewskich. W 1894 ukończył gimnazjum w Mińsku. W latach 1894–1900 studiował w Instytucie Technologicznym w Petersburgu uzyskując dyplom inżyniera technologa. Po studiach wyjechał do Warszawy, gdzie pracował jako konstruktor w fabryce Gerlach i Pulst. W latach 1921–1939 był dyrektorem technicznym Stowarzyszenia Mechaników Polskich z Ameryki SA, jako naczelny inżynier odpowiadał za organizację fabryk w Pruszkowie i Porębie, które były największymi producentami obrabiarek w II RP. Po wojnie pomagał jako tymczasowy dyrektor w odbudowie zniszczonej fabryki w Pruszkowie.
W 1906 poślubił Marię ze Szrejberów (1881–1964). Mieli dwie córki: Annę Marię (1907–1972) i Zofię Konstancję (1909–1994).
Pochowany na cmentarzu Powązkowskim (kwatera 109-5-10).

</doc>
<doc id="1629892" url="https://pl.wikipedia.org/wiki?curid=1629892" title="Prawo przesunięć Wiena">
Prawo przesunięć Wiena



</doc>
<doc id="1629893" url="https://pl.wikipedia.org/wiki?curid=1629893" title="Abanindranath Tagore">
Abanindranath Tagore

Abanindranath Tagore (bengali অবনীন্দ্রনাথ ঠাকুর, hindi अवनींद्र नाथ टैगोर, ur. 7 sierpnia 1871 w (Kolkata), zm. 5 grudnia 1951 w Kolkacie) – indyjski malarz i grafik, zaliczany do grona Navratny – grona 9 najcenniejszych indyskich twórców.
Życiorys.
Jego ojcem był Gunendranath Tagore. Abanindranath był kuzynem Rabindranatha. Tworzył obrazy o tematyce religijnej i historycznej, a także portrety. Zajmował się również ilustrowaniem książek.

</doc>
<doc id="1629897" url="https://pl.wikipedia.org/wiki?curid=1629897" title="Mantidae">
Mantidae



</doc>
<doc id="1629900" url="https://pl.wikipedia.org/wiki?curid=1629900" title="Branchiostoma lanceolatum">
Branchiostoma lanceolatum



</doc>
<doc id="1629903" url="https://pl.wikipedia.org/wiki?curid=1629903" title="Osada typu miejskiego">
Osada typu miejskiego



</doc>
<doc id="1629907" url="https://pl.wikipedia.org/wiki?curid=1629907" title="Mistrzostwa świata w strzelectwie">
Mistrzostwa świata w strzelectwie

Mistrzostwa świata w strzelectwie odbywają się od 1897 roku. Rozgrywane są pod patronatem Międzynarodowej Federacji Strzeleckiej (ISSF).
Obecnie wszystkie konkurencje mistrzostw świata (pistolety, karabiny, rzutki, ruchome tarcze) odbywają się co cztery lata. Mistrzostwa świata w strzelaniu do rzutków odbywają się co dwa lata. Mistrzostwa świata wyłącznie w strzelaniu do ruchomych tarcz odbywają się w każdym roku olimpijskim (strzelanie do tarcz ruchomych zostało wyłączone z programu igrzysk olimpijskich)
Mistrzostwa świata w strzelectwie.
Mistrzostwa świata w XXI wieku.
Legenda

</doc>
<doc id="1629909" url="https://pl.wikipedia.org/wiki?curid=1629909" title="Abindranath Tagore">
Abindranath Tagore



</doc>
<doc id="1629910" url="https://pl.wikipedia.org/wiki?curid=1629910" title="Richard Rosson">
Richard Rosson

Richard Rosson (ur. 4 kwietnia 1893 w Nowym Jorku, zm. 31 maja 1953 w Pacific Palisades) – amerykański reżyser i aktor.
Życiorys.
Jego siostrą jest aktorka Helene Rosson, a braćmi reżyser Arthur Rosson i operator Harold Rosson. W 1921 roku ożenił się ze starszą od siebie o 2 lata Verą Sisson, również aktorką. Nie mieli dzieci. Zmarł śmiercią samobójczą. Został pochowany na cmentarzu Hollywood Forever w Los Angeles.
Filmografia.
Jako aktor.
Napisał także scenariusz do filmu "The End of the Feud" (1914).

</doc>
<doc id="1629911" url="https://pl.wikipedia.org/wiki?curid=1629911" title="Jovan Kirovski">
Jovan Kirovski

Jovan Kirovski (ur. 18 marca 1976 w Escondido) – amerykański piłkarz pochodzenia macedońskiego, który występował na pozycji napastnika.
Kariera klubowa.
Kirovski urodził się w Stanach Zjednoczonych jako syn macedońskich imigrantów. Mając 16 lat przeszedł do angielskiego Manchesteru United. Spędził tam cztery lata, ale nie zadebiutował w jego barwach. W 1996 roku odszedł do niemieckiej Borussii Dortmund. W Bundeslidze zadebiutował 4 października 1996 w przegranym 0:1 pojedynku z VfL Bochum. Osiem dni później, 12 października w wygranym 2:0 meczu z MSV Duisburg strzelił swojego pierwszego gola w Bundeslidze. W sezonie 1996/1997 w lidze zagrał siedem razy i zdobył jedną bramkę. Dwukrotnie wystąpił także w Lidze Mistrzów, która została wygrana przez jego zespół. Ponadto zdobył z Borussią Puchar Interkontynentalny, a także zajął 3. miejsce w Bundeslidze. Sezon 1998/1999 spędził na wypożyczeniu w drugoligowej Fortunie Köln, po czym wrócił do Borussii, jednak już tylko w jej rezerwach.
W 2000 roku przeszedł do portugalskiego Sportingu. Swój pierwszy mecz w Primeira Liga rozegrał 3 listopada 2000 przeciwko União Leiria (4:0). W Sportingu spędził sezon 2000/2001, w trakcie którego rozegrał pięć spotkań w lidze. W 2001 roku został zawodnikiem angielskiego Crystal Palace, grającego na Division One. W jego barwach zadebiutował 11 sierpnia 2001 w wygranym 3:2 ligowym spotkaniu z Rotherham United. W Crystal Palace grał do końca sezonu 2001/2002.
W 2002 roku przeszedł do beniaminka Premier League – Birmingham City. W tym klubie spędził dwa lata. W jego barwach rozegrał 23 mecze i strzelił dwa gole. W 2004 roku wrócił do Stanów Zjednoczonych, gdzie w zespołach MLS – Los Angeles Galaxy, Colorado Rapids oraz San Jose Earthquakes. Karierę zakończył w 2011 roku jako gracz Los Angeles Galaxy.
Kariera reprezentacyjna.
Kirovski jest byłym reprezentantem Stanów Zjednoczonych. W drużynie narodowej zadebiutował 19 października 1994 w spotkaniu z Arabią Saudyjską. Był uczestnikiem Letnich Igrzyskach Olimpijskich w 1996 roku, a także Pucharu Konfederacji w 1999 roku i Pucharu Konfederacji w 2003 roku. W kadrze seniorskiej zagrał łącznie 62 razy i zdobył 9 bramek.

</doc>
<doc id="1629913" url="https://pl.wikipedia.org/wiki?curid=1629913" title="The Teatime Sessions">
The Teatime Sessions

The Teatime Sessions – album zawierający 9 utworów nagranych na żywo, podczas podcastów "Tea with Hungry Lucy", wydany w sierpniu 2008 przez Hungry Lucy Music, dostępny w formie elektronicznej.

</doc>
<doc id="1629918" url="https://pl.wikipedia.org/wiki?curid=1629918" title="Mistrzostwa Świata Mężczyzn w Curlingu 1979">
Mistrzostwa Świata Mężczyzn w Curlingu 1979

Mistrzostwa Świata Mężczyzn w Curlingu 1979 odbyły się między 26 marca a 1 kwietnia 1979 w szwajcarskim Bernie.
Tytuł mistrzów świata z 1978 broniła drużyna ze Stanów Zjednoczonych. Nowymi mistrzami zostali Norwegowie, którzy w finale pokonali Szwajcarów 5:4. Brązowy medal zdobyli Kanadyjczycy.
__BEZSPISU__

</doc>
<doc id="1629920" url="https://pl.wikipedia.org/wiki?curid=1629920" title="Jan Szymborski">
Jan Szymborski

Jan Zygmunt Szymborski (ur. 13 sierpnia 1922 w Ustanowie, zm. 28 grudnia 2016) – polski duchowny katolicki, prałat, egzorcysta archidiecezji warszawskiej
Życiorys.
Absolwent Wydziału Teologii Katolickiej Uniwersytetu Warszawskiego. Święcenia kapłańskie przyjął 17 grudnia 1950 roku w Warszawie z rąk kardynała Stefana Wyszyńskiego.
Był wikariuszem w parafiach w: Kocierzewie, Grójcu, Grodzisku Mazowieckim i w parafii św. Barbary w Warszawie. W latach 1961–1969 był referentem i notariuszem Wydziału Duszpasterstwa Kurii Metropolitalnej Warszawskiej. W latach 1964-1970 pracował jako kapelan Zgromadzenia Sióstr Niepokalanek w Warszawie.
W 1970 roku został wyróżniony przywilejem noszenia rokiety, mantoletu i pierścienia. W latach 1971–1985 pełnił funkcję proboszcza parafii Dzieciątka Jezus w Warszawie oraz wicedziekana dekanatów Warszawa-Stare Miasto i Warszawa-Bielany.
Członek Archidiecezjalnej Komisji Liturgicznej (1965–1974), członek Kolegium Duszpasterstwa Archidiecezji Warszawskiej (1967–1995), wizytator nauki religii na terenie Warszawy (1974–1977), członek Referatu ds. Życia i Posługi Kapłanów (1980–1985), sekretarz Komisji Episkopatu Polski ds. Duchowieństwa (1980–1994).
W latach 1996–2003 na mocy indultu kardynała Józefa Glempa był pierwszym warszawskim duszpasterzem wiernych preferujących mszę w nadzwyczajnej formie rytu rzymskiego. Od 1999 roku był oficjalnym egzorcystą archidiecezji warszawskiej.
Linki zewnętrzne.
Α

</doc>
<doc id="1629921" url="https://pl.wikipedia.org/wiki?curid=1629921" title="SG Wattenscheid">
SG Wattenscheid



</doc>
<doc id="1629922" url="https://pl.wikipedia.org/wiki?curid=1629922" title="Wattenscheid 09">
Wattenscheid 09



</doc>
<doc id="1629923" url="https://pl.wikipedia.org/wiki?curid=1629923" title="Ignacy Lipczyński">
Ignacy Lipczyński



</doc>
<doc id="1629924" url="https://pl.wikipedia.org/wiki?curid=1629924" title="Nicola de Chiaromonte">
Nicola de Chiaromonte



</doc>
<doc id="1629930" url="https://pl.wikipedia.org/wiki?curid=1629930" title="Paul Guttmann">
Paul Guttmann

Paul Guttmann (ur. 9 września 1834 w Raciborzu, zm. 24 maja 1893 w Berlinie) – niemiecki fizjolog i patolog. 
Życiorys.
Urodził się w Raciborzu w rodzinie żydowskiej. Studiował medycynę na Uniwersytecie Fryderyka Wilhelma w Berlinie, Uniwersytecie Juliusza i Maksymiliana w Würzburgu oraz Uniwersytecie Wiedeńskim; tytuł doktora medycyny otrzymał w 1858. Od 1859 praktykował w Berlinie. Był asystentem u Griesingera i Meyera, a także u Traubego, który wpłynął na kierunek jego kariery naukowej. Od 1867 był privatdozentem na Uniwersytecie Fryderyka Wilhelma. Uczniami i asystentami Guttmanna byli, między innymi, Hugo Neumann i Hermann Frank. W 1879 został dyrektorem miejskiego szpitala Moabit. Od 1885 do 1893 był wydawcą „Journal für Praktische Aerzte”. Zmarł 24 maja 1893 w Berlinie.
Dorobek naukowy.
Razem z Albertem Eulenburgiem zajmował się układem współczulnym. W 1877 roku obaj uczeni zostali uhonorowani nagrodą Astleya Coopera, jednak później z powodu podwójnego autorstwa nagrodzonej monografii wyróżnienie odebrano. Współpracował też z Paulem Ehrlichem, prowadząc badania nad gruźlicą i malarią.
Napisał ceniony podręcznik diagnostyki medycznej, przetłumaczony na sześć języków i wielokrotnie wznawiany. Badał sposób działania leków przeciwgorączkowych, opisał tzw. objaw Guttmanna – słyszalny szmer nad tętnicami szyjnymi w nadczynności tarczycy. Odegrał istotną rolę w zwalczaniu epidemii cholery w Berlinie. 

</doc>
<doc id="1629931" url="https://pl.wikipedia.org/wiki?curid=1629931" title="PzKpfw VIII Maus">
PzKpfw VIII Maus



</doc>
<doc id="1629933" url="https://pl.wikipedia.org/wiki?curid=1629933" title="Ministerstwo Górnictwa i Energetyki">
Ministerstwo Górnictwa i Energetyki



</doc>
<doc id="1629936" url="https://pl.wikipedia.org/wiki?curid=1629936" title="Jadwiga Kobendza">
Jadwiga Kobendza



</doc>
<doc id="1629939" url="https://pl.wikipedia.org/wiki?curid=1629939" title="Składanka">
Składanka



</doc>
<doc id="1629942" url="https://pl.wikipedia.org/wiki?curid=1629942" title="Pięciornik wyprostowany">
Pięciornik wyprostowany

Pięciornik wyprostowany ("Potentilla recta") – gatunek rośliny należący do rodziny różowatych. Pochodzi z Azji i Europy. W Polsce występuje tylko na południu, przez Polskę przebiega północna granica jego zasięgu (mniej więcej na linii Lublin – Poznań). Poza nią na północy można spotkać na pojedynczych stanowiskach okazy zawleczone.
Biologia i ekologia.
Bylina, hemikryptofit. Kwitnie od lipca do sierpnia. Rośnie na trawiastych zboczach, w zaroślach, na skałach i w siedliskach ruderalnych. W górach występuje tylko w niższych położeniach. Liczba chromosomów 2n= (28, 35), 42.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1629943" url="https://pl.wikipedia.org/wiki?curid=1629943" title="WSM">
WSM



</doc>
<doc id="1629944" url="https://pl.wikipedia.org/wiki?curid=1629944" title="Jamini Roy">
Jamini Roy

Jamini Roy (ur. 11 kwietnia 1887 w Baliatore, zm. 24 kwietnia 1972 w Kalkucie) − indyjski malarz.
Życiorys.
We wczesnym okresie twórczości malował głównie portrety. Później (od ok. 1921) w jego malarstwie dominowały motywy zaczerpnięte ze sztuki ludowej Orisy i Bengalu. 
Jest uznawany za jednego z najwybitniejszych artystów indyjskich XX wieku.

</doc>
<doc id="1629945" url="https://pl.wikipedia.org/wiki?curid=1629945" title="U-58 (1938)">
U-58 (1938)

U-58 – niemiecki okręt podwodny (U-Boot) typu "II C" z okresu II wojny światowej. Okręt wszedł do służby w 1939. Pierwszym dowódcą był Kptlt. Herbert Kuppisch.
Historia.
Zamówienie na kolejny okręt podwodny typu "II C" zostało złożone w stoczni Deutsche Werke AG w Kilonii 17 czerwca 1937. Rozpoczęcie budowy okrętu miało miejsce 28 września 1937. Wodowanie nastąpiło 12 października 1938, wejście do służby 4 lutego 1939.
Pierwszą jednostką, do której został przydzielony, była flotylla okrętów podwodnych "Emsmann" stacjonująca w Kilonii, w której służył jako jednostka szkolna i bojowa do 31 grudnia 1939. 1 stycznia 1940 włączony jako jednostka bojowa do 1. Flotylli, w ramach której odbył 12 patroli bojowych. Zatopił 7 jednostek o łącznej pojemności 14 549 BRT, w tym jeden okręt pomocniczy HMS "Astronomer" o pojemności 8401 BRT.
1 stycznia 1941 w charakterze jednostki szkolnej wszedł w skład 22. Flotylli stacjonującej w Gdyni. Od 1 lipca 1944 służył w 19. Flotylli stacjonującej w Pilawie. Samozatopiony przez załogę 3 maja 1945 w Kilonii (operacja Regenbogen). Wydobyty po wojnie i złomowany.
U-58 był pierwszym U-Bootem wyposażonym w chrapy.

</doc>
<doc id="1629947" url="https://pl.wikipedia.org/wiki?curid=1629947" title="Potentilla recta">
Potentilla recta



</doc>
<doc id="1629950" url="https://pl.wikipedia.org/wiki?curid=1629950" title="Cmentarz-mauzoleum martyrologii w Olsztynie (województwo śląskie)">
Cmentarz-mauzoleum martyrologii w Olsztynie (województwo śląskie)

Cmentarz-mauzoleum martyrologii w Olsztynie znajduje się w lasku w pobliżu drogi z Olsztyna do Kusiąt, w miejscu zwanym „Szubienicą”.
W latach 1940–1945 hitlerowcy potajemnie likwidowali i grzebali rozstrzelanych mieszkańców Częstochowy i okolic, więźniów, schwytanych partyzantów oraz żołnierzy 3 Brygady Armii Ludowej im. generała Józefa Bema wziętych do niewoli jesienią 1944. Pierwszych rozstrzelano w tym miejscu więźniów z tak zwanej Akcji AB w czerwcu 1940. Ogólna liczba ofiar wyniosła około 1968.
Przy szosie stoi pomnik ku ich czci. Na cmentarzu 18 symbolicznych grobów i płaskorzeźba przedstawiająca scenę rozstrzelania. W górnej części cmentarza drugi pomnik z napisem „Naród nigdy o nich nie zapomni”.

</doc>
<doc id="1629951" url="https://pl.wikipedia.org/wiki?curid=1629951" title="Baecker">
Baecker

Baecker ("Bäcker") – polski herb szlachecki, nadany w zaborze austriackim.
Opis herbu.
Tarcza dzielona w krzyż. W polach I i IV, złotych, sylwetka kopalni błękitna z wejściem czarnym, na murawie zielonej na której kilof w skos. W polach II i III, błękitnych snop złoty nad którym sierp srebrny. Klejnot: Dwa skrzydła orle z prawej złote, z lewej błękitne. Labry błękitne, podbite złotem.
Najwcześniejsze wzmianki.
Nadany Antoniemu Baeckerowi razem z predykatem (przydomkiem) "von Salzheim" w Galicji w 1793 roku.
Herbowni.
Baecker (Bäcker).

</doc>
<doc id="1629954" url="https://pl.wikipedia.org/wiki?curid=1629954" title="Bletilla pasiasta">
Bletilla pasiasta

Bletilla pasiasta ("Bletilla striata") – gatunek rośliny z rodziny storczykowatych ("Orchidaceae"). Naturalnie występuje w Chinach i Japonii. 
Zmienność.
W uprawie są mało znane kultywary:
Uprawa.
Nie lubi przesadzania i dzielenia. Podczas sadzenia do podłoża warto dodać gliny, ponieważ źle rośnie i kwitnie na piaszczystych i suchych glebach.

</doc>
<doc id="1629958" url="https://pl.wikipedia.org/wiki?curid=1629958" title="Mistrzostwa Świata w Piłce Nożnej 1970 (eliminacje strefy CONCACAF)">
Mistrzostwa Świata w Piłce Nożnej 1970 (eliminacje strefy CONCACAF)

W eliminacjach do Mistrzostw Świata w Piłce Nożnej 1970 strefy CONCACAF wzięło udział 12 reprezentacji narodowych.
Zasady kwalifikacji.
Drużyny zostały podzielone na 4 grupy po 3 drużyny. Grano systemem każdy z każdym, mecz i rewanż. Zwycięzcy grup awansowali do półfinałów, których zwycięzcy rozgrywali między sobą dwumecz finałowy.
Zwycięzca finału awansował do MŚ.
Przebieg eliminacji.
Runda 2.
Półfinały.
Wygrane mecze: Stany Zjednoczone 0, Haiti 2; Awans: .
Wygrane mecze: Salwador 1, Honduras 1. Rozegrano mecz dodatkowy
Awans: po meczu dodatkowym.
Finał.
Wygrane mecze: Salwador 1, Haiti 1. Rozegrano mecz dodatkowy.
Awans: po meczu dodatkowym.

</doc>
<doc id="1629960" url="https://pl.wikipedia.org/wiki?curid=1629960" title="Peter Armbruster">
Peter Armbruster

Peter Armbruster (ur. 25 lipca 1931 w Dachau) – niemiecki fizyk pracujący w Instytucie Badań Ciężkich Jonów w Darmstadt w Niemczech. Brał udział w odkryciu pierwiastków: 108 (has), 109 (meitner), 110 (darmsztadt), 111 (roentgen) i 112 (kopernik).
Życiorys.
Studiował fizykę na politechnice w Stuttgarcie i Monachium, gdzie w 1961 uzyskał stopień doktora. Zajmował się problemami rozszczepieniem jądra atomowego oraz wzajemnymi oddziaływaniami ciężkich jonów. Od 1971 do 1996 pracował w Instytucie Badań Ciężkich Jonów. Od 1989 do 1992 był dyrektorem naukowym w Instytucie Laue-Langevin (ILL) w Grenoble. Od 1996 jest zaangażowany w projekt spalania odpadów nuklearnych w procesie spalacji oraz rozszczepienia jądra atomowego.

</doc>
<doc id="1629961" url="https://pl.wikipedia.org/wiki?curid=1629961" title="Christos Sardzetakis">
Christos Sardzetakis

Christos Sardzetakis (; ur. 6 kwietnia 1929 w Salonikach, zm. 3 lutego 2022 w Atenach) – grecki prawnik, sędzia, w latach 1985–1990 prezydent Grecji.
Życiorys.
Z wykształcenia prawnik, ukończył studia na Uniwersytecie Arystotelesa w Salonikach. Kształcił się następnie w Paryżu, specjalizując się w prawie handlowym i prawie wspólnotowym. W 1955 podjął pracę w greckim sądownictwie.
Zyskał rozpoznawalność, gdy jako sędzia śledczy prowadził postępowanie w sprawie śmierci lewicowego posła Grigorisa Lambrakisa z maja 1963. Wykazał wówczas, że polityk został zabity przez skrajnie prawicowych ekstremistów, a funkcjonariusze policji próbowali zatuszować sprawę, uznając zdarzenie za wypadek drogowy. Wydarzenia te stały się kanwą powieści Wasilisa Wasilikosa i powstałego na jej podstawie filmu "Z" z 1969, w którym postać wzorowaną na Christosie Sardzetakisie zagrał Jean-Louis Trintignant.
Po przewrocie wojskowym i przejęciu władzy przez juntę czarnych pułkowników został przeniesiony na niższe stanowisko sędziowskie, a w 1968 wydalony z zawodu. Dwukrotnie aresztowany, więziony przez okres około roku bez procesu i torturowany. Po upadku dyktatury powrócił w 1974 do zawodu. Został sędzią sądu apelacyjnego, a w 1982 otrzymał nominację do Sądu Kasacyjnego.
W marcu 1985 prezydent Konstandinos Karamanlis złożył urząd, gdy rządzący PASOK wycofał poparcie dla jego reelekcji. Socjaliści wysunęli wówczas kandydaturę Christosa Sardzetakisa, który został wybrany na prezydenta w trzeciej turze głosowania przy wsparciu komunistów. Urząd sprawował od 30 marca 1985 do 4 maja 1990, w trakcie jego kadencji uprawnienia wykonawcze głowy państwa z inicjatywy rządu PASOK-u zostały znacząco ograniczone.
Christos Sardzetakis był żonaty z Efi Arjiriu, miał córkę.

</doc>
<doc id="1629962" url="https://pl.wikipedia.org/wiki?curid=1629962" title="Obuwie ochronne">
Obuwie ochronne

Obuwie ochronne – obuwie klasyfikowane jako Środek Ochrony Indywidualnej (ŚOI) pracowników zgodnie z Rozporządzeniem Parlamentu Europejskiego i Rady (UE) 2016/425 z dnia 9 marca 2016 i spełniające wymogi normy PN-EN ISO 20346. Obuwie posiada właściwości ochronne palców u stóp do 100 J. Obuwie ochronne używane jest do prac ogólnych i posiada oznaczenie P – „protective”
Rodzaje obuwia definiowane w zakresie normy PN-EN ISO 20345 to, która jest częściej stosowana niż norma PN-EN ISO 20346

</doc>
<doc id="1629964" url="https://pl.wikipedia.org/wiki?curid=1629964" title="Rainbow (album Mariah Carey)">
Rainbow (album Mariah Carey)

Rainbow – 9. ogólnie i 6. album studyjny Mariah Carey. Został wydany 2 listopada 1999 roku przez Columbia Records.
Informacje o albumie.
Nad "Rainbow" Mariah pracowała z producentami i wokalistami dominującymi w muzyce późnych lat 90. XX wieku. "Rolling Stone" nazwał album „standardową kroniką hip-hopu i hip-hopowych ballad, które dominowały w 1999 roku”. Mariah Carey powiedziała o albumie, że „pracowałam nad nim 3 miesiące, jak 'Weźcie mnie z tej wytwórni i dajcie spokój!', nie mogłam tego wytrzymać”. Artyści gościnni to byli m.in. raperzy: Jay-Z, Da Brat, Missy Elliott, Snoop Dogg, Mystical i Master P, piosenkarze Usher i Joe oraz boysband 98 Degrees. Był to pierwszy album, w którego produkcji nie uczestniczył Walter Afanasieff, jej wieloletni współpracownik, który współprodukował jej najbardziej rozpoznawalne ballady. Na jego miejsce wzięto Jimmy’ego Jama i Terry’ego Lewisa. Album był promowany przez kilka krótkich klipów pokazywanych na MTV, które przedstawiały jej alter ego z teledysku do „Heartbreaker” – Biancę. Były to jedne z pierwszych publicznych pokazów aktorstwa Mariah, i wielu zgadzało się z humorem i zabawą panującą w atmosferze jej teledysków do singli z "Rainbow". Carey pokazała się też w MTV Special, gdzie naświetliła wieść o nowej trasie "Rainbow World Tour".
Listy przebojów.
"Rainbow" zadebiutował na "Billboard" 200 na 2. miejscu ze sprzedażą 323 tys. kopii, największej sprzedaży w pierwszym tygodniu w karierze Carey. W swoim pierwszym tygodniu w wejściu na 1. miejsce przeszkadzał mu "Battle of Los Angeles" Rage Against The Machine. W drugim tygodniu album nadal pozostawał na drugim miejscu, ze sprzedażą 228 000 kopii, tym razem blokowany przez "Breathe" Faith Hill. Album przez 10 tygodni utrzymał się w pierwszej dwudziestce, a na liście spędził ogólnie 35 tygodni, przy jednym kolejnym pojawieniu się. Tygodniowa sprzedaż albumu wyniosła 369 tys. kopii w jego ósmym tygodniu i uzyskał status 3-krotnej platyny za sprzedaż 3 milionów kopii, w tym 0,5 miliona w outletach Columbia House i 0,44 miliona w Sony BMG Clubs.
Z "Rainbow" pochodzą dwa single, które były 1. pozycji na "Billboard" Hot 100: „Heartbreaker” i „Thank God I Found You”. Cover piosenki Phila Collinsa „Against All Odds (Take a Look at Me Now)” został wydany w Wielkiej Brytanii, gdzie stał się numerem 1, ale podwójny singel „Can't Take That Away (Mariah's Theme)”/"Crybaby” stał się pierwszym singlem, który ominął pierwszą 20 w USA. „How Much” został wydany w 2008 roku na albumie „The Ballads”, mimo że nigdy nie została wydany jako singel.
"Rainbow" dostał status platyny w Europie za sprzedaż miliona kopii.
W Argentynie album uzyskał status złotej płyty za sprzedaż ponad 50 tys. kopii. Do dzisiaj sprzedano ponad 10 milionów egzemplarzy na całym świecie.

</doc>
<doc id="1629966" url="https://pl.wikipedia.org/wiki?curid=1629966" title="Gospodarka Stanów Zjednoczonych">
Gospodarka Stanów Zjednoczonych

Gospodarka Stanów Zjednoczonych – największa wolnorynkowa gospodarka pojedynczego państwa na świecie. Wartość PKB USA w 2020 roku wyniosła około 20,93 bln USD. Gospodarka USA charakteryzuje się dużo większym liberalizmem ekonomicznym niż gospodarki w krajach UE. Charakteryzuje też się o wiele niższymi podatkami, o wiele mniejszą interwencją rządu w gospodarkę oraz brakiem tak rozległych zabezpieczeń socjalnych jak w UE.
Dane ogólne.
Średnie PKB na mieszkańca wynosi 53 tys. USD, jednak dochody te są rozłożone bardzo nierównomiernie. Współczynnik Giniego, określający skalę nierówności dochodów w kraju, wynosi w USA 46,5. Rozpiętości w dochodach wynikają z wielu czynników: miejsca zamieszkania, pochodzenia etnicznego, płci, wykształcenia itp. Najwyższe PKB na jednego mieszkańca ma region Nowej Anglii (w Delaware wynosi on 59 000 USD). Najniższy natomiast w stanach Głębokiego Południa (w Missisipi wynosi on 24 000 USD). W przypadku grup etnicznych największy dochód na jednego mieszkańca mają przedstawiciele rasy żółtej (mediana ok. 40 000 USD). Biali, Afroamerykanie i Latynosi zarabiają odpowiednio przeciętnie 35 000, 30 000, 25 000 dolarów amerykańskich. 17% gospodarstw domowych uzyskało dochód powyżej 100 000 USD, ale z kolei 20% mniejsze niż 19 000 USD, co w USA uznawane jest za granicę ubóstwa. Poniżej granicy ubóstwa żyje 15% Amerykanów. Wśród białych jest to 8,2%, a wśród Afroamerykanów jest to 24,3%.
Bezrobocie.
Bezrobocie w USA w 2013 wynosiło 7,4%. Wśród przedstawicieli rasy białej wynosi ono 3,9%, Azjatów 2,9%, Latynosów 5,8%, a wśród Afroamerykanów wynosi ono 8,5%. Najmniejsze bezrobocie odnotowuje się w stanie Dakota Północna (4,2%). Najwyższe zaś panuje w stanie Michigan (15,2%).
Bieda i brak pieniędzy na jedzenie.
W 2020 roku oszacowano, że 46 milionów ludzi korzysta z różnego rodzaju spiżarni żywności, jadłodajni, schronisk dla ubogich i innych agencji lokalnych. Nie stać ich na zakup żywności w podstawowej ilości pozwalającej na przeżycie. Populacja całego kraju jest szacowana (w 2020) na 331 002 651, więc to ok. 14%.
Podatki.
W Stanach Zjednoczonych procentowy udział podatków w PKB jest dużo niższy niż w Europie. Wynosi on 27% PKB. Dla porównania w Polsce jest to 34,5%. Stawki podatków federalnych od osób fizycznych wynoszą 10%, 15%, 25%, 28%, 33% i 35%. Ta ostatnia stawka podatkowa obejmuje jednak tych podatników, którzy osiągają dochody powyżej 336 000 USD. W Ameryce na paliwa, alkohol, papierosy i samochody nakładana jest akcyza. Poborem podatków federalnych w USA zajmuje się Internal Revenue Service. Dochody budżetu państwa wynoszą 2,264 bln USD. Czyni to budżet amerykański największym na świecie. Jednak przy wydatkach budżetowych w wysokości 3,604 bln USD, USA posiadają deficyt budżetowy w wysokości 1340 mld USD rocznie. Z budżetu finansowane są m.in.: armia (Armia USA dysponuje największym budżetem na świecie), badania naukowe (największe wydatki na badania naukowe na świecie, z których finansuje się np. podbój kosmosu (NASA)), infrastrukturę drogową, administracje federalną, agencje rządowe (FBI, CIA czy NSA), zamówienia publiczne w dużych koncernach czy parki narodowe. Stany nakładają także własne podatki, np. podatki dochodowe maks. 12%, podatki obrotowe od towarów i usług oraz podatki od nieruchomości. Podatki od przedsiębiorstw w zależności od stanu wahają się od 15% do 39%.
Historia.
Na początku swego istnienia gospodarka USA opierała się na rolnictwie. Liczne swobody obywatelskie zaczęły przyciągać miliony imigrantów z całego świata. Na południu USA rozwinął się system plantacyjny oparty na niewolniczej pracy milionów czarnoskórych niewolników. Na północy dzięki sporym ilościom surowców mineralnych występujących w USA, liberalnym zasadom gospodarczym, stałym napływie taniej siły roboczej i dużemu rynkowi wewnętrznemu nastąpiła eksplozja gospodarcza. Powstały olbrzymie przedsiębiorstwa należące np. do Johna Rockefellera (przemysł naftowy), Henry’ego Forda (przemysł samochodowy) czy Johna Morgana (przemysł stalowy i bankowość). Udział amerykańskiej gospodarki w produkcji światowej wzrósł z poziomu 7% w 1840 do 23,3% w 1870. Na początku XX wieku gospodarka USA osiągnęła status największej gospodarki świata, czego dowodem było przeniesienie światowej stolicy finansów z Londynu do Nowego Jorku. Gospodarka amerykańska od 1922, po krótkotrwałym kryzysie rozwijała się znakomicie. Roczny wzrost gospodarki wynosił 5%. W latach 1922–1929 produkcja zwiększyła się o 70%, dochód narodowy o 40%, nastąpił wzrost wydajności pracy o 75%, a bezrobocie spadło do 4%.
W rozwoju bilateralnych stosunków gospodarczych pomiędzy Stanami Zjednoczonymi a ZSRR, jak i dla gospodarki Stanów Zjednoczonych dużą rolę odegrała działalność radzieckiej spółki handlowej Amtorg Trading Corporation (1924-1998).
W początkach lat 60. XX wieku gospodarka amerykańska przeżywała okres ożywienia i rozkwitu.
Rolnictwo.
Stany Zjednoczone są największym producentem żywności na świecie. Wysoko rozwinięte rolnictwo; użytki rolne zajmują 45% powierzchni kraju, co stanowi 9% areału światowego; ponad 5% powierzchni upraw objęte jest siecią nawadniania i sztucznych zbiorników wody (zwłaszcza w Nowym Meksyku, Dolinie Kalifornijskiej, Arkansas, Teksasie). Wielkoobszarowa struktura własności ziemi (przeciętna wielkość gospodarstwa rolnego zwanego farmą wynosi ok. 190 ha, na preriach Wielkich Równin – 1000 ha; w rejonach górskich ponad 1500 ha); w farmach amerykańskich dominują uprawy monokulturowe (np. bawełna, tytoń, kukurydza) i wysoka specjalizacja hodowlana (mleczarska, drobiarska itp.). Specjalizacja ta ma również charakter terytorialny, np. przez Środkowy Zachód przebiega tzw. Corn Belt, czyli pas kukurydzy; na zachód od niego, na obszarze Wielkich Równin leży Wheat Belt, czyli pas pszenicy, biegnący od Teksasu po Dakotę Północną przez Nebraskę i Kansas; w południowo-wschodniej części kraju leży Cotton Belt, czyli pas bawełny pokrywający się z południową doliną Missisipi; wysoki poziom mechanizacji niektórych upraw niemal całkowicie wyeliminował pracę fizyczną człowieka (np. sprzęt zbóż, buraków cukrowych, ziemniaków, bawełny, owoców); w rolnictwie pracuje zaledwie 2,2% zatrudnionych oraz robotnicy angażowani tylko sezonowo, wspiera ich rozbudowany system służb agrotechnicznych, przedsiębiorstw zaopatrzenia i zbytu płodów rolnych, dyspozycyjny serwis maszyn rolniczych; stąd rolnictwo amerykańskie osiąga bardzo wysoką wydajność z ha na 1 zatrudnionego, do końca XX w. niższa była natomiast (w porównaniu z Europą Zachodnią) wydajność upraw z 1 ha (np. 26 q pszenicy); w ostatnim dziesięcioleciu (od ok. 1995) znacznie wzrosła dzięki wprowadzeniu wielu upraw roślin genetycznie modyfikowanych (m.in. pszenicy, kukurydzy, tytoniu); relatywnie niski jest stopień chemizacji (44 kg nawozów sztucznych na 1 ha); wzrost wydajności ziemi drogą intensywniejszego nawożenia nie wchodzi w grę, jako że rolnictwo amerykańskie boryka się z problemami nadwyżek produkcji; z USA pochodzi m.in. 44% światowej produkcji soi, 34% kukurydzy, 25% sorga, 12% pszenicy, 8% owsa, 9% winogron, 17% owoców cytrusowych, 17% mięsa z uboju, 15% mleka, 21% bawełny, 9% tytoniu; spore znaczenie ma też uprawa orzeszków ziemnych, trzciny cukrowej, ryżu, koniczyny, roślin pastewnych, warzyw, ziemniaków, w Dolinie Kalifornijskiej – brzoskwiń, fig, migdałów, oliwek, pomarańczy, cytryn, na Florydzie – pomarańczy i grejpfrutów; USA są największym w świecie eksporterem pszenicy (ok. 30 mln ton rocznie), kukurydzy i pasz kukurydziano-sojowych. Wysoko rozwinięta hodowla, ponad 100 mln sztuk bydła, 60 mln trzody chlewnej, 10 mln owiec, wokół miast silnie rozwinięte drobiarstwo.
Rybołówstwo.
Rosnące znaczenie rybołówstwa, zwłaszcza w 200 milowej strefie przybrzeżnej (m.in. połowy śledzia, makreli, dorsza, tuńczyka, sardynek, homarów, krewetek, krabów, ostryg), u wybrzeży Alaski – łososi, w rejonie Florydy – rekinów i marlinów.
Surowce naturalne.
Bogate zasoby surowców mineralnych; największe na świecie zasoby złota (ok. 262 mln uncji); wydobywa się m.in. ropę naftową (Alaska i Teksas – ok. 50% wydobycia, ponadto Nizina Zatokowa, szelf Zatoki Meksykańskiej, Luizjana, Kansas, Oklahoma, Nowy Meksyk, Wyoming, Kalifornia) i gaz ziemny (2 miejsce na świecie – złoża towarzyszą ropie); zasoby ropy szacowane na 4 mld t są na wyczerpaniu, a wysokie koszty ich eksploatacji ograniczają ekonomiczny sens wydobycia. Korzystnie usytuowane są obliczane na 220 mld t zasoby węgla kamiennego, głównie koksującego i antracytu (2. miejsce w świecie w wydobyciu, 1. w eksporcie), skoncentrowane na Wielkich Równinach, w Appalachach i Górach Skalistych, w Pensylwanii, Wirginii Zachodniej, Kentucky, Wyoming, Illinois. Ponadto zasoby rud uranu (Nowy Meksyk, Wyoming, Utah, Kolorado), żelaza (Minnesota, Alabama, Missouri, Utah, Wyoming), miedzi (Arizona, Utah, Nowy Meksyk), cynku i ołowiu mocno wyczerpane (Missouri, Idaho, Montana, Arizona, Tennessee), boksytów (Arkansas, Alabama), molibdenu i wanadu (Kolorado, Utah, Arizona), fosforytów (1. miejsce w świecie – Floryda, Karolina Północna, Idaho, Utah), siarki (1. miejsce w świecie – wybrzeże Zatoki Meksykańskiej, Luizjana, Teksas), soli potasowych (Carlsbad w Nowym Meksyku), soli kamiennej (1. miejsce w świecie – Luizjana, Teksas, Ohio), srebra (Idaho, Alaska, Nevada), złota (Idaho, Kalifornia, Alaska, Nevada), platyny (Montana); rozmiar produkcji przemysłowej USA sprawia, że zasoby krajowe w wielu dziedzinach nie zaspokajają zapotrzebowania na surowce mineralne i dlatego kraj ten jest ich największym importerem w świecie (zwłaszcza ropy naftowej i gazu ziemnego, rud żelaza, miedzi, cynku i ołowiu, cyny, boksytów, uranu, manganu, kobaltu, antymonu i innych).
Przemysł.
Energetyka.
25% energii w USA pochodzi z ropy naftowej, 22% z węgla a 22% z gazu ziemnego. Energia jądrowa wytwarza 8,4% a energia odnawialna – 8% (głównie z elektrowni wodnych i biomasy, ale również z innych źródeł odnawialnych, takich jak energia wiatrowa, energia geotermalna i energia słoneczna. W ciągu ostatnich pięćdziesięciu lat w USA zużycie energii wzrastało w szybszym tempie od krajowej produkcji energii. Różnica ta jest obecnie w dużej mierze wypełniona przez import. USA są drugim pod względem wielkości na świecie producentem energii elektrycznej (moc zainstalowana w 2010 r. wynosiła ponad 1137,3 GW, całkowita roczna produkcja 4151 TWh), której 71% dostarczają elektrownie węglowe i gazowe, 20% jądrowe (109 elektrowni, największe South Texas I i II – ponad 2500 MW, Palo Verde w Arizonie, Perry w Ohio, Fermi w Michigan), 8% wodne (największe Grand Coulee o mocy 6700 MW na rzece Kolumbia), 1% wiatrowe, słoneczne, geotermalne; mimo skali produkcji, ze względu na bardzo wysokie zużycie energii USA stanęły w początku nowego stulecia u progu kryzysu energetycznego (zwłaszcza w Kalifornii).
Przetwórstwo surowców i przemysł spożywczy.
USA posiadają dobrze rozwinięty przemysł petrochemiczny (koncerny ExxonMobil, ChevronTexaco czy ConocoPhillips). Drugim pod względem wielkości na świecie po Rotterdamie kompleksem przetwórstwa ropy naftowej jest Houston. Dobrze rozwinięty jest także przemysł chemiczny (Dow Chemical Company, DuPont), gumowy (1. miejsce na świecie w produkcji opon, olbrzymi koncern Goodyear), rolniczy biotechnologiczno-chemiczny (Monsanto), elektryczny, hutnictwo żelaza, miedzi, aluminium i metali kolorowych (Alcoa), sprzętu gospodarstwa domowego (Whirlpool Corporation), stoczniowy, farmaceutyczny (Merck, Lilly), kosmetyczny (Neutrogena, Johnson &amp; Johnson, Procter &amp; Gamble), fotochemiczny (Kodak), drzewny, papierniczy (1. miejsce na świecie w produkcji papieru i tektury), poligraficzny, filmowy (Hollywood jest międzynarodową stolicą kinematografii. W USA swoje siedziby mają największe na świecie wytwórnie filmowe, m.in. The Walt Disney Company, Universal Studios, DreamWorks, Pixar, 20th Century Fox, Columbia Pictures, Lucasfilm, Paramount Pictures czy Warner Bros.), spożywczy (największy na świecie producent żywności, piwa, napojów chłodzących – koncerny Coca-Cola, PepsiCo, Cargill, Kraft Foods, Frito-Lay, United Fruit Company), tytoniowy (Philip Morris), obuwniczy, bawełniany i odzieżowy (Wrangler, Levi Strauss &amp; Co., Nike, Skechers).
Motoryzacja.
Wysoko rozwinięty przemysł samochodowy (2. miejsce na świecie po Japonii w produkcji samochodów osobowych i ciężarowych), m.in. koncerny General Motors, Ford Motor Company, Chrysler oraz filie japońskich producentów Hondy, Toyoty, Mazdy, Nissana.
W roku 2007 z taśm produkcyjnych amerykańskich fabryk wyjechało 3 924 268 samochodów osobowych i 6 856 461 ciężarowych. W fabrykach samochodów zatrudnionych jest 801,1 tysiąca osób), a wpływy z podatków jakie płacą przedsiębiorstwa samochodowe przekroczyły 64 miliardy dolarów. USA są drugim na świecie odbiorcą samochodów po Chinach. Sprzedaż aut pomimo światowego kryzysu wynosi 12,2 miliona aut rocznie. W ostatnich latach branża motoryzacyjna w USA przeżywa kryzys. Amerykańskie koncerny motoryzacyjne straciły swą pozycje na rzecz przedsiębiorstw japońskich, zarówno na rynkach światowych, jak i rodzimym. Kryzys finansowy pogorszył i tak złą sytuację.
Największe straty poniosła wielka trójka z Detroit. W rezultacie Chrysler i General Motors ogłosiły bankructwo. Chrysler wszedł w alians z włoskim Fiatem, a General Motors ma być zrestrukturyzowany. Coraz większą rolę w dziedzinie produkcji aut odgrywają japońscy producenci samochodów. Koncerny Toyota, Nissan czy Honda posiadają fabryki, głównie w południowych stanach USA.
Przemysł lotniczy i zbrojeniowy.
Stany Zjednoczone są największym na świecie producentem samolotów wojskowych, pasażerskich, rakiet, promów kosmicznych i satelitów. W USA znajdują się wytwórnie lotnicze Boeinga, UTC, Douglasa i Lockheed Martin. USA są też największym producentem broni i uzbrojenia na świecie. Największymi producentami broni na świecie są amerykańskie koncerny, takie jak Raytheon, General Dynamics, Northrop Grumman, Bell Helicopter Textron. Znaczna część produkcji zbrojeniowej trafia na eksport, co czyni USA największym eksporterem broni.
USA maja świetnie rozwinięty przemysł maszynowy. Amerykańskie przedsiębiorstwa, takie jak Caterpillar, Turner Construction oraz maszyn rolniczych Deere &amp; Company, są największymi tego typu przedsiębiorstwami na świecie. USA są cenionym producentem urządzeń wydobywczych węgla kamiennego, ropy naftowej i gazu ziemnego.
Przemysł elektroniczny.
Stany Zjednoczone są światowym potentatem w przemyśle elektronicznym i komputerów. Największymi przedsiębiorstwami z branży elektronicznej są IBM, Microsoft, General Electric, Intel, Texas Instruments, Motorola, Hewlett-Packard, Apple Inc., Advanced Micro Devices, Oracle Corporation oraz ponad 3 tys. przedsiębiorstw w rejonie Doliny Krzemowej.
Przemysł nowych technologii.
Stany Zjednoczone są światowym liderem w wykorzystywaniu nowych technologii w przemyśle. W USA znajduje się najwięcej na świecie technopolii. Są to m.in. Dolina Krzemowa, Orange County, czy Droga 128. Głównym miejscem tworzenia technopolii jest stan Kalifornia. Nowe Technologie wdrażane są przede wszystkim w przemyśle kosmicznym i farmaceutycznym.
USA są krajem o największym obszarze pokrytym zasiewami GMO. Są to głównie zasiewy kukurydzy i pszenicy. Amerykańskie przedsiębiorstwa są światowymi potentatami w takich dziedzinach jak elektronika, telekomunikacja, informatyka, nanotechnologia, biotechnologia, medycyna, bioinformatyka, energetyka, genetyka czy chemia.
Eksploracja kosmosu.
National Aeronautics and Space Administration (NASA) ma największy budżet spośród wszystkich agencji kosmicznych. USA są jednym z trzech krajów (obok Rosji i Chin) zdolnych wysłać człowieka w kosmos. USA są operatorem największej liczby sztucznych satelitów. Stany Zjednoczone zaangażowane są w budowę Międzynarodowej Stacji Kosmicznej. Amerykanie mogą się poszczycić faktem, że są jedynym krajem, którego astronauta wylądował na Księżycu. Kraj posiada wiele ośrodków badawczych:
Finanse i usługi.
Nowy Jork jest drugim po Londynie co do wielkości ośrodkiem finansowym na świecie. W Nowym Jorku znajdują się dwie największe giełdy na świecie: New York Stock Exchange i NASDAQ. W Chicago znajduje się największa na świecie giełda rolnicza: Chicago Mercantile Exchange. W USA swoje siedziby posiadają jedne z największych banków na świecie m.in.: Citigroup, Bank of America, JPMorgan Chase, Goldman Sachs i Washington Mutual oraz firmy ubezpieczeniowe, jak np. American International Group.
W USA znajdują się siedziby niemal wszystkich większych sieci restauracji fast food: McDonald’s, KFC, Little Caesars, Wendy’s, Dunkin’ Donuts, Taco Bell, Subway oraz Pizza Hut. Swe siedziby mają tu również wielkie sieci handlowe m.in. Wal-Mart, Old Navy, Target Corporation, Home Depot i Lowe's. Amerykańskie sieci handlowe są jednymi z największych prywatnych pracodawców zarówno w kraju, jak i na świecie. Sieć sklepów Wal-Mart zatrudnia 2 100 000 pracowników, a sieć sklepów budowlanych Home Depot – 209 300 pracowników.
Usługi są najważniejszą częścią gospodarki USA. Dają zatrudnienie 76,3% zatrudnionym i generują 78,6% PKB.
Turystyka.
Stany Zjednoczone są trzecim krajem pod względem przyjmowanych turystów. W 2007 roku do USA przyjechało 56 mln turystów. Więcej turystów przyjęły tylko Francja i Hiszpania. Stany Zjednoczone są jednak krajem, który najwięcej zarobił na turystyce. Wartość wpływów zostawionych w USA przez turystów wynosi 96,7 mld dolarów. Turyści najchętniej odwiedzają duże metropolie, głównie Nowy Jork, Chicago, Los Angeles, Las Vegas i San Francisco.
Służba zdrowia.
Stany Zjednoczone wydają najwięcej na świecie na służbę zdrowia. Rocznie wydaje się tam na ten cel 1,8 bln dolarów, co stanowi 13% PKB USA. Dzięki temu pod względem innowacyjności amerykańska służba zdrowia jest w światowej czołówce, ale pod względem dostępu do niej jest znacznie gorzej. W USA nie ma powszechnych ubezpieczeń zdrowotnych. Aż 41 mln Amerykanów nie posiada tego typu ubezpieczeń. Amerykańska służba zdrowia posiada, w przeciwieństwie do większości krajów europejskich, bardzo znaczący udział sektora prywatnego. Aż 36% środków wydanych na leczenie Amerykanów wydali prywatni ubezpieczyciele. Rząd federalny i stanowe, z podatków nałożonych na obywateli, pokryły 44% kosztów świadczeń medycznych. Obywatele z własnej kieszeni opłacili 15% świadczeń medycznych. Od kilku lat amerykańscy prezydenci, głównie z Partii Demokratycznej, chcą wprowadzić powszechne ubezpieczenia zdrowotne i państwową kasę chorych, ale żadnemu z nich się to do tej pory nie udało, głównie ze względu na sprzeciw prywatnych firm ubezpieczeniowych.
Handel zagraniczny.
Eksport.
Stany Zjednoczone są trzecim eksporterem na świecie. Wartość eksportu USA wynosi 1,024 bln USD. Na eksport składają się głównie maszyny i urządzenia, komputery, samoloty, wyposażenia kompletnych obiektów przemysłowych (elektrowni cieplnych, wodnych i jądrowych, rafinerii, hut, fabryk) samochodów, samochody, broń, tworzywa sztuczne, leki, zboża, tytoń do: Kanady (23,4%), Meksyku (13,3%), Japonii (6,1%), Chiny (4,6%), Wielkiej Brytanii (4,3%).
Import.
USA są największym importerem na świecie. Wartość towarów importowanych do USA wyniosła 1,869 bln USD. Importowane są głównie samochody osobowe, statki, komputery i sprzęt elektroniczny, surowce mineralne, paliwa, cukier, owoce, herbata, kawa, odzież, obuwie, drewno z: Kanady 16,9%, Chin 15%, Meksyku 10%, Japonii (8,2%), Niemiec (5%).
Transport.
Transport kolejowy.
219 tys. km dróg kolejowych (39% przewożonych ładunków). Pierwszą transkontynentalną linię kolejową Nowy Jork – Chicago – Omaha – San Francisco (długość 5450 km) wybudowano w latach 1862–1869 (tzw. Pacific Union). Obok niej większe znaczenie mają linie biegnące równoleżnikowo z Nowego Jorku do Portland i Los Angeles, oraz południkowo Seattle – San Diego, Chicago – Nowy Orlean, Nowy Jork – Miami. W budowie jest m.in. linia dużych prędkości (wzorowana na francuskiej TGV) Austin – San Antonio. Specyfika kolei amerykańskiej polega na dominacji trakcji spalinowej (zaledwie 1667 km linii jest zelektryfikowanych). Kolej odegrała znaczącą rolę w kolonizacji terenów na zachód od Missisipi oraz przy napędzaniu koniunktury gospodarczej w XIX w. (1880 zużywała 80% krajowej produkcji stali, 15% węgla i 10% drewna). W 1918 r. długość linii kolejowych była nieomal dwukrotnie wyższa niż obecnie (420 tys. km).
Transport drogowy.
Rozwój motoryzacji w XX w. spowodował likwidację nierentownych linii, a rozbudowę autostrad (długość ponad 77 tys. km). Przez terytorium USA przebiega m.in. 8 transkontynentalnych autostrad z północy na południe i 5 ze wschodu na zachód. W 2000 w użytkowaniu znajdowało się ponad 211 mln samochodów osobowych (770 na 1000 mieszkańców) i 85 mln ciężarowych.
Transport lotniczy.
Sieć połączeń lotniczych jest najgęstsza na świecie, obsługiwana jest przez blisko 13 tys. samolotów w rękach wielkich towarzystw lotniczych (American Airlines, Delta Airlines, Northwest Airlines, United Airlines, Continental Airlines) ze sobą konkurujących (1991 upadek Pan American i Eastern Airlines). Amerykańskie towarzystwa lotnicze kontrolują przewóz ok. 30% towarów droga lotniczą i 40% pasażerów. W USA znajdują się 834 porty lotnicze, w tym 4 największe na świecie: Atlanta-Hartsfield, Chicago-O’Hare, Los Angeles i Dallas-Fort Worth i kilkanaście innych gigantów (San Francisco, Denver, Nowy Jork, Miami, Newark, Honolulu, Detroit). Amerykańskie porty lotnicze przyjmują ok. 0,5 mld pasażerów rocznie.
Transport wodny.
W żegludze śródlądowej, wykorzystywanej w transporcie rud żelaza, węgla kamiennego, siarki, drewna, zboża, bawełny, główną rolę odgrywa kilka systemów rzecznych, a zwłaszcza jeden szlak Wielkich Jezior z Rzeki Św. Wawrzyńca, połączoną kanałami z Missisipi i Oceanem Atlantyckim (w rejonie Nowego Jorku), z portami Duluth, Superior, Detroit, Chicago, Cleveland drugi system wodny Missisipi z Missouri i Ohio, trzeci zespół portów na rzece Delaware (Filadelfia, Trenton, Wilmington). Nośność morskiej floty handlowej USA wynosi ok. 30 mln DWT (w tym 16,4 mln DWT – zbiornikowce), nie licząc statków amer. pływających pod “tanimi banderami”; 51 portów morskich obsługuje przeładunki powyżej 10 mln t rocznie, największe z nich to Houston–Galveston, Corpus Christi, Long Beach, Hampton Roads, Nowy Jork, Nowy Orlean, San Francisco, Tampa.
Emisja gazów cieplarnianych.
Z wysoką pozycją gospodarczą wiąże się znaczący udział w światowej emisji gazów cieplarnianych. W 2018 Stany Zjednoczone emitowały około 5,3 Gt dwutlenku węgla pochodzenia kopalnego, odpowiadając za 13,9% jego światowej emisji i zajmując drugie miejsce po Chinach. Łączna emisja równoważnika dwutlenku węgla ze Stanów Zjednoczonych wyniosła w 1990 roku 6 117,771 Mt, z czego 5 063,855 Mt stanowił dwutlenek węgla. W przeliczeniu na mieszkańca emisja wyniosła wówczas 20,052 t dwutlenku węgla, a w przeliczeniu na 1 dolar PKB 551 kg. Po roku 1990 całkowita emisja wahała się, osiągając maksimum w połowie pierwszej dekady XXI w. W 2018 emisja dwutlenku węgla pochodzenia kopalnego wyniosła 5 275,478 Mt, a w przeliczeniu na mieszkańca 16,144 t i w przeliczeniu na 1 dolar PKB 290 kg. Przez cały czas główne branże odpowiedzialne za tę emisję to energetyka i transport, a udział tej drugiej branży rósł. W tej pierwszej z kolei spalanie węgla kopalnego malało na rzecz wzrostu spalania ropy naftowej i gazu ziemnego. W 2018 95% emisji dwutlenku węgla pochodzenia kopalnego pochodziło ze spalania paliw. W całkowitej emisji gazów cieplarnianych dwutlenek węgla w 2018 stanowił ok. 81%, podczas gdy emisje metanu stanowiły prawie 10%, a podtlenku azotu i gazów fluorowanych po około 4,5%. Głównym źródłem emisji metanu jest wydobycie i przetwórstwo paliw kopalnych (42,3%), na drugim miejscu rolnictwo z hodowlą (34,7%), a na kolejnym emisja z oczyszczalni ścieków i składowisk odpadów (18,8%). Zauważalne ilości podtlenku azotu emitowane są z rolnictwa i przemysłu chemicznego.
Kryzys finansowy (2007–2009).
Stany Zjednoczone uznaje się za źródło światowego kryzysu finansowego. Na kryzysie poważnie ucierpiał amerykański przemysł, zwłaszcza branża samochodowa. General Motors i Chrysler ogłosiły bankructwo. W USA zanotowano rekordowy wzrost bezrobocia.
Plan ratunkowy dla gospodarki.
19 września 2008, podczas pogarszającej się ogólnej globalnej sytuacji finansowej, ministerstwo skarbu USA podjęło w uzgodnieniu z Fed działania stabilizacyjne dla szczególnie zadłużonych instytucji finansowych, polegające na stworzeniu planu wykupienia wszystkich długów za pomocą ustawowo powołanej specjalnie do tego celu instytucji. Koszt tego wykupienia jest szacowany na co najmniej 814 miliardów dolarów. Plan ten nazwany został planem Paulsona (od nazwiska sekretarza skarbu i wieloletniego prezesa Goldman Sachs). Koszt ten poniosą podatnicy USA. Prezydent Obama zapowiedział nowy plan ratunkowy dla gospodarki o wartości ponad 787 miliardów dolarów. Plan zakłada powstanie 3–4 milionów miejsc pracy w ciągu dwóch lat. Pół miliona ludzi miałoby znaleźć pracę przy modernizacji infrastruktury i budowie sieci szerokopasmowego Internetu. Podobna liczba – w nowym przemyśle energii odnawialnej. Większość publicznych pieniędzy pójdzie na wydatki społeczne poprawiające sytuację osób najbiedniejszych (np. zdrowie publiczne), podniesienie siły nabywczej obywateli oraz zwiększenie spójności społecznej i ekonomicznej: zasiłki dla bezrobotnych, ubezpieczenia zdrowotne, kupony żywnościowe dla najbiedniejszych oraz dofinansowanie szkolnictwa i policji.
Dodruk waluty na utrzymanie bezrobotnych.
Podczas epidemii COVID-19 w Stanach Zjednoczonych wniosek o zasiłek dla bezrobotnych złożyło ponad 10% Amerykanów (przynajmniej 33 miliony ludzi). Oprócz zasiłku w wysokości średnio 38 procent pensji otrzymują oni dopłatę do zasiłku w wysokości 600$ tygodniowo (2524,43 złotych tygodniowo, miesięcznie 10 097,72 złotych). Niektórzy otrzymują więcej pieniędzy, niż zarabiali na etacie. Pieniądze uzyskano na to z tzw. dodruku („luzowanie ilościowe”) dolara. Stworzyło to nową sytuację w której znaczna ilość zwłaszcza gorzej zarabiających Amerykanów, za siedzenie w domu dostają te same lub nawet większe pieniądze niż pracując na etacie. Fed stwierdził, że nadrukuje tyle dolarów, ile będzie potrzeba.
Oparcie o nieudokumentowanych imigrantów.
Mimo że przedstawiciele federalni oficjalnie twierdzą, że wszyscy powinni przebywać w kraju legalnie, to jednak ustawodawstwa poszczególnych stanów są tak zrobione, że dopuszczają życie imigrantów bez dokumentów, pod warunkiem niełamania przez nich prawa. Dobrym przykładem jest prawo jazdy. W tym kraju zastępuje ono zasadniczo dowód osobisty. Dlatego jest też wydawane głównie osobom posiadającym legalne pozwolenie na krótkotrwały czy długotrwały pobyt. Ale władze stanowe dobrze wiedzą, że dużo zarabiają na pracy nieudokumentowanych (czy nazywanych przez przeciwników nielegalnych) imigrantów. Dlatego oprócz prawa jazdy w niektórych stanach osoby nieposiadające do tej pory prawa jazdy mogą uzyskać dokument zwany driving privilege card, który uprawnia do jazdy samochodem.

</doc>
<doc id="1629967" url="https://pl.wikipedia.org/wiki?curid=1629967" title="Grecja na Letnich Igrzyskach Olimpijskich 1896">
Grecja na Letnich Igrzyskach Olimpijskich 1896

Grecja na Letnich Igrzyskach Olimpijskich 1896 była reprezentowana przez 169 sportowców we wszystkich sportach. Zdobyli oni łącznie 47 medali, w tym 10 złotych.

</doc>
<doc id="1629973" url="https://pl.wikipedia.org/wiki?curid=1629973" title="Niedopłetwe">
Niedopłetwe



</doc>
<doc id="1629974" url="https://pl.wikipedia.org/wiki?curid=1629974" title="Apodes">
Apodes



</doc>
<doc id="1629978" url="https://pl.wikipedia.org/wiki?curid=1629978" title="Ryszard Bożek">
Ryszard Bożek

Ryszard Bożek (ur. 19 maja 1963 w Dobieszynie) – redemptorysta, od 5 lutego 2008 roku do 19 stycznia 2011 roku przełożony tego zgromadzenia. Specjalista w zakresie liturgiki oraz rekolekcjonista.
Życiorys.
Ryszard Bożek urodził się 19 maja 1963 roku w Dobieszynie, czyli dawnej parafii Jedlicze (dziś Dobieszyn) w archidiecezji przemyskiej. Skończył Liceum Ogólnokształcące im. Marii Konopnickiej w Jedliczu. Po maturze w 1982 roku wstąpił do Zgromadzenia Redemptorystów.
Święcenia kapłańskie otrzymał w 1989 roku z rąk abp. Jerzego Ablewicza. Przez pierwszy rok pracował w Krakowie na Podgórzu. Tam odbył staż przygotowawczy do pracy misyjno-rekolekcyjnej. Później w latach 1990–1994 odbył studia z liturgiki na Anzelmianum u benedyktynów w Rzymie. Obronił doktorat z liturgiki pt. "Ordo celebrandi matrimonium" ("Przebieg aktu zawarcia małżeństwa").
W latach 1994–1996 był prefektem studentów ze Zgromadzenia Redemptorystów w Bussolengo w północnych Włoszech. Równocześnie wykładał w Instytucie Teologicznym św. Zenona w Weronie.
Od jesieni 1996 roku do 2002 roku był rektorem w seminarium duchownym redemptorystów w Tuchowie. Od tego czasu jest wykładowcą liturgiki w tymże seminarium. Oprócz tego prowadzi rekolekcje dla księży i sióstr zakonnych w różnych zgromadzeniach na terenie całej Polski oraz rekolekcje i misje parafialne.
Jesienią 2007 roku został wybrany na prowincjała Warszawskiej Prowincji Redemptorystów. Urząd objął 5 lutego 2008 roku po o. Zdzisławie Klafce. Podczas kadencji prowincjalnej zlikwidował osobną wspólnotę domową ojców pracujących w Radiu Maryja i Telewizji Trwam przyłączając ich do mieszkańców klasztoru na toruńskich Bielanach przy kościele na ulicy św. Józefa. Zapowiedział, że nie będzie ubiegał się o sprawowanie tej funkcji przez następną kadencję. 20 stycznia 2011 o. Ryszarda Bożka zastąpił o. Janusz Sok.
Obecnie mieszka w klasztorze w Tuchowie, gdzie w latach 2011–2015 pełnił funkcję przełożonego wspólnoty domowej. Jest także wykładowcą liturgiki w tamtejszym seminarium.
Od 1 czerwca 2020 w serwisie YouTube na kanale ForWorld stworzonym przez redemptorystów publikowane były raz w tygodniu jego krótkie katechezy w cyklu "Źródło i szczyt", w których omawiał poszczególne części mszy oraz miejsca i przedmioty istotne przy jej sprawowaniu w kościele. Ostatni odcinek z serii ukazał się 31 lipca tego samego roku.
Prowadzi również misje ludowe i rekolekcje, głównie na terenie Polski.

</doc>
<doc id="1629980" url="https://pl.wikipedia.org/wiki?curid=1629980" title="Madonna della seggiola">
Madonna della seggiola

Madonna della seggiola ("Madonna na krześle") – obraz włoskiego malarza i architekta Rafaela Santiego.
Z najstarszego opisu dzieła z 1589 roku wynika, iż znajdowało się ono w zbiorach Medyceuszy, w budynku Uffizi.
Obraz został namalowany jako tondo. Przedstawia Madonnę z dzieckiem i z małym Janem Chrzcicielem. Matka Boża została przedstawiona we współczesnym malarzowi, kobiecym stroju rzymskim, siedząca na bogato ozdobionym krześle, z uniesionymi kolanami i czule obejmująca dziecko. Jej wyraziste spojrzenie, jak również i dzieciątka, skierowane jest w stronę widza. Łokcie małego Jezusa i Maryi wydają się być bliże widzowi niż pozostała część ciała. Taki efekt można było uzyskać dzięki odbiciu w wypukłym lustrze. Podobny trik wykorzystał Parmigianino w swoim autoportrecie czy Petrus Cristus w obrazie "Św. Eligiusz w warsztacie". Święty Jan spogląda na Matkę Bożą, ma złożone ręce do modlitwy, a przy boku trzyma swój atrybut – krzyż.
W obrazie Rafaela można dopatrzyć się podobieństwa do "Doni Tondo" autorstwa Michała Anioła i "Giocondy" Leonarda da Vinci. 

</doc>
<doc id="1629982" url="https://pl.wikipedia.org/wiki?curid=1629982" title="Helga Molander">
Helga Molander

Helga Molander (urodzona jako Ruth Werner 19 marca 1896 w Königshütte, Niemcy (dzisiaj Chorzów, Polska), zmarła w 1986) – niemiecka aktorka, matka Hansa Eysencka.

</doc>
<doc id="1629985" url="https://pl.wikipedia.org/wiki?curid=1629985" title="Szuttarna III">
Szuttarna III

Szuttarna III, Sutarna III (przypuszczalnie z sansykr. "su-dharana" „on, który podtrzymuje studnię”) – król Mitanni, który rządził bardzo krótki okres około 1350 r. p.n.e. Był synem Artatamy II, uzurpatora do tronu po śmierci króla Tuszratty. Zabiegał o pomoc u Asyryjczyków, jednak został pokonany, gdy hetycka armia w trakcie najazdu na Mitanni maszerowała w kierunku stolicy. Ostatecznie królem został Szattiwaza.

</doc>
<doc id="1629987" url="https://pl.wikipedia.org/wiki?curid=1629987" title="Zhejiangosaurus">
Zhejiangosaurus

Zhejiangosaurus – rodzaj tyreofora z rodziny nodozaurów (Nodosauridae) żyjącego w późnej kredzie na terenie dzisiejszej Azji. Gatunek typowy rodzaju, "Zhejiangosaurus lishuiensis", został opisany w oparciu (ZNHM M8718) o niekompletny szkielet obejmujący kość krzyżową z ośmioma kręgami, kompletnej lewej kości biodrowej i niekompletnej prawej, proksymalne zakończenie prawej kości kulszowej, kompletne kończyny przednie, czternaście kręgów ogonowych oraz kilka niezidentyfikowanych kości. Materiał kopalny wydobyto z datowanych na cenoman osadów formacji Chaochuan w prowincji Zhejiang w Chinach. Nazwa "Zhejiangosaurus" oznacza „jaszczur z Zhejiang”, a epitet gatunkowy gatunku typowego, "lishuiensis" – „z Lishui” – i odnoszą się do miejsca znalezienia holotypu dinozaura.

</doc>
<doc id="1629988" url="https://pl.wikipedia.org/wiki?curid=1629988" title="Antoni Malinowski (politolog)">
Antoni Malinowski (politolog)

Antoni Stanisław Malinowski (ur. 1947, zm. 2004 w Kielcach) – polski politolog, doktor habilitowany, profesor Akademii Świętokrzyskiej i Wyższej Szkoły Ekonomii i Administracji im. prof. Edwarda Lipińskiego w Kielcach. Dziekan Wydziału Zarządzania i Administracji AŚ (2002–2004).
Autor publikacji o neomarksizmie, szkole frankfurckiej, anarchizmie, Unii Europejskiej. Głównymi obszarami jego zainteresowań była historia doktryn politycznych i współczesna myśl społeczna. Był współpracownikiem czasopisma Lewą Nogą.

</doc>
<doc id="1629989" url="https://pl.wikipedia.org/wiki?curid=1629989" title="Zhejiangosaurus lishuiensis">
Zhejiangosaurus lishuiensis



</doc>
<doc id="1629990" url="https://pl.wikipedia.org/wiki?curid=1629990" title="Szattiwaza">
Szattiwaza

Szattiwaza, Šattiwaza lub Mattiwaza (sansykr. "mati-vâja" „on, którego zdobywczą siłą jest modlitwa”) – król huryckiego państwa Mitanni panujący prawdopodobnie w latach 1350 p.n.e. do 1320 p.n.e.
Szattiwaza był bratem króla Tuszratty, a jego huryckie imię brzmiało Kili-Teszup. W czasie zamętu politycznego po śmierci swojego poprzednika, pretendent do tronu Szuttarna III, próbował zamordować Szattiwazę. Szattiwaza uciekł szukając schronienia na dworze hetyckiego władcy Suppiluliumy I. Poślubił on córkę Suppiluliumy I i wrócił do Mitanni wraz z hetycką armią. Szuttarna III, który uzurpował sobie prawo do tronu podczas nieobecności Szattiwazy, został pokonany, a Szattiwaza został ogłoszony królem Mitanni. Szczegóły tej historii zostały odnotowane w traktacie sojuszniczym zawartym między Suppiluliumą I i Szattiwazą:

</doc>
<doc id="1629991" url="https://pl.wikipedia.org/wiki?curid=1629991" title="Josef Mai">
Josef Mai

Josef Mai (ur. 3 marca 1887 w Ottorowie, zm. 18 stycznia 1982) – as lotnictwa niemieckiego Luftstreitkräfte z 30 potwierdzonymi oraz 15 niepotwierdzonymi zwycięstwami w I wojnie światowej. 
Informacje ogólne.
Josef Mai został przeniesiony do lotnictwa w maju 1915 roku. Licencję pilota otrzymał po przejściu szkolenia w dniu 28 lipca 1916 roku. Pierwszym jego przydziałem była Kampfstaffel 29 należąca do Kampfgeschwader der Obersten Heeresleitung 5. Jednostka była przydzielona do Fliegerersatz Abteilung Nr. 6 w Großenhain w Saksonii. W Kasta 29 Josef Mai latał jako pilot samolotu rozpoznawczego. Po przejściu szkolenia myśliwskiego został przeniesiony do eskadry myśliwskiej Jagdstaffel 5 w marcu 1917 roku. W jednostce stał się jednym z trzech czołowych asów obok Fritza Rumeya i Ottona Konnecke. Pierwsze z 30 potwierdzonych zwycięstw odniósł 20 sierpnia 1917 roku. 1 września 1918 roku został promowany na podporucznika i nominowany do najwyższego odznaczenia wojennego Cesarstwa Niemieckiego Pour le Mérite. Orderu jednak nie otrzymał z powodu wcześniejszej abdykacji cesarza.
Ofiarami Josefa Mai było czterech asów myśliwskich Imperium Brytyjskiego: Maurice Newnham, Charles Robson, Herbert Sellars oraz Nicholson Boulton.
Josef Mai latał na samolotach Albatros D.V, Fokker Dr.I oraz ostatnie 15 na Fokker D.VIII w biało czarne pasy.

</doc>
<doc id="1629993" url="https://pl.wikipedia.org/wiki?curid=1629993" title="Joanna Litwin">
Joanna Litwin

Joanna Litwin (ur. 2 lutego 1977 w Hajnówce) – polska aktorka teatralna i filmowa, reżyserka, autorka scenariuszy oraz nauczycielka.
Życiorys.
Urodziła się na Podlasiu. Od 1992 uczęszczała do I Liceum Ogólnokształcącego im. M. Skłodowskiej-Curie w Hajnówce. Egzamin dojrzałości zdała w 1996. Jej debiut teatralny miał miejsce również w 1996 w przedstawieniu wyreżyserowanym przez Adama Hanuszkiewicza. W 1999 została zawodową aktorką kończąc Studium Teatralne przy Teatrze Jaracza w Olsztynie. Później studiowała zarządzanie i inżynierię produkcji. Ukończyła menadżerskie studia podyplomowe MBA, podyplomowe studia logopedyczne i podyplomowe kwalifikacyjne studia pedagogiczne.
Zawodowo związana z teatrami:
Wystąpiła m.in. w filmach Lecha Majewskiego. W 2010 zagrała Marijken Brugel, żonę głównego bohatera, u boku hollywoodzkiego aktora Rutgera Hauera. 
Od 2009 występuje ze Sceną Polską Teatru Cieszyńskiego (w języku czeskim: Těšínské divadlo Český Těšín, příspěvková organizace zřizovatel) z Czeskiego Cieszyna, a jako nauczycielka biologii Barbara Gruszka, pojawiała się od początku serialu (2014) w odcinkach telewizyjnej Szkoły. Swoje okołoaktorskie, różnorodne pasje realizuje m.in. nauczając podstaw przedsiębiorczości, reżyserując lub prowadząc warsztaty.
Życie prywatne.
Wyszła za mąż za aktora Grzegorza Widerę. Mają dwóch synów.
Mieszka na Śląsku Cieszyńskim w Cieszynie.

</doc>
<doc id="1629995" url="https://pl.wikipedia.org/wiki?curid=1629995" title="Wincenty Grabarczyk">
Wincenty Grabarczyk

Wincenty Grabarczyk (ur. 19 sierpnia 1931 w Uhryniu, dziś Ukraina) – polski aktor, reżyser teatralny i dyrektor teatrów.
Życiorys.
W 1953 ukończył Katowickie Studio Dramatyczne, a już rok wcześniej 6 listopada 1952 r. debiutował na deskach Teatru Śląskiego. Od zakończenia edukacji w kolejnych latach był aktorem teatrów:
Od 2001 r. gra na deskach Teatru Kwadrat w Warszawie. W latach 1993-1996 był dyrektorem artystycznym w zabrzańskim Teatrze Nowym.
Jest ojcem aktora, Andrzeja Grabarczyka.

</doc>
<doc id="1630004" url="https://pl.wikipedia.org/wiki?curid=1630004" title="Kreozol">
Kreozol

Kreozol – (wzór sumaryczny: C8H10O2, nazwa systematyczna: 2-metoksy-4-metylofenol lub 4-metylogwajakol) to fenolowy związek aromatyczny będący składnikiem kreozotu drzewnego. Znajduje się także w nasionach wanilii pod postacią glikozydu.

</doc>
<doc id="1630006" url="https://pl.wikipedia.org/wiki?curid=1630006" title="Arthurdactylus">
Arthurdactylus



</doc>
<doc id="1630007" url="https://pl.wikipedia.org/wiki?curid=1630007" title="Mistrzostwa Świata Mężczyzn w Curlingu 1980">
Mistrzostwa Świata Mężczyzn w Curlingu 1980

Mistrzostwa Świata Mężczyzn w Curlingu 1980 odbyły się między 24 a 29 marca 1980 w kanadyjskim Moncton, w Moncton Coliseum (gdzie 29 lat później ponownie rozegrano MŚ).
Tytuł mistrzów świata z 1979 broniła drużyna z Norwegii. Nowymi mistrzami zostali Kanadyjczycy, którzy w finale pokonali obrońców tytułu 7:6. Brązowy medal zdobyli Szwajcarzy po przegranej 6:9 w półfinale z Norwegami.
__BEZSPISU__

</doc>
<doc id="1630012" url="https://pl.wikipedia.org/wiki?curid=1630012" title="US Navy Intelligence">
US Navy Intelligence



</doc>
<doc id="1630018" url="https://pl.wikipedia.org/wiki?curid=1630018" title="Anton Schoch">
Anton Schoch

Anton Schoch (kaz. Антон Шох, ros. Антон Рохусович Шох, "Anton Rochusowicz Szoch"; ur. 7 stycznia 1960 w Tarazie, Kazachska SRR, zm. 7 marca 2009 w Öskemenie, Kazachstan) – kazachski piłkarz pochodzenia niemieckiego, grający na pozycji pomocnika.
Kariera piłkarska.
Kariera klubowa.
Wychowanek Piłkarskiej Szkoły w Dżambule (od 1970). W 1978 rozpoczął karierę piłkarską w miejscowym Chimiku Dżambuł, skąd trafił do stołecznego Kajratu Ałma-Ata. W 1986 przeszedł do Dnipra Dniepropietrowsk, z którym w latach 1988-1989 pełnił rolę kapitana drużyny. Z Dnieprem zdobył Mistrzostwo ZSRR w 1988 oraz Puchar ZSRR w 1989 (w meczu finałowym z Torpedo Moskwa strzelił jedyną bramkę). W 1990 wyjechał za granicę, gdzie bronił barw austriackiego klubu LASK Linz. Występował również w takich klubach jak Metałurh Zaporoże, Hapoel Cafririm Holon, Rotor Wołgograd, Nywa Tarnopol, Kremiń Krzemieńczuk i Rovaniemen Palloseura. Ostatnim klubem w karierze piłkarza był Ewis Mikołajów, w którym w 1995 ukończył swoje występy.
Kariera trenerska.
Po zakończeniu kariery piłkarskiej rozpoczął karierę trenerską. Najpierw pomagał trenować takie kluby jak Ewis Mikołajów, Spartak Oriechowo-Zujewo, Sodowik Sterlitamak, Rotor Wołgograd, Sokoł Saratów, Navbahor Namangan i FK Atyrau. Prowadził młodzieżową reprezentację Kazachstanu w eliminacjach Euro-2006. W latach 2004-2005 pełnił funkcje konsultanta narodowej reprezentacji Kazachstanu. W styczniu 2009 zaproszony na stanowisko głównego trenera FK Atyrau a w lutym 2009 selekcjonera młodzieżowej reprezentacji Kazachstanu. Jednak w pierwszym meczu w roli głównego trenera FK Atyrau zasłabł i, mimo interwencji lekarskiej, zmarł.

</doc>
<doc id="1630019" url="https://pl.wikipedia.org/wiki?curid=1630019" title="Chimik Dżambuł">
Chimik Dżambuł



</doc>
<doc id="1630020" url="https://pl.wikipedia.org/wiki?curid=1630020" title="Mistrzostwa Świata Juniorów w Biathlonie 2001">
Mistrzostwa Świata Juniorów w Biathlonie 2001

Mistrzostwa Świata Juniorów w Biathlonie 2001 odbyły się w Chanty-Mansyjsku w Rosji pomiędzy 21 marca a 25 marca 2001 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet . W sumie odbyło się 8 biegów.
Wyniki mężczyzn (juniorzy).
Bieg pościgowy - 12,5 km.
Polacy nie startowali.

</doc>
<doc id="1630023" url="https://pl.wikipedia.org/wiki?curid=1630023" title="Bagniewski">
Bagniewski

Bagniewski – polski herb szlachecki, odmiana herbu Pomian.
Opis herbu.
Opis zgodnie z klasycznymi regułami blazonowania:
W polu złotym głowa żubrza czarna. Klejnot: Ramię zbrojne, srebrne, trzymające miecz o takiejż głowni i rękojeści złotej. Labry czarne, podbite złotem.
Herbowni.
Bagniewski.

</doc>
<doc id="1630027" url="https://pl.wikipedia.org/wiki?curid=1630027" title="Empusidae">
Empusidae

Empusidae – rodzina z rzędu modliszek. Zalicza się do niej 51 gatunków, zamieszkujących Afrykę, Azję oraz kraje basenu Morza Śródziemnego.

</doc>
<doc id="1630028" url="https://pl.wikipedia.org/wiki?curid=1630028" title="Valentines">
Valentines

Valentines – jest to EP Mariah Carey wydany w USA przez Columbia Records 1 stycznia 2000. Było to limitowane wydawnictwo dostępne tylko w Wal-Mart i pierwsze wydawnictwo w USA zawierające cover piosenki Diany Ross "Do You Know Where You're Going To? (Theme from Mahogany)", oryginalnie wydane na nieamerykańskich edycjach "#1's".

</doc>
<doc id="1630029" url="https://pl.wikipedia.org/wiki?curid=1630029" title="Ilona Chojnowska">
Ilona Chojnowska

Ilona Chojnowska (ur. 13 listopada 1982 w Częstochowie) – polska aktorka teatralna i telewizyjna.
Życiorys.
Jest absolwentką Akademii Teatralnej im. A. Zelwerowicza w Warszawie (2005). Od 1 czerwca 2005 gra na deskach warszawskiego Teatru Kwadrat.

</doc>
<doc id="1630030" url="https://pl.wikipedia.org/wiki?curid=1630030" title="Fritz Anders">
Fritz Anders

Fritz Gerhard Anders (ur. 23 sierpnia 1889 w Chociebużu, zm. 8 listopada 1919) – as lotnictwa niemieckiego Luftstreitkräfte z 7 potwierdzonymi zwycięstwami w I wojnie światowej. Był jedynym asem myśliwskim nocnym, pilotem, który odniósł pięć lub więcej zwycięstw powietrznych w nocy.
Latał jeszcze przed wybuchem I wojny światowej. 12 listopada 1912 roku otrzymał licencję pilota nr 592. Od wybuchu wojny służył w lotnictwie. Od początku 1917 roku służył w Schutzstaffel 8, a po szkoleniu na samolotach jednomiejscowych w marcu 1917 roku został przeniesiony do eskadry myśliwskiej Jagdstaffel 35. Odniósł rany 14 kwietnia, po powrocie do jednostki został przeniesiony, 2 lipca, do Jagdstaffel 4. 5 dni później odniósł swoje pierwsze i jedyne zwycięstwo w 1917 roku. 20 lutego 1920 roku został przeniesiony na stanowisko dowódcy nowo utworzonej eskadry myśliwskiej Jagdstaffel 73. 
Jednostka wykonywała loty nocne. I Fritz Gerhard Anders odniósł w niej 6 zwycięstw, wszystkie w nocy stając się pierwszym niemieckim asem nocnym. 13 października 1918 został ranny; przeniesiono go do Jastaschule II i nie brał więcej udziału w walkach.
Latał na samolotach Albatros D.V, Fokker Dr.I oraz ostatnie 15 na Fokker D.VIII.

</doc>
<doc id="1630036" url="https://pl.wikipedia.org/wiki?curid=1630036" title="Seirei no moribito">
Seirei no moribito

 – pierwsza powieść z cyklu , serii japońskich powieści fantastycznych, napisanych przez . Powieść ta była promowana przez liczne media włączając w to radio, mangę i animowane adaptacje. 
Zarys fabuły.
Balsa jest wędrującą wojowniczką, która podejmuje się zadania ratowania życia by odkupić grzechy z przeszłości. Na jej drodze pojawia się książę, którego ratuje, po czym staje się jego ochroniarzem. Ochroniarzem, którego młody książę bardzo potrzebuje, jako że jego własny ojciec – cesarz – pragnie go zabić.
Powieść.
Powieść została po raz pierwszy wydana w twardej okładce przez Kaiseisha jako literatura dla dzieci, ale miała również wiele fanów wśród dorosłych. Shinchosha opublikowała powieść w zmniejszonym formacie w marcu 2007 roku. 
Słuchowisko radiowe.
Słuchowisko radiowe NHK-FM „Przygoda Młodzieżowa” (Seishun Adventure)
Anime.
Powieść doczekała się adaptacji w formie anime, które zostało wyprodukowane przez studio Production I.G i reżyserowane przez Kenji Kamiyamę. Premiera serialu odbyła się na kanale NHK dnia 7 kwietnia 2007 roku. Seria została oparta całkowicie na pierwszej powieści z serii Guardian, lecz pojawiają się w niej elementy całkowicie nowe. Ścieżkę dźwiękową skomponował Kenji Kawai.
Na Tokyo International Anime Fair, który odbył się w marcu 2007 roku, Geneon ogłosił, że nabył licencję do animacji i Scholastic ogłosił, iż mają prawo do emisji powieści w USA. Po tym jak Geneon zrezygnował z dalszego podziału dystrybucji, prawa przeniosły się do Media Blasters. Seria miała premierę w Stanach Zjednoczonych 24 sierpnia 2008 w bloku programowym Adult Swim na kanale Cartoon Network, ale została usunięta z programu bez ostrzeżenia i wyjaśnienia po wyemitowaniu dwóch z dziesięciu epizodów.

</doc>
<doc id="1630037" url="https://pl.wikipedia.org/wiki?curid=1630037" title="Kodeks dyplomatyczny klasztoru tynieckiego">
Kodeks dyplomatyczny klasztoru tynieckiego

Kodeks dyplomatyczny klasztoru tynieckiego – kodeks dyplomatyczny, zbiór dokumentów stanowiących o posiadłościach i przywilejach w dobrach tynieckich benedyktynów. 
Zawiera informacje o miejscach oraz ich znaczeniu we współczesnym historycznym odniesieniu. Kodeksy wówczas stanowiły prawo dla poszczególnych społeczności.
Historia dokumentu.
Prawzór.
Punktem wyjścia do opracowań "Kodeksu dyplomatycznego klasztoru tynieckiego" jest dokument znajdujący się w Krakowie w Archiwum Państwowym wśród zbiorów dokumentów pergaminowych (Perg. 1): "Kardynał Idzi legat papieski zatwierdza posiadłości i przywileje nadane klasztorowi tynieckiemu przez Bolesława Wielkiego i królową Judytę, oraz nadania Bolesława Krzywoustego i Radosta biskupa krakowskiego. Kraków 1105". 
Dokument ten ma wymiary: 529 × 360 + 30 mm.
Praca Aleksandra Batowskiego.
Aleksander Batowski (zm. 1862) podjął pierwszą próbę stworzenia "Kodeksu" pod tytułem: 
W obszernym wstępie pisze: „Kodeks tyniecki jest to zbiór [...] resztek przypadkiem od zupełnej zguby uratowanych...”. 
Swój projekt Batowski chciał uszeregować następująco:
Zgon w 1862 roku przerwał Batowskiemu tworzenie "Kodeksu". Przekazał jednak cały dorobek życia w testamencie swojemu bratu Antoniemu ze wskazaniem, by całość materiału przekazał do Ossolineum. Antoni Batowski w 1865 roku za 600 florenów austr. odsprzedał "Kodeks", jak nakazał testament.
"Codex" Kętrzyńskiego i Smolki.
Część I (1105–1309).
Wojciech Kętrzyński (1838–1918) i Stanisław Smolka (1854–1924) opracowali wspólnie "Kodeks", czerpiąc wskazówki od A. Batowskiego i wydali dzieło w 1875 roku we Lwowie. Gromadzi 128 dokumentów z lat 1105–1309. Otwiera ją dokument kardynała Idziego, legata papieskiego z 1105 roku, zatwierdzający posiadłości i przywileje benedyktynów z Tyńca.
Część II (1401–1506).
Jest pod całkowitą redakcją Stanisława Smolki. Obejmuje 43 dokumenty, jest jednak znacznie obszerniejsza od pierwszej, gdyż zawiera długie dokumenty oraz skorowidz miejscowości zawartych w obu częściach.

</doc>
<doc id="1630038" url="https://pl.wikipedia.org/wiki?curid=1630038" title="Günther Trauer">
Günther Trauer

Günther Trauer (ur. 23 sierpnia 1878 w Dreźnie, zm. 16 marca 1956 w Brackwede) – niemiecki inżynier budownictwa, urbanista i polityk komunalny, miejski radca budowlany do spraw urbanistyki we Wrocławiu w latach 1925-1939.
Życiorys.
Günther Trauer w roku 1907 obronił na oddziale budownictwa Politechniki Drezdeńskiej
doktorat na temat "Der Günstigste Gurtabstand sowie die Gewichte Gegliederter Flusseiserner Zweigelenkbogenträger mit Nahezu Parallelen Gurtungen" i uzyskał tytuł doktora inżyniera (Dr.-Ing.). Od pierwszej dekady XX wieku pracował najpierw dla firmy Carl Brandt (m.in. zdobywał doświadczenie przy budowie Hali Targowej nr II we Wrocławiu), a następnie działał jako konstruktor i urbanista we wrocławskiej administracji budowlanej. Jednocześnie był w latach 1900-1908 radnym miejskim.
W miejskiej administracji budowlanej współpracował z Maksem Bergiem i zaprojektował żelbetową konstrukcję Hali Stulecia. Wraz z Willym Gehlerem zajmował się też organizacją budowy Hali, a wraz z architektem Paulem Schreiberem prowadził nadzór inwestorski. Projektował też mosty i inne konstrukcje inżynierskie, nadzorował miejskie inwestycje, takie jak Stadion Śląski we Wrocławiu.
W 1925 został powołany przez Radę Miejską na następcę odchodzącego na emeryturę Alfreda von Scholtza jako miejski radca budowlany do spraw urbanistyki. Swą funkcję objął 30 kwietnia 1925 i pełnił ją co najmniej do 1939 roku. Był też w tym czasie honorowym członkiem senatu Wyższej Szkoły Technicznej.
Po wojnie znalazł się w radzieckiej strefie okupacyjnej Niemiec, na obszarze której utworzono później NRD. W 1946 zdobył pierwszą nagrodę w konkursie urbanistycznym na odbudowę śródmieścia Drezna, a w 1950 na centralny plac w Dreźnie. Wziął też udział w konkursie na odbudowę Rostocku (z Wolfgangiem Rauderem, 1948).

</doc>
<doc id="1630039" url="https://pl.wikipedia.org/wiki?curid=1630039" title="Guenther Trauer">
Guenther Trauer



</doc>
<doc id="1630040" url="https://pl.wikipedia.org/wiki?curid=1630040" title="Gunther Trauer">
Gunther Trauer



</doc>
<doc id="1630041" url="https://pl.wikipedia.org/wiki?curid=1630041" title="Zespół Kelleya-Seegmillera">
Zespół Kelleya-Seegmillera



</doc>
<doc id="1630043" url="https://pl.wikipedia.org/wiki?curid=1630043" title="Indie Brytyjskie na Letnich Igrzyskach Olimpijskich 1900">
Indie Brytyjskie na Letnich Igrzyskach Olimpijskich 1900

Indie Brytyjskie na igrzyskach w Paryżu były reprezentowane przez jednego lekkoatletę - Normana Pritcharda.

</doc>
<doc id="1630044" url="https://pl.wikipedia.org/wiki?curid=1630044" title="Antonio Escobar y Mendoza">
Antonio Escobar y Mendoza

Antonio Escobar y Mendoza (ur. 1589 w Valladolid – zm. 4 lipca 1669 tamże) – hiszpański jezuita, jeden z najbardziej znanych kazuistów. 
Do zakonu wstąpił w wieku piętnastu lat. Po przyjęciu święceń kapłańskich stał się znanym kaznodzieją, jego pierwszymi publikacjami były teksty hagiograficzne poświęcone świętemu Ignacemu Loyoli (1613) i Najświętszej Maryi Pannie (1618). Największą sławę przyniosły mu prace z zakresu teologii moralnej: "Summula casuum conscientiae" (1627), "Liber theologiae moralis" (1644) i "Universae theologiae moralis problemata" (1652-1666). Postawił w nich m.in. tezę, że czystość intencji jest wystarczającym usprawiedliwieniem działań zasadniczo niemoralnych. Jego poglądy spotkały się z krytyką jansenistów (np. "Prowincjałki" Pascala). Na przekór pewnym laksystycznym twierdzeniom, które głosił, prowadził surowe życie, przestrzegając wiernie reguł swojego zakonu. Mawiano o nim, iż utrudnił dostęp do nieba sobie, a ułatwił go innym. Zmarł w swoim rodzinnym mieście w 1669 roku.
Choć zasadniczo Escobar był wielkim autorytetem w dziedzinie teologii moralnej, to w 1679 niektóre kazusy z jego nauczania zostały potępione przez papieża Innocentego XI, a głoszenia ich zabroniono pod karą ekskomuniki.

</doc>
<doc id="1630047" url="https://pl.wikipedia.org/wiki?curid=1630047" title="Kindle">
Kindle



</doc>
<doc id="1630048" url="https://pl.wikipedia.org/wiki?curid=1630048" title="Teodor Wittelsbach (Pfalz-Sulzbach)">
Teodor Wittelsbach (Pfalz-Sulzbach)

Teodor Eustachy Wittelsbach (ur. 14 lutego 1659 Sulzbach-Rosenberg - zm. 11 lipca 1732 Dinkelsbühl) – hrabia palatyn i książę Palatynatu-Sulzbach.
Syn księcia Christiana i Amelii Nassau Siegen. Jej dziadkami byli August Wittelsbach książę Palatynatu-Sulzbach i Jadwiga Oldenburg księżniczka Schleswig-Holstein-Gottorf oraz Jan Nassau-Siegen i Małgorzata Holstein-Sonderburg-Plön.
9 czerwca 1692 ożenił się z hrabiną Marią Eleonorą Hessen-Rotenburg-Rheinfels (1675-1720). Para była rodzicami:
Linki zewnętrzne.
Genealogia Teodora

</doc>
<doc id="1630052" url="https://pl.wikipedia.org/wiki?curid=1630052" title="MAN Lion’s Regio">
MAN Lion’s Regio

MAN Lion’s Regio – autobus międzymiastowy, produkowany od 2005 roku przez niemiecką firmę MAN w Turcji

</doc>
<doc id="1630053" url="https://pl.wikipedia.org/wiki?curid=1630053" title="USS Jimmy Carter (SSN-23)">
USS Jimmy Carter (SSN-23)

USS Jimmy Carter (SSN-23) trzeci i ostatni z serii amerykańskich okrętów podwodnych z napędem atomowym typu "Seawolf". W odróżnieniu od dwóch pierwszych jednostek, skutkiem zakończenia zimnej wojny, okręt ten został zmodyfikowany w sposób dostosowujący go do zadań ery postzimnowojennej.
Proces konstrukcji trzeciego i ostatniego okrętu USS "Jimmy Carter" zapoczątkowano w 1995 roku, sama zaś budowę rozpoczęto 3 lata później, jako okrętu zdolnego do prowadzenia badań podwodnych i niesienia pomocy, w czym miał zastąpić USS Parche (SSN-683). Jego duży magazyn broni, częściowo zamieniono na pomieszczenie dla oddziałów SEAL. Do służby wszedł dopiero w 2005 r. Przejęcie przez USS "Jimmy Carter" zadań USS "Parche" wzbudziło pewną ilość kontrowersji, które do dziś nie zostały przez US Navy wyjaśnione. Okręt bowiem posiada wprawdzie całe uzbrojenie i sensory typu SSN21, jednakże biorąc pod uwagę zadania jakie wykonywał USS "Parche", zastąpienie go w nich przez SSN-23 oznacza zaangażowanie najlepszego okrętu bojowego US Navy w działalność badawczą i poszukiwawczo-ratunkową. USS "Jimmy Carter" (SSN-23) jest pierwszym myśliwskim okrętem podwodnym, który otrzymał imię byłego prezydenta. Inni nieurzędujący prezydenci byli do tej pory honorowaniu przez nadanie ich nazwisk lotniskowcom (8 jednostek) oraz balistycznym okrętom podwodnym (12 okrętów). Prezydent Franklin D. Roosevelt został uhonorowany nadaniem jego imienia lotniskowcowi "Franklin D. Roosevelt" (CVB-42), a następnie przez swoją żonę, na której cześć jego nazwisko nadano niszczycielowi "Roosevelt" (DDG-80)
Przeprowadzona w stoczni Electric Boat kosztem 887 mln dolarów modyfikacja "Cartera", doprowadziła do zaimplementowania w nim zaawansowanej technologii służącej wykonywaniu misji specjalnych, obserwacji taktycznej oraz operacji minowych. Według zapewnień amerykańskiego Departamentu Obrony, modyfikacja ta nie uszczupliła zdolności bojowej okrętu względem pozostałych jednostek tego typu. Skutkowała jednak wydłużeniem okrętu o 30 metrów oraz zwiększeniem pełnej wyporności o 2997 ton.

</doc>
<doc id="1630057" url="https://pl.wikipedia.org/wiki?curid=1630057" title="Kuba na Letnich Igrzyskach Olimpijskich 1900">
Kuba na Letnich Igrzyskach Olimpijskich 1900

Kubę na igrzyskach w Paryżu reprezentował jeden szpadzista – Ramon Fonst.

</doc>
<doc id="1630058" url="https://pl.wikipedia.org/wiki?curid=1630058" title="John Manners (markiz)">
John Manners (markiz)

John Manners, markiz Granby (ur. 2 stycznia 1721 w Kelham w hrabstwie Nottinghamshire, zm. 18 października 1770 w Scarborough) – brytyjski arystokrata, wojskowy i polityk, dowódca brytyjski podczas wojny siedmioletniej.
Wczesne lata życia.
Był najstarszym synem Johna Mannersa, 3. księcia Rutland, i Bridget Sutton, córki 2. barona Lexinton. Wkrótce po narodzinach otrzymał tytuł grzecznościowy „markiza Granby”, przysługujący najstarszemu synowi księcia Rutland.
Wykształcenie odebrał w Eton College oraz w Trinity College na Uniwersytecie Cambridge. W 1741 r. został wybrany do Izby Gmin z kontrolowanego przez jego rodzinę okręgu Grantham. Cztery lata później otrzymał etat pułkownika w regimencie powołanym przez jego ojca w celu stłumienia powstania jakobickiego w Szkocji.
W tym czasie Granby doczekał się dwójki nieślubnych dzieci z nieznaną z imienia kochanką. Byli to: George Manners (późniejszy deputowany z okręgu Scarborough) oraz Anne Manners, żona Johna Mannersa-Suttona.
Małżeństwo.
3 września 1750 r. poślubił lady Frances Seymour (1728–1761), córkę Charlesa Seymoura, 6. księcia Somerset. John i Frances mieli razem trzech synów i trzy córki:
Kariera w parlamencie.
W 1752 r. rząd Henry’ego Pelhama zasugerował królowi Jerzemu II nominację Granby’ego na prestiżowe stanowisko pułkownika Królewskiej Gwardii Konnej ("Royal Horse Guards"), aby zapewnić rządowi parlamentarne wsparcie Mannersów i ich klientów. Król odmówił nominacji ze względu na niedoświadczenie Granby’ego.
Tymczasem Granby kontynuował karierę w parlamencie. W 1754 r. zmienił okręg wyborczy na Cambridgeshire. Związał się wówczas z frakcję rządowych wigów lorda Roystona. Aktywnym poparciem dla gabinetu Newcastle’a Granby zyskał uznanie w oczach króla. W 1756 r. otrzymał stopień generała-majora, a w 1758 r. został wreszcie pułkownikiem Królewskiej Gwardii Konnej.
Wojna siedmioletnia.
W tym samym 1758 r. Granby został wysłany na kontynent, gdzie dowodził brygadą w brytyjskim kontyngencie, który miał wziąć udział w wojnie siedmioletniej na froncie niemieckim. W październiku Granby został już zastępcą dowódcy kontynentu. W lutym 1759 r. został awansowany do stopnia generała-porucznika.
Pierwszą większą bitwa w karierze Granby’ego była bitwa pod Minden 1 sierpnia 1759 r. Bitwa ta okazała się punktem wyjścia do jego dalszej kariery, kiedy za niewykonanie rozkazu zdymisjonowany został dowódca kawalerii, generał Sackville. Granby rychło został dowódcą całego brytyjskiego kontynentu w sojuszniczej armii księcia Brunszwickiego. Na początku 1760 r. podlegało mu bezpośrednio 32 000 kudzi.
W tym czasie Granby zastąpił także Sackville na stanowisku zastępcy generała artylerii. Podczas sądu polowego nad Sackvillem stwierdził, że oskarżony zbyt opieszale prowadził działania kawalerii. Wprawdzie Granby wnioskował o zwolnienie Sackville’a z odpowiedzialności, jednak skazujący wyrok sądu nastawił Sackville’a przeciwko Granby’emu.
Tymczasem Granby odnosił sukcesy na polach bitew wojny siedmioletniej. 31 lipca 1760 r. dowodząc szarżami kawalerii walnie przyczynił się do sukcesu sprzymierzonych pod Warburgiem. 15 lipca 1761 w bitwie pod Vellinghausen powstrzymał atak Francuzów na wzgórze Dünckerburg, co spotkało się ze słowami uznania ze strony głównodowodzącego. Następnego dnia poprowadził kontratak, który zepchnął Francuzów z pola bitwy. Dowodzący stroną przeciwną książę de Broglie był pod takim wrażeniem postawy Granby’ego, że zakupił portret markiza autorstwa Joshui Reynoldsa.
Podczas ostatniej kampanii tej wojny Granby brał udział w bitwach pod Gravenstein, Wilhelmsthal, Hombergiem, Gudesbergiem i Cassel. Szczególne pochwały uzyskał za postawę pod Wilhelmsthal, gdzie śmiałym manewrem odciął francuską ariergardę od sił głównych. Ostatni raz w polu dowodził pod Brückermühl, gdzie poprowadził dwie brygady z odsieczą dla generała Zastrowa.
Kariera polityczna.
Generał artylerii.
Pomimo sukcesów na polu bitwy Granby był często krytykowany za zaniedbania na polu dyscypliny oraz brak zdolności w administracji wojskowej. Lord Frederick Cavendish postulował nawet pozbawienie Granby’ego stanowiska dowódcy. Mimo tych zarzutów sukcesy na froncie oraz dbałość o podkomendnych zaskarbiła markizowi sporą sympatię. Wielką popularnością cieszył się obraz Edwarda Penny’ego, przedstawiający generała odwiedzającego chorego żołnierza. Po zakończeniu wojny siedmioletniej został w 1763 r. generałem artylerii w rządzie George’a Grenville’a.
Granby popierał działania rządu przeciwko radykalnemu deputowanemu Johnowi Wilkesowi, ale sprzeciwił się dymisji oficerów, którzy w 1765 r. głosowali przeciwko rządowi. W maju 1765 r. lord Halifax próbował nakłonić króla Jerzego III, aby powołał Granby’ego na stanowisko głównodowodzącego armii. Halifax miał nadzieję, że popularność Granby’ego przyczyni się do wygaśnięcia protestów londyńskich tkaczy. Król jednak odmówił, ponieważ obiecał to stanowisko księciu Cumberland.
Gabinet Grenville’a upadł w 1765 r., ale Granby pozostał na dotychczasowym stanowisku w gabinecie lorda Rockinghama. Nie brał jednak czynnego udziału w pracach gabinetu i głosował przeciwko odwołaniu ustawy o opłacie skarbowej ("Stamp Act 1765").
Naczelny dowódca armii.
Kiedy w 1766 r. nowym premierem został lord Chatham, Granby otrzymał dodatkowo stanowisko naczelnego dowódcy Sił Zbrojnych. Pozostał na obu stanowiskach także kiedy w 1768 r. Chathama zastąpił książę Grafton. Granby sprzeciwiał się działaniom rządu mającym na celu usunięcie z parlamentu deputowanego Johna Wilkesa, ale osobista niechęć do deputowanego sprawiła, że 3 lutego 1769 r. Granby zagłosował ostatecznie za pozbawieniem Wilkesa mandatu parlamentarnego.
Ta decyzja przesądziła o dalszych politycznych losach Granby’ego. W tym czasie gabinet Graftona stał się celem ataków tajemniczego „Juniusa”, który publikował w prasie listy oskarżające członków gabinetu o nieudolność i korupcję. Junius nie oszczędzał nawet Granby’ego, który jednak jako bohater wojny siedmioletniej mógł wyjść z tej fali krytyki obronną ręką, jednak jego postępowanie w sprawie Wilkesa dało jego przeciwnikom dodatkowy powód do krytyki.
Ostatnie lata.
W styczniu 1770 r. Granby zrezygnował ze stanowisk generała artylerii i głównodowodzącego armii. Pozostał jednak na stanowisku pułkownika Królewskiej Gwardii Konnej. Po rezygnacji ujawniły się finansowe problemy Granby’ego, który po utracie rządowych dochodów nie mógł spłacić wszystkich wierzycieli. Do tego doszedł pogarszający się stan zdrowia.
Lord Granby zmarł 18 października 1770 r., na 9 lat przed swoim ojcem.

</doc>
<doc id="1630059" url="https://pl.wikipedia.org/wiki?curid=1630059" title="Aleksander Kutiepow">
Aleksander Kutiepow



</doc>
<doc id="1630060" url="https://pl.wikipedia.org/wiki?curid=1630060" title="Mel Tormé">
Mel Tormé

Melvin Howard „Mel” Tormé (ur. 13 września 1925 w Chicago, zm. 5 czerwca 1999 w Los Angeles) – amerykański wokalista jazzowy, kompozytor, aranżer, aktor filmowy, radiowy i telewizyjny oraz autor pięciu książek. Wspólnie z Bobem Wellsem jest twórcą popularnej amerykańskiej piosenki świątecznej, "The Christmas Song" (znanej również jako "Chestnuts Roasting on an Open Fire").
Urodził się w żydowskiej rodzinie emigrantów z Rosji. Był niezwykle uzdolnionym dzieckiem. Już w wieku czterech lat śpiewał z orkiestrą Coona Sandersa. W latach 1933-1941 grał role aktorskie w serialach radiowych. Jako trzynastolatek występował z orkiestrą Chico Marxa, z którą odbył tournée po Stanach Zjednoczonych. Śpiewał również w kwintecie wokalnym The Mel Tones.
Linki zewnętrzne.
 

</doc>
<doc id="1630061" url="https://pl.wikipedia.org/wiki?curid=1630061" title="Mel Torme">
Mel Torme



</doc>
<doc id="1630063" url="https://pl.wikipedia.org/wiki?curid=1630063" title="Outhere Brothers">
Outhere Brothers

Outhere Brothers – amerykańska grupa muzyczna wykonująca house rap. Została założona w 1994 w Chicago. W skład grupy wchodzą Keith "Malik" Mayberry (wokalista) i Hula Mahone (producent i remikser). Najbardziej znane przeboje zespołu to "Boom Boom Boom", "Don't Stop (Wiggle Wiggle)", "Fuk U in the Ass", "La La La Hey Hey".

</doc>
<doc id="1630065" url="https://pl.wikipedia.org/wiki?curid=1630065" title="Gabinet figur woskowych (film 1924)">
Gabinet figur woskowych (film 1924)

Gabinet figur woskowych (oryg. "Das Wachsfigurenkabinett") – niemiecki film niemy z roku 1924 w reżyserii Leo Birinskiego i Paula Leni. 
Opis fabuły.
Bohaterem filmu jest młody pisarz, który dostaje zlecenie na napisanie historii tyranów, upamiętnionych w gabinecie figur woskowych. Film stanowi składankę z napisanych przez bohatera opowiadań. Opisują one epizody z życia: Harun ar-Raszida, Iwana Groźnego i Kuby Rozpruwacza.
Charakterystyka.
Należy do niemieckiego ekspresjonizmu filmowego. Narracja filmu oparta jest na tzw. "Rahmenhandlung" (ramie narracyjnej), modnej ówcześnie w kinie niemieckim – główna opowieść stanowi ramę dla szeregu epizodów z nią bezpośrednio niezwiązanych.
Paul Leni nadając obrazowi tytuł, świadomie nawiązał do "Gabinetu Doktora Cagliari" autorstwa Roberta Wiene (1920) i jarmarcznego, tajemniczego nastroju tego dzieła. Kostiumy i dekoracje, mieszanka epok i krajów były natomiast dziedzictwem zaczerpniętym ze "Zmęczonej śmierci" wyreżyserowanej przez Fritza Langa w 1921. Epizod z żoną piekarza, z jego krągłościami, wypukłościami, korytarzami i tajemnymi schodami przywodzą natomiast na myśl "Golema" Paula Wegenera i Carla Boese z 1920. Osobisty styl Leniego nie był jeszcze w tym filmie w pełni ukształtowany, niemniej obraz zrobiony jest zręcznie, także w sferze dekoracji, operowania światłocieniem i architekturą. Najbardziej ekspresjonistycznym momentem filmu jest rozdział poświęcony Kubie Rozpruwaczowi, pełen ruchu, transformacji, rozstępujących się ścian i pulsujących figur geometrycznych. Mimo zalet obraz stanowi, według historyka kina, Lotte H. Eisner, dowód na regres kina niemieckiego swoich czasów, jego utknięcia w martwej doskonałości, nazbyt wyrafinowanej kompozycji, przesadnym manieryzmie, który może zniechęcić widza. Podczas swojego pobytu w USA, Leni dostrzegł wady swojego dzieła i zaczął odchodzić od barokizujących i wielce obfitych form.
Z psychologicznego punktu widzenia umiłowanie dla schodów i korytarzy, licznie stosowanych w filmie różnych ujęciach, może być tłumaczone skłonnością niemieckiej psychiki do wznoszenia, stawania się ("Werden") niż bycia ("Sein"). 

</doc>
<doc id="1630067" url="https://pl.wikipedia.org/wiki?curid=1630067" title="Improved Los Angeles">
Improved Los Angeles



</doc>
<doc id="1630068" url="https://pl.wikipedia.org/wiki?curid=1630068" title="Szattuara I">
Szattuara I

Szattuara I (w transliteracji z pisma klinowego zapisywane m"šá-at-tu-a-ra") – władca huryckiego królestwa Hanigalbat, kontynuującego tradycje państwa Mitanni; współczesny asyryjskiemu królowi Adad-nirari I (1307–1275 p.n.e.). Jego związek z mitannijską rodziną królewską pozostaje niejasny. Niektórzy uczeni sądzą, że był on drugim synem Artatamy II i bratem Szuttarny III, rywala Szattiwazy.
Szattuara I był wasalem asyryjskiego króla Adad-nirari I (1307–1275 p.n.e.), ale zbuntował się przeciw niemu. Spotkało się to z szybką reakcją Adad-nirari I, który najechał Hanigalbat, pojmał Szattuarę I, sprowadził go do miasta Aszur i zmusił do odnowienia przysięgi lojalności. Następnie pozwolono mu wrócić do Hanigalbatu, ale musiał płacić Adad-nirari I regularny trybut. Wydarzenia te opisane zostały w jednej z inskrypcji królewskich Adad-nirari I:
Po śmierci Szattuary I władzę w Hanigalbat przejął jego syn Wasaszatta.

</doc>
<doc id="1630069" url="https://pl.wikipedia.org/wiki?curid=1630069" title="Marzena Zając">
Marzena Zając

Marzena Zając (ur. 12 maja 1973 w Inowrocławiu) – polska aktorka teatralna i telewizyjna.
Jest absolwentką PWSFTviT w Łodzi (1996). Od 1997 gra na deskach stołecznego Teatru Kwadrat.

</doc>
<doc id="1630070" url="https://pl.wikipedia.org/wiki?curid=1630070" title="Glitter (ścieżka dźwiękowa)">
Glitter (ścieżka dźwiękowa)

Glitter OST – ścieżka dźwiękowa nagrana przez Mariah Carey do filmu "Glitter", w którym sama zagrała. Album został wydany 11 września 2001 przez Virgin Records. Niska sprzedaż jedynego albumu Carey wydanego przez Virgin przyczyniła się do odejścia Mariah na początku 2002 roku. Sprzedaż wyniosła zaledwie 3,5 miliona egzemplarzy na świecie.
Opis albumu.
Jako album koncepcyjny, zawierający piosenki stylizowane na lata 80. zawiera elementy piosenek dominujących w tych czasach gwiazd, jak „All My Life"
Ricka Jamesa oraz „Didn't Mean to Turn You On”, której autorami są Jimmy Jam i Terry Lewis, producenci albumu. Album zawiera też piosenki z udziałem Busta Rhymes, Mystikal, Da Brat, Ludacris, Fabolous, Ja Rule i Nate Dogg.
Opinie krytyków.
Album został wydano niekrótko przed data wejścia filmu do kin, ale niestety i film i album stały się porażką, mimo otrzymania trzech gwiazdek w recenzji Roba Sheffielda z "Rolling Stone". Carey przypisała małą sprzedaż albumu zbieżności daty wydania albumu i ataków terrorystycznych.
Album zadebiutował na Billboard Top Soundtracks Chart, znajdując się na szczycie przez 3 tygodnie i na 7. pozycji "Billboard 200", ze sprzedażą 116 000 kopii w pierwszym tygodniu. Album znajdował się jednak w pierwszej 20. tylko przez 2 tygodnie, a na liście ogółem- tylko 12.

</doc>
<doc id="1630071" url="https://pl.wikipedia.org/wiki?curid=1630071" title="Technotronic">
Technotronic

Technotronic – belgijska grupa muzyczna założona w 1988 roku w Brukseli przez Joe Bogaerta (czyli Thomasa DeQuincey). Zespół wykonywał muzykę house, wykorzystywał także elementy rapu. Najbardziej znane utwory Technotronic to "Pump Up the Jam" i "Get Up! (Before the Night Is Over)". Debiutancki album grupy dotarł do 2. miejsca na brytyjskiej liście przebojów.

</doc>
<doc id="1630076" url="https://pl.wikipedia.org/wiki?curid=1630076" title="Shen Yang">
Shen Yang

Shen Yang, chiń. 沈阳 (ur. 23 stycznia 1989 w Nankin w prowincji Jiangsu) – chińska szachistka, arcymistrzyni od 2006, posiadaczka męskiego tytułu mistrza międzynarodowego od 2013 roku.
Kariera szachowa.
Jest dwukrotną mistrzynią świata juniorek, w kategorii do 12 lat (Oropesa del Mar 2001) oraz do 20 lat (Erywań 2006). W latach 2006 (w Jekaterynburgu) i 2008 (w Nalczyku) uczestniczyła w pucharowych turniejach o mistrzostwo świata, za pierwszym razem odpadając w I rundzie (po porażce z Natalią Żukową), natomiast za drugim awansując do najlepszej ósemki świata (w pierwszych trzech rundach wyeliminowała Ketino Kachiani-Gersinską, Zhao Xue i Nadjeżdę Kosincewą, by w IV przegrać z Humpy Koneru).
Wielokrotnie reprezentowała Chiny w turniejach drużynowych, m.in.:
Normy na tytuł arcymistrzyni wypełniła w Lanzhou (2004, mistrzostwa Chin, dz. III m. za Wang Pin i Qin Kanying), Pekinie (2005, turniej strefowy, dz. II m. za Hou Yifan, wspólnie z Zhao Xue i Qin Kanying) oraz w Moskwie (2006, turniej "Aerofłot Open"–A2).
Do innych jej indywidualnych sukcesów należą m.in. dz. IV-V m. w Kalkucie (2003, mistrzostwa Azji, za Humpy Koneru, Hoàng Thanh Trang i Hariką Dronavalli, wspólnie z Xu Yuanyuan i Lê Kiều Thiên Kim) oraz III m. w Chongqing (2007) i III m. w Pekinie (2008, oba turnieje o mistrzostwo Chin, w obu za Hou Yifan i Zhao Xue). W 2009 r. zdobyła złoty medal w finale indywidualnych mistrzostw kraju.
Najwyższy ranking w dotychczasowej karierze osiągnęła 1 października 2006 r., z wynikiem 2468 punktów zajmowała wówczas 18. miejsce na światowej liście FIDE.

</doc>
<doc id="1630077" url="https://pl.wikipedia.org/wiki?curid=1630077" title="Feldflieger Abteilung 27">
Feldflieger Abteilung 27



</doc>
<doc id="1630078" url="https://pl.wikipedia.org/wiki?curid=1630078" title="Gemer">
Gemer

Gemer (węg. "Gömör", niem. "Gemer, Gömör", łac. "Gömörinum") – kraina historyczna oraz region ruchu turystycznego, położone w południowej Słowacji, na południe od Niżnych Tatr, Słowackiego Raju i Spiszu, obejmujące większość terytorium dawnego węgierskiego komitatu Gemer – Mały Hont (węg. "Gömör-Kishont"). Niewielka część krainy należy do Węgier.
Historia.
Komitat Gemer w XII wieku odłączył się od komitatu turniańskiego ("Turniansky komitát"). Pierwszym centrum komitatu był zamek Gemer ("Gömör"), a od XVIII wieku Plešivec ("Pelsőc"). Z obszarem od średniowiecza związane było górnictwo i hutnictwo – w górach istniały bogate złoża metali.
W XVI wieku do południowych granic Gemeru dotarli Turcy i przez ponad sto lat część krainy znalazła się pod turecką okupacją.
Od 1810 do 1918/1920 region ten wchodził w skład węgierskiego komitatu "Gömör-Kishont" ("Gömör és Kishont", słow. "Gemer a Malohont, Gemersko-malohontská župa"), którego stolicą była Rimavská Sobota ("Rimaszombat"). W 1910 komitat "Gömör és Kishont" zamieszkiwało 188 098 ludzi, z czego Węgrzy stanowili 58,5%, Słowacy 38,4%, a Niemcy 1,6% ludności. Mimo to, niemal całe terytorium komitatu zostało włączone po I wojnie światowej do Czechosłowacji (z wyjątkiem miasta Putnok i okolic, które pozostało na Węgrzech w nowym komitacie "Borsod-Gömör-Kishont", a obecnie Borsod-Abaúj-Zemplén; stanowiło to 7,5% ziem dawnego komitatu).
W okresie międzywojennym Gemer znalazł się początkowo w Gemersko-Malohonstkiej żupie ("Gemersko-Malohontská župa"). Od 1923 podzielono go pomiędzy Zwoleńską (Rimavská Sobota) a Podtatrzańską żupą (Rožňava). W 1928 w wyniku kolejnej reformy administracyjnej całość krainy została włączona do kraju słowackiego ("Slovenská krajina/zem", odpowiednik dawnych żup).
W wyniku tzw. pierwszego arbitrażu wiedeńskiego z dnia 2 listopada 1938 r. południowa część Gemeru powróciła w granice Królestwa Węgier. Tereny te wojska węgierskie zajęły w dniach 7-10 listopada i ponownie utworzono wówczas komitat "Gömör-Kishont" (choć w nieco innych granicach). Pozostałe tereny znalazły się w żupie nadhrońskiej ("Pohronská župa"), od 14 marca 1939 r. w granicach tzw. pierwszej Republiki Słowackiej. W maju 1945 roku przywrócono czechosłowacko-węgierską granicę sprzed listopada 1938 r.
W okresie komunistycznym Gemer był ponownie podzielony. Początkowo powrócono do podziału przedwojennego. W 1960 zachodnią część regionu włączono do kraju środkowosłowackiego ("Stredoslovenský kraj"), a wschodnią do kraju wschodniosłowackiego ("Východoslovenský kraj"). W 1990 zniesiono podział Czechosłowacji na kraje i przywróciła go dopiero niepodległa Słowacja w 1996.
Gemer współcześnie.
Gemer, jako historyczny region Słowacji, jest podzielony pomiędzy kraj bańskobystrzycki oraz koszycki, natomiast niewielki skrawek znajduje się też w preszowskim kraju (m.in. miejscowość Vernár).
Z kolei na Gemer, jako oficjalny region turystyczny ("Gemerský región cestovného ruchu"), składają się:
Region, oprócz Słowaków, zamieszkiwany jest przez liczną mniejszość węgierską: w powiecie Rimavská Sobota stanowią oni 41,3%, w powiecie Revúca 22%, a w powiecie Rožňava 30% ludności. Kilka procent mieszkańców stanowią Romowie. Sporą część mieszkańców wyznaje różne odłamy protestantyzmu (w 1910 stanowili oni większość w komitacie).
Gemer to jeden z biedniejszych regionów kraju – w niektórych gminach bezrobocie sięga 25%.
Turystyka.
Rejon ten nie jest zbyt popularny wśród turystów, choć znajduje się tutaj wiele interesujących zabytków oraz godnych uwagi obiektów przyrodniczych. Najważniejsze z nich to:
Unikatowymi zabytkami hutniczymi z XIX wieku są trzy zachowane wysokie piece w Nižnej Slanej, Vlachovie i w Sirku-Červeňanoch.
Zamki i pałace:
Atrakcje przyrodnicze:
Popularny wśród turystów jest też sztuczny zbiornik wodny Palcmanská Maša oraz mniejszy w miejscowości Tornaľa.

</doc>
<doc id="1630079" url="https://pl.wikipedia.org/wiki?curid=1630079" title="Kościół Świętych Apostołów Piotra i Pawła w Suwałkach">
Kościół Świętych Apostołów Piotra i Pawła w Suwałkach

Kościół Świętych Apostołów Piotra i Pawła w Suwałkach – kościół został wybudowany w 1900 jako cerkiew 5. Brygady Strzeleckiej pod wezwaniem Aleksandra Newskiego. Po roku 1918 przejęli ją katolicy, a w 1923 roku duszpasterstwo wojskowe. Wówczas też przebudowano ją pozbawiając cech świadczących o pierwotnym przeznaczeniu.
Kościół został uszkodzony w czasie II wojny światowej, kiedy w 1944 roku uciekający z miasta hilterowcy wysadzili w powietrze główną wieżę. Po ostatniej przebudowie w roku 1958 zastąpiły ją dwie nowe, wybudowane w narożnikach czoła świątyni. Obecnie kościół parafialny, mieszczący się przy ulicy Wojska Polskiego.

</doc>
<doc id="1630083" url="https://pl.wikipedia.org/wiki?curid=1630083" title="Szok naftowy">
Szok naftowy



</doc>
<doc id="1630087" url="https://pl.wikipedia.org/wiki?curid=1630087" title="Brenda Howard">
Brenda Howard

Brenda Howard (ur. 24 grudnia 1946 w Nowym Jorku, zm. 28 czerwca 2005 tamże) – amerykańska biseksualna aktywistka i feministka pochodzenia żydowskiego, jedna z ważniejszych postaci w tamtejszym środowisku LGBT.
Życiorys.
Urodziła się na nowojorskim Bronksie, dojrzewała w Syosset w hrabstwie Nassau (także Nowy Jork). Absolwentka Syosset High School i Borough of Manhattan Community College.
Była liderką ruchu społecznego Gay Liberation Front oraz przewodniczą Gay Activists Alliance. Pomysłodawczyni "Mother Pride", współtwórczyni cyklu imprez, które stały się genezą nowojorskiej LGBT Pride. W 1986 roku, działając w Koalicji na rzecz Praw Gejów i Lesbijek, przyczyniła się do zmiany polityki władz miejskich wobec tych ludzi. Rok później działała już na rzecz osób biseksualnych, współtworząc New York Area Bisexual Network. Za swoją działalność była także aresztowana – m.in. w 1991 w Chicago podczas demonstracji wspierającej chorych na AIDS. Zmarła na raka w 2005 w Queens. W tym samym roku powstała nagroda jej imienia przyznawana głównie biseksualnym działaczkom LGBT.
Linki zewnętrzne.
 

</doc>
<doc id="1630091" url="https://pl.wikipedia.org/wiki?curid=1630091" title="Hole in the Wall (Polska)">
Hole in the Wall (Polska)

Hole in the Wall – polski teleturniej emitowany na antenie TV4 od 7 marca do 30 maja 2009, oparty na międzynarodowym formacie o tej samej nazwie, który zapoczątkowany został w Japonii (nazwany jako "").
Charakterystyka programu.
Główną cechą programu była styropianowa ścianka, która nadjeżdżała z odległości około 15 metrów, zbliżając się do uczestnika, który stał na krawędzi basenu. Uczestnik, któremu nie uda się ustawić tak, by dopasować się do kształtu wycięcia nadjeżdżającej ściany, zostaje przez nią wepchnięty do basenu.
Uczestnicy podzieleni byli na dwie drużyny "niebieskich" i "czerwonych". W programie brały udział także dwie "ratowniczki" Julia i Barbara, które miały za zadanie pomóc w wychodzeniu z basenu.

</doc>
<doc id="1630095" url="https://pl.wikipedia.org/wiki?curid=1630095" title="Włoska robota (film 2003)">
Włoska robota (film 2003)

Włoska robota (ang. "The Italian Job") – brytyjsko-francusko-amerykański film sensacyjny z 2003 roku w reżyserii F. Gary’ego Graya.
Fabuła.
Szajka złodziei pod wodzą Charliego Crokera kradnie w Wenecji złoto warte trzydzieści pięć milionów dolarów. Jeden z nich, Steve, próbuje zabić pozostałych i ucieka z łupem. Celem jego byłych wspólników staje się odnalezienie zdrajcy i zemsta. Pomaga im Stella, córka zabitego przez Steve’a kasiarza.
Obsada.
i inni. 

</doc>
<doc id="1630098" url="https://pl.wikipedia.org/wiki?curid=1630098" title="Zdzisław Klafka">
Zdzisław Klafka

Zdzisław Klafka (ur. 22 marca 1959 w Kołczygłowach) – polski duchowny rzymskokatolicki, redemptorysta, profesor nadzwyczajny AKSiM, od 8 lutego 2002 do 5 lutego 2008 prowincjał tego zakonu. Od listopada 2008 redaktor Radia Maryja, Telewizji Trwam i wykładowca etyki w Wyższej Szkole Kultury Społecznej i Medialnej w Toruniu oraz były wykładowca teologii moralnej w Wyższym Seminarium Duchownym Redemptorystów w Tuchowie. W 2012 roku objął stanowisko rektora w Wyższej Szkole Kultury Społecznej i Medialnej w Toruniu.
Życiorys.
Po maturze w 1978 wstąpił do zgromadzenia redemptorystów. Święcenia kapłańskie otrzymał w Tuchowie w 1985. Kilka lat po święceniach wyjechał do Rzymu, gdzie ukończył studia teologii moralnej na Akademii Alfonsjańskiej i został doktorem. Przed wyjazdem z Polski przebywał m.in. na placówkach w Szczecinku i Toruniu.
W styczniu 2001 został przewodniczącym Zespołu Misyjnego „Wschód”, a we wrześniu zarząd prowincji mianował go współpracownikiem Centrum Duchowości Warszawskiej Prowincji Redemptorystów. 8 lutego 2002 został wybrany prowincjałem redemptorystów. Funkcję sprawował przez dwie trzyletnie kadencje do 5 lutego 2008. Na stanowisku przełożonego Zgromadzenia Najświętszego Odkupiciela zastąpił go o. Ryszard Bożek.
Od listopada 2008 pracuje w Radiu Maryja i Telewizji Trwam oraz wykłada etykę w Wyższej Szkole Kultury Społecznej i Medialnej w Toruniu. Wykładał także w roku akademickim 2009/2010 teologię moralną w Wyższym Seminarium Duchownym Redemptorystów w Tuchowie. Publikuje w „Naszym Dzienniku”.
Od 2020 pełni stałą posługę duszpasterską w Sanktuarium Najświętszej Maryi Panny Gwiazdy Nowej Ewangelizacji i św. Jana Pawła II w Toruniu.
15 października 2022 "w uznaniu zasług naukowych, dydaktycznych i organizacyjnych oraz w podziękowaniu za wieloletnią pracę na rzecz społeczności akademickiej" otrzymał tytuł profesora uczelni AKSiM.

</doc>
<doc id="1630105" url="https://pl.wikipedia.org/wiki?curid=1630105" title="Port lotniczy Tyraspol">
Port lotniczy Tyraspol

Port lotniczy Tyraspol ("Aeroportul Internaţional Tiraspol") – międzynarodowy port lotniczy położony w Tyraspolu, stolicy samozwańczego Naddniestrza (Mołdawia). Jest czwartym co do wielkości portem lotniczym Mołdawii.

</doc>
<doc id="1630107" url="https://pl.wikipedia.org/wiki?curid=1630107" title="Akcja X-2">
Akcja X-2



</doc>
<doc id="1630109" url="https://pl.wikipedia.org/wiki?curid=1630109" title="Bletilla striata">
Bletilla striata



</doc>
<doc id="1630116" url="https://pl.wikipedia.org/wiki?curid=1630116" title="Bogdan Augustyn">
Bogdan Augustyn

Bogdan Augustyn, właśc. Bogusław Augustyn, ps. artystyczny „Bohun” (ur. w 1960 w Ustrzykach Dolnych) – polski muzyk i historyk, pomysłodawca, założyciel i pierwszy wokalista KSU. Młodszy brat Macieja.
Kariera muzyczna.
Urodził się jako młodszy syn Kazimierza Augustyna i Wandy z Tarnawskich.
W 1978 roku Bogdan Augustyn „Bohun” wraz z grupą przyjaciół założył jeden z pierwszych w Polsce zespołów punkrockowych, który przybrał nazwę KSU.
„Bohun” był wokalistą zespołu, grał również na saksofonie. Augustyn był współautorem listu do Radia Wolna Europa, w którym upomniał się o nadawanie na jej antenie muzyki Nowej Fali dla młodych słuchaczy w komunistycznej Polsce. List został odczytany na antenie RWE wraz z pozdrowieniami dla słuchaczy w Bieszczadach i odtąd, co tydzień, RWE nadawała godzinną audycję z żądaną muzyką. Niecodziennym listem z Bieszczadów zainteresowały się PRL-owskie organy ścigania: SB oraz MO. W domu Augustynów przeprowadzona została rewizja; przesłuchiwano też samego Augustyna.
Dzięki znajomości z Kazikiem Staszewskim zespołowi KSU udało się wystąpić w 1980 na festiwalu Nowej Fali w Kołobrzegu. KSU okrzyknięto największym odkryciem festiwalu.
W 1980 zdał maturę i uzyskał tytuł technika mechanika w Zespole Szkół Mechanicznych w Sanoku w specjalności obróbka skrawaniem. Podjął studia na Wyższej Szkole Pedagogicznej w Rzeszowie na kierunku historia. Dzięki sukcesowi KSU był osobą powszechnie rozpoznawalną na ulicach Rzeszowa. W 1983 roku zakończył przygodę z KSU; w 1985 r. uzyskał tytuł magistra w rzeszowskiej WSP i powrócił do Ustrzyk Dolnych. W latach 1984–1989 grał w awangardowym zespole "Hiena".
Działalność społeczna.
Jeden z założycieli „Gazety Bieszczadzkiej”, działacz bieszczadzkiego oddziału Towarzystwa Opieki nad Zabytkami, w latach 1993–1996 prezes oddziału bieszczadzkiego TOnZ, inicjator ratowania zabytków bieszczadzkich, pomysłodawca i jeden z autorów artykułów w Roczniku Historycznym „Bieszczad”. Wieloletni prezes Ustrzyckiego Klubu Kyokushin Karate. Do 2007 wieloletni dyrektor Ustrzyckiego Domu Kultury w Ustrzykach Dolnych. W 2006 odznaczony Brązowym Medalem „Zasłużony Kulturze Gloria Artis”.

</doc>
<doc id="1630117" url="https://pl.wikipedia.org/wiki?curid=1630117" title="Port lotniczy Szawle">
Port lotniczy Szawle

Port lotniczy Szawle (lit. "Zoknių oro uostas", kod ICAO: EYSA, kod IATA SQQ) – port lotniczy zlokalizowany 7 kilometrów na południowy wschód od Szawli (Litwa).

</doc>
<doc id="1630122" url="https://pl.wikipedia.org/wiki?curid=1630122" title="Juan Arremón">
Juan Arremón

Juan Pedro Arremón (ur. 8 lutego 1899 w Montevideo – zm. 15 czerwca 1979 tamże) - piłkarz urugwajski, napastnik.
Urodzony w Montevideo (w dzielnicy Atahualpa) Arremón karierę piłkarską rozpoczął w 1916 roku w klubie CA Peñarol. Jako piłkarz klubu Peñarol był w kadrze reprezentacji podczas turnieju Copa América 1927, gdzie Urugwaj został wicemistrzem Ameryki Południowej. Arremón zagrał we wszystkich trzech meczach - z Peru, Boliwią (zdobył bramkę) i Argentyną.
Rok później wziął udział w Igrzyskach Olimpijskich w 1928 roku, gdzie Urugwaj zdobył złoty medal. Arremón zagrał tylko w jednym meczu - w decydującej o medalu powtórce finału z Argentyną, zakończonej zwycięstwem Urugwaju 2:1.
Wciąż jako gracz Peñarolu wziął udział w fatalnym turnieju Copa América 1929, gdzie Urugwaj zajął dopiero trzecie miejsce. Arremón zagrał w dwóch meczach - z Peru i Argentyną.
Arremón do końca swej kariery w 1936 roku pozostał wierny klubowi Peñarol. Razem z Peñarolem 9 razy został mistrzem Urugwaju - w 1918, 1921, 1925, 1926, 1928, 1929, 1932, 1935 i 1936.
Arremón od 8 grudnia 1923 roku do 11 listopada 1929 roku rozegrał w reprezentacji Urugwaju 14 meczów i zdobył 1 bramkę.
Po zakończeniu kariery piłkarskiej został trenerem - w 1943 opiekował się drużyną Peñarolu.

</doc>
<doc id="1630124" url="https://pl.wikipedia.org/wiki?curid=1630124" title="Gravitation">
Gravitation

Gravitation (グラビテーション Gurabitēshon) − manga w stylu shōnen-ai, stworzona przez Maki Murakami. Historia dotyczy romansu pomiędzy sławnym pisarzem Yukim Eiri a dziewiętnastoletnim Shuichi Shindou, którego zespół właśnie zadebiutował na japońskiej scenie muzycznej. Manga pełna jest zarówno zabawnych, jak i romantycznych scen. Przedstawia barwnie wykreowane postacie, ukazuje także ludzki dramat.
Oryginalna wersja mangi zakończyła się w roku 2000, po wydaniu dwunastego tomu. Jednak w Internecie pojawiły się nowe rozdziały znane jako Gravitation EX lub Gravittion genzo. Pierwszy tom tej mangi został oficjalnie wydany po angielsku przez firmę Tokyopop. Także nowele "Gravitation", zostały wydane przez tę samą firmę w 2006 roku.
W 1999 roku, seria Gravitation doczekała się adaptacji w postaci dwuodcinkowego filmu animowanego pod tytułem "Gravitation: Lyrics of Love", a w następnym roku serialu TV.
Fabuła.
Akcja toczy się w Japonii. Młody rockowy zespół „Bad Luck” właśnie zadebiutował na rynku muzycznym, jednak by się przebić, jego członkowie potrzebują kolejnej ekscytującej piosenki. Wokalista grupy, dziewiętnastoletni Shuichi Shindou, spaceruje po miejskim parku w poszukiwaniu inspiracji, kiedy w pewnym momencie wiatr porywa szkic utworu i zanosi go do rąk przypadkowego przechodnia, który bez skrupułów wyraża swoją krytyczną opinię, po czym odchodzi. Shuichi jest załamany ostrymi słowami nieznajomego na tyle, że postanawia złożyć mu wizytę. Okazuje się jednak, że mężczyzną z parku jest nikt inny, jak jeden z najpoczytniejszych autorów romansów − Yuki Eiri. W ten sposób zaczyna się cała miłosna historia.
Postacie.
 (właściwie Eiri Uesugi)

</doc>
<doc id="1630125" url="https://pl.wikipedia.org/wiki?curid=1630125" title="Nikołaj Kryłow">
Nikołaj Kryłow

Nikołaj Iwanowicz Kryłow , ur. we wsi Galiajewka w guberni penzeńskiej, zm. 9 lutego 1972 w Moskwie) – radziecki dowódca wojskowy, marszałek Związku Radzieckiego (1962), głównodowodzący Wojskami Rakietowymi Przeznaczenia Strategicznego ZSRR i z-ca Ministra Obrony ZSRR, dwukrotny Bohater Związku Radzieckiego (1945, 1945), Członek Komitetu Centralnego KPZR, deputowany do Rady Najwyższej ZSRR 2, 3, 4, 5, 6, 7 i 8 kadencji.
Życiorys.
Służbę w Armii Czerwonej rozpoczął w kwietniu 1919. W 1920 ukończył kurs czerwonych dowódców. W 1928 ukończył kurs doskonalenia kadr dowódczych „Wystrieł” w Sołniecznogorsku. Nie posiadał wyższych studiów wojskowych. 
Pełnił funkcje dowódczo-sztabowe na stanowiskach: dowódca plutonu, kompanii oraz batalionu – do września 1920, uczestnik wojny domowej na Froncie Południowym, na Zakaukaziu oraz na Dalekim Wschodzie. Następnie był pomocnikiem szefa oraz szefem sztabu pułku – do czerwca 1927. Z kolei – funkcje sztabowe w rejonie umocnionym na Dalekim Wschodzie – do listopada 1936, szef sztabu Dunajskiego rejonu umocnionego – do czerwca 1941.
W czasach wojny z Niemcami był szefem oddziału operacyjnego Armii Nadmorskiej, broniącej Odessy i Sewastopola, gdzie został ciężko ranny – do sierpnia 1941, szefem sztabu 62 Armii, przemianowanej na 8 Armię Gwardii – do maja 1943, dowódcą 21 Armii, następnie – 5 Armii, która brała udział w walkach w Prusach Wschodnich, następnie na Dalekim Wschodzie – do listopada 1945.
Po wojnie był zastępcą dowódcy szeregu okręgów wojskowych, m.in. Nadmorskiego oraz Dalekowschodniego – do stycznia 1947, następnie dowodził Dalekowschodnim Okręgiem Wojskowym – do kwietnia 1953. Kolejne funkcje to: dowódca armii – do września 1953, pierwszy zastępca dowódcy Dalekowschodniego Okręgu Wojskowego – do stycznia 1956, Dowódca Uralskiego Okręgu Wojskowego – do listopada 1957, Dowódca Leningradzkiego Okręgu Wojskowego – do października 1960, Dowódca Moskiewskiego Okręgu Wojskowego – do marca 1963. Następnie został Głównodowodzącym Wojsk Rakietowych Strategicznego Przeznaczenia ZSRR i Zastępcą Ministra Obrony ZSRR, po śmierci poprzednika Siergieja Biriuzowa w wypadku lotniczym. Funkcję tę zachował po przejęciu władzy na Kremlu przez ekipę Leonida Breżniewa i pełnił ją do śmierci.
Od 1927 członek WKP(b), od 1961 członek Komitetu Centralnego KPZR, deputowany do Rady Najwyższej ZSRR od 2 do 8 kadencji.
Był autorem kilku tomów wspomnień z okresu służby wojskowej. Zmarł nagle w Moskwie w lutym 1972. Pochowany z honorami pod murem kremlowskim przy Placu Czerwonym w Moskwie. W pogrzebie udział wzięła delegacja PRL z wiceministrem obrony narodowej, gen. dyw. Tadeuszem Tuczapskim na czele.

</doc>
<doc id="1630126" url="https://pl.wikipedia.org/wiki?curid=1630126" title="Juan Arremon">
Juan Arremon



</doc>
<doc id="1630127" url="https://pl.wikipedia.org/wiki?curid=1630127" title="Juan Pedro Arremón">
Juan Pedro Arremón



</doc>
<doc id="1630129" url="https://pl.wikipedia.org/wiki?curid=1630129" title="Regina Pokorná">
Regina Pokorná

Regina Pokorná (ur. 18 stycznia 1982) – słowacka szachistka, arcymistrzyni od 2000 roku.
Kariera szachowa.
Sukcesy na arenie międzynarodowej zaczęła odnosić w bardzo młodym wieku. Jako reprezentantka Czechosłowacji zdobyła trzy medale mistrzostw świata i Europy juniorek do 10 lat: złoty (Rimavská Sobota 1992 – ME), srebrny (Warszawa 1991 – MŚ) i brązowy (Duisburg 1992 – MŚ). W późniejszych latach również zdobyła trzy medale, ale już w barwach Słowacji: złoty (Patras 1999 – ME do 20 lat), srebrny (Szeged 1994 – MŚ do 12 lat) oraz brązowy (Cala Galdana 1996 – MŚ do 14 lat). Była również wielokrotną medalistką mistrzostw Słowacji juniorek w różnych kategoriach wiekowych, m.in. złotą w latach 1993 (do 14 lat) i 1999 (do 18 lat).
Do ścisłej czołówki słowackich szachistek awansowała pod koniec lat 90. XX wieku. Pomiędzy 1998 a 2008 r. uczestniczyła we wszystkich w tym okresie rozegranych sześciu szachowych olimpiadach (w tym dwukrotnie na I szachownicy), była również trzykrotną (1997, 1999, 2001) reprezentantką kraju na drużynowych mistrzostwach Europy, największy sukces osiągając w 1999 r. w Batumi, gdzie oprócz drużynowego złotego medalu otrzymała również brązowy, za indywidualny wynik na II szachownicy.
Do sukcesów Reginy Pokornej w turniejach międzynarodowych należą m.in.:
Najwyższy ranking w dotychczasowej karierze osiągnęła 1 lipca 2003 r., z wynikiem 2429 punktów zajmowała wówczas 36. miejsce na światowej liście FIDE (oraz pierwsze wśród słowackich szachistek).

</doc>
<doc id="1630130" url="https://pl.wikipedia.org/wiki?curid=1630130" title="Regina Pokorna">
Regina Pokorna



</doc>
<doc id="1630131" url="https://pl.wikipedia.org/wiki?curid=1630131" title="Port lotniczy Antwerpia">
Port lotniczy Antwerpia

Port lotniczy Antwerpia – port lotniczy położony w Antwerpii, w Belgii.

</doc>
<doc id="1630133" url="https://pl.wikipedia.org/wiki?curid=1630133" title="Stonoga murowa">
Stonoga murowa

Stonoga murowa ("Oniscus asellus") – skorupiak z rodziny "Oniscidae", nazywany również stonogiem myszatym. Jest to niewielkich rozmiarów zwierzę, które często zamieszkuje piwnice lub szklarnie, wyrządzając przy tym ogromne szkody, głównie w hodowli roślin.
Gatunkiem pokrewnym stonogi murowej, z którym często jest mylona, jest prosionek szorstki. Niektóre stonogi murowe żyją we wspólnych siedliskach z prosionkami szorstkimi.
Środowisko życia.
Stonogi mogą żyć jedynie w środowisku wilgotnym. Unikają miejsc nasłonecznionych, ponieważ może to doprowadzić do śmierci przez wyschnięcie. Można je spotkać pod odstającą korą w lesie, w butwiejących kłodach oraz na cmentarzach czy ruinach zamków. Gdy środowisko nie sprzyja stonogom, ukrywają się one w piwnicach lub szklarniach.
Odżywianie.
Podstawowym pożywieniem stonogi są butwiejące resztki roślin oraz szczątki zwierząt. Rzadziej żywią się świeżymi roślinami. Czasami zjadają martwe szczątki swojego gatunku, a w czasie linienia dochodzi do kanibalizmu.
Rozmnażanie i rozwój.
Do kopulacji dochodzi w całkowitych ciemnościach. Samiec przekazuje nasienie samicy, gdy znajdzie się na grzbiecie pod nią. Cały proces trwa ok. 5 minut. Po zakończeniu kopulacji, samica składa jaja do komory lęgowej, która znajduje się na spodzie ciała. Po rozwoju zarodkowym, z komory lęgowej uwalniane są larwy. Po kilku procesach linienia larwy przekształcają się w osobniki dorosłe.
Występowanie.
Stonoga występuje w środkowej i północnej Europie, a także zachodniej Azji.
Jest gatunkiem pochodzenia atlantyckiego, w Polsce zasiedla głównie siedliska synantropijne, naturalne tylko na wybrzeżu i na stanowiskach na Dolnym Śląsku i w Sudetach.
Często można je zauważyć na murach podczas wilgotnych dni.

</doc>
<doc id="1630134" url="https://pl.wikipedia.org/wiki?curid=1630134" title="Port lotniczy Gjader">
Port lotniczy Gjader

Port lotniczy Gjader – wojskowa baza lotnicza zlokalizowana w miejscowości Gjader, w Albanii. W czasie wojny domowej w Jugosławii, z bazy Gjader startowały samoloty bezzałogowe Predator, monitorujące obszar Bośni. W 1999 wykorzystywana w operacji NATO Sojusznicza Siła w Kosowie. Posiada podziemne ukrycie dla dawnego pułku lotnictwa myśliwskiego.

</doc>
<doc id="1630135" url="https://pl.wikipedia.org/wiki?curid=1630135" title="Hanna Zembrzuska">
Hanna Zembrzuska

Anna Zembrzuska-Kobuszewska (ur. 7 sierpnia 1934 w Sofii) – polska aktorka teatralna i filmowa.
Wdowa po aktorze Janie Kobuszewskim.
Życiorys.
W 1957 ukończyła Państwową Wyższą Szkołę Teatralną w Warszawie (Wydział Aktorski). 6 lipca 1957 miał miejsce jej reżyserski debiut teatralny. W 2012 roku zakończyła karierę aktorską.
Od zakończenia edukacji w kolejnych latach była aktorką teatrów:

</doc>
<doc id="1630137" url="https://pl.wikipedia.org/wiki?curid=1630137" title="Stara Wisła (Kraków)">
Stara Wisła (Kraków)

Stara Wisła – nieistniejące już północne ramię Wisły w Krakowie. Od XIV do XVI wieku główny nurt rzeki na terenie miasta.
Pogłębiana w celach obronnych prawdopodobnie od XIII w. (do 1270 nie odgrywała znaczącej roli). Powstała celem przybliżenia rzeki do wytyczonego po lokacji centrum miasta, poprzez wybudowanie zapory między Skałką a Dębnikami. Nowo powstały nurt skierowany został za Wawelem na wschód, wzdłuż dzisiejszych Plant Dietlowskich i dalej aleją Daszyńskiego, oddzielając Stradom od Kazimierza. U jej początku znajdowała się sporych rozmiarów wyspa, ujęta ramionami Wisły (zwana Kępą). Na Starej Wiśle, w osi dzisiejszych ulic Stradomskiej i Krakowskiej, istniał jedyny w średniowiecznym Krakowie stały most, zwany Królewskim. W okolicy obecnej ulicy Blich znajdowało się ujście Prądnika.
W 1655 r. wody Prądnika skierowano na wschód, z ujściem do głównego koryta Wisły w okolicy Dąbia, pomijając Starą Wisłę. Spowodowało to, że od 2 połowy XVII w. Stara Wisła zaczęła zanikać. Podczas powodzi w 1813 jej koryto uległo zamuleniu, zamieniając się stopniowo w bajoro, do którego uchodziły kanały ściekowe z Kazimierza i Stradomia. Pierwszą próbę regulacji podjęto w 1818, kiedy przebito kanał na teren „Kępy”, korygując bieg początkowego odcinka koryta i umożliwiając silniejszy przepływ świeżej wody. W latach 1854–55 wybudowano nad rzeką drewniany most, w 1863 przebudowany na ceglany (zachowany, obecnie pełni funkcję wiaduktu kolejowego nad ulicą Wielopole). Z czasem Stara Wisła stała się siedliskiem bakterii, przyczyniając się do rozprzestrzeniania epidemii cholery (1849, 1855, 1866, 1873). Według planów z 1866 roku rzeka miała być zachowana jako otwarty kanał, ujęty zielenią oraz dwoma pasmami jezdni. Jednak w 1873 r. Rada Miejska podjęła decyzję o jej całkowitym zasypaniu, co zrealizowano w latach 1878–80. Na znacznej długości założono nową arterię komunikacyjną, a pomiędzy jezdniami – planty, zwane Dietlowskimi (ukazane po raz pierwszy w planie Krakowa z 1881 r.). W 1 połowie XIX w. ulicę prowadzącą do Starej Wisły nazwano Starowiślną.

</doc>
<doc id="1630142" url="https://pl.wikipedia.org/wiki?curid=1630142" title="Edward C. Pickering">
Edward C. Pickering



</doc>
<doc id="1630147" url="https://pl.wikipedia.org/wiki?curid=1630147" title="Wahana">
Wahana

Wahana (sanskryt: वहन, trl. "vahana", dosłownie „wierzchowiec”) – w mitologii i ikonografii hinduistycznej fizyczna postać danego bóstwa, przedstawiana najczęściej w formie zwierzęcej.
Znaczenie wahany bywa objaśniane przez religioznawców na gruncie totemizmu indywidualnego (nagualizmu) jako indywidualna istota opiekuńcza lub duch opiekuńczy (ang. "guardian spirit"), który przyjął formę zwierzęcą.
Klucz powiązań.
Bóstwa i ich wierzchowce łączono w pary, zgodnie z charakterystykami zawartymi w mitach indyjskich. Przykłady:
Recepcja w sztuce.
Symbolizm ten jest bardzo często wykorzystywany w sztuce indyjskiej. Zwierzęta skojarzone w ten sposób z bóstwami bardzo często otaczane są kultem religijnym np. krowa (bogini Lakszmi), małpa (Hanuman, towarzysz Ramy) itp.
Należy jednak zaznaczyć, że asocjacje te nie zawsze są konsekwentne, w zależności od epoki i regionu mogą występować różnice, przeniesienie symboliki itd., lecz w wielu przypadkach związki te są na tyle utrwalone, że można mówić o pewnym kanonie ikonograficznym.

</doc>
<doc id="1630148" url="https://pl.wikipedia.org/wiki?curid=1630148" title="Alexander Kaumann">
Alexander Kaumann

Ferdinand Alexander Kaumann (ur. 1830 w Görlitz, zm. 9 lipca 1893 we Wrocławiu) – niemiecki inżynier budownictwa, w latach 1866-1893 miejski radca budowlany we Wrocławiu.
Życiorys.
Kaumann zdał egzamin zawodowy w 1849. Następnie pracował przy budowie kościoła ewangelickiego w Hoyerswerdzie, przede wszystkim jednak zajmował się budownictwem wodnym, pracując przy regulacji Odry, a później jako miejski radca budowlany przy projektowaniu mostu przez Wisłę w Toruniu (1856-1866). W 1864 starał się o stanowisko wrocławskiego radcy budowlanego, zdobywając jedynie 23 z 77 głosów, przegrał z Hansem Zimmermannem. Ostatecznie został powołany na to stanowisko 20 kwietnia 1866, kiedy zdobywszy 42 z 82 głosów, został następcą schorowanego Juliusa von Roux. Później wybierano go jeszcze dwukrotnie (w 1878 i 1890) na dwunastoletnie kadencje, pełnił swą funkcję aż do śmierci.
Początkowo do kompetencji Kaumanna należały wszelkie inwestycje gminne na Odrze i na prawym brzegu Odry. Dopiero po zastąpieniu Zimmermanna przez Roberta Mendego wprowadzono podział rzeczowy, w związku z którym Kaumannowi przypadło kierowanie decernatem inżynierii miejskiej (podziemnej). Tym samym podlegało mu Biuro Geometryczne (niem. "Geometrisches Bureau"), zajmujące się od 1875 (ustawa o liniach regulacyjnych) planowaniem rozwoju miasta i wykonywaniem planów regulacyjnych.
Kaumann zmarł latem 1893 i 11 lipca został pochowany na cmentarzu św. Marii Magdaleny (ob. Park Skowroni).

</doc>
<doc id="1630149" url="https://pl.wikipedia.org/wiki?curid=1630149" title="Marijane Meaker">
Marijane Meaker

Marijane Meaker (ur. 27 maja 1927 w Auburn w stanie Nowy Jork, USA, zm. 21 listopada 2022 w Springs) – amerykańska pisarka.
W latach 1952–1969 pod pseudonimem Vin Packer napisała dwadzieścia kryminałów i utworów z gatunku mystery fiction (m.in. "Spring Fire", który uznawany jest za pierwszy oficjalny utwór z podgatunku lesbian pulp fiction). Obserwując środowisko lesbijskie w latach pięćdziesiątych i sześćdziesiątych, od 1955 do 1972 roku napisała serię książek, tworząc pod kolejnym pseudonimem – Ann Aldrich. Jako M. E. Kerr wydała serię powieści młodzieżowych, które przyniosły jej liczne nagrody, natomiast pod nazwiskiem Mary James stworzyła cztery książki dla dzieci.
Była jawną lesbijką. Od roku 1959 do 1961 była partnerką pisarki powieści kryminalnych Patricii Highsmith. Temu związkowi poświęciła uwagę w wydanym w 2003 roku pamiętniku pt. "Highsmith: A Romance of the 1950s".

</doc>
<doc id="1630150" url="https://pl.wikipedia.org/wiki?curid=1630150" title="Wyrok (ujednoznacznienie)">
Wyrok (ujednoznacznienie)



</doc>
<doc id="1630154" url="https://pl.wikipedia.org/wiki?curid=1630154" title="Jennifer Higdon">
Jennifer Higdon

Jennifer Higdon (ur. 31 grudnia 1962 w Nowym Jorku) – amerykańska kompozytorka, dyrygentka i flecistka; laureatka Nagrody Pulitzera.
Życiorys.
Urodzona na nowojorskim Brooklynie, dorastała na górskich terenach wschodniego Tennessee, wcześniej spędzając dziesięć lat w Atlancie. W swojej karierze odebrała liczne nagrody (m.in. Stypendium Guggenheima i dwie nagrody od American Academy of Arts &amp; Letters). Jej orkiestrowy utwór "Shine" został przez „USA Today” wybrany najlepszą klasyczną kompozycją roku 1996. Wykłada w Curtis Institute of Music. Za "Violin Concerto" otrzymała w 2010 Nagrodę Pulitzera w dziedzinie muzyki.
Jest zdeklarowaną lesbijką. Żyje wraz ze swoją długoletnią partnerką Cheryl Lawson w Filadelfii.

</doc>
<doc id="1630155" url="https://pl.wikipedia.org/wiki?curid=1630155" title="Bencyklan">
Bencyklan

Bencyklan () – organiczny związek chemiczny, bloker kanałów wapniowych, stosowany w leczeniu objawowym chorób tętnic kończyn dolnych.
Mechanizm działania.
Bencyklan rozszerza naczynia krwionośne głównie poprzez blokowanie kanałów wapniowych w naczyniach krwionośnych. Zależnie od dawki hamuje również ATP-azę sodowo-potasową (Na+/K+ ATP-aza), agregację płytek krwi oraz podnosi zdolność krwinek czerwonych na odkształcenia. W wyniku tych działań poprawia się przepływ krwi w zwężonych tętnicach kończyn dolnych, a tym samym ukrwienie tkanek i ich natlenowanie. Działanie wazodylatacyjne bencyklanu ujawnia się głównie w obrębie naczyń wieńcowych, obwodowych i mózgowych.Bencyklan działa również spazmolitycznie, rozkurczając mięśnie gładkie przewodu pokarmowego, układu moczowo-płciowego i oddechowego, oraz uspokajająco.
Farmakokinetyka.
Lek wchłania się dobrze z przewodu pokarmowego, osiągając po średnio 3 godzinach maksymalne stężenie w osoczu. Jego biodostępność wynosi maksymalnie 35%, ze względu na efekt pierwszego przejścia. Około 30–40% podanej dawki leku wiąże się z białkami osocza. Okres półtrwania wynosi 6–10 godzin; nie ulega on wydłużeniu w przypadku osób starszych czy osób z lekką lub umiarkowaną niewydolnością wątroby lub nerek.
Bencyklan metabolizowany jest w wątrobie, głównie poprzez dezalkilację i rozszczepienie wiązania eterowego. Lek wydalany jest w postaci metabolitów głównie z moczem, jedynie 2–3% podanej dawki wydalane jest w postaci niezmienionej.
Wskazania.
Leczenie objawowe chorób tętnic kończyn dolnych związanych ze zwężeniem światła naczyń krwionośnych, np. miażdżycy zarostowej tętnic kończyn dolnych, objawiającej się jako chromanie przestankowe.
Działania niepożądane.
Występują niezbyt często i zazwyczaj nasilonego charakteru. Podczas leczenia bencyklanem mogą wystąpić:
Interakcje.
Należy zwrócić szczególną uwagę na chorych przyjmujących jednocześnie bencyklan i:

</doc>
<doc id="1630157" url="https://pl.wikipedia.org/wiki?curid=1630157" title="Szkarłatka amerykańska">
Szkarłatka amerykańska

Szkarłatka amerykańska ("Phytolacca americana") – gatunek rośliny należący do rodziny szkarłatkowatych. Pochodzi z Ameryki Północnej, jest też uprawiana w wielu krajach świata. W swojej ojczyźnie uważana bywa za chwast. W Polsce znajduje się w kolekcji niektórych ogrodów botanicznych, bywa też uprawiana przez hobbystów jako rzadko spotykana tutaj roślina ozdobna.
Biologia.
Bylina kłączowa. Kwitnie w od czerwca do sierpnia. Cała roślina w stanie surowym jest lekko trująca. U małych dzieci nawet po spożyciu niedużej ilości owoców mogą nastąpić wymioty, biegunki, zawroty głowy i skurcze mięśni.

</doc>
<doc id="1630158" url="https://pl.wikipedia.org/wiki?curid=1630158" title="Phytolacca americana">
Phytolacca americana



</doc>
<doc id="1630164" url="https://pl.wikipedia.org/wiki?curid=1630164" title="Refuler">
Refuler

Refuler – nazwa potoczna pogłębiarki ssącej. Służy do wydobywania piasku i żwiru z obszaru żwirowni lub do pogłębiania szlaków żeglugowych. Refuler jest jednostką pływającą , która zasysa z dna zbiornika wodnego (żwirowni) kruszywo.Dostarczenie urobku na brzeg odbywa się za pomocą systemu rur na pływakach gdzie poddawane jest dalszej obróbce - odwodnieniu i frakcjonowaniu.

</doc>
<doc id="1630168" url="https://pl.wikipedia.org/wiki?curid=1630168" title="Mistrzostwa Świata Juniorów w Biathlonie 2000">
Mistrzostwa Świata Juniorów w Biathlonie 2000

Mistrzostwa Świata Juniorów w Biathlonie 2000 odbyły się w austriackiej miejscowości Hochfilzen, w dniach 8 lutego - 12 lutego 2000 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet . W sumie odbyło się 8 biegów.

</doc>
<doc id="1630169" url="https://pl.wikipedia.org/wiki?curid=1630169" title="Charles Hawtrey">
Charles Hawtrey

Charles Hawtrey, właśc. George Frederick Joffre Hartree (ur. 30 listopada 1914 w Hounslow, zm. 27 października 1988 w Deal) – brytyjski aktor komediowy. Jego filmowy pseudonim pochodzi od teatralnej postaci, rycerza sir Charlesa Hawtreya.
Życiorys.
Jego filmowa kariera trwała ponad pięćdziesiąt lat. Pierwszą rolę zagrał już w 1922 roku i był to występ cameo (obecnie uznany za zaginiony film "Tell Your Children" w reżyserii Donalda Crispa), ostatnią w roku 1977 ("To See Such Fun"). Kariera aktorska Charlesa, łącznie z występami w teatrze, trwała ponad sześćdziesiąt lat (aktor wystąpił, jak się szacuje, w prawie dwóch tysiącach spektakli).
O jego prywatnym życiu niewiele jest wiadomo, lecz nie może to dziwić zważywszy, że w czasach młodości aktora zachowania homoseksualne były karalne więzieniem. Hawtrey nie ukrywał jednak, iż jest gejem; ponadto jest uznawany za jednego z pierwszych brytyjskich aktorów, którzy wspomnieli o tym publicznie.

</doc>
<doc id="1630172" url="https://pl.wikipedia.org/wiki?curid=1630172" title="Stare Miasto (Śrem)">
Stare Miasto (Śrem)



</doc>
<doc id="1630176" url="https://pl.wikipedia.org/wiki?curid=1630176" title="Strzelectwo na Letnich Igrzyskach Olimpijskich 1900 – pistolet szybkostrzelny, 25 m">
Strzelectwo na Letnich Igrzyskach Olimpijskich 1900 – pistolet szybkostrzelny, 25 m

Strzelanie z pistoletu szybkostrzelnego z odl. 25 m rozgrywane było na Igrzyskach w Paryżu. 
Pomimo wielu wątpliwości zawody te nie są obecnie uznawane przez MKOl za oficjalną konkurencję olimpijską. Podobne stanowisko zajmują twórcy portalu Olympedia.org.

</doc>
<doc id="1630178" url="https://pl.wikipedia.org/wiki?curid=1630178" title="Fabian Mund">
Fabian Mund

Fabian Mund (ur. 25 kwietnia 1980) – niemiecki biathlonista, czterokrotny mistrz świata juniorów z 2000 roku. W swoim dorobku ma również dwa medale brązowe zdobyte w roku 1999.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1630191" url="https://pl.wikipedia.org/wiki?curid=1630191" title="Irina Fomina">
Irina Fomina

Irina Fomina (rus. Ирина Фомина; ur. 30 kwietnia 1980 w Krasnowiszersku) – rosyjska biathlonistka, mistrzyni i wicemistrzyni świata juniorów z 2000 roku. W swoim dorobku ma również złoto, srebro i brąz mistrzostw Europy juniorów z tego samego roku.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1630194" url="https://pl.wikipedia.org/wiki?curid=1630194" title="Rokytne (obwód czerniowiecki)">
Rokytne (obwód czerniowiecki)

Rokytne (ukr. Рокитне, rum. "Răchitna") – wieś na Ukrainie, w obwodzie czerniowieckim, w rejonie nowosielickim, w historycznej Besarabii, nad rzeką Rokytną, 34 km na wschód od Czerniowiec. Założona w roku 1437.
13 czerwca 1915 miała tam miejsce szarża szwadronu ułanów II Brygady Legionów na pozycje rosyjskie.

</doc>
<doc id="1630198" url="https://pl.wikipedia.org/wiki?curid=1630198" title="Nienarodzony (film 2009)">
Nienarodzony (film 2009)

Nienarodzony – amerykański horror filmowy z 2009 roku w reżyserii Davida S. Goyera.

</doc>
<doc id="1630200" url="https://pl.wikipedia.org/wiki?curid=1630200" title="Staszkiewicz - odmiana Leliwy (herb szlachecki)">
Staszkiewicz - odmiana Leliwy (herb szlachecki)



</doc>
<doc id="1630201" url="https://pl.wikipedia.org/wiki?curid=1630201" title="Claudio Licciardello">
Claudio Licciardello

Claudio Domenico Licciardello (ur. 11 stycznia 1986 w Katanii) – włoski sprinter, złoty medalista Halowych Mistrzostw Europy w Lekkoatletyce w Turynie w 2009 w sztafecie 4 x 400 metrów i srebrny medalista na dystansie 400 m. Olimpijczyk.

</doc>
<doc id="1630202" url="https://pl.wikipedia.org/wiki?curid=1630202" title="Fabio Cerutti">
Fabio Cerutti

Fabio Cerutti (ur. 26 września 1985 w Turynie) – włoski sprinter, olimpijczyk, srebrny medalista Halowych Mistrzostw Europy w Lekkoatletyce w Turynie w 2009 na dystansie 60 m.
Zwycięzca pierwszego Wojskowego Halowego Pucharu Świata (Bieg na 60 m, Ateny 2009).
Brązowy (bieg na 100 m) i złoty (sztafeta 4 x 100 m) medalista igrzysk śródziemnomorskich (Pescara 2009).

</doc>
<doc id="1630205" url="https://pl.wikipedia.org/wiki?curid=1630205" title="Emanuele Di Gregorio">
Emanuele Di Gregorio

Emanuele Di Gregorio (ur. 13 grudnia 1980 w Castellammare del Golfo) – włoski sprinter, olimpijczyk.
Brązowy medalista Halowych Mistrzostw Europy w Lekkoatletyce w Turynie w 2009 na dystansie 60 metrów. W tym samym sezonie zajął w Sofii trzecie miejsce w biegu na 100 metrów podczas mistrzostw świata wojskowych, a na igrzyskach śródziemnomorskich wywalczył srebro na 100 metrów i złoto w sztafecie 4 × 100 metrów.
Został srebrnym medalistą w sztafecie 4 × 100 metrów podczas mistrzostw Europy w 2010 w Barcelonie.

</doc>
<doc id="1630207" url="https://pl.wikipedia.org/wiki?curid=1630207" title="Wodzicki - odmiana Leliwy (herb szlachecki)">
Wodzicki - odmiana Leliwy (herb szlachecki)



</doc>
<doc id="1630213" url="https://pl.wikipedia.org/wiki?curid=1630213" title="Strzelectwo na Letnich Igrzyskach Olimpijskich 1900 – pistolet dowolny, 50 m">
Strzelectwo na Letnich Igrzyskach Olimpijskich 1900 – pistolet dowolny, 50 m

Strzelanie z pistoletu dowolnego z odl. 50 metrów mężczyzn na letnich igrzyskach olimpijskich w Paryżu było jedną z konkurencji tam rozgrywanych. Pierwszym mistrzem olimpijskim w nowym formacie tej konkurencji (na poprzednich igrzyskach strzelano z 30 metrów) został Szwajcar, Conrad Karl Röderer, który wygrał z dużą przewagą 37 punktów nad kolejnym zawodnikiem.
Format i przebieg zawodów.
W finałowej części zawodów, wystartowało 20 zawodników z czterech krajów. Każdy z nich oddał 60 strzałów do tarczy oddalonej o 50 metrów; za każde jedno trafienie, można było zdobyć najwyżej 10 punktów. Maksymalna liczba punktów do zdobycia: 600. 
Zawody rozegrano w środę, 1 sierpnia 1900 roku w godzinach: 800 – 1800 czasu lokalnego. Miejscem rozgrywania zawodów był obóz "Satory" zlokalizowany we francuskim mieście Wersal.
Konkurencję tą zdominowali Szwajcarzy; wszyscy przedstawiciele tego kraju uplasowali się w pierwszej dziesiątce (trzech zajęło miejsca w pierwszej czwórce). W czołowej dziesiątce znalazło się też czterech Francuzów i jeden reprezentant Holandii. W zawodach startowali też Belgowie, jednak najwyżej sklasyfikowany z nich (Alban Rooman), zajął dopiero 13. miejsce.
Na podstawie wyników indywidualnych sporządzono klasyfikację drużynową, w której również rozdano medale.
Klasyfikacja końcowa.
"Wyniki:"

</doc>
<doc id="1630214" url="https://pl.wikipedia.org/wiki?curid=1630214" title="Szermierka na Letniej Uniwersjadzie 2009">
Szermierka na Letniej Uniwersjadzie 2009

Szermierka na Letniej Uniwersjadzie 2009 odbędzie się w dniach 2 - 7 lipca w hali BG Fair - Hall 2 w Belgradzie. 
BG Fair - Hall 2 oddalona jest od wioski akademickiej o 4,5 km.
Do rozdania będzie 12 kompletów medali. Po 6 w konkurencjach zarówno męskich jak i żeńskich. Szermierze będą rywalizować w trzech rodzajach broni: floret, szabla oraz szpada.

</doc>
<doc id="1630215" url="https://pl.wikipedia.org/wiki?curid=1630215" title="Komisja Do Spraw Specjalizacji Lekarzy Weterynarii">
Komisja Do Spraw Specjalizacji Lekarzy Weterynarii



</doc>
<doc id="1630220" url="https://pl.wikipedia.org/wiki?curid=1630220" title="Tadeusz Landecki">
Tadeusz Landecki

Tadeusz Landecki (ur. 7 sierpnia 1904, zm. 19 kwietnia 1948) – historyk, badacz dziejów XIX wieku, pedagog, tłumacz, członek Polskiego Towarzystwa Historycznego w Łodzi, od 1945 członek zarządu Łódzkiego Oddziału PTH. W 1929 doktorat pod kierunkiem Marcelego Handelsmana. W okresie międzywojennym był nauczycielem historii w Społecznym Polskim Gimnazjum Męskim w Łodzi.

</doc>
<doc id="1630222" url="https://pl.wikipedia.org/wiki?curid=1630222" title="Francesco Nucara">
Francesco Nucara

Francesco Nucara (ur. 3 kwietnia 1940 w Reggio di Calabria, zm. 12 maja 2022 w Rzymie) – włoski polityk, wieloletni parlamentarzysta, lider Włoskiej Partii Republikańskiej (2001–2017).
Życiorys.
Studiował m.in. architekturę. Pracował jako dziennikarz, a także jako urzędnik w Mezzogiorno.
W pierwszej połowie lat 60. wstąpił do Włoskiej Partii Republikańskiej. Pełni funkcję redaktora naczelnego „Voce Repubblicana”, oficjalnego organu PRI.
W latach 1983–1994 sprawował mandat posła do Izby Deputowanych IX, X i XI kadencji. Od 1989 do 1991 pełnił funkcję sekretarza stanu do spraw robót publicznych (w rządzie Giulia Andreottiego).
W 2001 zastąpił Giorgia La Malfę na stanowisku sekretarza Włoskiej Partii Republikańskiej, stając tym samym na czele kierownictwa tego ugrupowania. W tym samym roku razem ze swoim poprzednikiem, który został prezydentem PRI, doprowadzili do przejścia republikanów z Drzewa Oliwnego do Domu Wolności. W latach 2004–2006 w dwóch gabinetach Silvia Berlusconi sprawował urząd wiceministra środowiska.
W 2006 i 2008 uzyskiwał mandat posła XV i XVI kadencji, w niższej izbie parlamentu zasiadał do 2013. W imieniu swojego ugrupowania zgłosił akces do Ludu Wolności, wchodził w skład rady politycznej tej federacji. PRI kierował do 2017.

</doc>
<doc id="1630225" url="https://pl.wikipedia.org/wiki?curid=1630225" title="Komisja do Spraw Specjalizacji Lekarzy Weterynarii">
Komisja do Spraw Specjalizacji Lekarzy Weterynarii

Komisja do Spraw Specjalizacji Lekarzy Weterynarii – komisja powołana aby kształcić podyplomowo lekarzy weterynarii w poszczególnych dziedzinach medycyny weterynaryjnej. Lekarz weterynarii który ukończył studia specjalizacyjne może tytułować się specjalistą w danej dziedzinie. Komisja działa na podstawie Rozporządzenia Ministra Rolnictwa i Gospodarki Żywnościowej z dnia 28 listopada 1994 r. w sprawie trybu i szczegółowych zasad uzyskania tytułu specjalisty przez lekarza weterynarii (). Komisja mieści się przy Weterynaryjnym Centrum Kształcenia Podyplomowego Państwowego Instytutu Weterynaryjnego w Puławach. W ramach komisji działa 17 zespołów egzaminacyjnych. Członkowie poszczególnych zespołów ustalają program poszczególnych specjalizacji, organizują egzaminy specjalizacyjne oraz nadają tytuły specjalistów w poszczególnych dziedzinach. Komisja składa się z 26 członków. Członków Komisji powołuje Minister Rolnictwa i Gospodarki Żywnościowej na wniosek Krajowej Rady Lekarsko-Weterynaryjnej na okres 4 lat. W skład zespołów egzaminacyjnych dla poszczególnych specjalności wchodzą: krajowy kierownik specjalizacji jako przewodniczący, dwie osoby posiadające stopień naukowy doktora lub doktora habilitowanego, specjalizujące się w danej dziedzinie weterynarii,przedstawiciel Krajowej Rady Lekarsko-Weterynaryjnej, przedstawiciel Państwowego Instytutu Weterynaryjnego, przedstawiciel Ministerstwa Rolnictwa i Gospodarki Żywnościowej.
Przewodniczącym komisji VI kadencji na 2016-2020 jest prof. dr hab. Tomasz Janowski.
Specjalizacje i krajowi kierownicy kadencji 2016-2020:

</doc>
<doc id="1630229" url="https://pl.wikipedia.org/wiki?curid=1630229" title="Henry Draper">
Henry Draper

Henry Draper (ur. 7 marca 1837 w hrabstwie Prince Edward, zm. 20 listopada 1882 w Nowym Jorku) – amerykański lekarz i astronom.
Życiorys.
Był synem Johna Williama Drapera, profesora New York University, lekarza, chemika i botanika. Henry Draper brał udział w eksperymentach ojca, zajmującego się fotochemią i fotografią.
W 1857 roku ukończył studia medyczne na New York University; ponieważ nie mógł jako 20-latek podjąć praktyki lekarskiej, zdecydował się na tzw. gap year. Wyjechał m.in. do Irlandii, gdzie pracował z teleskopem skonstruowanym przez Williama Parsonsa. Po powrocie pracował początkowo w Bellevue Hospital Center, potem na New York University. W 1867 poślubił Annę Mary Palmer.
Draper uważany jest za pioniera astrofotografii. W 1872 roku zarejestrował pierwszy obraz widma gwiezdnego. Dwa lata później kierował ekspedycją, której celem było sfotografowanie przejścia Wenus na tle tarczy Słońca. W 1880 roku jako pierwszy sfotografował obiekt pozasłoneczny – Wielką Mgławicę w Orionie.
Zajmował się też konstrukcją instrumentów pomiarowych: astrografów, teleskopów i zestawów pozwalających na rejestrowanie obrazów nieba przy długiej ekspozycji.
Zmarł niespodziewanie na chorobę układu oddechowego w wieku 45 lat. Wdowa po nim ufundowała Medal Henry’ego Drapera dla naukowców kontynuujących jego badania. Sfinansowała także badania nad klasyfikacją gwiazd, prowadzone przez Edwarda Pickeringa oraz Annie Jump Cannon. Wyniki ich obserwacji posłużyły do stworzenia katalogu, również nazwanego imieniem Henry’ego Drapera. Badania te prowadzone były przy użyciu astrografu Drapera, również ufundowanego przez wdowę po astronomie. Instrument ten został w 1947 roku przekazany przez Uniwersytet Harvarda Obserwatorium Astronomicznemu UMK w Piwnicach.
Jego imieniem nazwano krater Draper na Księżycu.

</doc>
<doc id="1630230" url="https://pl.wikipedia.org/wiki?curid=1630230" title="Pożegnanie Słowianki">
Pożegnanie Słowianki

Pożegnanie Słowianki (ros. "Проща́ние славя́нки" – "Proszczanije sławianki") – rosyjski marsz patriotyczny, skomponowany w 1912 roku przez Wasyla Agapkina pod wpływem wydarzeń I wojny bałkańskiej. Uzyskał szeroką sławę w czasie I wojny światowej, był używany jako nieformalny hymn rosyjskiej Białej Armii. W Polsce w czasie II wojny światowej "Pożegnanie Słowianki" zyskało popularność z nowymi słowami jako piosenka partyzancka "Rozszumiały się wierzby płaczące". W latach dziewięćdziesiątych XX wieku "Pożegnanie Słowianki" rozważano wśród kandydatur na hymn państwowy Federacji Rosyjskiej. W szczególności opowiadała się za takim rozwiązaniem partia Jabłoko. Nie zostało ono jednak przyjęte. W roku 2000 powrócono do hymnu z czasów ZSRR ze zmienionymi słowami.
Historia.
Za podstawę do napisania melodii marsza posłużyła zakazana pieśń czasów wojny rosyjsko-japońskiej, która rozpoczynała się słowami: "Ах, зачем нас забрали в солдаты..." ("Ach, dlaczego nas powołali do wojska...").
Refleksja.
"Pożegnanie Słowianki" jest marszem, jednak melodycznie wyróżnia się na tle innych marszów wojennych. Linia melodii początku pieśni zamiast wnosić się w górę, opada, co daje wrażenie smutku. W dalszej części marsz przechodzi już w tonację majorową.

</doc>
<doc id="1630231" url="https://pl.wikipedia.org/wiki?curid=1630231" title="Émile Boutroux">
Émile Boutroux

Émile Boutroux (ur. 28 lipca 1845, zm. 22 listopada 1921) – francuski filozof, jeden z głównych przedstawicieli spirytualizmu oraz przeciwnik materializmu. Jego ideę broniące powiązań religii oraz nauki głosił w czasie znacznego wzrostu nauki w życiu codziennym. W 1898 mianowany do Akademii Nauk, a od 1912 roku członek Académie française. Idee Émile'a Boutroux wywarły wpływ na kształtowanie się światopoglądu Henri Bergsona.
Życiorys.
Emile urodził się w 1845 roku w Montrouge w departamencie Hauts-de-Seine niedaleko Paryża. Uczęszczał do liceum Henri IV gdzie zdobył maturę w 1865 roku. Następnie rozpoczął studia w École normale supérieure. Po skończeniu studiów kontynuował naukę na uniwersytecie w Heidelbergu. Na uniwersytecie jego nauczycielem był Hermann von Helmholtz.
Po zakończeniu studiów w 1870 roku został zatrudniony jako profesor filozofii w liceum w Caen. W 1874 roku opublikował swoją pierwszą książkę pt. "De la contingence des lois de la nature" w której analizował implikację nauki Immanuela Kanta oraz jego wpływ na naukę.
W latach 1874–1876 Emile pracował jako wykładowca na wydziale literatury Uniwersytetu w Nantes. Tam poznał oraz poślubił Aline Poincaré, siostrę matematyka Henri Poincaré. W 1880 urodził mu się syn, Pierre Boutroux, który w przyszłości stał się dość znanym matematykiem oraz historykiem nauki.
W 1888 roku, Emile został mianowany profesorem filozofii współczesnej na paryskiej Sorbonie. W 1898 został mianowany na członka Akademii Nauk, a w 1912 został wybrany do Académie française.
Émile Boutroux zmarł w 1921 roku w Paryżu w wieku 76 lat.

</doc>
<doc id="1630233" url="https://pl.wikipedia.org/wiki?curid=1630233" title="Wołga Niżny Nowogród">
Wołga Niżny Nowogród

Wołga Niżny Nowogród (ros. Футбольный Клуб «Волга» Нижний Новгород, "Futbolnyj Kłub „Wołga” Niżnij Nowgorod") – rosyjski klub piłkarski z siedzibą w Niżnym Nowogrodzie.
Historia.
Chronologia nazw:
Założony w 1963 w wyniku fuzji drużyn Torpedo Gorki i Rakieta Gorki. Występował w rozgrywkach Mistrzostw ZSRR. W 1984 klub został rozwiązany. W 1998 został reaktywowany jako Elektronika Niżny Nowogród. W 2004 klub zmienił nazwę na Wołga Niżny Nowogród. Po sezonie 2008 awansował do rosyjskiej pierwszej dywizji.
W 2010 roku awansował do Priemjer-Ligi Rosyjskiej, z której spadła zajmując przedostatnie miejsce w sezonie 2013/14. W 2016 roku klub został rozwiązany.

</doc>
<doc id="1630236" url="https://pl.wikipedia.org/wiki?curid=1630236" title="National Defence Radio Establishment">
National Defence Radio Establishment



</doc>
<doc id="1630237" url="https://pl.wikipedia.org/wiki?curid=1630237" title="Oxyura jamaicensis">
Oxyura jamaicensis



</doc>
<doc id="1630249" url="https://pl.wikipedia.org/wiki?curid=1630249" title="Mistrzostwa Świata w Strzelectwie">
Mistrzostwa Świata w Strzelectwie



</doc>
<doc id="1630254" url="https://pl.wikipedia.org/wiki?curid=1630254" title="Mistrzostwa Świata Juniorów w Biathlonie 1999">
Mistrzostwa Świata Juniorów w Biathlonie 1999

Mistrzostwa Świata Juniorów w Biathlonie 1999 odbyły się w słoweńskim miasteczku Pokljuka, w dniach 17 lutego - 21 lutego 1999 roku. Rozegrane zostały 4 konkurencje: bieg indywidualny, bieg sprinterski, bieg pościgowy i bieg sztafetowy. Wszystkie konkurencje zostały rozegrane dla mężczyzn i kobiet. W sumie odbyło się 8 biegów.

</doc>
<doc id="1630258" url="https://pl.wikipedia.org/wiki?curid=1630258" title="Krewetka czyściciel">
Krewetka czyściciel

Krewetka czyściciel ("Lysmata amboinensis") – gatunek morskiego dziesięcionoga spotykany też pod nazwą krewetka czyszcząca lub krewetka higienistka wyróżniający się sposobem pobieraniu pokarmu – zjada pasożyty żerujące na innych zwierzętach morskich, nawet na żarłocznych murenach. Zyskuje dużą popularność w akwarystyce morskiej.
Występowanie.
Szeroko rozprzestrzeniony gatunek występujący na rafach koralowych w tropikalnych wodach morskich Oceanu Spokojnego i Indyjskiego (wraz z Morzem Czerwonym). W Oceanie Atlantyckim odnotowano jej występowanie w pobliżu Bahamów i Florydy na zachodzie oraz w pobliżu Madery i Annobón na wschodzie.
Cechy morfologiczne.
Ubarwienie ciała pomarańczowe, wzdłuż grzbietu czerwone z białym pasem, szczypce i czułki białe. Długość ciała do 5 cm.
Ekologia.
Zjadają materię organiczną, pasożyty i martwe tkanki ryb.
Taksonomia.
Gatunek został opisany niezależnie przez dwóch autorów – pod nazwą "Hippolysmata vittata amboinensis" oraz "Hippolysmata grabhami" . Obecnie rodzaj "Hippolysmata" jest uznawany za synonim rodzaju "Lysmata", a właściwą nazwą dla krewetki czyszczącej jest "Lysmata amboinensis".

</doc>
<doc id="1630264" url="https://pl.wikipedia.org/wiki?curid=1630264" title="Gerry Peyton">
Gerry Peyton

Gerry Peyton (ur. 20 maja 1956 w Birmingham, Anglia) – piłkarz grający na pozycji bramkarza. Karierę zawodniczą zakończył w 1994.
Od 2003 jest trenerem bramkarzy w Arsenalu.

</doc>
<doc id="1630266" url="https://pl.wikipedia.org/wiki?curid=1630266" title="Józef Karol Wittelsbach (Pfalz-Sulzbach)">
Józef Karol Wittelsbach (Pfalz-Sulzbach)

Józef Karol Emanuel Wittelsbach (ur. 2 listopada 1694 w Sulzbach-Rosenberg, zm. 18 lipca 1729 w Oggersheim) – hrabia Palatynatu-Sulzbach.
Życiorys.
Najstarszy syn księcia Palatynatu-Sulzbach Teodora i Maria Eleonora Hessen-Rotenburg-Rheinfels. Jego dziadkami byli: Christian i Amelia Nassau-Siegen oraz Wilhelm landgraf Hesji-Rheinfels-Rothenburg i Maria Anna hrabina zu Löwenstein.
Linia książąt Pfalz-Sulzbach była drugą po linii Pfalz-Neuburg uprawnioną do dziedziczenia Palatynatu-Reńskiego. Elektor Palatynatu-Reńskiego Karol III Filip Wittelsbach nie miał męskich potomków. Dlatego postanowiona połączyć dwie linie Wittelsbachów Reńskich przez małżeństwo córki elektora Elżbiety Augusty i Józefa Karola.
2 maja 1717 roku w Innsbrucku odbył się ich ślub. Zgodnie z umową dzieci płci męskiej miały dziedziczyć Palatynat Reński. Elżbieta i Józef doczekali siedmiorga dzieci:
Elżbieta zmarła przy porodzie w 1728 roku, Józef zmarł rok później. Nie doczekali syna, dlatego też następcą Karola III Filipa został młodszy brat Józefa, Jan Christian, który zmarł w 1733 roku. Po jego śmierci następcą elektora został jedyny syn Jana Karol Teodor.

</doc>
<doc id="1630267" url="https://pl.wikipedia.org/wiki?curid=1630267" title="Watchtower Library">
Watchtower Library

Watchtower Library () – bezpłatny program komputerowy wydawany corocznie przez Towarzystwo Strażnica. Pierwsze wydanie ukazało się w roku 1994. Edycja z 2019 roku jest dostępna w 69 językach. Program ten zawiera publikacje Świadków Jehowy w wersji elektronicznej, wydane drukiem od roku 1950. Od wersji 2007 jest dostępny w języku polskim, a od wersji 2015 na DVD, która posiada opcję comiesięcznej autoaktualizacji. Od sierpnia 2018 roku bezpłatna wersja instalacyjna na komputery z systemem Windows jest dostępna na stronie internetowej jw.org, gdzie można dokonywać aktualizacji.
W wydaniach z lat 2009–2014 zawiera dodatkowy program „Watchtower Library Mobile”, możliwy do uruchomienia na małych, przenośnych urządzeniach, działających pod systemem operacyjnym Windows Mobile. Program zawiera funkcję synchronizacji, umożliwiającą otwieranie tego samego dokumentu w różnych wersjach językowych "Watchtower Library", zainstalowanych i uruchomionych w komputerze.

</doc>
<doc id="1630273" url="https://pl.wikipedia.org/wiki?curid=1630273" title="ALX">
ALX



</doc>
<doc id="1630274" url="https://pl.wikipedia.org/wiki?curid=1630274" title="Liu Yan (buntownik)">
Liu Yan (buntownik)

Liu Yan chiń. 劉縯, (imię publiczne Bosheng, chiń. 伯升) (? - zm. lipiec 23 n.e.) - przywódca buntu przeciwko Wang Mangowi, starszy brat cesarza Guangwu.
Liu Yan był potomkiem w szóstym pokoleniu cesarza Jinga, zaś jego rodzina należała do szlachty komanderii Nanyang (dzis. południowy Henan). Jego ojciec piastował dosyć niskie stanowisko w magistracie powiatu ("xian zhang"), matka zaś pochodziła z bogatego klanu miejscowych właścicieli ziemskich. Miał on trzy siostry i dwóch młodszych braci, Zhonga i Xiu. To właśnie Xiu miał w przyszłości zostać cesarzem Guangwu (25 - 57). Latem roku 22 na teren komanderii Nanyang wkroczyła jedna z wielu grasujących na terenie Chin od momentu wybuchu powstania Czerwonych Brwi chłopskich armii, zwana Armią Xinshi. W odpowiedzi miejscowi chłopi uformowali własną bandę, nazwaną Armią Pinglin. 
Miejscowa szlachta obawiała się o swój los w obliczu chłopskiego powstania, jednocześnie jednak jasne było, że jeżeli miejscowym członkom rodu cesarskiego uda się stanąć na jego czele, mogą nie tylko ocalić swoje życie i majątek, ale nawet zdobyć cesarstwo. Liu Yan wysunął się na czoło wzbierającej rebelii i porozumiał się z wpływowym klanem Li, który poddany tej samej presji również planował bunt, teraz zaś zgodził się zapomnieć o dawnej rywalizacji. Przyłączyły się także inne klany, ale wiele wolało poczekać na rozwój wydarzeń. Powstanie wybuchło w kilku miejscach w październiku 22 roku i Liu Yan wkrótce wynegocjował przyłączenie się do niego Armii Xinshi i Pinglin. Maszerując na północ poprzez komanderię powstańcy początkowo odnieśli sukces, ale potem lokalne siły Wang Manga (9 - 23) zadały im katastrofalną klęskę pod miejscowością Xiaochangan. Liu Yan stracił w tej bitwie brata Zhonga, siostrę i kilku innych bliskich krewnych. Dotychczas raczej biernie obserwujący bieg wydarzeń lokalni urzędnicy uznali że powstanie jest stłumione i zaczęli poszukiwać i skazywać na śmierć krewnych powstańców.
W tym momencie jednak Liu Yanowi udało się zdobyć poparcie kolejnej chłopskiej siły, Armii znad Dolnej Jangcy, której oddziały z naddatkiem wyrównały straty poniesione przez rebeliantów. Na czele zreorganizowanej armii w styczniu albo lutym 23 roku powstańcy pokonali oddziały Wang Manga i zabili dwóch ich dowódców. Wkrótce potem odnieśli zwycięstwo nad kolejną armią przeciwnika. Większość komanderii Nanyang znalazła się teraz pod kontrolą rebeliantów i rozpoczęli oni oblężenie jej stolicy, miasta Wan (dzis. Nanyang). Pojawienie się nowych chłopskich sojuszników sprawiło nie tylko, że armia powstańców powiększyła się, ale także iż większość jej przywódców składała się teraz nie ze związanej z Liu Yanem arystokracji z Nanyang, ale chłopskich wodzów. Zdawali oni sobie sprawę, że nadszedł teraz dogodny moment do zalegalizowania rebelii poprzez ogłoszenie jej przywódcy cesarzem, a obawiali się, prawdopodobnie nie bezzasadnie, iż kiedy to się stanie utracą oni swoje wpływy na rzecz arystokracji z Nanyang. Postanowili uprzedzić zatem bieg wydarzeń i 11 marca 23 roku ogłosili cesarzem członka rodu cesarskiego należącego do ich oddziałów, kuzyna Liu Yana Liu Xuana (23 - 25). Przyjął on tytuł Gengshi ("Nowy Początek").
Liu Yan musiał pogodzić się z takim biegiem sytuacji, ponieważ zaś nie można było go kompletnie zignorować, w nowym rządzie został ministrem finansów. Ruch zaczął konsolidować się wokół nowego cesarza i Liu Yana opuściło większość jego zwolenników, nie wyłączając arystokracji z Nanyang. Wang Mang wysłał na odsiecz miastu Wan wielką armię, która w początkowych starciach pokonała siły buntowników, jednak 7 lipca 23 roku poniosła klęskę w wielkiej bitwie pod Kunyangiem. Zwycięstwo w tej decydującej bitwie Genshidi zawdzięczał przede wszystkim militarnym zdolnościom Liu Xiu. Gengshidi uważał jednak jego starszego brata za zagrożenie dla swojej władzy i niedługo potem Liu Yana pod fałszywymi zarzutami skazano na karę śmierci.

</doc>
<doc id="1630275" url="https://pl.wikipedia.org/wiki?curid=1630275" title="Mieczysław Szargan">
Mieczysław Szargan

Mieczysław Michał Szargan (ur. 20 września 1933 w Bożejewicach, zm. 8 września 2021 w Łodzi) – polski poeta, prozaik, aktor, reżyser teatralny oraz redaktor łódzkiej telewizji (od 1967 roku). Absolwent PWSTiF w Łodzi. 
Twórczość literacka.
Prace edytorskie.
"Tylko dla poważnych" (1986) – wybór i opracowanie prozy Zygmunta Fijasa
Utwory autora były tłumaczone na języki obce i drukowane w antologiach, m.in. w "Moderne Erzähler der Welt. Polen 46" (Klaus Staemmler 1975).

</doc>
<doc id="1630276" url="https://pl.wikipedia.org/wiki?curid=1630276" title="Jarosław Wasiak">
Jarosław Wasiak

Jarosław Wasiak (ur. 28 stycznia 1984) – polski lekkoatleta, sprinter.
Zawodnik AZS Łódź. Brązowy medalista halowych mistrzostw Europy w Turynie (2009) w sztafecie 4 x 400 m z wynikiem 3:07,04. Partnerami Wasiaka w sztafecie byli: Jan Ciepiela, Marcin Marciniszyn i Piotr Klimczak. Srebrny medalista mistrzostw Polski w sztafecie 4 x 400 metrów (2009 &amp; 2010).

</doc>
<doc id="1630279" url="https://pl.wikipedia.org/wiki?curid=1630279" title="Heinz Brandt">
Heinz Brandt

Heinz Brandt (ur. 11 marca 1907 w Charlottenburgu, zm. 22 lipca 1944 w Karolewie) – niemiecki oficer w randze pułkownika, zastępca generała Heusingera.
Życiorys.
W 1925 roku został żołnierzem Reichswehry. W 1928 wstąpił do kawalerii i został promowany do stopnia podporucznika. W 1936 roku na letnich igrzyskach olimpijskich w Berlinie zdobył złoty medal drużynowo w jeździectwie na koniu Alchemia. Indywidualnie zajął 16 miejsce. Po wybuchu II wojny światowej był kapitanem w Sztabie Generalnym Oberkommando der Wehrmacht (OKW). Po służbie w dywizji piechoty w styczniu 1941 awansował na majora, a w kwietniu 1942 na podpułkownika.
13 marca 1943 generał brygady Henning von Tresckow poprosił Brandta o dostarczenie Condorem, samolotem Hitlera, paczki z butelkami, które według Tresckowa zawierały koniak. Miała to być zapłata dla pułkownika Hellmutha Stieffa. Paczka w rzeczywistości zawierała materiał wybuchowy. W maju 1943 Brandt awansował do stopnia pułkownika. 20 lipca 1944 w Wilczym Szańcu został ciężko ranny w zamachu na Adolfa Hitlera. Zmarł w Karolewie 22 lipca wskutek odniesionych ran. Pośmiertnie awansowany 22 lipca 1944 do stopnia generała majora.

</doc>
<doc id="1630281" url="https://pl.wikipedia.org/wiki?curid=1630281" title="Społeczne Polskie Gimnazjum Męskie w Łodzi">
Społeczne Polskie Gimnazjum Męskie w Łodzi

Społeczne Polskie Gimnazjum Męskie w Łodzi – gimnazjum założone w 1921 roku, w budynku przy ul. Pomorskiej 105. Gimnazjum zajmowało dwa piętra budynku. Funkcjonowało do początku okupacji niemieckiej w Łodzi, do października 1939 roku. Spadkobiercą tradycji jest VIII Liceum Ogólnokształcące im. Adama Asnyka w Łodzi, funkcjonujące w tym samym budynku.
Historia.
Było to gimnazjum prywatne Towarzystwa Społecznego Polskiego Gimnazjum Męskiego. Wśród inicjatorów jego powstania był m.in. łódzki działacz socjalistyczny, lekarz, płk WP Stanisław Więckowski (zginął w grudniu 1942 r. w obozie koncentracyjnym Auschwitz-Birkenau). Zostało usytuowane w dwupiętrowym budynku przy ul. Pomorskiej 105. W roku 1930 zostało nadbudowane trzecie piętro oraz w osobnym budynku powstała sala gimnastyczna.
Nazwa "Społeczne Polskie Gimnazjum Męskie" była używana na co dzień. Natomiast na drukach firmowych widnieje: "Prywatne Gimnazjum Męskie Towarzystwa Społecznego Polskiego". Ostatnia przedwojenna oficjalna nazwa z dokumentu rejestracji nowego statutu szkoły przez Ministerstwo Wyznań i Oświecenia Publicznego to: Gimnazjum Polskie Męskie "„Towarzystwa Społecznego Polskiego Gimnazjum Męskiego”".
W okresie II wojny światowej kilku jego nauczycieli i uczniów straciło życie. Upamiętnia ich tablica pamiątkowa w holu Szkoły o treści:
Spadkobiercą tradycji przedwojennego gimnazjum jest VIII Liceum Ogólnokształcące.

</doc>
<doc id="1630286" url="https://pl.wikipedia.org/wiki?curid=1630286" title="Luciana Sbarbati">
Luciana Sbarbati

Luciana Sbarbati (ur. 10 maja 1946 w Rzymie) – włoska polityk i nauczycielka akademicka, parlamentarzystka krajowa i europejska.
Życiorys.
Ukończyła studia z zakresu filozofii i psychologii na Wolnym Uniwersytecie Najświętszej Maryi Wniebowziętej w Rzymie (LUMSA). Pracowała jako wykładowca akademicki, doszła do stanowiska docenta.
Należała do Włoskiej Partii Republikańskiej, zasiadała w jej władzach krajowych. W latach 1992–2001 z ramienia PRI zasiadała w Izbie Deputowanych XI, XII i XIII kadencji. Pełniła funkcję wiceprzewodniczącej komisji kultury tej izby. W 1999 jako jedyny przedstawiciel republikanów uzyskała mandat posłanki do Parlamentu Europejskiego V kadencji.
W 2001 opowiedziała się przeciwko przejściu PRI z Drzewa Oliwnego do centroprawicowego Domu Wolności. Założyła wówczas własne ugrupowanie pod nazwą Europejski Ruch Republikański, które pozostało członkiem centrolewicowej koalicji. Z listy Drzewa Oliwnego w 2004 po raz drugi została wybrana na eurodeputowaną. W 2007 wraz z MRE przystąpiła do Partii Demokratycznej, przekształcając swoje ugrupowanie w partię stowarzyszoną z PD. W przedterminowych wyborach parlamentarnych w 2008 została wybrana do Senatu XVI kadencji, rezygnując tym samym z zasiadania w PE. Mandat senatora wykonywała do 2013. Dwa lata wcześniej powróciła z MRE do PRI. W 2020 zainicjowała jednak reaktywację Europejskiego Ruchu Republikańskiego.

</doc>
<doc id="1630287" url="https://pl.wikipedia.org/wiki?curid=1630287" title="Okręty podwodne projektu 667B">
Okręty podwodne projektu 667B

Okręty podwodne projektu 667B (NATO: "Delta I") typ radzieckich okrętów podwodnych o napędzie atomowym, przenoszących dwanaście pocisków balistycznych R-29 (NATO: "SS-N-8 Mod 1") klasy SLBM.
Począwszy od 1971 roku w szybkim tempie postępowały prace nad budową okrętów projektu 667B (NATO: Delta I). W tym roku w Siewierodwińsku rozpoczęto budowę okrętu wiodącego tego projektu – K-279, który przyjęto do służby 27 grudnia 1972. Do 1977 r., zbudowano 10 okrętów w Siewierodwińsku i osiem w Komsomolsku nad Amurem. Okręty tego typu dysponowały wypornością ok. 9000 ton na powierzchni oraz kadłubem przedłużonym o 11 metrów w porównaniu z okrętami "667A". W większości pozostałych aspektów oba projekty były podobne.
Specyfikacja wstępna tego projektu została zatwierdzona w 1965 roku. Projekt został rozrysowany w Centralnym Biurze Projektowym nr 18. Kadłub sztywny tych okrętów składał się z dziesięciu sekcji, zaś cały okręt tego projektu posiadał większą wyporność i rozmiary niż okręty "667A". "667B" posiadały 12 pionowych wyrzutni pocisków balistycznych SLBM R-29, których zasięg pozwalał tym okrętom przeprowadzać stałe patrole z wód przyległych do Związku Radzieckiego, a nawet odpalać pociski wprost z samej bazy.
Podwodne odpalenie tych pocisków mogło być przeprowadzone z okrętów "667B" za pomocą jednej salwy przy prędkości podwodnej do 5 węzłów. Okręty te były w znacznym stopniu zautomatyzowane, co redukowało czas procedur przedstartowych do 1/5 czasu niezbędnego na okrętach projektu "667A". W celu osiągnięcia wymaganego poziomu celności pocisków, okręty te dysponowały systemem nawigacyjnym Tobol-B, zawierającym także system nawigacji i łączności satelitarnej Cyklon-B.
Konstrukcja okrętów projektu "667B", stała się baza projektową nowszego typu okrętów projektu "667BD". skonstruowanego w celu powiększenia liczby przenoszonych przez okręt pocisków SLBM.

</doc>
<doc id="1630289" url="https://pl.wikipedia.org/wiki?curid=1630289" title="Mistrzostwa Świata w Piłce Nożnej 1970 (eliminacje strefy CONMEBOL)">
Mistrzostwa Świata w Piłce Nożnej 1970 (eliminacje strefy CONMEBOL)

W eliminacjach do Mistrzostw Świata w Piłce Nożnej 1970 strefy CONMEBOL wzięło udział 10 reprezentacji narodowych.
Zasady kwalifikacji.
Drużyny zostały podzielone na 3 grupy, 2 grupy po 3 drużyny i jedną 4-zespołowa. Zwycięzcy grup awansowali do MŚ.

</doc>
<doc id="1630290" url="https://pl.wikipedia.org/wiki?curid=1630290" title="Hoplopleuridae">
Hoplopleuridae

Hoplopleuridae – rodzina skórnych pasożytów ssaków należących do rzędu Phthiraptera. Powodują chorobę zwaną wszawicą.
Hoplopleuridae stanowią rodzinę składającą się obecnie z 6 rodzajów:

</doc>
<doc id="1630291" url="https://pl.wikipedia.org/wiki?curid=1630291" title="The International (film)">
The International (film)

International – francuski-niemiecko-amerykańsko-brytyjski film sensacyjny z 2009 roku w reżyserii Toma Tykwera.
Film znany też w Polsce pod alternatywnym tytułem "Bank".
Treść.
Agent Interpolu Louis Salinger wraz z asystentką prokuratora generalnego Eleanor Whitman prowadzą śledztwo przeciwko władzom jednego z najpotężniejszych banków świata. W trakcie śledztwa odkrywają nielegalną działalność banku polegającą m.in. na praniu brudnych pieniędzy, handlu bronią i próbach destabilizacji rządów.
Obsada.
i inni

</doc>
<doc id="1630297" url="https://pl.wikipedia.org/wiki?curid=1630297" title="Lysmata amboinensis">
Lysmata amboinensis



</doc>
<doc id="1630298" url="https://pl.wikipedia.org/wiki?curid=1630298" title="Jan Szczawiej">
Jan Szczawiej

Jan Szczawiej (ur. 6 stycznia 1906 w Rogatce koło Chełma, zm. 23 kwietnia 1983 w Warszawie) – polski poeta oraz redaktor antologii i opracowań.
Ukończył Państwowe Seminarium Nauczycielskie w Chełmie. Debiutował jako poeta w 1927 na łamach dziennika „Gazeta Polska”. W latach 1939–1944 działał w podziemnej organizacji Stronnictwa Ludowego „Roch”, był redaktorem konspiracyjnej prasy ludowej. W latach 1946–1949 był redaktorem naczelnym dwutygodnika „Warszawa”, następnie redaktorem prasy ZSL.
Spoczywa na Cmentarzu Powązkowskim-Wojskowym w Warszawie (kwatera C39-1-3).

</doc>
<doc id="1630300" url="https://pl.wikipedia.org/wiki?curid=1630300" title="Dwór Horodyńskich w Sieklówce">
Dwór Horodyńskich w Sieklówce

Dwór Horodyńskich – posiadłość rodu Horodyńskich. Był wybudowany w Sieklówce, w województwie podkarpackim, w powiecie jasielskim, w gminie Kołaczyce.
Dwór został wzniesiony został na początku XX wieku przez Władysława Horodyńskiego, który w 1919 roku ożenił się z panną Marią Fierichówną i chciał wprowadzić swoją świeżo poślubioną małżonkę do nowego domu. Wybudował go w sąsiedztwie starszego dworu należącego do jego rodziców - Marii Bielańskiej i Kazimierza Horodyńskiego. Na podstawie jedynie ocalałego zdjęcia starego dworu można stwierdzić, że był mniej okazały niż nowy: posiadał stosunkowo wysoki dach pokryty dachówką, a wybudowany został z drewnianych belek wspartych na kamiennej podmurówce, prawdopodobnie uszczelnionych i wygładzonych gliną. Na ścianie frontowej widoczne są cztery okna, a także mały ganeczek z dwuspadowym daszkiem podpartym czterema drewnianymi belkami ustawionymi na murku (obok niego stała beczka - zapewne na deszczówkę). Dworek miał bielone ściany. 
Władysław Horodyński przewiózł budulec na swój nowy dom, jak twierdzą niektórzy - z Niepli oddalonej o kilka kilometrów od Sieklówki. Dwór wzniesiono na kamiennym, wysokim fundamencie. Ściany oszalowano, zapewne dla ich uszczelnienia i dekoracji. Dwuspadowy dach pokryto czerwoną dachówką. 
Budynek posiadał trzy wejścia: od strony południowej przez werandę. Od strony północnej - również przez werandę i od wschodu - główne, reprezentacyjne przez ganek. Ganek zajmował centralną część frontowej ściany wschodniej. Prowadziło do niego sześć murowanych półkolistych schodków otoczonych z prawej strony murkiem. Latem wystawiano tam w drewnianych skrzynkach rośliny doniczkowe, pnące się po murku i ścianie dworu, a już chyba najbardziej - po ścianach ganku. Przed nim, na dobrze utrzymanym gazonie, rosły ozdobne drzewka i kwiaty. Kwiaty znajdowały się też pod ścianami domu, a także wzdłuż alejek spacerowych. Na ganku, zawsze widnym ze względu na siedem okien i okienek, stał stół oraz kwietnik (zamiłowanie gospodarzy do kwiatów zdradzało nie tylko otoczenie, ale i wnętrze dworu). Stamtąd przechodziło się do przedpokoju, gdzie była rozsuwana szafa na ubrania. Posadzka tego pomieszczenia wyłożona została niewielkimi, kamiennymi płytkami, które mocno szorowano szczególnie z racji przyjazdu gości czy świąt. W przedpokoju grywano w brydża, szczególnie w długie jesienne i zimowe wieczory.
Z przedpokoju drzwi prowadziły: na lewo - do pokoju niani, na prawo - do pokoju Jasia; syna gospodarzy, na wprost - do salonu i jadalni. W salonie była drewniana podłoga przykryta dywanem oraz piec kaflowy (tak jak w pozostałych pokojach). Umeblowanie tworzyły: fotele i krzesła o miękkich wzorzystych obiciach z toczonymi nogami, rzeźbione i proste stoliki- jeden z nich stał pod dużym lustrem w ozdobnej ramie, wiszącym między oknami z widokiem na sad od strony zachodniej. Były na nim dwie dekoracyjne lampy naftowe ze szklanymi kulistymi kloszami i różne drobiazgi, między innymi muszle. Przed oknem stały na kwietniku rośliny doniczkowe, a spośród nich wyróżniały się palma i monstera dziurawa. Na ścianie wisiał kilim oraz portrety - między innymi dość duży portret przodka rodziny (córeczka Horodyńskich mówiła, że "wodził oczyma", dlatego zawsze ze strachem przebiegała przez pokój, gdy była tam sama). Z salonu przechodziło się do jadalni.
Salon w dworze Horodyńskich.
W czasie okupacji niemieckiej stacjonujący we dworze Niemcy usunęli ścianę między salonem a jadalnią i zrobili z tych pomieszczeń świetlicę, wieszając w centralnym miejscu portret Hitlera. Natomiast po wojnie, uczniowie szkoły mieszczącej się w dworku mieli w dawnej świetlicy największe sale lekcyjne, gdzie występowali na akademiach: najpierw ku czci rewolucji socjalistycznej, a potem ofiar Katynia.
Z jadalni można było przejść do wąskiego korytarzyka w północnej części domu. Z korytarzyka wchodziło się: na lewo do kancelarii dziedzica, pokoiku służącej, kuchni (z kuchni do małej spiżarni), a po prawej stronie - do pokoju Zosi, sypialni państwa (stamtąd do łazienki) oraz toalety. Korytarzyk kończył się północną werandą, w której znajdowało się kilka schodków prowadzących na strych. 
W południowej części domu, oprócz pokoju niani, były jeszcze dwa pokoje gościnne z przedsionkiem. Stamtąd wychodziło się na werandę, a z niej - schodami na dziedziniec. 
Podczas wojny ta część domu była zajmowana okresowo przez Niemców, udających się lub powracających z frontu wschodniego. Stacjonowała tu, między innymi, karna kompania żołnierzy, którzy w jednej z walk poddali się Amerykanom, a następnie zostali odbici przez Niemców. Podczas wysiedlenia wszystkich mieszkańców wsi latem 1944 roku, Niemcy panoszyli się po całym domu, dewastując go.
Do częściowo wkopanej w ziemię piwnicy dworu wchodziło się od strony południowej. Kamienne grube ściany wykończone cegłą - solidne fundamenty dla drewnianej budowli - kryły kilka dużych pomieszczeń oraz ciemny korytarz. I tak zaraz przy wejściu po lewej stronie korytarza znajdowała się pralnia. Kolejne drzwi prowadziły do największego lokum z dwoma okienkami, służącemu przechowywaniu warzyw - niektóre rosły tam całą zimę w grubej warstwie specjalnie nanoszonej ziemi. Natomiast po prawej stronie było pomieszczenie na ziemniaki, które zsypywano przez okienko obok ganku, a naprzeciwko pralni - schowek na zapasy nafty potrzebnej do lamp. Piwnica znajdowała się pod południową częścią domu. 
W 1944 roku, w czasie ustabilizowania się linii frontu rosyjsko-niemieckiego koło Frysztaka, hitlerowcy zrobili sobie schron właśnie w tej piwnicy. Gdy rodzina Horodyńskich wróciła do domu po wyzwoleniu Jasła i okolic, zastała splądrowany dwór, a w piwnicy - list napisany tylko do połowy przez żołnierza niemieckiego, zapewne zaskoczonego nagłą ofensywą.
Dwór otaczał piękny park ze starym, mieszanym drzewostanem. Rosły tam brzozy, lipy, sosny, dęby, graby, topole, a niedaleko bramy wjazdowej - kasztanowiec.
Gdy do Sieklówki zbliżał się front wschodni, Niemcy wybudowali w parku bunkry: jeden był nad stawem, drugi - w okolicach lodowni. W tym celu wycięli wiele drzew. Ściany bunkrów ponoć wyłożyli złocistą tapetą, a żołnierskie posiłki jedli tam na porcelanowej zastawie Horodyńskich. Bunkry miały łączność telefoniczną z dworem. 
Na granicy parku, nad skrzyżowaniem drogi do dworu z drogą do czworaka, stał pod wiekową lipą krzyż, a obok niego ławeczka. Pod krzyżem zakopano butelkę z informacją, że został postawiony w czasie okupacji niemieckiej, jednak po latach butelki nie udało się odnaleźć. 
Krzyż na granicy posiadłości.
Park, wraz z sadem i ogrodem warzywnym, zajmowały powierzchnię ponad jednego hektara. Grządki znajdowały się powyżej stawu i nad polną drogą prowadzącą ku Lublicy. Posiadłość ogrodzona była drewnianym płotem od strony północnej i wschodniej, a od południa i zachodu (ogród warzywny i część sadu z parkiem)- płotem plecionym. 
Schodząc od dworu w kierunku południowym, dochodziło się do stawu rybnego. Po dosyć dużym i dobrze utrzymanym zbiorniku pływano czymś w rodzaju koryta wydrążonego w pniu drzewa. Stanowiło to nie lada atrakcję dla letników, licznie przybywających do państwa Horodyńskich w czasie wakacji. Większą rozrywkę stanowiły tylko eskapady wozem myśliwskim nad oddaloną o osiem kilometrów od Sieklówki Wisłokę, gdzie było kąpielisko.
Staw rybny.
Tuż za stawem i rzeczułką stał budynek mieszkalny, tzw. czworak, w którym mieszkało cztery rodziny należące do dworskiej służby. Czworak posiadał dwie izby od południa i dwie izby od północy (do rodziny należała jedna izba). Każda z nich miała sień, komorę i część strychu, a kuchenne piece były podłączone do jednego komina. Wodę do celów konsumpcyjnych czerpano ze źródełka na łące oddalonego o jakieś 200 metrów od budynku, natomiast wodę do prania noszono z przepływającej nieopodal rzeczki. Czworak miał przybudówkę z przeznaczeniem na chlew i kurnik. Podczas wojny w czworaku mieszkała rodzina repatriantów z Kalisza przygarnięta przez Horodyńskich. 
W ogrodzie za dworem od strony zachodniej, w małej dolince koło jeszcze dziś rosnącego starego dębu, znajdowała się przykryta strzechą lodownia, czyli pomieszczenie chłodzone przez naturalny lód, gdzie przechowywano mięso i nabiał. Przypominała piwnicę wkopaną w ziemię (tzw. ziemiankę). Pod wiosnę wożono do niej krę ze stawu. Lód utrzymywał się w plewach przez cały rok. Nawet latem było tam bardzo zimno, dzięki czemu żywność nie psuła się. Klucze do lodowni miała zaufana osoba - kucharka.
W północno-zachodniej części posiadłości stała jedyna stodoła (tzw. duże gumno) kryta słomą - pozostałe budynki miały dachy z czerwonej dachówki. Konstrukcja wsparta była na filarach. Ściany tworzyły grube deski zakładane w poprzek słupów. Stodoła zawaliła się podczas wichury w 1945 roku.
Tuż obok znajdowały się dwie inne duże stodoły o ścianach z grubych desek. W jednej z nich przed paroma laty skupowano zwierzęta przeznaczone do uboju - została ona zburzona dopiero na początku XXI wieku, gdyż w jej sąsiedztwie wybudowano nową szkołę. Niedaleko stodoły stał rzadko używany kierat pokryty strzechą. W pewnym okresie składowano w nim siano.
Jedynym budynkiem posiadającym piętro i zbudowanym w całości z cegieł był spichlerz. Na jego parterze znajdowały się: drewutnia, magazyny, wozownia i garaż (z samochodem na drewnianych resorach), a na piętrze - pomieszczenie do przechowywania zboża. Przy spichlerzu dobudowano szopę na narzędzia rolnicze. Po wojnie spichlerz spełniał różne funkcje - na piętrze odbywały się nawet zabawy ludowe. Dziś w jego miejscu stoi budynek nowej szkoły. 
Za dworem, niedaleko spichlerza, stała głęboka studnia, której wnętrze wyłożono kamieniem. Wodę czerpano dużymi, drewnianymi wiadrami. Podczas kręcenia kołem puste wiadro szło w dół, a jednocześnie - pełne do góry. Obok studni było, prawie ośmiometrowe, wydrążone w drzewie koryto do pojenia bydła. 
Zimną, krystalicznie czystą wodę ze studni doceniali mieszkańcy dworu i służba - zawsze stała w dzbanku na dworskim stole.
Zaraz przy bramie wjazdowej do dworu, po drugiej stronie drogi prowadzącej do wsi i przysiółku rzeki, znajdował się podpiwniczony budynek składający się z kilku pomieszczeń. Zwykle mieszkały w nim trzy rodziny (zajmowały cztery izby) pracujące stale przy obrządku bydła. Oprócz tego były tam jeszcze: pokój karbowego (w pewnym okresie - warsztat rymarski), kuchnia dla czeladzi (gdzie odbywały się czasem potańcówki) i pomieszczenie gospodarcze (tzw. stolarnia) oraz dwa przedsionki.
W poprzek drogi znajdowały się połączone ze sobą chlewnia z kurnikiem na piętrze oraz stajnia dla bydła. Stajnia dla bydła posiadała oddzielne stanowiska dla krów (każda krowa miała przymocowaną nad żłobem tabliczkę ze swoim imieniem, datą urodzenia i innymi danymi), cieląt, wołów i buhaja. Pomiędzy stajnią dla bydła a stajnią dla koni składowano nawóz zwierzęcy w betonowej gnojowni. Obornik wynoszono na drewnianych nosidłach, a gnojowica płynęła do zbiorników murowanym kanałem. W okolicach stajni było przeważnie okropne błoto. W stajni dla koni stały osobno konie do bryczki (tzw. cugowe), konie pociągowe i źrebięta. Od strony zachodniej był wybieg dla źrebiąt oraz skład drewna opałowego (tzw. notoń).
Ściany zabudowań gospodarczych (oraz tego przy bramie wjazdowej) składały się ze szkieletów słupów i belek drewnianych wypełnionych cegłą - tzw. murów pruskich. Wszystkie budynki gospodarcze wzniesiono na kamiennej, miejscami wysokiej podmurówce. Do niektórych prowadziły kamienne chodniki. Zabudowania utrzymano schludnie, wszędzie panował porządek.
W okresie PRL-u opisane budynki miały różne przeznaczenie i stopniowo ulegały dewastacji. Ocalał jedynie dwór, który z zewnątrz wygląda dziś prawie tak samo jak na początku XX wieku, dzięki temu, że do 2001 roku mieściła się w nim szkoła podstawowa. 
Nie pozostało nic z dawnego umeblowania. Zachowały się tylko nieliczne pamiątki (np. portrety, część pięknej zastawy stołowej w fiołki), będące w posiadaniu spadkobierców. Dwór zamieszkiwały po wojnie różne rodziny: na początku te, co w wyniku działań wojennych straciły dach nad głową, później- rodziny kolejnych kierowników szkoły, urzędników. Mieścił się w nim nawet sklep spółdzielczy.
Gospodarstwo.
Władysław Horodyński, absolwent renomowanej szkoły średniej, swoje gospodarowanie w majątku odziedziczonym po rodzicach rozpoczął od budowy stajni dla bydła. Dopiero później powstał nowy dwór. W miarę upływu czasu wznoszono kolejne budynki gospodarcze i unowocześniano istniejące. 
W książce księdza Sarny "O powiecie jasielskim" wydanej w 1900 roku znaleźć można informację: "Obszar dworski ma 264 ha 17 a i 31 m2". Dziedzic pomnożył jednak majątek rodziców, dokupując do około 100 hektarów tyleż samo lasu za pieniądze z posagu żony.
Na gruntach ornych (120 hektarach) siano pszenicę, żyto, owies i jęczmień. Zboża młócono w młockarni, podczas gdy chłopi ze wsi i okolic młócili jeszcze cepami. Sadzono dużo ziemniaków i buraki pastewne. Niedaleko dworu rosła kukurydza (tzw. koński ząb). Ziemię orano dwiema parami wołów i końmi. Użyźniano ją nawozami naturalnymi, a w późniejszym okresie sztucznymi.
Rozsady warzyw rozwijały się w inspektach ogrzewanych końskim nawozem. Z warzyw uprawiano także mało wówczas znane pomidory, ogórki, pory, brukselkę i sałatę. Włoszczyzna była stałym składnikiem dworskich posiłków. Ceniono również świeże owoce: truskawki, jabłka, gruszki czy czereśnie.
W czasie wojny właściciel majątku został przez Niemców mianowany jego zarządcą. Nowi "właściciele" pilnowali, by gospodarstwo przynosiło dochody i często "wpadali" na kontrole. Zarządzili uprawę buraków cukrowych i roślin, z których chcieli pozyskać kauczuk. W tym celu dostarczyli nawozów sztucznych (dziedzic zasilił nimi inne zagony, a Niemcom powiedział, że "ziemia nie nadaje się do takich upraw, dlatego są słabe"). W razie złego gospodarowania na "zarządcę" mogły być nałożone nietrudne do przewidzenia sankcje.
Hodowano zwykle około 20 czarno-białych krów (nazywano je fryzami), a ponadto jałówki, cielęta, dwie pary wołów i buhaja - razem do 50-60 sztuk bydła. Przy jego obrządku pracowały rodziny należące do stałej służby dworskiej. Cztery kobiety doiły krowy, za co otrzymywały codziennie 2 litry mleka. Mleko odwożono w większości do mleczarni. Mężczyźni i dzieci porządkowali stajnię oraz paśli bydło. Pracowali także w chlewni, w której znajdowało się od 10 do 20 sztuk nierogacizny. W kurniku nad chlewnią było ptactwo domowe: kury, kaczki i indyki. Rodzinom płacono zbożem, a rozdzielano je w zależności od liczby osób pracujących i wielkości rodziny. Zwykle było to 12 kwintali zboża na rok, z czego 70 procent stanowiło żyto, a resztę pszenica i jęczmień. Służbie wypłacano należność także w małych ratach pieniężnych. 
Ziarno na mąkę czeladnicy mełli w żarnach. Kobiety piekły chleb nie tylko dla swoich rodzin, ale także dla innych pracowników dworskich z mąki dostarczanej przez dziedzica. Dziedzic hodował konie pociągowe i tak zwane cugowe, które zaprzęgano do bryczki. On sam objeżdżał pola (tak go zapamiętali starsi mieszkańcy Sieklówki) na siwym koniu - klaczy Zuzi. Przy koniach pracowało czterech fornali należących do stałej służby. Był także stangret - zajmował się tylko końmi wyjazdowymi.
Pod koniec wojny Niemcy zarekwirowali konie, a potem bydło (dziedzic musiał osobiście odwiązać od żłobu każdą sztukę) i popędzili je w stronę Bieździadki. Nadzór nad obrządkiem zwierząt i pracami polowymi miał karbowy. Codziennie wieczorem zdawał raport w kancelarii dziedzica z funkcjonowania gospodarstwa i otrzymywał zadania na dzień następny. Rozdzielał paszę dla zwierząt, doglądał prac polowych, pisał dniówki dla pracowników sezonowych zatrudnianych w majątku od wiosny do jesieni (najczęściej płacono im płodami rolnymi).
Do domu zatrudnione były pokojówka i kucharka (przychodziła również kobieta do prasowania bielizny oraz innych posług). Obowiązki w gospodarstwie miały także rezydentki dworu, np. dopilnowywały udoju, haftowały obrusy - także do kościoła, robiły przetwory na zimę, pomagały w kuchni, pełły grządki. Jeden z członków rodziny pracującej w majątku wspomina: "Państwo Horodyńscy byli dobrymi pracodawcami. (...) Dbali o ludzi, szanowała ich służba i wieś. Szczególnie lubiana była pani Horodyńska.(...)Ogólnie warunki życia rodzin były względne, lecz zakwaterowania - dosyć prymitywne." Gdy po wojnie doszło do parcelacji majątku, rodziny należące do służby otrzymały średnio po 2 ha gruntu.
Piętno na życiu dworu wypaliła wojna oraz choroba i śmierć pani Horodyńskiej. Nigdy już nie wróciły spokojne, bezpieczne dni. Za ścianą zamieszkali Niemcy, więc nawet dzieci musiały się mieć na baczności, tym bardziej, że widziały jak ojciec każe piec kucharce tak dużo bochnów chleba, a potem kładzie je na wozie pod sianem i "jedzie oglądnąć las". Zaczęto na wszystkim oszczędzać. Herbatę z samowara zastąpiono "herbatą" z palonego karmelu. A w czworaku zamieszkała nowa rodzina z Kalisza. 
Niemcy, mimo ostrzeżeń dziedzica, rozkazali zaprzęgnąć klacz (Zuzię) do bryczki, a ta zabiła jednego z nich na miejscu. Na szczęście nie skazano dziedzica za ten wypadek. Dzieci nigdy nie zapomniały odgłosu kilku strzałów oddanych któregoś dnia koło rzeki. Ktoś wydał żydowską rodzinę. Wieczorami wpadał Jacek Adamski, ale dzieci nie wiedziały, na jaki temat toczyły się ciche rozmowy, bo natychmiast zapędzano je do łóżek. Na pytanie, dlaczego Jacek teraz tak często przyjeżdża, słyszały od ojca zawsze jedną odpowiedź: "w sprawach gospodarczych". Po wojnie dowiedziały się, że nie chciał nikogo narażać. To były sprawy życia i śmierci. Niedaleko dworu, na plebanii, znajdowało się dowództwo pułku żołnierzy Armii Krajowej Obwodu Jasło. Podczas "wizyt" oficerów Wehrmachtu stacjonujących we dworze, żołnierze kryli się w zaroślach. Ich konie stały natomiast w stajni plebańskiej, a siodła dobrze zamaskowano. W zabudowaniach plebanii schowano także broń ze zrzutu w Bieździadce.
Którejś nocy zjawili się nagle Dzianottowie w strasznie brudnych, poszarpanych ubraniach. Okazało się, że uciekli z linii frontu, czołgając się kilka kilometrów rowami. Zostali we dworze. W 1943 roku zmarła w wieku 45 lat pani Horodyńska. Horodyński bardzo przeżył śmierć żony. Życie dworskie prawie przestało go obchodzić.
Latem 1944 najpierw zabrano konie, potem bydło (służba, której kazano pędzić krowy do Bieździadki uciekła w czasie drogi pod ostrzałem Niemców). Rodzina ze dworu została wysiedlona wraz z mieszkańcami pobliskich wsi. Gdy wróciła po wysiedleniu do splądrowanego dworu, okazało się, że to nie jest już jej dom. Wkrótce nakazano Horodyńskim z dnia na dzień wynieść się i zakazano powrotu. Opuścili Sieklówkę, zabierając ze sobą kilka walizek. 
Do 1991 roku w dworze mieściła się szkoła podstawowa.
W 2008 roku dwór został rozebrany.

</doc>
<doc id="1630301" url="https://pl.wikipedia.org/wiki?curid=1630301" title="Kish Khodro">
Kish Khodro

Kish Khodro – irański producent samochodów z siedzibą na wyspie Kisz w Zatoce Perskiej, będący w 40% własnością państwowego banku irańskiego. Przedsiębiorstwo założone zostało w 1995 roku.
Wielkość produkcji w 2003 roku wyniosła 100 samochodów.

</doc>
<doc id="1630305" url="https://pl.wikipedia.org/wiki?curid=1630305" title="Lista odcinków serialu Bez śladu">
Lista odcinków serialu Bez śladu

Lista odcinków serialu Bez śladu

</doc>
<doc id="1630307" url="https://pl.wikipedia.org/wiki?curid=1630307" title="Dmitrówka (obwód wołyński)">
Dmitrówka (obwód wołyński)

Dmitrówka (uk. Дмитрівка) – założona w 1545 r. wieś na Ukrainie w rejonie rożyszczeńskim obwodu wołyńskiego. Zamieszkuje ją 180 osób.
Osada należała do rodów Kierdejów, Czapliców, Chamców, Modzelewskich i Olizarów. W końcu XIX w. był to chutor w gminie Kisielin zamieszkany przez 48 mieszkańców.
Linki zewnętrzne.
Spis mieszkańców z 1939

</doc>
<doc id="1630313" url="https://pl.wikipedia.org/wiki?curid=1630313" title="Oniscus asellus">
Oniscus asellus



</doc>
<doc id="1630315" url="https://pl.wikipedia.org/wiki?curid=1630315" title="Jerzy Jochimek">
Jerzy Jochimek

Jerzy Jochimek (ur. 3 grudnia 1920 w Łodzi, zm. 4 czerwca 2010 w Tampie na Florydzie) – polski pisarz, tłumacz literatury rosyjskiej, więzień łagrów. Autor powieści, których akcja rozgrywa się między innymi w sowieckich obozach.
Młodość.
Jerzy Jochimek urodził się w inteligenckiej, zasymilowanej żydowskiej rodzinie; jego rodzicami byli Izaak Jakub Jochimek (ur. 1893, zm. ok. 1940–44) i Idessa Anna Maria z Sadowskich (ur. 1893, zm. 1970). Jeszcze przed wojną otrzymał staranne wykształcenie, był uczniem Polskiego Społecznego Gimnazjum Męskiego w Łodzi, gdzie uczęszczał do klasy z Jerzym Pomianowskim. Ich nauczycielem polskiego był w tym czasie Mieczysław Jastrun, a nauczycielem historii – Tadeusz Landecki (poeta i tłumacz zagranicznej poezji). W anegdocie Jochimek przytacza swoje pierwsze literackie próby – w trzeciej klasie gimnazjum miał napisać wypracowanie na klasówce. Wybrał temat z "Iliady" Homera, kopiując rozdział z książki Laury Orvieto. Praca została oceniona jako „szara i nieciekawa”, na następnym sprawdzianie wybrał więc wolny temat, tworząc własne opowiadanie, które nauczyciel ocenił jako „żywe i interesujące”. W ten sposób, jako dwunastoletni chłopak Jochimek mógł szczycić się, że „pisze lepiej niż ci, co piszą i wydają książki”. W wieku siedemnastu lat wyjechał do Francji i zaczął studiować fizykę na Sorbonie. Latem 1939 roku przyjechał do rodzinnej Łodzi na wakacje. Zamierzał kontynuować studia na drugim roku, jednak tuż przed jego planowanym powrotem do Francji, Polska stanęła w obliczu agresji hitlerowskiej.
Lata wojny i zsyłki.
Jochimek opuścił Łódź, leżącą wówczas na terenach wcielonych do Rzeszy i wyjechał na południe kraju, gdzie, jak napisał jego przyjaciel, Józef Henryk Wiśniewski, "postanowił przedostać się przez Węgry na zachód by walczyć o Polskę". Organizował przeprawy przez „zieloną granicę” z Węgrami. Podczas jednej z tych akcji grupa uciekinierów pod jego przywództwem została zaatakowana na terytorium węgierskim serią z rkm-u, wystrzeloną przez sowieckiego żołnierza. Osiemnastoletni Jochimek został aresztowany przez patrol NKWD i osadzony w więzieniu w Nadwornej (gdyby wyszło na jaw, że był organizatorem ucieczki, zostałby rozstrzelany na miejscu). Z Nadwornej przenoszono go do kolejnych zakładów karnych: najpierw do Stanisławowa, następnie do Lwowa i do Berdyczowa. W ostatnim z tych miast odczytano mu wyrok, wydany przez Specjalny Sąd Wojenny NKGB – pięć lat poprawczego obozu pracy (gułagu). Procesy wytaczane przez tę instytucję nie opierały się na analizie materiału dowodowego, oskarżony nie miał również możliwości apelacji. Zesłany na Kołymę, doświadczał boleśnie łagrowej rzeczywistości – katorżniczej pracy, przesłuchań, pobić, fałszywych oskarżeń i nadużyć sowieckiej władzy. Podejmował regularne próby ucieczki z obozów, symulował choroby psychiczne, przeciwstawiał się sowieckim funkcjonariuszom. Znalazł własny sposób na przeżycie piekła gułagu. Jerzy Pomianowski stwierdził, że Jochimek wykorzystując swoją wiedzę o literaturze i sztuce, opowiadał często radzieckim oficerom treść książek, których czytanie w ZSRR było zakazane. Uciekał z kolejnych obozów, za co otrzymywał kolejne, coraz wyższe wyroki. Pomogło mu doświadczenie alpinistyczne i tężyzna fizyczna. Jak wylicza, w sumie jego wyrok wynosił 45 lat. Był wcielony do batalionu karnego, jednak z powodu ran, które odniósł, odstawiono go z powrotem do łagru. Zbiegł natychmiast po odzyskaniu zdrowia. Złapano go w Aszchabadzie, w pobliżu granicy z Persją, będącą wówczas protektoratem brytyjskim. Jak pisał w liście:
W marcu 1948 roku, w trzy lata po zwycięstwie ZSRR na froncie zachodnim II wojny światowej Jochimek znalazł się w grupie zwolnionych z obozu. Byłych więźniów wsadzono do pociągu. Przez większość podroży karmiono ich wyłącznie solonymi rybami i wodą, jednak tuż przed dotarciem do Polski sowieci, starający się zatuszować beznadziejny stan fizyczny i wygląd skazańców, zwiększyli racje żywnościowe. Zafundowano im również nowe ubrania, a także prawo do darmowych przejazdów wszystkimi liniami kolejowymi w kraju przez trzy miesiące. 8 maja transport dotarł do Białej Podlaskiej. Po powrocie do rodzinnego domu w Łodzi Jochimek dowiedział się, że jego ojciec zginął, ojciec jego siostrzenicy został wywieziony do Auschwitz i tam stracony, brat (Julian Jochimek, ur. 1923) i siostra (Ewa Ruth Romanowska, ur. 1918) pisarza zginęli zaś w powstaniu warszawskim. Z rodziny ocalały tylko siostrzenica Anna i matka, która rozpoznała swojego syna dopiero po godzinie rozmowy.
Powrót.
Dwudziestoośmioletni Jochimek powrócił do Łodzi w okresie stalinizmu. Nie miał możliwości podjęcia przerwanych studiów na Sorbonie, jego kariera naukowa stanęła więc pod znakiem zapytania. Nie był zdecydowany co do swojej przyszłości, choć od początku nosił się z zamiarem przeniesienia gułagowych wspomnień na papier. Odwiedził swojego dawnego nauczyciela polskiego, Mieczysława Jastruna w redakcji czasopisma "Kuźnica", który miał powiedzieć, że Jochimek przypomina bohaterów Londona. Odświeżył również szkolne znajomości i za radą Jerzego Pomianowskiego, w 1951 zaczął studiować filologię rosyjską na Uniwersytecie Łódzkim. Jeszcze rok przed podjęciem studiów poświęcił się tłumaczeniom rosyjskiej prozy ("Spisek Potępionych" Mikołaja Witry) i poezji (wiersze konstruktywisty Ilji Sielwinskiego), co pomagało mu udoskonalić warsztat literacki. Podczas studiów nie zmienił jednak opinii o totalitarnym systemie. Nie włączył się w nurt socrealizmu, nie hołdował marksistowskim autorytetom podczas akademickich dyskusji o moralności socjalistycznej. Wręcz przeciwnie – ośmieszał je, doprowadzając debatę do absurdu. Jak pisze Wiśniewski, Jochimek miał być autorem słynnego dowcipu o tym, że ostatnie słowa Majakowskiego brzmiały: "towariszczi, nie strieliajtie, ja toże komunist". Pisał dla teatru studenckiego, występował na scenie – był współtwórcą „Dyliżansu Satyry”, który później przekształcił się w Studencki Teatr Satyry „Pstrąg”. Jego nonkonformizm i „niepoprawność polityczna” pozbawiły go szansy na pozostanie w katedrze instytutu. Po obronie pracy magisterskiej, skończył karierę naukową. W 1956 roku organizował protesty i pomoc humanitarną dla Węgier, występował na wiecach w Szkole Filmowej i na uniwersytecie. Do tych wydarzeń i bezpośrednio do postaci Jochimka (choć bez wymieniania jego nazwiska) odwołuje się świadek tego przemówienia, łodzianka, M. Magdalena Starzycka w swojej powieści "Manufaktura Czasu":
„Daleko albo jeszcze dalej”.
W połowie lat pięćdziesiątych Jochimek był gotowy do spisania wspomnień w formie powieściowego cyklu, zatytułowanego roboczo "Daleko, albo jeszcze dalej". Jego styl był daleki od relacji Józefa Czapskiego czy Gustawa Herlinga-Grudzińskiego, które poznał dopiero na emigracji. Gdy nadszedł rok 1956, Jochimek liczył, że na fali październikowej odwilży zaistnieje realna szansa na wydanie jego książek. Zdecydował się przekazać maszynopisy do Państwowego Instytutu Wydawniczego, gdzie zostały pozytywnie ocenione przez Andrzeja Kijowskiego, redaktora działu prozy. Po długim namyśle Kijowski miał jednak stwierdzić, że cenzura nie przepuści tego materiału. Pisarz nie miał jeszcze wtedy problemów z „władzą”, maszynopisy jego powieści krążyły między znajomymi. Kilka fragmentów powieści opublikował jako Makar Pas w tygodniku studenckim „Od Nowa”, niektóre jego wiersze i opowiadania ukazały się w „Nowej Kulturze” i łódzkiej „Kronice”. Dopiero za sześć lat za zgodą Chruszczowa w ZSRR miało się ukazać pierwsze opowiadanie Sołżenicyna, "Jeden dzień Iwana Denisowicza". W 1958 roku Jochimek wystąpił z prośbą o paszport, chcąc wyjechać do Paryża. Spotkał się z odmową. Wiśniewski podjął się próby wywiezienia za granicę maszynopisów, ale wpadł w ręce SB, która od tej pory zaczęła częściej dawać o sobie znać. Po odrzuceniu wniosku emigracyjnego przez ambasadę Izraela Jochimek dalej poszukiwał sposobu na wydostanie się z kraju. Zaczął uczyć języka rosyjskiego w łódzkich liceach. Jedna z jego uczennic, Krystyna Stołecka, opisała dość dokładnie jego postać w opowiadaniu "Nauczyciel" wydanym w zbiorze "Sargasy". W tym samym czasie kończył kursy żeglarskie. Jak pisze Wiśniewski, "pozwolono mu odbyć rejs po Bałtyku, ale gdy przepływali w pobliżu Bornholmu, kapitan jachtu zaczął manifestacyjnie zabawiać się „spluwą”.". Funkcjonariusze Służby Bezpieczeństwa coraz baczniej obserwowali Jochimka, bardzo często stali nawet pod drzwiami wejściowymi do jego kamienicy na rogu ul. Gdańskiej i Kopernika. Żeby uśpić czujność SB, zapewniając sobie jednocześnie szansę ucieczki, zaczął budować katamaran w swoim mieszkaniu. Dbał o to, żeby wielu znajomych dobrze wiedziało o jego przedsięwzięciu – liczył, że „esbecy” uznają go za chorego umysłowo. Sam, z pomocą dwóch mężczyzn, wystawił jacht przez okno, a następnie pojechał na Mazury, by przetestować go na jeziorze Niegocin. Osiągi okazały się niewystarczające, łódź przeciekała. Doświadczony uciekinier jednak nie rezygnował. W międzyczasie, na początku lat 60. przyniósł wszystkie swoje maszynopisy Jastrunowi, który stwierdził jednak, że nie będzie mógł mu pomóc w przekazaniu ich komukolwiek. Gdy Jochimek powołał się na opinię Kijowskiego, Jastrun miał stwierdzić: "tak to jest mocne i... niebezpieczne znowu". W końcu, w roku 1967 Jochimek wypłynął w rejs wokół Europy jachtem klubowym. W Boulogne-sur-Mer, 13 sierpnia, nieoczekiwanie zszedł na ląd, pojechał do Paryża i poprosił o azyl polityczny.
Francja.
Jochimek znalazł pracę jako tłumacz tekstów technicznych na rosyjski, przez jakiś czas współpracował również z Radiem Wolna Europa. Spotkał tam Józefa Czapskiego, który podarował mu egzemplarz swojej książki "Na nieludzkiej ziemi". Sam Czapski był zachwycony "Daleko albo jeszcze dalej", porównując styl tych powieści do stylu Louisa-Ferdinanda Céline'a. Pisarz podjął próby wydania swoich dzieł za granicą, niespodziewanie jednak spotkał się z odmową ze strony Jerzego Giedroycia, naczelnego paryskiej "Kultury". Jak pisze Gustaw Romanowski, prawdopodobnie nie spodobała mu się "nazbyt gęsta akcja łagrowych i więziennych peregrynacji opisywanych przez tego gułagowego świadka.". Faktem jest jednak, że Giedroyc i całe pismo w tym czasie zmieniali swoją politykę wobec ZSRR, na politykę „zdrowego rozsądku”.
Giedroyc wznowił już wcześniej wydania książek Grudzińskiego i Czapskiego, przygotowywał się też do wydania książek Sołżenicyna, którego dzieła nie były antyradzieckie w takim stopniu jak dzieła Jochimka (jedną z kanw "Pamiętnika z kory brzozowej" jest historia polskiego oficera, który był świadkiem zatopienia barek na Morzu Białym i udało mu się uciec z pokładu).
Żona pisarza, Krzysztofa Kołodziejska, krytyk literacki i teatrolog, została w Polsce. Wściekli funkcjonariusze SB regularnie przesłuchiwali ją i zadręczali, wymuszając na niej wystosowanie listu do męża, nakłaniającego go do powrotu. Trudno było jej znieść to psychiczne obciążenie. Za radą znajomego psychiatry poddała się leczeniu w szpitalu psychiatrycznym – ten miał rzekomo poinformować SB, że ich metody wpływają na rozwój schizofrenii u pacjentki. Jednak po jej powrocie ze szpitala, funkcjonariusze nie zrezygnowali z dalszych przesłuchań. Pojechała do Warszawy, na konsultacje związane z otwartym właśnie przewodem doktorskim. Tam znaleziono ją martwą w pokoju hotelowym. Jochimek, przebywający we Francji, dowiedział się o śmierci żony droga listowną od Wiśniewskiego. Straszony śmiercią, podłamany kolejną odmową wydawcy, nie dostrzegający perspektyw życiowych w Paryżu, postanowił uciekać dalej, za ocean.
Stany Zjednoczone.
Jochimek wylądował w USA w kwietniu 1968 roku i dość szybko opanował język. Od tego czasu imał się przeróżnych zajęć. Po dwóch miesiącach udało mu się otworzyć przewód doktorski na filologii w Vanderbilt University (Nashville w stanie Tennessee). Doktorat pisał w języku rosyjskim, a dotyczył on polskich przekładów prozy Izaaka Babla. Prowadził wtedy również zajęcia w Oakland University (Rochester w stanie Michigan). Zamieszkał w Detroit. Od września 1970 roku pracował w Department of Foreign Languages and Literature University of South Florida, a tuż po obronie doktoratu zaproponowano mu posadę nauczyciela rosyjskiego dla oficerów lotnictwa w San Antonio (Teksas). Po kilku latach jednak i to go znużyło, postanowił więc wrócić do domu w Tampie, gdzie zajął się budową jachtów. W międzyczasie (1987 rok) polskie podziemne wydawnictwo „Przedświt” postanowiło wydać część prozy Jochimka w tak zwanym „drugim obiegu”. Kompilacja z różnych tomów, wypuszczona bez wiedzy i zgody samego autora, nosiła tytuł "Za Kręgiem" – jednak niewiele egzemplarzy zachowało się do dziś. Pisarz, zanim przeszedł na emeryturę, zajmował się jeszcze pracą w bibliotece. Był też kucharzem w restauracji w Tampie, której personel składał się w większości z imigrantów z Dalekiego Wschodu i Afryki. Po przejściu na emeryturę wrócił do pisania.
Znak życia.
Wielu znajomym Jochimka z Łodzi wydawało się, że ich przyjaciel nie żyje. Nie odzywał się do nikogo z Polski od 1967 roku, gdy wystosował pożegnalny list z Francji. W 1995 pisał listy do wydawnictwa „Czytelnik” z prośbą o publikację jego maszynopisów – spotkał się z pochlebnym przyjęciem, lecz skończyło się na deklaracjach ze strony Henryka Chłystowskiego. Pierwszy „otwarty” znak życia dał dopiero w liście z 5 września 2002 roku, adresowanym do profesorów Uniwersytetu Łódzkiego. Prosił w nim o zaopiekowanie się maszynopisami książek w razie swojej śmierci. Na list zareagowali dawni przyjaciele pisarza, związani ze środowiskiem „Tygla Kultury”. Zbigniew W. Nowak, naczelny „Tygla”, otrzymał w końcu maszynopisy wszystkich powieści Jochimka i, pomimo bardzo skromnych środków finansowych, zobowiązał się do ich wydania. W audycji „Wieczór Literacki” nadanej o godzinie 23:00 w II programie Polskiego Radia 31 sierpnia 2003 roku, Jerzy Pomianowski, Jarosław Markiewicz i Tomasz Jastrun apelowali o wsparcie finansowe na wydanie i promocję książek Jochimka. Apel przeszedł jednak bez odzewu. W 2004 roku, w „Rzeczpospolitej”, wspomnienie o Jochimku zamieścił Tomasz Jastrun – przekręcił w nim jednak sporo istotnych faktów, powtarzając będące niegdyś w obiegu plotki o rzekomej „ucieczce” Jochimka do ZSRR i wstąpieniu do Armii Czerwonej. W 2006 roku dzięki wydawnictwu „Tygla Kultury”, światło dzienne ujrzał pierwszy tom "Daleko albo jeszcze dalej" – "Psy Kołymskie", zawierający dwie pierwsze powieści z cyklu: "Pamiętnik z Kory Brzozowej" i tytułowe "Psy Kołymskie". Odzew krytyki był niewielki: w czasopiśmie „Twórczość” ukazała się jedna recenzja autorstwa Magdaleny Rembowskiej-Płuciennik. W 2008 zostały ukończone prace nad drugim tomem, nazwanym "Chrystus i Białe Niedźwiedzie", na który składają się trzy powieści: "Pierwsze Wojny Ludwika Żbikowskiego", "Chrystus i Białe Niedźwiedzie" oraz "Skradając Się". Na publikację oczekuje nadal ostatnia część łagrowo-sowieckiej epopei pod tytułem "Następna Wojna".
Na przełomie września i października 2009 roku pisarz odwiedził Polskę. Odbyły się w tym czasie spotkania autorskie w Łodzi i Warszawie. Planował osiąść w Łodzi na stałe..
Twórczość.
Twórczość Jochimka zawiera pewne wątki autobiograficzne, wplecione w losy i narracje jego bohaterów (m.in. Ludwika Żbikowskiego – "Pierwsze wojny Ludwika Żbikowskiego"). Jednak literackie "alter ego" Jochimka nie tylko opowiadają, ale również przetwarzają życiorys autora, mieszając prawdę z fikcją w różnych proporcjach, wskutek czego nie da się traktować tych powieści w kategoriach ściśle autobiograficznych. Bohaterowie jego powieści kładli ogromny nacisk na potrzebę ocalenia wolności jednostki wobec zbrodniczego reżimu. Często reprezentowali oni przestępczy półświatek, który stawał się czymś w rodzaju romantycznego symbolu wyzwolenia z okowów totalitarnego systemu. Poprzez dzieje fikcyjnych postaci (głównie Ludwika Żbikowskiego i Sjemiona Maga, Polaka i Rosjanina) opowiadał o łagrowej rzeczywistości w dojmujący, ale często ironiczny sposób. Kładł nacisk nie na tragizm położenia jednostki, lecz na jej zdolność do wyzwolenia się z kajdan. Opisywał zawiłe relacje w łagrowej hierarchii, burząc przy tym niejako wizję głębokiej solidarności między więźniami i klarownego podziału my-oni. Tak naprawdę jednak niewielka część cyklu rozgrywa się w samych łagrach. Równie ważna zdaje się być dla Jochimka konwencja „powieści podróży” – ucieczka przez mroźną tundrę, podjęta przez dwóch więźniów, streszczających sobie nawzajem swoje długie biografie. "Skradając Się", piąty z tomów, jest za to całkowicie osadzony w realiach Rosji radzieckiej, a dokładniej – jej pogranicza z orientem. Akcja dzieje się w mieście, w którym Ludwik poznaje twarde prawa przestępczego świata.

</doc>
<doc id="1630317" url="https://pl.wikipedia.org/wiki?curid=1630317" title="Bajer">
Bajer

Bajer ("Bair", "Bayer") – polski herb szlachecki, odmiana herbu Leliwa, z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym półksiężyc złoty z gwiazdą pięciopromienną między rogami. Klejnot: Lew złoty, wspięty, trzymający godło. Labry błękitne, podbite złotem.
Najwcześniejsze wzmianki.
Nadany w 1678 roku Andrzejowi Ignacemu Bajerowi.
Herbowni.
Bajer – Bair – Bayer.

</doc>
<doc id="1630320" url="https://pl.wikipedia.org/wiki?curid=1630320" title="Maksymilian Chrobok">
Maksymilian Chrobok

Maksymilian Chrobok (ur. 11 sierpnia 1911 w Bottrop, zm. 26 lipca 1983 w Rudzie Śląskiej) – działacz społeczny i gospodarczy. Odznaczony Orderem Uśmiechu.
Życiorys.
Po plebiscycie przybył do Polski do miejscowości Łańce. W 1926 ukończył szkołę podstawową w Łańcach. W latach 1926-1928 pracował jako robotnik rolny. Został górnikiem w kopalni "Anna" w Pszowie. W 1935 roku przyjechał do Rudy Śląskiej i podjął pracę w kopalni Walenty-Wawel. Pod koniec sierpnia 1939 został dowódcą plutonu w 73. Pułku Piechoty w Chorzowie. Został ranny w czasie walk o utrzymanie Biłgoraju, Zwierzyńca i Zamościa. Gdy Niemcy zajęli Zamość, uciekł ze szpitala św. Mikołaja i przybył pieszo do Rzuchowa. Po powrocie został wywieziony do niemieckiego obozu Eckernfoerde. Stamtąd został przekazany do pracy w kopalni "Knurów". 22 lutego 1945 został aresztowany przez władze radzieckie pod zarzutem działalności w AK. Został wywieziony na Kaukaz, gdzie pracował w kopalni. W 1947 ponownie powrócił do Rzuchowa, a następnie do Rudy Śląskiej. W 1957 po ukończeniu studiów na Akademii Górniczo-Hutniczej podjął pracę w kopalni "Karol" w Orzegowie.
W 1961 włączył się w życie społeczno-polityczne. Był radnym i zastępcą przewodniczącego Miejskiej Rady Narodowej. W latach 1968-1971 był dyrektorem kopalni Bielszowice. W 1973 został prezesem Towarzystwa Przyjaciół Rudy Śląskiej i dyrektorem Miejskiej Izby Regionalnej.
Został odznaczony Orderem Uśmiechu.
Został pochowany na orzegowskim cmentarzu.
Jego imieniem zostało nazwane muzeum miejskie w Rudzie Śląskiej oraz jedna z rudzkich ulic.

</doc>
<doc id="1630322" url="https://pl.wikipedia.org/wiki?curid=1630322" title="Arktyczna gorączka">
Arktyczna gorączka

Arktyczna gorączka ( lub ) – amerykańsko-fiński film fabularny z roku 1986. Był to jeden z pierwszych filmów Renny’ego Harlina, który wsławił się później "Szklaną pułapką 2" (1990). W momencie swojej premiery był również dotychczasowo najdroższym filmem fińskim (budżet wynosił prawie 3,5 miliona dolarów).
Film nie pokrył kosztów produkcji, w Stanach Zjednoczonych zarobił łącznie zaledwie 3 388 020 dolarów (z czego 2 225 475 $ w pierwszy weekend wyświetlania go w kinach).
Początkowo gwiazdą filmu miał być Chuck Norris, lecz w wyniku komplikacji, aktor musiał zrezygnować z występu. W głównej roli obsadzony został jego syn, Mike Norris.
W Polsce film dołączono jako dodatek DVD do magazynu "Kino domowe".
Fabuła.
Czas zimnej wojny pomiędzy Stanami Zjednoczonymi i Związkiem Radzieckim. Trzech amerykańskich studentów postanawia spędzić wakacje w Finlandii. Dla zabawy przekraczają radziecką granicę i bawią się w szpiegowanie strażników. Konsekwencje okazują się jednak poważne. Przyjaciele zostają schwytani i trafiają do sowieckiego więzienia o zaostrzonym rygorze. Jedynym wyjściem może być ryzykowna ucieczka.

</doc>
<doc id="1630323" url="https://pl.wikipedia.org/wiki?curid=1630323" title="Bolko III">
Bolko III

Zobacz też:

</doc>
<doc id="1630325" url="https://pl.wikipedia.org/wiki?curid=1630325" title="Siła niezachowawcza">
Siła niezachowawcza



</doc>
<doc id="1630326" url="https://pl.wikipedia.org/wiki?curid=1630326" title="Kabardyjcy">
Kabardyjcy



</doc>
<doc id="1630330" url="https://pl.wikipedia.org/wiki?curid=1630330" title="Johannes Heinrich Schultz">
Johannes Heinrich Schultz

Johannes Heinrich Schultz (ur. 20 czerwca 1884 w Getyndze, zm. 19 września 1970 w Berlinie) – niemiecki psychiatra i psychoterapeuta, twórca treningu autogennego.
Zajmował się problematyką samoregulacji organizmu za pomocą ćwiczeń koncentracyjnych. W 1932 roku wydał książkę "Trening autogenny – samoodprężenie przez koncentrację".

</doc>
<doc id="1630333" url="https://pl.wikipedia.org/wiki?curid=1630333" title="Patrice Laffont">
Patrice Laffont

Patrice Laffont (ur. 21 sierpnia 1940 w Marsylii) – francuski aktor i prezenter telewizyjny. W latach 1990–1999 prowadził francuską edycję teleturnieju Fort Boyard.

</doc>
<doc id="1630335" url="https://pl.wikipedia.org/wiki?curid=1630335" title="Marina Pogorevici">
Marina Pogorevici



</doc>
<doc id="1630344" url="https://pl.wikipedia.org/wiki?curid=1630344" title="Moje własne niebo">
Moje własne niebo



</doc>
<doc id="1630346" url="https://pl.wikipedia.org/wiki?curid=1630346" title="Zbigniew Ruciński">
Zbigniew Ruciński



</doc>
<doc id="1630350" url="https://pl.wikipedia.org/wiki?curid=1630350" title="Krakowska Szkoła Wyższa im. A. Frycza Modrzewskiego">
Krakowska Szkoła Wyższa im. A. Frycza Modrzewskiego



</doc>
<doc id="1630354" url="https://pl.wikipedia.org/wiki?curid=1630354" title="Janne Ylijaervi">
Janne Ylijaervi



</doc>
<doc id="1630358" url="https://pl.wikipedia.org/wiki?curid=1630358" title="Siergiej Achromiejew">
Siergiej Achromiejew

Siergiej Achromiejew, (ur. 5 maja 1923 we wsi Windriej, zm. 24 sierpnia 1991 w Moskwie) – radziecki dowódca wojskowy, szef Sztabu Generalnego Sił Zbrojnych ZSRR (1984–1988), marszałek Związku Radzieckiego (1983), członek Komitetu Centralnego KPZR (1983–1990), deputowany do Rady Najwyższej ZSRR 11. kadencji i na Zjazd Deputowanych Ludowych ZSRR (1989–1991), laureat Międzynarodowej Leninowskiej Nagrody Pokoju (1980), Bohater Związku Radzieckiego (1982).
Życiorys.
Urodził się 5 maja 1923 we wsi Windriej na terenie obecnej Mordowii.
W 1942 ukończył II Astrachańską Oficerską Szkołę Piechoty. W 1945 ukończył Wyższą Oficerską Szkołę Artylerii Samochodowej Wojsk Pancernych i Zmechanizowanych. W 1952 ukończył z wyróżnieniem i złotym medalem fakultet dowódczy Wojskowej Akademii Wojsk Pancernych i Zmechanizowanych. W 1967 ukończył z wyróżnieniem i złotym medalem Wojskową Akademię Sztabu Generalnego.
Służbę wojskową rozpoczął 30 czerwca 1940 w Armii Czerwonej. Po ukończeniu szkoły oficerskiej do lutego 1943 był dowódcą plutonu strzelców. Następnie pełnił funkcje: starszego adiutanta (szefa sztabu) batalionu strzelców – do czerwca 1943, pomocnika szefa sztabu pułku – do lipca 1943 dowódcy batalionu – do listopada 1944. Uczestnik walk z Niemcami pod Leningradem, Stalingradem i na Krymie – na Frontach: Leningradzkim, Stalingradzkim, Południowym oraz 4 Ukraińskim.
Po wojnie – od czerwca 1945 był zastępcą dowódcy batalionu czołgów, następnie od września 1945 do września 1947 był dowódcą batalionu czołgów. Od lipca 1952 do sierpnia 1955 był szefem sztabu pułku zmechanizowanego, następnie do grudnia 1957 – dowódcą pułku czołgów. Z kolei – zastępca dowódcy dywizji zmotoryzowanej, potem szef sztabu dywizji pancernej – do grudnia 1960 i dowódca szkolnej dywizji pancernej – do września 1965. Po ukończeniu Akademii Sztabu Generalnego został szefem sztabu 8 Armii Pancernej w Żytomierzu – od lipca 1967 do października 1968, potem dowodził 7 Armią Pancerną w Borysowie w składzie Białoruskiego Okręgu Wojskowego – do maja 1972.
Do marca 1974 był szefem sztabu Dalekowschodniego Okręgu Wojskowego. Z kolei do lutego 1979 był szefem Głównego Zarządu Operacyjnego – zastępcą szefa Sztabu Generalnego Sił Zbrojnych ZSRR. Do września 1984 był pierwszym zastępcą szefa Sztabu Generalnego, następnie do grudnia 1988 był szefem Sztabu Generalnego Sił Zbrojnych ZSRR i pierwszym zastępcą ministra Obrony ZSRR. Do sierpnia 1991 był generalnym inspektorem grupy generalnych inspektorów Ministerstwa Obrony ZSRR i doradcą Prezydenta ZSRR.
Był członkiem WKP(b) od sierpnia 1943, zastępcą członka – od 1981 i członkiem Komitetu Centralnego KPZR od 1983. Był deputowanym do Rady Najwyższej ZSRR od 1984 do 1989. Od 1989 był deputowanym na Zjazd Deputowanych Ludowych ZSRR. W 1980 został laureatem Międzynarodowej Leninowskiej Nagrody Pokoju.
W chwili wybuchu puczu Janajewa przebywał na urlopie w Soczi, jednak natychmiast przerwał urlop, przybywając do Moskwy i wstępując na służbę Państwowemu Komitetowi Stanu Wyjątkowego. Był m.in. autorem planowanego szturmu na siedzibę parlamentu rosyjskiego („Białego Domu”). Klęska puczu zwiastowała rychły koniec jego kariery politycznej.
Zmarł śmiercią samobójczą w swoim służbowym gabinecie na Moskiewskim Kremlu. Tuż przed śmiercią napisał rezygnację z mandatu deputowanego Zjazdu Deputowanych Ludowych ZSRR oraz mowę pożegnalną do parlamentarzystów, w której określił swoją postawę w czasie puczu „świadomym złamaniem przysięgi żołnierskiej”, do czego jednak czuł się moralnie zobowiązany wobec postępującej „destrukcji”. Pozostawił też po sobie kilka listów pożegnalnych. Został pochowany na Cmentarzu Trojekurowskim w Moskwie.
Odznaczenia.
Ponadto odznaczony 16 medalami radzieckimi oraz 24 orderami i medalami zagranicznymi.

</doc>
<doc id="1630363" url="https://pl.wikipedia.org/wiki?curid=1630363" title="Gagarin (Armenia)">
Gagarin (Armenia)

Gagarin (orm. "Գագարին") – przemysłowa wieś w Armenii, w prowincji Gegharkunik. Została założona w 1955 r. i nazwane na cześć radzieckiego kosmonauty Jurija Gagarina w 1961 roku.

</doc>
<doc id="1630365" url="https://pl.wikipedia.org/wiki?curid=1630365" title="Baka (herb szlachecki)">
Baka (herb szlachecki)

Baka ("Baha") – polski herb szlachecki, odmiana herbu Masalski.
Opis herbu.
W polu błękitnym krzyż łaciński srebrny zaćwieczony na takimż inicjale "M" z takąż gwiazdą pod nim. Klejnot: Trzy pióra strusie. Labry błękitne, podbite srebrem.
Najwcześniejsze wzmianki.
Z 1520 roku pochodzi wzmianka o Ostafim Bace, namiestniku wołkowyskim.
Herbowni.
Augustynowicz, Baka – Baha, Bakanowski.

</doc>
<doc id="1630366" url="https://pl.wikipedia.org/wiki?curid=1630366" title="Henryk Piotrowski (sportowiec)">
Henryk Piotrowski (sportowiec)

Henryk Piotrowski (ur. 10 maja 1943 w Otwocku) – polski lekkoatleta specjalizujący się w biegach długich oraz przełajach.
Dwukrotny uczestnik mistrzostw Europy – Budapeszt 1966 (odpadł w eliminacjach biegu na 5 km) i Helsinki 1971 (23. miejsce na 10 km). Wielokrotny medalista mistrzostw kraju w biegach długodystansowych. Dwadzieścia jeden razy reprezentował Polskę w meczach międzypaństwowych (w latach 1967–1978). Oficer Wojska Polskiego. Bronił barw warszawskiej Legii. Po zakończeniu kariery trener. Przez pewien okres, w końcu lat 90. XX wieku, był radnym dzielnicy Ochota.

</doc>
<doc id="1630367" url="https://pl.wikipedia.org/wiki?curid=1630367" title="Dancing with the Stars (Stany Zjednoczone)">
Dancing with the Stars (Stany Zjednoczone)

Dancing with the Stars – amerykański program rozrywkowy emitowany od 1 czerwca 2005 na antenie ABC, oparty na brytyjskim formacie "Dancing with the Stars" na licencji BBC Worldwide.
Zasady programu.
W programie biorą udział pary złożone z gwiazdy oraz zawodowego tancerza towarzyskiego, które w każdym odcinku prezentują przygotowany taniec, oceniany przez profesjonalną komisję jurorską w skali ocen od 1 do 10. Oprócz punktów przyznanych przez sędziów, o końcowej klasyfikacji decydują telewidzowie poprzez głosowanie telefonicznie oraz SMS-owe. Najlepiej oceniona w rankingu jurorów lub telewidzów para otrzymuje maksymalną liczbę punktów (np. przy udziale 10 par jest to 10 punktów), kolejna para otrzymuje jeden punkt mniej itd., a para znajdująca się na ostatnim miejscu rankingu otrzymuje 1 punkt. O ostatecznym wyniku odcinka decyduje suma otrzymanych punktów z obu rankingów, a para z najmniejszą liczbą punktów odpada z programu.

</doc>
<doc id="1630370" url="https://pl.wikipedia.org/wiki?curid=1630370" title="Bobbie Gentry">
Bobbie Gentry

Bobbie Gentry, właśc. Roberta Lee Streeter (ur. 27 lipca 1944 w hrabstwie Chickasaw) – amerykańska piosenkarka i autorka tekstów.
Gentry była jedną z pierwszych kobiet grających napisane przez siebie utwory country. Swoim pierwszym albumem "Ode to Billie Joe" wygrała nagrodę Grammy w kategoriach: "Best New Artist" i "Best Female Pop Vocal" (Najlepsza nowa artystka, najlepszy kobiecy wokal) w 1968. "Ode to Billie Joe" była czwartą najbardziej popularną piosenką w USA w 1967. Piosenkarka straciła swoją popularność w latach 70. i zakończyła karierę artystyczną.
Życiorys.
Roberta Streeter jest częściowo portugalskiego pochodzenia. Jej rodzice rozwiedli się krótko po jej urodzeniu. Po tym jak jej babcia sprzedała jedną z krów za pianino sąsiadów, siedmioletnia Bobbie skomponowała swoją pierwszą piosenkę "My Dog Sergeant Is a Good Dog" (Mój pies sierżant to dobry pies). Uczęszczała do elementarnej szkoły w Greenwood w Missisipi i sama nauczyła się grać m.in. na gitarze i banjo. Mając 13 lat przeprowadziła się do Arcadii w Kalifornii, by żyć z matką Ruby Bullington Streeter. Jej siostra Rosemary żyje w Vancouver w Kanadzie. Była dużo młodsza i została nauczycielką.
Roberta Streeter ukończyła Palm Valley School w 1960. Wybrała pseudonim sceniczny "Bobbie Gentry" z filmu Ruby Gentry i zaczęła występować w lokalnym klubie. Gentry przeprowadziła się do Los Angeles, by pracować w biurze i czasem grać w klubach. Później przekazała Los Angeles Conservatory of Music jej kompozycje muzyczne i przedstawiła swoje umiejętności. W 1964 nagrała swój debiut "Ode to Love" i "Stranger in the Mirror" z Jody Reynolds.
Gentry wzięła ślub z przedsiębiorcą Billem Harrah w Reno w Nevadzie, ale małżeństwo trwało krótko. W 1979 Gentry wyszła za piosenkarza i autora tekstów Jima Stafforda. Ich małżeństwo przetrwało 11 miesięcy. Gentry ma jednego syna ze Staffordem, który ma na imię Tyler.
Kariera muzyczna.
W 1967 Gentry wyprodukowała pierwszy kawałek "Mississippi Delta"/"Ode to Billie Joe", opisując samobójstwo Billie Joe McAllistera, który skoczył z Tallahatchie Bridge. Singel sprzedał się w 3 milionach kopii. Magazyn "Rolling Stone" umieścił "Ode to Billie Joe " na liście 500 najlepszych utworów wszech czasów.
Bobbie Gentry dostała trzy nagrody Grammy w 1968 łącznie z "Najlepszą nową artystką" i "Najlepszych kobiecym wokalem". Dodatkowo została nazwana najlepszą nową wokalistką w Krajowej Akademii Muzycznej. Kolejne płyty Gentry nie dorównały poprzednim. W 1968 współpracowała z Glenem Campbellem. W październiku 1969 piosenka Bobbie pt.: "I'll Never Fall In Love Again" napisana przez Burta Bacharacha i Hala Davida była bardzo popularna w Wielkiej Brytanii. W styczniu 1970 stała się numerem szóstym na liście Billboard Hot 100, lecz w wykonaniu Dionne Warwick. W 1970 uznanie zyskała piosenka "Fancy" napisana i wykonana przez Bobbie Gentry.

</doc>
<doc id="1630380" url="https://pl.wikipedia.org/wiki?curid=1630380" title="Roberto Emílio da Cunha">
Roberto Emílio da Cunha

Roberto Emílio da Cunha ("Roberto", ur. 20 czerwca 1912 w Niterói - zm. 20 marca 1977) – brazylijski piłkarz, napastnik. Brązowy medalista MŚ 38.
Grał w dwóch klubach: CR Flamengo (1933-1935) i São Cristóvão Rio de Janeiro (1936-1941). W reprezentacji Brazylii rozegrał 8 spotkań i strzelił 3 bramki. Podczas MŚ 38 wystąpił w dwóch meczach (1 gol). Brał udział w Copa América 1937 (drugie miejsce).

</doc>
<doc id="1630381" url="https://pl.wikipedia.org/wiki?curid=1630381" title="Ivan Šantek">
Ivan Šantek

Ivan Šantek (ur. 23 kwietnia 1932 w Zagrzebiu, zm. 14 kwietnia 2015 tamże) – chorwacki piłkarz. Reprezentował Jugosławię na letnich igrzyskach olimpijskich w Melbourne zdobywając srebrny medal. Był członkiem drużyny na MŚ 1958 w Szwecji.

</doc>
<doc id="1630382" url="https://pl.wikipedia.org/wiki?curid=1630382" title="Wiesław Bednarek">
Wiesław Bednarek

Ryszard Wiesław Bednarek (ur. 25 stycznia 1950 w Sieradzu) – polski śpiewak operowy, baryton.
Życiorys.
Wykształcenie.
Dzieciństwo i młodość spędził w Zduńskiej Woli, gdzie skończył Technikum Mechaniczne. Ukończył magisterskie studia dziennikarskie na Wydziale Dziennikarstwa i Nauk Politycznych Uniwersytetu Warszawskiego, Podyplomowe Studium Administracji na Wydziale Prawa i Administracji Uniwersytetu Warszawskiego oraz – podyplomowo – biznes i zarządzanie w Międzynarodowej Szkole Menedżerów w Warszawie. Ma tytuł naukowy prof. zw. doktora habilitowanego, a obszerne fragmenty jego pracy doktorskiej zostały opublikowane w książce: "Stanisław Moniuszko i jego podlaski rodowód" – we współautorstwie z historykiem, prof. Józefem Maroszkiem.
Studiował na Wydziale Wokalnym Państwowej Wyższej Szkoły Muzycznej w Warszawie w klasie śpiewu prof. Kazimiery Goławskiej.
Kariera.
W trakcie nauki w technikum śpiewał amatorsko, najpierw w zespole Pro publico bono przy Spółdzielczym Domu Kultury, a później w zespole Miejskiego Domu Kultury. Po sukcesach na festiwalach piosenki amatorskiej został namówiony przez znanych muzyków do studiów wokalnych. W latach 1973-1979 został solistą Opery Śląskiej w Bytomiu (1977) oraz Teatru Wielkiego w Warszawie, gdzie do 2000 był pierwszoplanowym barytonem. W latach 1979-1985 był równocześnie solistą Teatru Wielkiego w Łodzi.
Podczas wieloletniej kariery wystąpił w niemalże tysiącu przedstawień na deskach macierzystego Teatru Wielkiego – Opery Narodowej w Warszawie, śpiewając największe role barytonowe światowego repertuaru operowego, jak np. tytułowe role w operach Verdiego: Nabucco, Makbet czy Rigoletto, wielokrotnie uczestnicząc w premierowych spektaklach. Jest pierwszym odtwórcą roli Nabucco w Polsce (Opera Śląska – 1983).
Występował również na deskach zagranicznych teatrów, takich jak np. Teatr Bolszoj w Moskwie, Staatsoper w Wiedniu, Komische i Staatsoper w Berlinie, Palais des Congres i Champs Elysees w Paryżu, Semperoper w Dreźnie, National Opera i Amfiteatr pod Akropolem w Atenach, a także w miastach, takich jak Jerozolima, Londyn, Bruksela, Helsinki, Haga, Amsterdam czy Wilno. Brał udział w światowych realizacjach "Halki" St. Moniuszki w reż. Marii Fołtyn w Brazylii i Japonii, a także otwarciu opery w Daegu (1992), drugiego (po Seulu) teatru operowego w Korei – w spektaklu "Traviaty" G. Verdiego – obok Izabelli Kłosińskiej, w reż. Marka Grzesińskiego.
W 1990 został uhonorowany nagrodą Ministra Spraw Zagranicznych RP za „wybitne zasługi dla polskiej kultury”, a w 2012 został odznaczony przez Ministra Kultury Srebrnym Medalem „Zasłużony Kulturze – Gloria Artis”. Za koncertową działalność charytatywną został odznaczony Odznaką Honorową PCK (2011) oraz Medalem „Za zasługi dla Związku Kombatantów Rzeczypospolitej Polskiej i Byłych Więźniów Politycznych” (2015). Na początku 2017 Prezydent Rzeczypospolitej Polskiej nadał mu tytuł profesora sztuk muzycznych.
Na początku 2011 nagrał płytę z romansami rosyjskimi, będącą integralną częścią jego pracy habilitacyjnej "Romans rosyjski – moja fascynacja", która również wydana została w formie książkowej.
Rodzinne miasto nagrodziło go Honorowym Tytułem Zduńskowolina Roku 2001 oraz mianowało Ambasadorem Kultury Zduńskiej Woli – 2016.
Podczas XVIII edycji Festiwalu Operowo-Operetkowego w Ciechocinku w 2015 obchodził 40-lecie pracy artystycznej. Jubileusz został powtórzony w Filharmonii Słupskiej.
W roku akademickim 2012/2013 został profesorem nadzwyczajnym Akademii Muzycznej w Bydgoszczy, obejmując tam klasę śpiewu na Wydziale Wokalno-Aktorskim, a w roku 2016/2017 został nominowany na stanowisko Kierownika Katedry Wokalistyki.
Spektakle operowe.
Teatr Wielki w Warszawie
Teatr Wielki w Łodzi
Opera Śląska w Bytomiu
Teatr Wielki – Opera Narodowa w Warszawie
Teatr Narodowy (Scena Operowa) w Warszawie
Filharmonia Częstochowa
Teatr Letni w Ciechocinku
Teatr Letni w Ciechocinku

</doc>
<doc id="1630383" url="https://pl.wikipedia.org/wiki?curid=1630383" title="Mike Norris">
Mike Norris

Michael Ray „Mike” Norris (ur. 4 października 1962 w Redondo Beach) – amerykański aktor, scenarzysta i reżyser filmowy i telewizyjny, statysta.
Życiorys.
Wczesne lata.
Urodził się w Redondo Beach w stanie Kalifornia jako najstarszy syn Diane Holechek i Chucka Norrisa, gwiazdora kina akcji, mistrza karate. Wychowywał się z młodszym Erikiem (ur. 20 maja 1964), który został reżyserem i koordynatorem kaskaderów. We wrześniu 1989 jego rodzice rozwiedli się. W 1998 jego ojciec poślubił Genę O'Kelly, z którą ma bliźniaki: syna Dakotę Alana i córkę Danilee Kelly (ur. 30 sierpnia 2001). Jego ojciec ma również urodzoną w 1964 nieślubną córkę Dinę (właściwie Dianna DeCioli) z kobietą o imieniu Johanna, z którą miał romans, nie informując jej o swoim małżeństwie. Jego stryj Aaron Norris (ur. 1951) to producent i reżyser filmowy, a Wieland Norris (1943–1970) zginął podczas wojny w Wietnamie.
Kariera.
W latach 1979-2005 wystąpił w dwóch tuzinach filmów, w tym w głównych rolach w "Pierścieniu śmierci" ("Death Ring", 1992), "Zaginionym patrolu" ("Delta Force One: The Lost Patrol", 1999) i – najpopularniejszym – "Arktycznej gorączce" ("Born American", 1986), jako amerykański student Savoy, pojmany podczas zimnej wojny przez wojska radzieckie i błędnie wzięty za szpiega. Okazjonalnie zajmuje się pisaniem scenariuszy i reżyserią. Jest twórcą skryptów do czterech odcinków serialu CBS "Strażnik Teksasu" ("Walker, Texas Ranger"); w latach 1993-2001 sam gościnnie pojawił się w serialu w ośmiu różnych rolach. Stworzył również ścieżkę dźwiękową do filmu "To Live Is to Die" (2003).
23 maja 1992 ożenił się z Valerie. Para wychowuje trójkę dzieci: córkę Hannah (ur. 1995) oraz bliźniaki - Maxa i Gretę (ur. 2000).

</doc>
<doc id="1630387" url="https://pl.wikipedia.org/wiki?curid=1630387" title="Lajos Szigeti">
Lajos Szigeti

Lajos Szigeti (ur. 27 listopada 1906 w Budapeszcie, zm. 27 kwietnia 1974 w Budapeszcie) – węgierski bokser, mistrz Europy, olimpijczyk.
Uczestniczył w Igrzyskach Olimpijskich w Los Angeles w 1932 roku, w kategorii średniej i w Igrzyskach Olimpijskich w Berlinie w 1936 roku, walcząc w tej samej wadze.
Startując w Mistrzostwach Europy w Budapeszcie w 1930 roku, zdobył srebrny medal w kategorii średniej. W drugim swoim starcie w Mistrzostwach Europy w Budapeszcie w 1934 roku, wywalczył złoty medal, również w wadze średniej. Na swoich trzecich Mistrzostwach w Mediolanie w 1937 roku, zdobył brązowy medal w kategorii półciężkiej. W czwartym starcie w Dublinie w 1939 roku, powtórzył swoje osiągnięcie sprzed dwóch lat.

</doc>
<doc id="1630388" url="https://pl.wikipedia.org/wiki?curid=1630388" title="FK Niżny Nowogród (2007–2012)">
FK Niżny Nowogród (2007–2012)

FK Niżny Nowogród () – rosyjski klub piłkarski z siedzibą w Niżnym Nowogrodzie w europejskiej części Rosji; istniejący w latach 2007–2012.
Historia.
Założony w styczniu 2007 na bazie drużyny amatorskiej Tiełma-Wodnik Niżny Nowogród. 
11 maja 2007 podpisano umowę o współpracy klubów FK Niżny Nowogród i Wołga Niżny Nowogród w wyniku czego drużyna otrzymała nazwę FK Niżny Nowogród-Wołga-D. Po zakończeniu sezonu 2007 klub awansował do rosyjskiej drugiej dywizji. W grudniu 2007 klub powrócił do pierwotnej nazwy FK Niżny Nowogród. Trenować klub zaproszono znanych trenerów Dmitrija Kuzniecowa a w lutym 2008 Ilja Cymbalara. Klub zajął 3 miejsce w swojej grupie ale w związku z odmową niektórych klubów kontynuować rozgrywki w Pierwszej dywizji otrzymał propozycję awansu i od sezonu 2009 klub występował w Pierwszej dywizji.
W 2012 roku klub "de facto" przestał istnieć po fuzji z Wołgą NN, z zachowaniem nazwy Wołgi.

</doc>
<doc id="1630389" url="https://pl.wikipedia.org/wiki?curid=1630389" title="Gagarin (Uzbekistan)">
Gagarin (Uzbekistan)

Gagarin (uzb. "Gagarin", ros. "Гагарин") – miasto w Uzbekistanie, w wilajecie dżyzackim. Do 1974 miejscowość ta nazywała się Jerżar (ros. "Ержар") i była osiedlem typu miejskiego. Obecna nazwa miasta została nadana na cześć radzieckiego kosmonauty Jurija Gagarina.
W 1989 r. miasto zamieszkiwało 17,9 tys. mieszkańców, a w 2007 – 25.589.

</doc>
<doc id="1630390" url="https://pl.wikipedia.org/wiki?curid=1630390" title="HMAS Perth (D29)">
HMAS Perth (D29)



</doc>
<doc id="1630391" url="https://pl.wikipedia.org/wiki?curid=1630391" title="Ludmiła Zajcewa (szachistka)">
Ludmiła Zajcewa (szachistka)

Ludmiła Zajcewa, ros. Людмила Георгиевна Зайцева (ur. 10 lutego 1956 w Ussuryjsku) – rosyjska szachistka i sędzia szachowy, arcymistrzyni od 1986 roku.
Kariera szachowa.
W latach 80. była wielokrotną uczestniczką finałów indywidualnych mistrzostw Związku Radzieckiego. W 1985 r. wystąpiła w turnieju międzystrefowym (eliminacji mistrzostw świata) w Żełeznowodsku, gdzie podzieliła III-IV m., za Martą Lityńską i Wu Mingqian, wspólnie z Agnieszką Brustman. Dogrywka o awans do turnieju pretendentek zakończyła się po dramatycznym przebiegu remisem 3–3, który – z racji lepszej wartościowości dodatkowej – premiował polską szachistkę. W 1990 r. podzieliła II m. (za Zoją Lelczuk, wspólnie z Gundulą Heinatz) w Dreźnie, a w 1991 r. zwyciężyła w Gdyni. Po rozpadzie ZSRR należała do czołówki rosyjskich szachistek. W 1992 r. wystąpiła w reprezentacji kraju na drużynowych mistrzostwach Europy, natomiast w latach 1994 i 1996 – na szachowych olimpiadach, w 1996 r. zdobywając wraz z drużyną brązowy medal. W 1995 r. zajęła II m. (za Tatjaną Szumiakiną) w turnieju strefowym w Orle i po raz drugi w karierze wzięła udział w turnieju międzystrefowym, rozegranym w Kiszyniowie (nie osiągając sukcesu), natomiast w 1996 r. zdobyła w Eliście tytuł mistrzyni Rosji oraz zwyciężyła w memoriale Ludmiły Rudenko, rozegranym w Sankt Petersburgu. W 1998 r. w kolejnym finale mistrzostw Rosji (rozegranym systemem pucharowym) zakwalifikowała się do półfinału, w którym przegrała ze Swietłaną Prudnikową, a w meczu o III miejsce uległa Alisie Gallamowej i ostatecznie zajęła IV miejsce. Od 2000 r. w turniejach klasyfikowanych przez Międzynarodową Federację Szachową wystąpiła jedynie w 2003 r., dzieląc I m. (wspólnie z Jekatieriną Ubijennych) w otwartym turnieju w Sankt Petersburgu.
Najwyższy ranking w karierze osiągnęła 1 lipca 1999 r., z wynikiem 2399 punktów dzieliła wówczas 33-34. miejsce na światowej liście FIDE, jednocześnie zajmując 5. miejsce wśród rosyjskich szachistek).

</doc>
<doc id="1630393" url="https://pl.wikipedia.org/wiki?curid=1630393" title="Julián Calleja y Sánchez">
Julián Calleja y Sánchez

Julián Calleja y Sánchez (ur. 1 grudnia 1836 w Madrycie, zm. 12 kwietnia 1913) – hiszpański anatom. Opisał strukturę mózgu, znaną dziś jako wyspy Calleji.

</doc>
<doc id="1630395" url="https://pl.wikipedia.org/wiki?curid=1630395" title="Skołuba">
Skołuba

Skołuba – postać z opery "Straszny dwór" Stanisława Moniuszki oraz poematu "Pan Tadeusz" Adama Mickiewicza.
W operze Moniuszki postać ta wykonuje partie basem. Były żołnierz oraz klucznik Miecznika, aktywnie uczestniczący w myśliwskim sporze z II aktu oraz intrydze autorstwa Damazego i panien. Znany przede wszystkim ze swojej "Arii Skołuby". Do najbardziej znanych śpiewaków wcielających się w rolę Skołuby należy m.in. Bernard Ładysz.
U Mickiewicza pojawia się w księdze czwartej "". Jest tam jednym ze szlachetków uczestniczących w rozmowie w karczmie przed polowaniem. Szlachta zażywszy z tabakiery Robaka, wyraża swoje poglądy.

</doc>
<doc id="1630397" url="https://pl.wikipedia.org/wiki?curid=1630397" title="Bernissartia">
Bernissartia

Bernissartia – rodzaj niewielkiego krokodylomorfa z rodziny Bernissartidae. Żył we wczesnej kredzie na terenie współczesnej Europy. Skamieniałości archozaurów należących do tego rodzaju odnaleziono w Hiszpanii, Anglii oraz Belgii – m.in. w kopalni w Bernissart, obok szczątków trzydziestu dziewięciu iguanodonów oraz dwóch innych krokodylomorfów z rodzaju "Goniopholis". "Bernissartia" była jednym z najmniejszych krokodylomorfów w dziejach – mierzyła do 66 cm długości. Miała stosunkowo krótki i szeroki pysk. Na grzbiecie znajdowało się kilka rzędów tarczek.
"Bernissartia" została zaklasyfikowana przez autora naukowego opisu rodzaju, Louisa Dollo, do rodziny Bernissartidae. Lydekker (1885) włączył tę rodzinę do Goniopholididae w randze podrodziny Bernissartinae. Kälin (1955) zaliczył ją do podrzędu Eusuchia, obejmującego wszystkie żyjące współcześnie krokodyle – teoria ta została powtórzona w pracach różnych autorów, zwłaszcza Steela (1973). Odkrycia Erica Buffetauta dowiodły jednak, że "Bernissartia" nie należała do Crocodilia, lecz szerszego kladu Mesoeucrocodylia (dawniej Mesosuchia). Powrócono także do koncepcji Dollo i rodzaj "Bernissartia" umieszczono w odrębnej rodzinie. Późniejsze badania, oparte na analizie materiału kopalnego, wykazały, że "Bernissartia" była taksonem siostrzanym do należącego do Eusuchia krokodyla "Leidyosuchus".

</doc>
<doc id="1630399" url="https://pl.wikipedia.org/wiki?curid=1630399" title="Bernissartia fagesii">
Bernissartia fagesii



</doc>
<doc id="1630400" url="https://pl.wikipedia.org/wiki?curid=1630400" title="Afonsinho">
Afonsinho

Afonso Guimarães da Silva ("Afonsinho", ur. 8 marca 1914 w Rio de Janeiro, zm. 20 lutego 1997) – brazylijski piłkarz, pomocnik. Brązowy medalista MŚ 38.
Karierę zaczynał w 1931 w Américe z rodzinnego miasta. Później grał we CR Flamengo (1933-1934), São Cristóvão Rio de Janeiro (1935-1939) i Fluminense FC (1940-1946). Zwyciężał w Campeonato Carioca. W reprezentacji Brazylii rozegrał 20 spotkań i strzelił 1 bramkę. Podczas MŚ 38 wystąpił w czterech meczach. Brał udział w Copa América 1937 (drugie miejsce) i Copa América 1942 (trzecie miejsce).

</doc>
<doc id="1630401" url="https://pl.wikipedia.org/wiki?curid=1630401" title="Afonso Guimarães da Silva">
Afonso Guimarães da Silva



</doc>
<doc id="1630405" url="https://pl.wikipedia.org/wiki?curid=1630405" title="Frank Schaffer">
Frank Schaffer

Frank Schaffer (ur. 23 października 1958 w Stalinstadzie) – były reprezentant NRD, srebrny medalista w sztafecie 4x400 m i brązowy medalista w biegu na 400 m letnich igrzysk olimpijskich w Moskwie. W 1984 roku zakończył sportową karierę.

</doc>
<doc id="1630408" url="https://pl.wikipedia.org/wiki?curid=1630408" title="Maska Czerwonego Moru">
Maska Czerwonego Moru

Maska Czerwonego Moru lub Maska śmierci szkarłatnej (ang. "The Masque of the Red Death") – nowela amerykańskiego pisarza i poety Edgara Allana Poego. Jej tematem są próby uniknięcia niebezpiecznej zarazy, zwanej czerwoną śmiercią przez głównego protagonistę, księcia Prospero. Zbiegając do opactwa, wyprawia on tam bal maskowy, razem z siedmioma zamożnymi szlachcicami, w siedmiu różnych pomieszczeniach, z czego każde posiada inne zabarwienie. W samym środku przyjęcia, zjawia się tajemnicza postać, która przemierza wszystkie siedem komnat. Gdy tylko Prospero staje oko w oko z nieznajomym, natychmiast umiera. Historia podąża śladami literatury gotyckiej i jest często interpretowana jako alegoria o nieuchronności śmierci, choć taki sposób analizy nie jest zalecany przez niektórych krytyków. Istnieje wiele wyjaśnień co do interpretacji noweli, jak i wiele prób identyfikacji istoty „czerwonej śmierci”.
Utwór został po raz pierwszy opublikowany w maju 1842 roku w "Graham's Magazine". Od tego czasu doczekał się adaptacji w różnych formach, łącznie z filmem "Masque of the Red Death" z Vincentem Price w roli głównej. 
Opis fabuły.
Akcja noweli ma miejsce w opactwie przypominającym zamek, należącym do „szczęśliwego, przezornego i nieustraszonego księcia” Prospero. Ten wraz z tysiącem innych szlachetnie urodzonych znajduje schronienie pośród jego murów, by uciec przed czerwoną śmiercią, przerażającą zarazą, rozciągającą się przez cały kraj. Jej symptomy są makabryczne: ofiary znajdują się w stanie konwulsyjnych agonii i wydzielają z ciał krew, zamiast wody. Choroba zabija ludzi w przeciągu pół godziny. Prospero i jego dwór są przedstawieni jako obojętni do cierpień populacji, zamierzają oni przeczekać koniec zarazy w luksusie i bezpieczeństwie za murami klasztoru.
Pewnej nocy Prospero wyprawia bal maskowy by zabawić swych gości w siedmiu różnie ubarwionych pomieszczeniach budynku. Sześć z nich jest udekorowanych i oświetlonych konkretnymi kolorami: niebieskim, purpurowym, zielonym, pomarańczowym, białym i fioletowym. Ostatni pokój jest czarny, z czerwonym jak krew blaskiem. Z powodu przerażającego dobru barwy, tylko kilku gości jest na tyle odważnych, by ośmielić się pójść do siódmego pomieszczenia. Znajduje się tam również duży hebanowy zegar, złowieszczo bijący o każdej pełnej godzinie. Z wybiciem północy Prospero zauważa postać w splamionej krwią, ciemnej szacie, przypominającej całun pogrzebowy, z maską podobną do czaszki, przedstawiającą ofiarę czerwonej śmierci, której wszyscy obecni tak bardzo chcą umknąć. Mocno urażony sytuacją Prospero domaga się ujawnienia tożsamości tajemniczego gościa, a gdy ten się nie zatrzymuje, książę podąża za nim ze sztyletem w ręku przez wszystkie pomieszczenia, docierając aż do siódmego, czarnego pokoju, gdzie okna mają jasnoczerwoną barwę. Gdy postać obraca się i staje z nim z twarzą w twarz, Prospero pada martwy w mgnieniu oka. Reszta rozwścieczona tym wydarzeniem wbiega do czarnej komnaty i ściąga maskę nieznajomemu, by odkryć, że ten nie posiadała żadnych dostrzegalnych kształtów. Ku przerażeniu biesiadników postać przedstawia się jako personifikacja czerwonego moru, wszyscy goście natychmiast zarażają się i ulegają chorobie. Podsumowaniem historii jest jej ostatnie zdanie: „Niepodzielnie zawładły wszystkim Mór Czerwony, zgnilizna i ciemność”.
Analiza.
W "Masce Czerwonego Moru" Poe zaadoptował wiele konwencji z tradycyjnej literatury gotyckiej, łącznie uwzględnieniem scenerii zamkowej. Pomieszczenia, każde ze swoją pojedynczą barwą, mogą reprezentować ludzki umysł, ukazując różne typy osobowości. Wszechobecna symbolika krwi i czasu sygnalizuje materialność. Zaraza może być rozumiana w kontekście typowych atrybutów ludzkiego życia i moralności. To sugerowałoby, że utwór jest alegorią o ludzkich próbach powstrzymania śmierci, co jest powszechnie akceptowaną interpretacją. Pojawiają się jednak również i spory o to, jak analizować "Maskę Czerwonego Moru", łącznie z tymi, którzy sugerują, że nie jest ona alegoryczna, zwłaszcza biorąc pod uwagę niechęć Poego do dydaktyzmu w literaturze. Jeśli nowela rzeczywiście posiada morał, autor wykazał się powściągliwością nie eksponując go bezpośrednio w tekście.
Ci którzy go szukają, wychodzą z założenia, że jest on obecny w utworze, podczas gdy pozostali twierdzą, że historia nie zawiera w sobie przesłania.
Krew podkreślona przez cały czas towarzyszącym jej kolorem czerwonym, służy dziwnym trafem jako paradoksalny podwójny symbol. Reprezentuje ona z jednej strony śmierć, ale również i życie. Jest to zaakcentowane przez zamaskowaną, tajemniczą postać, która, pojawiając się z początku w pokoju najbardziej wysuniętym na wschód, nie mówi, że jest śmiercią czerwonego moru, wchodząc jako biesiadnik w przebrany w jej kostium. Pomieszczenie to ma kolor niebieski, najczęściej kojarzony z narodzinami. 
Choć zamek Prospero ma służyć mu jako schronienie przed zarazą, to jest koniec końców przytłaczającą strukturą. Jego wystrój przypominający labirynt wraz z małymi, wąskimi oknami staje się prawie groteskowy wraz z ostatnim czarnym pomieszczeniem, do tego stopnia, że „tylko kilka osób z całego towarzystwa było na tyle śmiałych, by w ogóle postawić stopę na jego terenie”. Dodatkowo zamek był przestrzenią zamkniętą dla pozostałych, jednak obcy mimo to jest w stanie do niego wejść, co sugeruje, że owa kontrola jest tylko iluzją.
Podobnie do wielu utworów Poego "Maska Czerwonego Moru" była również interpretowana w kontekście autobiograficznym. Podążając za tym punktem widzenia, książę Prospero to sam autor, jako zamożny młody człowiek, będący częścią dostojnej rodziny, podobnie jak jego rodzice zastępczy Allanowie. Poe szukając schronienia przed zagrożeniami świata zewnętrznego, prezentuje się jako jedyna osoba, która staje oko w oko z nieznajomym, co jest emblematyczne do pędu autora w kierunku nieodpartych niebezpieczeństw jego własnego życia. 
Czerwona śmierć.
Tytułowa zaraza czerwonego moru jest fikcyjna. Poe opisuje, że wywołuje ona „mocne bóle, nagłe zawroty głowy i obfite krwawienia z porów” prowadzących do śmierci w ciągu pół godziny.
Inspiracją dla niej była po części gruźlica, na którą to cierpiała żona poety, Virginia. Tak jak książę Prospero, Poe starał się ignorować śmiertelność choroby. Matka pisarza Eliza oraz matka zastępcza Frances Alla również na nią zmarły. „Czerwona śmierć” może się także odnosić do cholery. Poe mógł być świadkiem jej epidemii w Baltimore, w 1831 roku. Inne źródła podają, że zaraza to dżuma dymienicza lub czarna śmierć, co jest zaakcentowane w punkcie kulminacyjnym historii, przedstawiającym „czerwoną śmierć” w „czarnym” pomieszczeniu. Pewien pisarz porównywał opis choroby do gorączki krwotocznej lub martwiczego zapalenia powięzi. Są również sugestie, że „czerwona śmierć” to nie zaraza, ani choroba, ale inny czynnik, który jest z natury dziedziczony przez ludzkość.
Publikacja.
Poe opublikował historię w maju 1842 roku na łamach "Graham's Lady's and Gentleman's Magazine" pod tytułem "The Mask of the Red Death", z przypisem "A Fantasy". Dostał on za nią w sumie 12 dolarów. Wersja poprawiona pojawiła się 19 lipca 1845 roku w "Broadway Journal" w formie dzisiaj przyjętej, z tytułem "The Masque of the Red Death" ("Maska Czerwonego Moru"). Tytuł pierwotny podkreślał znaczenie postaci na końcu noweli, podczas gdy ten nowszy zwracał uwagę na bal maskowy.

</doc>
<doc id="1630410" url="https://pl.wikipedia.org/wiki?curid=1630410" title="Ludwig Traube">
Ludwig Traube

Ludwig Traube (ur. 12 stycznia 1818 w Raciborzu, zm. 11 kwietnia 1876 w Berlinie) – niemiecki lekarz, współtwórca patologii doświadczalnej w Niemczech. Jego młodszym bratem był Moritz Traube. Córką Ludwiga Traubego była Margarethe Traube-Mengarini.

</doc>
<doc id="1630413" url="https://pl.wikipedia.org/wiki?curid=1630413" title="Hłupanin">
Hłupanin

Hłupanin (Łopunin) – dawna wieś, którą położona była nad rzeką Uście około 2 km na północ od Holczy a na południe od wsi Iwaczków (uk. "Івачків") w rejonie zdołbunowskim obwodu rówieńskiego współczesnej Ukrainy. Obecnie na obszarze wsi Mirotyn (Миротин).
Wieś należała do Kierdejów Tajkurskich i Czapliców (w latach 70. XVI w. do Teodora Czaplica). Wieś położoną w powiecie łuckim województwa wołyńskiego kanclerz Jerzy Ossoliński w 1645 roku kupił dla syna Franciszka od księcia Jeremiego Wiśniowieckiego. W bliżej nieokreslonym czasie trafiła do rąk Wiśniowieckich, Popławskich, Myszkowskich i wreszcie do rodziny Turny, od której przejął ją rząd carski. W 1802 r. wieś odsprzedana została hrabiom Ilińskim, do których należała jeszcze w II poł. XIX w. W tym czasie należała ona do powiatu ostrogskiego i znajdować się miała w niej parafialna cerkiew – w 1873 r. wybudowano nową, drewnianą cerkiew filialną. Na przełomie XIX w. i XX w. zamieszkiwało ją 402 mieszkańców, a sama stanowiła w tym czasie "...własność Towarzystwa akcyjnego, pod firmą Wilhelm Rau".

</doc>
<doc id="1630414" url="https://pl.wikipedia.org/wiki?curid=1630414" title="Wodorek litu">
Wodorek litu

Wodorek litu (LiH) jest to nieorganiczny związek chemiczny litu z grupy wodorków. W temperaturze pokojowej jest bezbarwnym, krystalicznym ciałem stałym, spotykany w handlu ma kolor lekko szary.
Wodorek litu otrzymuje się w bezpośredniej reakcji litu z wodorem:
Zastosowanie.
Wodorek litu znajduje zastosowanie jako środek osuszający, jako prekursor do syntezy tetrahydroglinianu litu, w generatorach wodoru i in.
Jest silnym reduktorem. Redukuje np. aldehyd mrówkowy do metanolu:
Łatwo reaguje z wodą, w wyniku czego powstaje wodorotlenek litu i wodór:

</doc>
<doc id="1630415" url="https://pl.wikipedia.org/wiki?curid=1630415" title="Węgierska Koalicja">
Węgierska Koalicja

Węgierska Koalicja (węg. "Magyar Koalíció", słow. "Maďarská koalícia", MK) – słowacka koalicja wyborcza, istniejąca w latach 1994–1998, reprezentująca 10% mniejszość węgierską w tym kraju. 
Przed pierwszymi w niepodległej Słowacji wyborami parlamentarnymi w 1994 trzy główne partie mniejszości węgierskiej zawarły 21 lipca 1994 w Bratysławie koalicję pod nazwą "Magyar Koalíció – Maďarská koalícia". 
Partie, które weszły w skład koalicji: 
Listy wyborcze w poszczególnych czterech okręgach wyborczych otwierali: 
W wyniku wyborów MK otrzymała 10,19% głosów i 17 mandatów, co dało jej trzecie miejsce. Słowaccy Węgrzy w kadencji 1994–1998 znaleźli się w składzie opozycji parlamentarnej. 
Przed kolejnymi wyborami parlamentarnymi w 1998, w związku ze zmianami w ordynacji wyborczej, partie koalicji węgierskiej musiały przeprowadzić unifikację. 21 czerwca 1998 odbył się w mieście Dunajská Streda zjazd zjednoczeniowy partii węgierskich. Powstała nowa partia pod nazwą Strana maďarskej koalície. Już wcześniej, 22 maja 1998, jedna z partii węgierskich (MKDH-MKDM) zmieniła w rejestrze partii politycznych swoją nazwę na nową nazwę wspólnej formacji.

</doc>
<doc id="1630416" url="https://pl.wikipedia.org/wiki?curid=1630416" title="Fred Haines">
Fred Haines

Fred Haines (ur. 27 lutego 1936 w Los Angeles, zm. 4 maja 2008 Venice) - amerykański scenarzysta.

</doc>
<doc id="1630418" url="https://pl.wikipedia.org/wiki?curid=1630418" title="Enad Licina">
Enad Licina

Enad Licina (ur. 14 listopada 1979 w Novim Pazarze) – serbski bokser zawodowy walczący w wadze juniorciężkiej.
Wśród zawodowców walczy od 2005 roku, gdy związał się z grupą promotorską Wilfrieda Sauerlanda. 24 stycznia 2009 roku wygrał przez TKO z Jose Luisem Herrerą, zdobywając tytuł mistrza interkontynentalnego federacji IBF. W 2011 roku bez powodzenia walczył ze Steve’em Cunninghamem o mistrzostwo świata IBF, a rok później z Aleksandrem Aleksiejewem o mistrzostwo Europy EBU (z obydwoma przegrał przez jednogłośną decyzję).

</doc>
<doc id="1630420" url="https://pl.wikipedia.org/wiki?curid=1630420" title="Management">
Management

Może odnosić się również do:
Zobacz też:

</doc>
<doc id="1630423" url="https://pl.wikipedia.org/wiki?curid=1630423" title="Wojciech Gutorski">
Wojciech Gutorski

Wojciech Robert Gutorski (ur. 25 maja 1982 w Bydgoszczy) – polski wioślarz, olimpijczyk. Reprezentuje klub LOTTO-Bydgostia Bydgoszcz. W konkurencji ósemek na letnich igrzyskach olimpijskich w Atenach (2004) zajął 8. miejsce, a na letnich igrzyskach olimpijskich w Pekinie (2008) – 5. miejsce. W konkurencji dwójki bez sternika na letnich igrzyskach olimpijskich w Londynie (2012) zajął 10. miejsce
W 2009 "za osiągnięcia sportowe" został odznaczony Złotym Krzyżem Zasługi.

</doc>
<doc id="1630424" url="https://pl.wikipedia.org/wiki?curid=1630424" title="Wołgar Astrachań">
Wołgar Astrachań

Wołgar Astrachań (), właśc. Gosudarstwiennoje awtonomnoje uczrieżdienije Astrachanskoj obłasti „Futbolnyj kłub »Wołgar«” Astrachań () – rosyjski klub piłkarski z siedzibą w Astrachaniu.
Historia.
Chronologia nazw:
Założony w 1925 jako Piszczewik Astrachań. Do 1992 występował w rozgrywkach Mistrzostw ZSRR. Nazywał się również Trud Astrachań i Wołgar Astrachań. W 1995 z pryjściem sponsora Gazprom zmienił nazwę na Wołgar-Gazprom Astrachań. W latach 2007-2010 klub nazywał się Wołgar-Gazprom-2 Astrachań. Potem powrócił na nazwy Wołgar-Gazprom Astrachań, a od 2012 stosuje nazwę bez sponsora - Wołgar Astrachań.

</doc>
<doc id="1630426" url="https://pl.wikipedia.org/wiki?curid=1630426" title="Władysław Tiernawski">
Władysław Tiernawski



</doc>
<doc id="1630427" url="https://pl.wikipedia.org/wiki?curid=1630427" title="Walther Dahl">
Walther Dahl

Walther Dahl (ur. 27 marca 1916 w Lug, zm. 25 listopada 1985 w Heidelbergu) – pułkownik, as niemieckiego lotnictwa z okresu II wojny światowej. 
Kariera wojskowa.
1 listopada 1935 roku został powołany do Wehrmachtu. Na wiosnę 1938 roku został przeniesiony do Luftwaffe. Był instruktorem w szkołach myśliwskich. W maju 1941 roku został wcielony do sztabu JG 3. Pierwsze zwycięstwo na myśliwcu I-15bis/I-152) odniósł 22 czerwca. Do końca lipca zestrzelił 2 bombowce Jak-1, 2 bombowce DB-3 5 bombowców SB-2, 3 myśliwce I-15bis/I-152 oraz samoloty I-153, I-16, Po-2 i R-5). Od 13 grudnia 1941 uczestniczył w walkach nad Maltą. 2 kwietnia 1942 roku odniósł pierwsze zwycięstwo nad Hawker Hurricane Mk. IIC (BV 174) z 229 Dywizjonu RAF. W sierpniu 1942 powrócił do JG3 jako adiutant pułku.
10 kwietnia 1943 został dowódcą szkoleniowym ErgJG 3. Sześć dni później odniósł swoje 50 zwycięstwo. Pod koniec roku został przeniesiony do sztabu inspektora lotnictwa Adolfa Gallanda. 30 września 1944 został dowódcą został dowódcą III./JG 3, który był przeznaczony do niszczenia B-17 i B-24. Swoje pierwsze latające fortece zestrzelił 6 stycznia. 23 lutego odniósł kolejne 3 zwycięstwa powietrzne. 11 marca został odznaczony krzyżem rycerskim. 27 czerwca został dowódcą JG 300. 13 lipca 1944 staranował bombowiec B-17. W listopadzie został odsunięty od dowodzenia jednostkami myśliwskimi. 100 zwycięstwo odniósł 28 lutego 1945, a ostatni samolot P-51D zniszczył 26 kwietnia nad Magdeburgiem.

</doc>
<doc id="1630430" url="https://pl.wikipedia.org/wiki?curid=1630430" title="Zaginiony patrol">
Zaginiony patrol

Zaginiony patrol (tytuł oryg. "Delta Force One: The Lost Patrol") – amerykański film fabularny z roku 1999, nakręcony w Izraelu.
W Izraelu również, dnia 5 października 2000 roku, miała miejsce światowa premiera filmu. 29 stycznia 2001 roku w rodzimych Stanach Zjednoczonych film odnotował swoją premierę na rynku VHS/DVD.

</doc>
<doc id="1630431" url="https://pl.wikipedia.org/wiki?curid=1630431" title="Osiedle Irys w Chorzowie">
Osiedle Irys w Chorzowie

Osiedle Irys w Chorzowie - położone w dzielnicy Chorzów Miasto znajduje się w kwartale wyznaczonym ul. Wolności i ul. Strzelców Bytomskich. Na osiedlu tym znajduje się tylko jedna ulica o nazwie Księcia Władysława Opolskiego, a wcześniej marszałka radzieckiego Iwana Koniewa. Na niewielkim obszarze żyje tu w 1056 mieszkaniach blisko 3 tysiące osób. 
Historia i układ osiedla.
Osiedle zostało wybudowane w latach 1977-1983. 
Na osiedlu znajduje się 6 bloków. Najwcześniej (w 1977 r.) zbudowano blok o numerze 3 - ma on 14 kondygnacji, znajduje się w nim 168 mieszkań. Drugi z kolei blok o numerze 5 zbudowano w 1978 r. - ma on 14 kondygnacji, znajduje się w nim 168 mieszkań. W 1979 r. zbudowano bloki o numerach 7 i 9, oba bloki mają po 15 kondygnacji, po 180 mieszkań każdy. Kolejny blok o numerze 1 zbudowano w 1982 r. - ma on 15 kondygnacji, znajduje się w nim 180 mieszkań. Ostatnim blokiem, który zbudowano na osiedlu, jest blok o numerze 11. Zbudowano go w 1983 r., ma on 15 kondygnacji, znajduje się w nim 180 mieszkań.
Blok nr 5 został wykonany bez zachowania koniecznego reżimu technologicznego, w efekcie zaczął odchylać się od pionu i stwarzał zagrożenie katastrofą budowlaną. Konieczne było wysiedlenie mieszkańców w celu przeprowadzenia remontu. 
Na osiedlu znajdują się dwa boiska do siatkówki, 2 place zabaw oraz ogrodzone betonowe boisko do gry w piłkę nożną.
W blokach znajdują się: sklep zoologiczny, sklep z oknami i drzwiami, trzy zakłady fryzjerskie, biuro podatkowe, szewc, dwa bary, agencja ZUS z biurem podróży, dentysta, dwa sklepy spożywcze, przychodnia lekarska, sklep z wyposażeniem łazienek, gabinet kosmetyczny, sklep z futrami, placówka partnerska banku, siedziba firmy internetowej, szkoła nauki jazdy.
Parafie.
Większość mieszkańców osiedla należy do parafii św. Jadwigi Śląskiej.
Komunikacja.
Wokół osiedla zlokalizowane są przystanki autobusowe i tramwajowe. Na przystanku Chorzów Strzelców Bytomskich kursuje linia autobusowa nr 165 (Katowice-Chorzów) i minibusowa 998 (Chorzów). Na przystanku Chorzów Kościół św. Jadwigi kursują linie tramwajowe, T9 (Bytom- Ruda Śląska -Chorzów), T17 (Ruda Śląska- Świętochłowice -Chorzów), T20 (Chorzów-Katowice) oraz linia minibusowa 998 (Chorzów).

</doc>
<doc id="1630434" url="https://pl.wikipedia.org/wiki?curid=1630434" title="Powiat Falkenberg O.S.">
Powiat Falkenberg O.S.

Powiat Falkenberg (niem. "Landkreis Falkenberg", pol. powiat niemodliński) - prusko-niemiecka jednostka administracyjna istniejąca między 1743, a 1945 rokiem, wchodząca w skład prowincji prowincji śląskiej (do 1919 roku), a następnie prowincji górnośląskiej.
Według stanu na dzień 1 stycznia 1945 roku, powiat składał się z:
Historia.
Po reorganizacji struktur państwa pruskiego, w wyniku zakończonego w 1815 roku kongresu wiedeńskiego utworzono między innymi z dniem 8 lipca 1815 roku, powiat z siedzibą w Niemodlinie (niem. Kreis Falkenberg). Powiat składał się głównie z obszarów wiejskich wokół miast: Niemodlin, Korfantów oraz Skorogoszcz i obejmował oprócz miast, 75 gmin wiejskich oraz 81 obszarów dworskich (niem. Gutsbezirk), stanowiących odrębne jednostki administracyjne. Siedzibą starosty (niem. Landrat) był Niemodlin. W mieście tym swe siedziby miały również Sąd Rejonowy (niem. Amtsgericht) oraz urząd podatkowy (niem. Finanzamt). Początkowo powiat niemodliński należał do rejencji wrocławskiej (niem. Regierungsbezirk Breslau), z dniem 1 maja 1816 roku wszedł jednak w skład nowo utworzonej rejencji opolskiej (niem. Regierungsbezirk Oppeln).
Gminy oraz obszary dworskie na terenie powiatu.
Nazwy gmin oraz obszarów dworskich wraz z liczbą mieszkańców według spisu z 1910:
Ludność.
Według danych statystycznych ludność powiatu niemodlińskiego na przestrzeni lat kształtowała się następująco:

</doc>
<doc id="1630435" url="https://pl.wikipedia.org/wiki?curid=1630435" title="Wspólnota monastyczna z Bose">
Wspólnota monastyczna z Bose

Wspólnota monastyczna z Bose (wł. Comunità di Bose) – włoska wspólnota monastyczna, do której należą kobiety i mężczyźni z różnych kościołów chrześcijańskich. Od chwili swego powstania wspólnota ta popiera dialog ekumeniczny. Założycielem wspólnoty z Bose był Enzo Bianchi.
Siedzibą wspólnoty od 1965 jest Bose w gminie Magnano w Piemoncie. Członkowie wspólnoty odpowiadają na swe monastyczne powołanie, żyjąc w celibacie, we wspólnocie dóbr i posłuszeństwie Ewangelii.
Historia.
Comunità di Bose powstała 8 grudnia 1965, w dniu uroczystego zakończenia Soboru Watykańskiego II. Pierwszym eremitą był Enzo Bianchi, który rozpoczął życie samotne w wynajętej chacie w Bose. Pierwsi towarzysze dołączyli trzy lata później, wśród nich jedna kobieta i pastor protestancki.
Dzisiaj wspólnota liczy ok. osiemdziesięciu członków, mężczyzn i kobiet, w tym pięciu kapłanów katolickich i jednego pastora. Chociaż jest uznana kanonicznie przez miejscowego biskupa diecezjalnego, nie może być uważana za zakon czy instytut katolicki. Jej członkami są bowiem ewangelicy. Członkowie wspólnoty nie chcą też takiego uznania. Poza domem fundacyjnym w Bose członkowie wspólnoty żyją również w Jerozolimie (mnisi pogłębiający studia biblijne), Portofino, Ostuni i Asyżu.
Z tradycji wspólnoty z Bose, czerpiącej z duchowości benedyktyńskiej, powstaje w okolicach Ruviano w prowincji Caserta w diecezji Alife-Caiazzo nowa forma życia monastycznego, której członkowie chcą poświęcić się ewangelizacji.
Życie wspólnoty.
Siostry i bracia z Bose prowadzą życie cenobityczne, według tradycji świętych Pachomiusza, Bazylego z Cezarei i Benedykta z Nursji, na które składają się modlitwa i praca. Za jedyną "misję" wspólnoty uważane jest życie zgodne z nauczaniem Jezusa Chrystusa.
Wszyscy członkowie i członkinie wspólnoty z Bose pracują, zarabiając na swe utrzymanie własnymi rękami. Podstawowymi zajęciami braci i sióstr z Bose są:
Niektórzy mnisi i mniszki z Bose pracują poza ośrodkami wspólnoty, nie przerywając jednak rytmu modlitwy monastycznej.
W ciągu dnia odmawiane są godziny kanoniczne śpiewane przez wszystkich członków wspólnoty. Następnie wykonuje się przypisane prace, studiuje Pismo Święte i teksty ojców monastycyzmu wschodniego i zachodniego. W klasztorze przyjmuje się pielgrzymów i "poszukujących Boga". Do bram opactwa pukają tłumnie mieszkańcy Włoch, szczególnie w okresie letnim.
Modlitwa brewiarzowa zostaje wzbogacona o Lectio Divina, którą mnisi oferują również gościom wspólnoty w godzinach popołudniowych każdego dnia. W każdą sobotę ma miejsce w godzinach wieczornych "wigilia wspólnotowa", w czasie której odczytywane są teksty liturgii Słowa Bożego z przypadającej niedzieli. Następnie przeor lub któryś z przygotowanych mnichów pomaga w odczytaniu ich przesłania. 

</doc>
<doc id="1630436" url="https://pl.wikipedia.org/wiki?curid=1630436" title="Trevor Sutherland">
Trevor Sutherland



</doc>
<doc id="1630438" url="https://pl.wikipedia.org/wiki?curid=1630438" title="Buddyzm w Europie">
Buddyzm w Europie

Buddyzm w Europie – obecność na kontynencie europejskim jednej z najliczniejszych współcześnie religii zapoczątkowanej na subkontynencie indyjskim przez buddów (odpowiednio też arhatów i bodhisatwów). Duża procentowo liczba wyznawców buddyzmu we współczesnej Europie, to członkowie wspólnot zen i szkół buddyzmu tybetańskiego. Obecnie liczy się, iż w Europie jest 3 miliony buddystów, głównie w Rosji, Francji i Wielkiej Brytanii. Również w Polsce prowadzą działalność oficjalnie zarejestrowane przez MSWiA buddyjskie związki wyznaniowe.
Historia.
Głębsze zainteresowanie buddyzmem rozpoczęło się w Europie w latach 70. XIX w. w kręgach uczonych akademickich. Jako jedni z pierwszych zaczęli interesować się nim Arthur Schopenhauer, Friedrich Nietzsche i twórczyni teozofii Helena Bławatska.
Od XIX wieku (niekiedy znacznie wcześniej) państwa europejskie takie jak Wielka Brytania, Francja, Holandia i Rosja rozbudowały swoje posiadłości kolonialne w Azji, opanowując tereny, gdzie buddyzm był dominującą religią. Spowodowało to napływ buddyjskiej sztuki i literatury do Europy.
Buddyzm (jako filozofia nieteistyczna) przyczynił się do osłabienia tradycji judeo-chrześcijańskiej, do rozwoju filozofii empirycznej i idealistycznej, a współcześnie do rozwoju antyrealizmu oraz nowych ruchów religijnych i ezoterycznych, np. New Age.
Na początku XX w. pierwsi Europejczycy (np. Karl Eugen Neumann) zaczęli studiować buddyzm w azjatyckich ośrodkach tej religii. Z Azji do Europy zaczęli przyjeżdżać pierwsi mnisi-misjonarze buddyjscy: Nyanatiloka, Nyanaponika, Lama Anagarika Govinda, Ayya Khema. Misjonarska działalność buddyzmu nasiliła się znacznie w Europie od lat 50. XX w. W latach 60. i 70. XX wieku nastąpił gwałtowny rozwój buddyzmu w Europie, w szczególności zaczęło powstawać wiele ośrodków, w których możliwość praktykowania mają nie tylko mnisi, ale też osoby świeckie.
W 1975 powstała Europejska Unia Buddyjska zrzeszająca wszystkie organizacje buddyjskie w Europie.
Rosja oraz Austria jako jedyne kraje w Europie uznają buddyzm jako "oficjalną", lecz niekoniecznie "krajową" religię w ich krajach związkowych. Ponadto Rosja uznaje również islam, judaizm i oczywiście prawosławie, za oficjalne religie Federacji Rosyjskiej – reszta religii jest w Rosji nie uznawana i odrzucana. Kałmucja (nad dolną Wołgą) jest dzisiaj jedynym regionem Europy, gdzie buddyzm zdecydowanie dominuje, będąc tradycyjną religią Kałmuków, którzy osiedlili się tam od XVII w.
Obecnie w całej Europie działa kilkaset różnych organizacji buddyjskich związanych z większością tradycyjnych, azjatyckich szkół buddyzmu (Theravada, Wadżrajana i Zen), ale również nowe nurty np. Sangharakshita, Buddyzm Diamentowej Drogi Ole Nydahla, sekta Nichiren i kult Buddy Amidy. Znanym propagatorem buddyzmu jest w Europie XIV Dalajlama.
Tacy naukowcy jak Albert Einstein oraz biolodzy Francisco Varela i Humberto Maturana podkreślali swoje związki z buddyzmem.
Wyznawcy buddyzmu w krajach europejskich.
Najwięcej wyznawców buddyzmu mieszka w Federacji Rosyjskiej, Francji i Niemczech.

</doc>
<doc id="1630440" url="https://pl.wikipedia.org/wiki?curid=1630440" title="Pierścień śmierci">
Pierścień śmierci

Pierścień śmierci (tytuł oryg. "Death Ring", alternatywny tytuł pol. Śmiertelny pierścień) – amerykański film sensacyjny powstały w roku 1992, z Mikiem Norrisem, synem aktora i mistrza karate Chucka Norrisa, w roli głównej.
Film został wydany z przeznaczeniem dystrybucji domowej. Polski dystrybutor reklamował go sloganem: "Bez litości. Bez zasad. Bez drugiej szansy".
Opis fabuły.
Perwersyjny milioner, Danton Vachs, organizuje na swojej prywatnej wyspie coroczną imprezę. Od dawna celem nietypowej zabawy jest polowanie na ludzi. Tym razem nieszczęsną "zwierzyną" zostaje Mike Collins (Norris), były członek amerykańskich Zielonych Beretów; jego zadaniem jest pokonanie czterech złaknionych krwi przeciwników, pełniących funkcję myśliwych. Mike i jego narzeczona, Lauren Sadler, zostają brutalnie uprowadzeni na wyspę przez bandę dowodzoną przez piękną, lecz okrutną asystentkę Vachsa, Ling.
Matt jest zdesperowany – nie posiada bowiem żadnej broni, prócz własnych rąk. Z pomocą Johna Blackwella, mężczyzny, który szczęśliwie uszedł z życiem z ostatniego diabolicznego polowania i żył w ukryciu, udaje się mu pokonać w krwawej, bezpardonowej walce wszystkich psychopatycznych myśliwych. Następnie na pomoc Mattowi rusza jego przyjaciel, Skylord. W efekcie zmasowanego ataku na siedzibę milionera, szaleniec staje twarzą w twarz ze swoimi niedoszłymi ofiarami.

</doc>
<doc id="1630442" url="https://pl.wikipedia.org/wiki?curid=1630442" title="Enzo Bianchi">
Enzo Bianchi

Enzo Bianchi (ur. 3 marca 1943 w Castel Boglione w Piemoncie) – włoski zakonnik, pisarz i teolog katolicki, założyciel i do 2020 przeor Wspólnoty monastycznej z Bose.

</doc>
<doc id="1630445" url="https://pl.wikipedia.org/wiki?curid=1630445" title="Ivan Bella">
Ivan Bella

Ivan Bella (ur. 25 maja 1964 w Dolnej Lehocie k. Brezna) – inżynier, pilot, pułkownik Armii Republiki Słowackiej, kosmonauta; pierwszy Słowak w przestrzeni kosmicznej.
Życiorys.
W 1983 ukończył gimnazjum wojskowe w Bańskiej Bystrzycy, a w 1987 Wyższą Wojskową Szkołę Lotniczą SNP w Koszycach. Następnie służył w bazie lotniczej w miejscowości Malacky. W 1998 przeszedł szkolenie w Centrum Przygotowań Kosmonautów im. J. A. Gagarina.
Pomiędzy 20 a 28 stycznia 1999 uczestniczył w misji Sojuz TM-29 na stację kosmiczną Mir. Powrócił na pokładzie Sojuza TM-28. W przestrzeni kosmicznej spędził 7 dni 21 godzin i 56 minut.
Jego imię nosi planetoida (22901) Ivanbella, odkryta 12 października 1999 r.

</doc>
<doc id="1630448" url="https://pl.wikipedia.org/wiki?curid=1630448" title="Armata przeciwlotnicza 37 mm SKC30">
Armata przeciwlotnicza 37 mm SKC30



</doc>
<doc id="1630449" url="https://pl.wikipedia.org/wiki?curid=1630449" title="Renny Harlin">
Renny Harlin

Renny Harlin, właśc. Renny Lauri Mauritz Harjola (ur. 15 marca 1959 w Riihimäki) – fiński reżyser i producent filmowy, znany jako twórca filmów akcji. Za współprodukcję filmu "Historia Rose" ("Rambling Rose") odebrał w roku 1991 nagrodę Independent Spirit.
Życiorys.
W branży filmowej aktywnie obecny jest od 1980 roku. Pierwszym poważnym filmem Harlina była "Arktyczna gorączka" ("Born American", 1986), fińsko-amerykańska koprodukcja z Mikiem Norrisem, synem słynnego Chucka Norrisa, obsadzonym w roli głównej. Po reżyserii dwóch amerykańskich horrorów w roku 1988 – "Więzienia" ("Prison") z Viggo Mortensenem i "" ("A Nightmare on Elm Street 4: The Dream Master") – został filmowcem hollywoodzkim. Prawdopodobnie najpopularniejszy jego film, "Szklana pułapka 2" ("Die Hard 2"), powstał w 1990 roku i spotkał się z ogromnym sukcesem komercyjnym, inkasując na całym świecie kwotę 239,5 milionów dolarów. Inne produkcje Renny’ego Harlina to m.in.: "Długi pocałunek na dobranoc" ("The Long Kiss Goodnight", 1996) z Samuelem L. Jacksonem i Geeną Davis w rolach głównych, "Łowcy umysłów" ("Mindhunters", 2004) z Valem Kilmerem i Christianem Slaterem oraz "Ślady zbrodni" ("Cleaner", 2007) z Edem Harrisem, Evą Mendes i Samuelem L. Jacksonem.
W latach 1993−1998 był małżonkiem aktorki Geeny Davis. Spotykał się także z byłą Miss Finlandii, Tarją Smur oraz Sarah Thackray, brytyjską dziennikarką.

</doc>
<doc id="1630469" url="https://pl.wikipedia.org/wiki?curid=1630469" title="Johannes Schultz">
Johannes Schultz



</doc>
<doc id="1630473" url="https://pl.wikipedia.org/wiki?curid=1630473" title="Straszewo (gmina w województwie warszawskim)">
Straszewo (gmina w województwie warszawskim)

Straszewo (od 1930 "Koneck") – dawna gmina wiejska istniejąca do 1921 roku w woj. warszawskim. Siedzibą władz gminy było Straszewo.
Za Królestwa Polskiego gmina należała do powiatu radiejewskiego (od 1871 nieszawskiego) w guberni warszawskiej. 
Organizacja Gminy Straszewo nastąpiła w oparciu ukaz carski z 2 marca 1864 r. „o urządzeniu gmin wiejskich”, który regulował podstawy prawne działania ustroju gminnego. Gmina składała się z gromad, które tworzyły wsie, kolonie i osady oraz z folwark i dwór. Organem uchwalającym i kontrolującym na szczeblu gromady były zebrania gromadzkie, a na szczeblu gminy zebrania gminne.
Do zadań zebrań gminnych należało: wybór wójta, pisarza gminnego, podejmowanie uchwał we wszelkich sprawach gospodarczych i społecznych dot. gminy, zarządzanie majątkiem gminy, wyznaczanie podatków i świadczeń, sprawy opieki społecznej, utrzymanie szkół elementarnych. 
Na czele gminy stał wójt, któremu podlegali sołtysi, wybierani na zebraniach gromadzkich. Wójt był także odpowiedzialny za utrzymanie porządku i bezpieczeństwa w gminie, ponadto miał obowiązek wykonywać uchwały zebrań gminnych oraz polecenia naczelnika powiatu, władz sądowych.
W roku 1918 na podstawie dekretu z 28 listopada 1918 r. o utworzeniu rad gminnych na terenie byłego Królestwa Kongresowego w gminie Straszewo nastąpiły zmiany ustrojowe, polegające na tym, że rada gminna w poważnej części przejęła zadania zebrań gminnych. W okresie międzywojennym gmina Straszewo należała do powiatu nieszawskiego w woj. warszawskim. 20 maja 1930 roku gminę przemianowano na "gmina Koneck".
20 maja 1930 roku gminę przemianowano na "gmina Koneck".

</doc>
<doc id="1630480" url="https://pl.wikipedia.org/wiki?curid=1630480" title="Buck-tick">
Buck-tick



</doc>
<doc id="1630484" url="https://pl.wikipedia.org/wiki?curid=1630484" title="Close to Seven">
Close to Seven

Close to Seven – piąty album studyjny niemieckiej piosenkarki Sandry wydany w 1992 roku przez Virgin Records.
Ogólne informacje.
Tytuł albumu oznaczał iż w momencie jego wydania kariera solowa Sandry trwała już prawie siedem lat. Całość ponownie zaaranżował i wyprodukował Michael Cretu, a materiał nagrano w domowym studio pary na Ibizie. Płyta stylistycznie była jeszcze bardziej wyrafinowana niż poprzednie albumy piosenkarki i nawiązywała do twórczości założonej przez Michaela Cretu grupy Enigma, która w tamtym czasie cieszyła się światowym uznaniem. Męskie wokale wspierające nagrał Andy Jonas, znany także jako Andy „Angel” Hart.
Pierwszym singlem z albumu została piosenka „Don't Be Aggressive”, która zdobyła spore zainteresowanie, jednak drugi singel, „I Need Love”, okazał się komercyjną porażką i nie wszedł na żadne listy sprzedaży. Piosenkę „Steady Me” wydano też jako singel promocyjny. Sama płyta "Close to Seven" dotarła do top 10 w Niemczech, a także do miejsca 24. na ogólnoeuropejskiej liście sprzedaży, choć ostatecznie nie sprzedała się tak dobrze jak poprzednie albumy Sandry.

</doc>
<doc id="1630486" url="https://pl.wikipedia.org/wiki?curid=1630486" title="Naczynie Schlenka">
Naczynie Schlenka



</doc>
<doc id="1630488" url="https://pl.wikipedia.org/wiki?curid=1630488" title="Końskie jabłka">
Końskie jabłka



</doc>
<doc id="1630491" url="https://pl.wikipedia.org/wiki?curid=1630491" title="Into a Secret Land">
Into a Secret Land

Into a Secret Land – album niemieckiej piosenkarki Sandry wydany w 1988 roku przez Virgin Records.
Ogólne informacje.
Płyta została nagrana w domowym studio Sandry i Michaela Cretu na Ibizie, dokąd para przeprowadziła się po ślubie w 1988 roku. Utwory w większości napisali Michael Cretu, Hubert Kemmler, Klaus Hirschburger i Markus Löhr. Materiał, w całości wyprodukowany przez Michaela, składał się z kompozycji nieco bardziej wyważonych muzycznie w porównaniu z poprzednimi nagraniami Sandry.
Wydanie albumu poprzedzone zostało singlami „Heaven Can Wait” oraz „Secret Land”, a następnie wydano „We’ll Be Together” i „Around My Heart”. Wszystkie z nich cieszyły się międzynarodową popularnością. W 1989 roku wydano w Hiszpanii także promocyjny singel „La vista de luna”.
Płyta "Into a Secret Land" osiągnęła sukces wydawniczy, docierając do top 20 list sprzedaży w Niemczech, Szwajcarii, Austrii, Francji i Norwegii, a także do miejsca 30. ogólnoeuropejskiej listy sprzedaży. Uznawana jest też za jedną z najlepszych płyt w dorobku Sandry.

</doc>
<doc id="1630495" url="https://pl.wikipedia.org/wiki?curid=1630495" title="Dominik Pabis">
Dominik Pabis

Dominik Pabis (ur. w 1978 r. w Krakowie) – polski fotograf.
Życiorys.
Absolwent Wyższego Studium Fotografii na ASP w Gdańsku (1998–2002). Dyplom licencjacki w pracowni fotografii medialnej – Witold Węgrzyn, teoretyczny – Krzysztof Jurecki. Absolwent uzupełniających studiów magisterskich Zaocznego Studium Fotografii na ASP w Poznaniu na Wydziale Komunikacji Multimedialnej (2002–2006). Dyplom magisterski w pracowni fotografii intermedialnej – Krzysztof J. Baranowski i Stefan Wojnecki, teoretyczny – Jolanta Dąbkowska-Zydroń. Fotografią zajmuje się od 1996 roku, a od 2001 również wideo.
Wystawy.
Uczestnik kilkudziesięciu wystaw w kraju i zagranicą m.in.:
Od kilku lat zajmuje się również profesjonalną fotografią reklamową oraz projektowaniem graficznym.

</doc>
<doc id="1630496" url="https://pl.wikipedia.org/wiki?curid=1630496" title="Swietłana Prudnikowa">
Swietłana Prudnikowa

Swietłana Prudnikowa, ros. Светлана Александровна Прудникова (ur. 18 marca 1967 w Bałakowie) – rosyjska szachistka, od 1998 reprezentantka Jugosławii, a obecnie Serbii; arcymistrzyni od 1992 roku.
Kariera szachowa.
Pierwsze międzynarodowe sukcesy zaczęła odnosić w połowie lat 80. XX wieku. W latach 1986 (w Wilnie) i 1987 (w Baguio) dwukrotnie zdobyła tytuły wicemistrzyni świata juniorek do 20 lat. W 1987 zwyciężyła w Halle, a w 1989 w Atenach (turniej "Acropolis"). W 1990 osiągnęła jeden z największych sukcesów w karierze, zajmując IV m. (za Ketino Kachiani, Alisą Galliamową i Eliską Klimovą) w rozegranym w Azowie turnieju międzystrefowym (eliminacji mistrzostw świata kobiet).
Po rozpadzie Związku Radzieckiego należała do ścisłej czołówki rosyjskich szachistek. Dwukrotnie (1992, 1998) zdobyła złote medale indywidualnych mistrzostw kraju, oprócz tego w latach 1996 i 1997 srebrne, a w 1995 medal brązowy. W 1992 i 1996 reprezentowała swój kraj na szachowych olimpiadach, zdobywając dwa medale (złoty w 1992 – za wynik indywidualny na II szachownicy oraz brązowy w 1996 – wspólnie z drużyną), w 1992 była również uczestniczką drużynowych mistrzostw Europy. Dwukrotnie odniosła zwycięstwa w turniejach rozgrywanych w Belgradzie, w latach 1995 (wspólnie z Coriną-Isabelą Peptan i Antoanetą Stefanową) oraz 1997 (wspólnie z Tetianą Wasylewycz i Aną Benderac).
Po zmianie obywatelstwa była podstawową zawodniczką reprezentacji Jugosławii. W latach 2000, 2002 i 2004 trzykrotnie brała udział w olimpiadach (w 2002 zdobywając złoty medal za indywidualny wynik na III szachownicy), a w 2001, 2003 i 2005 – na drużynowych mistrzostwach Europy (2003 – srebrny medal na III szachownicy). W latach 2000 i 2002 dwukrotnie zdobyła tytuły mistrzyni Jugosławii, a w 2001 w finałowym turnieju zajęła II miejsce (za Iriną Czeluszkiną). W 2001 zakwalifikowała się do rozegranego w Moskwie pucharowego turnieju o mistrzostwo świata (w I rundzie przegrała z Camillą Baginskaite i odpadła z dalszej rywalizacji). W 2003 zwyciężyła w międzynarodowym turnieju w Belgradzie.
Najwyższy wynik rankingowy w karierze osiągnęła 1 lipca 2000; mając 2428 punktów, zajmowała wówczas 25 .miejsce na światowej liście FIDE (oraz drugie – za Alisą Marić – wśród jugosłowiankich szachistek).

</doc>
<doc id="1630501" url="https://pl.wikipedia.org/wiki?curid=1630501" title="Wasaszatta">
Wasaszatta

Wasaszatta (w transliteracji z pisma klinowego zapisywane m"wà-a-sa–šá-ta") — król huryckiego królestwa Hanigalbat, kontynuującego tradycje państwa Mitanni; syn i następca Szattuary I, współczesny asyryjskiemu królowi Adad-nirari I (1307–1275 p.n.e.).
Wasaszatta, podobnie jak jego ojciec Szattuara I, był wasalem asyryjskiego króla Adad-nirari I. Licząc na pomoc Hetytów zbuntował się on przeciw Adad-nirari I, który w odpowiedzi najechał Hanigalbat, niszcząc tamtejsze miasta i biorąc do niewoli rodzinę Wasaszatty. Wydarzenia te opisane zostały w jednej z inskrypcji królewskich Adad-nirari I:
Dalsze losy samego Wasaszatty pozostają nieznane.

</doc>
<doc id="1630502" url="https://pl.wikipedia.org/wiki?curid=1630502" title="Irena z Larissy">
Irena z Larissy



</doc>
<doc id="1630507" url="https://pl.wikipedia.org/wiki?curid=1630507" title="Everlasting Love (singel Sandry)">
Everlasting Love (singel Sandry)

Everlasting Love#Wersja Sandry

</doc>
<doc id="1630509" url="https://pl.wikipedia.org/wiki?curid=1630509" title="Limnofila wodna">
Limnofila wodna

Limnofila wodna ("Limnophila aquatica") – gatunek rośliny należący w zależności od ujęcia taksonomicznego do rodziny trędownikowatych lub babkowatych. Gatunek o niejasnej pozycji; w ważniejszych bazach gatunków nie jest wymieniany. Pochodzi z południowo-wschodniej Azji (Indie, Bangladesz, Sri Lanka), w Polsce znajduje się w kolekcji niektórych ogrodów botanicznych i jest wykorzystywany przez hobbystów jako roślina akwariowa.

</doc>
<doc id="1630510" url="https://pl.wikipedia.org/wiki?curid=1630510" title="Limnophila aquatica">
Limnophila aquatica



</doc>
<doc id="1630513" url="https://pl.wikipedia.org/wiki?curid=1630513" title="Zestaw kina domowego">
Zestaw kina domowego



</doc>
<doc id="1630514" url="https://pl.wikipedia.org/wiki?curid=1630514" title="Limnofila">
Limnofila

Limnofila ("Limnophila") – rodzaj roślin należący w zależności od ujęcia taksonomicznego do rodziny trędownikowatych lub babkowatych. Należy do niego kilkanaście gatunków. Rośliny błotne lub wodne. Gatunkiem typowym jest "Limnophila gratioloides" R. Br.
Systematyka.
"Ambulia" Lam., "Bonnayodes" Blatt. &amp; Hallb.
Należy do plemienia "Gratioleae", rodziny babkowatych ("Plantaginaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takhtajan, rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina trędownikowate ("Scrophulariaceae " Juss.), rodzaj limnofila ("Limnophila" R.Br.).

</doc>
<doc id="1630518" url="https://pl.wikipedia.org/wiki?curid=1630518" title="Limnophila">
Limnophila



</doc>
<doc id="1630522" url="https://pl.wikipedia.org/wiki?curid=1630522" title="Eko Holding">
Eko Holding

Eko Holding S.A. – polska spółka prawa handlowego.
EKO Gospodarstwa Spółka Akcyjna prowadzi sieć supermarketów w Polsce. Jej sklepy oferują żywność, chemikalia i produkty przemysłowe. EKO Gospodarstwa Spółka Akcyjna powstała w 1996 i ma swoją siedzibę we Wrocławiu.
Do 2019 roku wszystkie sklepy zostały zastąpione przez markę nowego właściciela EKO (Eurocash) – Delikatesy Centrum.

</doc>
<doc id="1630528" url="https://pl.wikipedia.org/wiki?curid=1630528" title="Hoplopleura acanthopus">
Hoplopleura acanthopus

Hoplopleura acanthopus – gatunek wszy z rodziny Hoplopleuridae, pasożytujący na bardzo szerokim kręgu żywicieli. Powoduje wszawicę. Występuje na różnych gatunkach drobnych gryzoni dzikich, spotykany również na małych ssakach owadożernych. Właściwymi żywicielami są gryzonie z rodzajów "Microtus", "Arvicola", "Pitymys".
Samica wielkości 1,2-1,4 mm, samiec mniejszy 0,9-1,1 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Jako pasożytowi ektodermalnemu wielu gatunków gryzoni wszy tej przypisuje się znaczenie w przenoszeniu tularemii wśród populacji polników. Występuje na terenie Europy, Azji i Ameryki Północnej.

</doc>
<doc id="1630529" url="https://pl.wikipedia.org/wiki?curid=1630529" title="Wybory parlamentarne w Pakistanie w 2008 roku">
Wybory parlamentarne w Pakistanie w 2008 roku

Wybory parlamentarne w Pakistanie w 2008 roku – zostały przeprowadzone 18 lutego 2008.
Tło polityczne.
3 listopada 2007 prezydent Pervez Musharraf ogłosił stan wyjątkowy. Wybory parlamentarne pierwotnie miały zostać przeprowadzone 8 stycznia 2008. Przesunięcie wyborów było spowodowane udanym zamachem z 27 grudnia 2007 na przywódczynię Pakistańskiej Partii Ludowej – Benazir Bhutto.

</doc>
<doc id="1630531" url="https://pl.wikipedia.org/wiki?curid=1630531" title="Live at Winterland">
Live at Winterland

Live at Winterland jest wydaną pośmiertnie kompilacją utworów Jimiego Hendrixa, zawierającą nagrania z 6 występów w Winterland z 10 – 12 października 1968 roku.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1630532" url="https://pl.wikipedia.org/wiki?curid=1630532" title="SZD-50-3 Puchacz">
SZD-50-3 Puchacz



</doc>
<doc id="1630535" url="https://pl.wikipedia.org/wiki?curid=1630535" title="Berryz Kōbō">
Berryz Kōbō

 – japoński zespół muzyczny powstały w 2004 dzięki projektowi muzycznemu Hello!Project, składający się z siedmiu dziewcząt.
27 lutego 2015 poinformowano, że zespół zostanie rozwiązany 3 marca.
Nazwa grupy.
Nazwa „Berryz Kōbō” utworzona została przez połączenie "Berryz", inaczej "Berries" (z ang. „jagody”), oraz japońskiego słowa .

</doc>
<doc id="1630536" url="https://pl.wikipedia.org/wiki?curid=1630536" title="SZD-9bis Bocian">
SZD-9bis Bocian



</doc>
<doc id="1630537" url="https://pl.wikipedia.org/wiki?curid=1630537" title="Peperomia">
Peperomia

Peperomia, pieprzówka ("Peperomia") – rodzaj roślin z rodziny pieprzowatych. Liczba gatunków w niektórych ujęciach systematycznych przekracza 1,4 tysiąca. Zasięg rodzaju obejmuje całą strefę międzyzwrotnikową, sięgając też stref umiarkowanych w południowej części Ameryki Południowej, Afryki, w Nowej Zelandii oraz w Japonii na półkuli północnej. Rodzaj najbardziej zróżnicowany jest w tropikach Ameryki Południowej i Środkowej oraz w południowej Azji, nieliczne gatunki z kolei rosną w Afryce. Rośliny te rosną na dnie wilgotnych lasów deszczowych, jako epifity na drzewach, a także na skałach.
Liczne gatunki uprawiane są w klimacie ciepłym jako rośliny ogrodowe, a w klimacie chłodnym jako rośliny pokojowe i szklarniowe. 
Genetyka i anatomia.
Podstawowa liczba chromosomów n wynosi 11, przy czym u większości gatunków liczba ta jest zwielokrotniona.
Podczas rozwoju woreczka zalążkowego po podziale komórki jajowej na cztery jądra potomne, każde dzieli się jeszcze dwukrotnie i w efekcie powstaje aż 16 jąder woreczka zalążkowego. Wyróżnia się też zalążek tych roślin z powodu obecności trzech integumentów.
Systematyka.
Rodzaj "Peperomia" należy do podrodziny "Piperoideae" w rodzinie pieprzowatych ("Piperaceae") i jest taksonem siostrzanym dla rodzaju pieprz ("Piper"). Rodzina jest z kolei siostrzaną dla kokornakowatych ("Aristolochiaceae") i wraz z nią należy do rzędu pieprzowców ("Piperales"), jednego z czterech w grupie magnoliowych ("Magnolioidae") w obrębie okrytonasiennych.
Uprawa.
Rośliny trudne w uprawie, ale przy pewnej wprawie i staraniu możliwe do uprawy w warunkach mieszkaniowych. 

</doc>
<doc id="1630543" url="https://pl.wikipedia.org/wiki?curid=1630543" title="Woodstock (album)">
Woodstock (album)

Woodstock jest wydanym pośmiertnie albumem koncertowym Jimiego Hendrixa, zawierającym niektóre utwory z występu na Festiwalu Woodstock 18 sierpnia 1969 roku.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1630549" url="https://pl.wikipedia.org/wiki?curid=1630549" title="Live at Woodstock (album Jimiego Hendriksa)">
Live at Woodstock (album Jimiego Hendriksa)

Live at Woodstock – wydany pośmiertnie album koncertowy Jimiego Hendrixa, dokumentujący występ na Festiwalu Woodstock 18 sierpnia 1969 roku. Wydawnictwo zawiera wszystkie utwory wykonane przez Gypsy Sun and Rainbows oprócz „Gypsy Woman” i „Mastermind”.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1630551" url="https://pl.wikipedia.org/wiki?curid=1630551" title="Kostis Stefanopulos">
Kostis Stefanopulos



</doc>
<doc id="1630558" url="https://pl.wikipedia.org/wiki?curid=1630558" title="U-23 (S172)">
U-23 (S172)



</doc>
<doc id="1630579" url="https://pl.wikipedia.org/wiki?curid=1630579" title="Steinar Pedersen">
Steinar Pedersen

Steinar Pedersen (ur. 6 czerwca 1975 w Hellemyr) – norweski piłkarz występujący na pozycji obrońcy.
Kariera klubowa.
Pedesen profesjonalną karierę rozpoczynał w 1994 roku w klubie IK Start. Od czasu debiutu regularnie grywał tam w pierwszym zespole. W 1996 roku zajął ze Startem ostatnie, czternaste miejsce w pierwszej lidze norweskiej i spadł z nim do drugiej ligi. Wówczas postanowił odejść z klubu. W Starcie spędził łącznie trzy lata. Przez ten czas wystąpił tam w 54 ligowych spotkaniach i strzelił w nich cztery gole.
Latem 1996 roku został zawodnikiem niemieckiej Borussii Dortmund. Zadebiutował tam 21 września 1996 w przegranym przez jego zespół 1:5 pojedynku z Borussią Mönchengladbach, rozegranym w ramach rozgrywek Bundesligi. W barwach Borussii Pedersen zdołał rozegrał trzy ligowe spotkania oraz dwa w Lidze Mistrzów, po czym w 1997 roku został wypożyczony do ojczystego Lillestrøm SK. Pod jego obecność w Dortmundzie, tamtejszy klub sięgnął po Ligę Mistrzów i Puchar Interkontynentalny. Po zakończeniu sezonu w Norwegii Pedersen powrócił do Borussii, gdzie spędził jeszcze ponad rok.
W 1999 roku przeniósł się do szwedzkiego IFK Göteborg. W tamtym roku dotarł z klubem do finału Pucharu Szwecji, gdzie jego klub przegrał z AIK Solną Sztokholm. W IFK grał przez trzy sezony. W tym czasie zagrał tam w lidze 53 razy, a także zdobył jedną bramkę. W 2002 roku powrócił do Norwegii, a konkretnie do Startu, w którym zaczynał karierę. Już w pierwszym sezonie spadł z tym klubem do drugiej ligi. Pozostał jednak w zespole. Do ekstraklasy powrócił z nim w 2004 roku, a rok później został z nim wicemistrzem kraju. W 2007 roku Start uplasował się na przedostatniej, trzynastej pozycji w lidze i został zdegradowany do drugiej ligi. Wtedy Pedersen odszedł z klubu.
W 2008 podpisał kontrakt z Lillestrøm SK, w którym grał już, przebywając na wypożyczeniu z Borussii Dortmund. W 2009 roku wypożyczono go do Strømsgodset IF. W 2012 grał w Starcie.
Kariera reprezentacyjna.
W 2006 roku Pedersen zanotował jeden występ w reprezentacji Norwegii. Było to 29 stycznia 2006 w przegranym 0:5 towarzyskim meczu ze Stanami Zjednoczonymi.

</doc>
<doc id="1630587" url="https://pl.wikipedia.org/wiki?curid=1630587" title="Peperomia prostrata">
Peperomia prostrata

Peperomia prostrata – gatunek rośliny z rodziny pieprzowatych. Pochodzi z dżungli Ameryki Południowej (Ekwador). W Polsce jest czasami uprawiana przez hobbystów jako ozdobna roślina pokojowa.
Charakterystyka.
Jest epifitem. W swojej ojczyźnie rośnie w puszczy tropikalnej na drzewach. Ma wiszące pędy i bardzo drobne, grube i mięsiste liście z wyraźnie widocznym charakterystycznym rysunkiem. Posiada najdrobniejsze liście wśród uprawianych gatunków peperomii. Rośnie dość szybko, około 10 cm rocznie.
Uprawa.
Gatunek trudny w uprawie, ale przy pewnej wprawie i staraniu możliwy do utrzymania w warunkach mieszkaniowych.

</doc>
<doc id="1630588" url="https://pl.wikipedia.org/wiki?curid=1630588" title="The Essential (album Sandry)">
The Essential (album Sandry)



</doc>
<doc id="1630592" url="https://pl.wikipedia.org/wiki?curid=1630592" title="Kraina traw">
Kraina traw

Kraina traw – kanadyjsko-brytyjski dramat z 2005 roku na podstawie powieści Mitcha Cullina.
Fabuła.
Jeliza-Rose jest małą samotną dziewczynką. Jej matka umarła z powodu przedawkowania narkotyków. Jeliza razem z ojcem wyrusza do domu, gdzie mieszkała babcia. Tam zastają dwie osoby: Dell – kobietę, która zajmuje się mumifikacją zwłok, a także jej brata Dickensa, który postawił sobie za zadanie zabicie rekina. Jeliza-Rose zaczyna uciekać w swój własny świat.

</doc>
<doc id="1630597" url="https://pl.wikipedia.org/wiki?curid=1630597" title="Kardynałowie z nominacji Klemensa III">
Kardynałowie z nominacji Klemensa III

Papież Klemens III (1187-1191) w ciągu swego krótkiego pontyfikatu mianował co najmniej 24 nowych kardynałów. 17 z nich pochodziło z Rzymu lub okolic, w tym wielu z rzymskich rodzin arystokratycznych. W ten sposób Klemens III, sam również rzymianin, dokonał całkowitej zmiany struktury Świętego Kolegium, które od tej pory na kilka dziesięcioleci zostało zdominowane przez rzymian. Dzięki temu doszło do ściślejszego związania z kurią papieską rzymskiej elity, która w XII wieku często stawała w opozycji do papieży.
Nominacja kardynalska dla Niccolo Scolari, bratanka Klemensa III, to jeden z pierwszych tego rodzaju udokumentowanych przypadków papieskiego nepotyzmu.

</doc>
<doc id="1630599" url="https://pl.wikipedia.org/wiki?curid=1630599" title="Jerry Stiller">
Jerry Stiller

Jerry Stiller, właśc. Gerald Isaac Stiller (ur. 8 czerwca 1927 w Nowym Jorku, zm. 11 maja 2020 tamże) – amerykański komik i aktor komediowy.
Życiorys.
Urodził się w Brooklynie w rodzinie pochodzenia żydowskiego, jako pierwsze z czworga dzieci Williama i Belli. Jego ojciec, z zawodu kierowca autobusu, był synem imigrantów z Galicji. Jego matka urodziła się w Polsce.
Przez wiele lat występował ze swoją żoną Anne Mearą w bardzo popularnym w latach 60. i 70. duecie komediowym „Stiller and Meara”. Największą popularność przyniosła mu rola Arthura Spoonera w serialu komediowym "Diabli nadali", którą grał od pierwszego do ostatniego odcinka w latach 1998–2007.
Był ojcem aktorów Bena Stillera i Amy Stiller.

</doc>
<doc id="1630600" url="https://pl.wikipedia.org/wiki?curid=1630600" title="Everlasting Love (album)">
Everlasting Love (album)

Everlasting Love – album kompilacyjny niemieckiej piosenkarki Sandry wydany w 1988 roku przez Virgin Records.
Ogólne informacje.
Wydawnictwo było drugą kompilacją Sandry, tym razem przeznaczoną jedynie na rynek anglojęzyczny. Składało się z wybranych utworów z poprzednich trzech studyjnych płyt artystki oraz remiksu piosenki „Everlasting Love”, który był wydany także na singlu i promował kompilację. Album ukazał się pod koniec 1988 roku jedynie w Wielkiej Brytanii, Ameryce Północnej i Australii, jednak nie wszedł na żadne listy sprzedaży.

</doc>
<doc id="1630602" url="https://pl.wikipedia.org/wiki?curid=1630602" title="Hilary Hankiewicz">
Hilary Hankiewicz

Hilary Hankiewicz (ur. 3 lipca 1834 w Schodnicy, zm. 1 września 1899 w Krakowie) – profesor rachunkowości państwowej Uniwersytetu Jagiellońskiego. "doctor honoris causa" UJ. Należał do najbliższych współpracowników prof. Juliana Dunajewskiego podczas pełnienia przez niego funkcji ministra skarbu Austro-Węgier. Kawaler Orderu Leopolda
Urodził się w rodzinie greckokatolickiej, ojciec Szymon był proboszczem w miejscowości Byków. Po uzyskaniu matury w 1853 w gimnazjum we Lwowie zapisał się na Wydział Prawa Uniwersytetu Lwowskiego. W 1856 przeniósł się na Uniwersytet Wiedeński uzyskując tam absolutorium. Od 1857 pracował w Dyrekcji Skarbu. Decyzją ministerialną z 21 maja 1865 od 1 czerwca został mianowany sekretarzem Uniwersytetu Jagiellońskiego, kierownikiem Kancelarii. Pełnił on swoje funkcje w Krakowie do 31 stycznia 1881, kiedy to odszedł do wiedeńskiego Ministerstwa Skarbu zostając radcą. Dnia 31 grudnia 1870 wniósł Hilary Hankiewicz podanie o udzielenie veniam legendi (nie posiadając doktoratu) z zakresu nauki rachunkowości ogólnej i rządowej. Kolegium Profesorów na referentów wybrało Juliana Dunajewskiego i Maksymiliana Zatorskiego, a ci 28 stycznia 1871 przedstawili swoją pozytywną recenzję. Wykład habilitacyjny na temat: „O potrzebie nauki rachunkowości rządowej z historycznym poglądem na rachunkowość rządową w Europie” odbył się 18 lutego 1871 r. Zatwierdzenie habilitacji przez Ministerstwo 
Wyznań i Oświaty nosi datę 6 kwietnia 1871. Jako docent wykładał lekko ponad 10 lat, 1 września 1880 r. objął jako profesor, nadzwyczajną katedrę nauki rachunkowości 
państwowej, z której zrezygnował z końcem 1881 r. Senat Akademicki Uniwersytetu Jagiellońskiego, w uznaniu zasług Hilarego Hankiewicza dla uczelni nadał mu na podstawie wniosku uchwalonego przez Kolegium Profesorów Wydziału Prawa doktorat honoris causa. Z jego inicjatywy Rozpoczęto porządkowanie, katalogowanie, tworzenie inwentarzy akt epoki staropolskiej jak i współczesnych dokumentów, czyli registratury Uniwersytetu Jagiellońskiego. Pracami tymi zostały objęte również kancelarie wydziałowe.
Pochowany na Cmentarzu Rakowickim w Krakowie (kwatera Fa, płd.-zach.). W kaplicy Matki Bożej Bolesnej w kościele Franciszkanów znajduje się poświęcona mu tablica.

</doc>
<doc id="1630608" url="https://pl.wikipedia.org/wiki?curid=1630608" title="Sprawa Sharky’ego (film)">
Sprawa Sharky’ego (film)

Sprawa Sharky’ego – amerykański kryminał z 1981 roku na podstawie powieści Williama Diehla pod tym samym tytułem.
Fabuła.
Sierżant Tom Sharky jest policjantem z wydziału narkotykowego. Zostaje wplątany w strzelaninę, co doprowadza do jego degradacji. Sharky zajmuje się sprawą morderstwa prostytutki i jej „opiekuna”. Do realizacji zadania tworzy tzw. „maszynę” – zespół ludzi, którzy zajmują się najgorszymi i najbardziej ohydnymi sprawami, których nie chcieli podjąć się policjanci. Odkrywają, że za morderstwem stoi mafioso Victor. Próbują zdobyć informacje od prostytutki Dominoe, ale później zostaje ona zamordowana...
Nagrody i nominacje.
Złote Globy 1981

</doc>
<doc id="1630609" url="https://pl.wikipedia.org/wiki?curid=1630609" title="Ilmari Salminen">
Ilmari Salminen

Ilmari R. Salminen (ur. 21 września 1902 w Elimäki, zm. 5 stycznia 1986 w Kouvoli) – fiński lekkoatleta, biegacz długodystansowy, mistrz olimpijski i dwukrotny mistrz Europy.
Salminen rozpoczął międzynarodową karierę na mistrzostwach Europy w 1934 w Turynie, gdzie zdobył złoty medal w biegu na 10 000 metrów i brązowy w biegu na 5000 metrów. Podczas igrzysk olimpijskich w 1936 w Berlinie był jednym z faworytów na obu tych dystansach. Zwyciężył w biegu na 10 000 metrów, wyprzedzając swego rodaka Arvo Askolę o 0,2 sekundy. W finale biegu na 5000 metrów zajął jednak dopiero 6. miejsce, ponieważ został potrącony, gdy prowadził, i upadł na bieżnię.
18 lipca 1937 w Kouvoli Salminen ustanowił rekord świata w biegu na 10 000 metrów wynikiem 30:05,6, a także 9w tym samym biegu) rekord świata w biegu na 6 mil czasem 29:08,04. Obronił tytuł mistrzowski w biegu na 10 000 metrów na mistrzostwach Europy w 1938 w Paryżu, a po następnym sezonie zakończył wyczynowe uprawianie lekkiej atletyki.

</doc>
<doc id="1630615" url="https://pl.wikipedia.org/wiki?curid=1630615" title="Wyłuszczenie kończyny">
Wyłuszczenie kończyny

Wyłuszczenie kończyny – zabieg chirurgiczny polegający na odcięciu części lub całej kończyny na poziomie stawu, bez przecinania kości. Powierzchnia stawowa pokryta chrząstką tworzy kikut. Z części miękkich natomiast tworzy się płaty pokrywające kikut. Wyłuszczenia dokonuje się przy usuwaniu tkanki bardzo blisko stawu. Kikut po wyłuszczeniu może stwarzać gorsze niż po amputacji z przecięciem kości warunki do zastosowania protezy.

</doc>
<doc id="1630616" url="https://pl.wikipedia.org/wiki?curid=1630616" title="Abu Muslim al-Churasani">
Abu Muslim al-Churasani

Abu Muslim al-Churasani, arab. أبو مسلم الخراساني (pełne imię: Abu Muslim Abd ar-Rahman Ibn Muslim al-Churasani), ur. ok. 718/719, zm. 12 lutego 755 w Al-Anbarze – najważniejszy przywódca rewolucji abbasydzkiej, po jej zwycięstwie sprawujący w imieniu Abbasydów na wpół niezależne rządy w Chorasanie i wschodnich prowincjach kalifatu.
Nie znamy prawdziwego imienia ani pochodzenia Abu Muslima, który przeszedł do historii pod swoim rewolucyjnym pseudonimem, mającym jednoczyć jego zwolenników. Początki jego antyumajjadzkiej działalności związane są z Kufą, gdzie miał zetknąć się z członkami haszimijji, walczącymi o władzę rodziny Proroka. W ramach haszimijji został wysłannikiem Abbasydów do Chorasanu, gdzie przedsięwziął masową kampanię nawróceń na egalitarną wersję islamu, nie czyniącą różnicy pomiędzy Arabami i innymi ludami. Sukces tej kampanii pozwolił Abu Muslimowi na obalenie rządów namiestnika Umajjadów Nasra Ibn Sajjara w 747, przy czym sprzyjał mu fakt, że jednocześnie w prowincji miała miejsce rewolta arabskich Jemenitów. Po opanowaniu Chorasanu siły Abu Muslima zalały Iran, by pod koniec sierpnia 749 zdobyć Kufę i ogłosić kalifem Abbasydę As-Saffaha (749–754). Pomimo tego, że zawdzięczali mu władzę, Abbasydzi nie zamierzali tolerować na wpół niezależnych rządów Abu Muslima we wschodnich prowincjach kalifatu. W lutym 755 następca As-Saffaha, Al-Mansur (754–775), doprowadził do śmierci Abu Muslima. Wkrótce Abu Muslim stał się legendarną postacią, do której odwoływali się różni antyarabscy albo nawet antyislamscy rebelianci, tacy jak Sunbad, Ustad, Mukanna, czy Babak. Z biegiem czasu kult jego osoby nabrał także cech mesjanistycznych. Stał się również bohaterem perskiej i tureckiej epiki oraz ludowej tradycji Uzbeków i Turkmenów.
Życiorys.
Pochodzenie i młodość.
Nie znamy jego prawdziwego imienia. Imię w formie Abu Muslim Abd ar-Rahman Ibn Muslim al-Churasani pojawiało się na jego monetach w czasie gdy był namiestnikiem Chorasanu w latach 751–754. Jednak gdyby było ono prawdziwe, wskazywałoby na to, że mamy do czynienia z muzułmaninem, synem muzułmanina i oczywiście ojcem muzułmanina. Występuje tutaj związek jedynie z Chorasanem, a nie z plemieniem lub klanem, jak to było ówcześnie przyjęte. Jak na to wskazywał M.A. Shaban, takie imię to po prostu idealny rewolucyjny slogan, mający jednoczyć wszystkich muzułmańskich mieszkańców Chorasanu. W tej kwestii pouczający jest dialog, jaki miał odbyć się pomiędzy Abu Muslimem a wysłannikiem umajjadzkiego namiestnika Nasra Ibn Sajjara: „[Wysłannik]: Kim jesteś? [Abu Muslim]: Jestem Abd ar-Rahman Ibn Muslim. [Wysłannik]: Skąd pochodzisz? [Abu Muslim]: Jestem człowiekiem muzułmanów; nie należę do żadnego plemienia z wyłączeniem innego; mój ojciec zginął w obcym kraju; skorzystałem z pomocy niejednego człowieka, co stało się przedmiotem plotek; ale moje pochodzenie to islam, moje poparcie ma rodzina Mahometa i podążam właściwą ścieżką wraz z tymi którzy są ze mną”.
Jak pisał już Ibn at-Tiktaka (zm. 1310): „Co do jego pochodzenia, było ono przedmiotem wielkiej niezgody i próba jego wyczerpującego prześledzenia jest czymś bezowocnym”. W źródłach pojawia się absurdalna liczba imion Abu Muslima oraz ich wariantów, a co się z tym wiąże także plemion, miejsc i ludów z których miał pochodzić. Niemal na pewno był jednak Irańczykiem, być może wywodzącym się z niższych warstw dawnej sasanidzkiej szlachty. W sumie należy uznać, że to sam Abu Muslim sprawił, iż jego pochodzenie pozostawało tajemnicą, jednak „to co właściwie i doskonale wyraża przyjęte przez niego pełne imię (Abu Muslim Abd ar-Rahman Ibn Muslim) to egalitarny rewolucyjny ideał oraz charakterystyczny obraz irańskiego konwertyty par excellence”.
Większość źródeł zgadza się co do tego, że Abu Muslim dorastał w Kufie, która była wówczas głównym ośrodkiem niepokojów skierowanych przeciwko Umajjadom. Opisy jego pierwszych poczynań są często sprzeczne ze sobą, ale można je także uznać za uzupełniające się nawzajem. Wiąże się go z kufickim cechem rymarzy i innymi organizacjami rzemieślników na kufickim rynku, z których większość była pozbawionymi pełnych praw mawali (niearabskimi muzułmanami) o radykalnym nastawieniu antyumajjadzkim i antyarabskim. Wskazuje się także na jego powiązania z radykalnymi grupami szyickimi (ghulat) i niemal pewne związki z plemieniem Idżl, które w tym okresie stało się ostoją radykalnego szyizmu i perskiego resentymentu. Wszystkie te związki budują obraz nieustającego aktywisty, rozgoryczonego arabską dominacją i zaangażowanego w różne rodzaje antyumajjadzkiej aktywności.
Na czele haszimijji.
Przełomowym momentem w życiu Abu Muslima było spotkanie w kufickim więzieniu członków haszimijji, którzy dążyli do obalenia władzy Umajjadów i zaprowadzenia rządów rodziny Proroka (Haszymitów). Związki z plemieniem Idżl zaprowadziły Abu Muslima do przywódcy haszimijji, Bukajra Ibn Mahana. W roku 743/744 udał się z pielgrzymką do Mekki i nawiązał kontakt z Abbasydami, by później wyruszyć do Chorasanu już jako ich wysłannik na te tereny. Na miejscu Abu Muslim spotkał się z chłodnym przyjęciem miejscowego lidera haszimijji, Sulajmana Ibn Kasira, jego jednoznaczne poparcie dla Abbasydów było także niezgodne z wizją następcy Bukajra Ibn Mahana, Abu Salamy al-Challala, który w zgodzie z tradycją ruchu chciał walczyć ogólnie o władzę wybrańca ("ar-riza") z rodu Haszymitów, ostateczne rozstrzygnięcie co do jego osoby pozostawiając na czas po zwycięstwie nad Umajjadami.
Abu Muslim odwołał się bezpośrednio do chorasańskich mas ludowych, zapoznanych z haszimijją przynajmniej od czasów działalności Chidasza (zm. ok. 737), i przystąpił do ich nawracania na islam. Liczba przeciągniętych przez niego na stronę haszimijji muzułmańskich konwertytów szybko rosła, a wraz z tym umacniała się także jego pozycja wewnątrz ruchu. Zawarł tymczasowe porozumienie z Sulajmanem Ibn Kasirem i 8 czerwca 747 otwarcie wystąpił przeciwko Umajjadom, rozwijając czarne sztandary Abbasydów w osadzie Sikazandż, położonej na zachód od stolicy Chorasanu, Marwu. Sytuacja sprzyjała mu o tyle, że prowincja była wstrząsana walkami pomiędzy arabskimi ugrupowaniami plemiennymi Jemenitów i Kajsytów, przy czym umajjadzki namiestnik Nasr Ibn Sajjar należał do tych drugich. Przez siedem miesięcy Abu Muslim pozostawał w swoim obozie, dokąd napływały rzesze jego nowych zwolenników, podczas gdy sparaliżowany rewoltą Jemenitów, Nasr Ibn Sajjar miał niewielkie możliwości podjęcia jakichś działań przeciwko niemu. Piszący ponad stulecie później Abu Hanifa Dinawari (zm. 896) opisywał zwolenników Abu Muslima w następujących słowach: „Wszyscy zgodnie farbowali swą odzież na czarno. Malowali również do połowy drewniane maczugi [...] Przybywali ci ludzie na koniach, osłach lub piechotą, poganiając swoje osły okrzykiem «Charro Marwan!», nazywając osły imieniem Marwana, kpiąc sobie z [kalifa] Marwana Ibn Muhammada, a było tych ludzi 100 tys.”.
Oprócz Irańczyków Abu Muslimowi udało się przyciągnąć do siebie także wielu niezadowolonych z rządów Umajjadów miejscowych Arabów i ostatecznie zawarł sojusz z zamieszkującymi Chorasan Jemenitami z plemienia Azd. Przyjmując ludzi do swojej armii, rozdzielał ich pomiędzy poszczególne oddziały podług imion ich ojców i nazw miejscowości, z których pochodzili, co oznaczało koniec umajjadzkiego rejestru ("diwan"), w którym wojsko składało się jedynie z Arabów, dzielonych według ich plemion. Odtąd wszyscy byli po prostu Chorasańczykami, zaś cała prowincja znalazła się w stanie wrzenia. Po odparciu ataku Nasra Ibn Sajjara 15 grudnia 747 Abu Muslim zajął Marw, podczas gdy umajjadzki namiestnik zbiegł do Niszapuru. Nasr Ibn Sajjar wysyłał do kalifa rozpaczliwe prośby o przysłanie posiłków, które jednak nie doczekały się żadnego odzewu, gdyż Marwan był zajęty tłumieniem powstania syryjskich Arabów. Latem 748 siły rebeliantów zajęły Tus, a jesienią Niszapur. W październiku padł Rej. W listopadzie Nasr Ibn Sajjar zmarł śmiercią naturalną w Sawe.
Na pograniczu z Iranem pojawiły się oddziały namiestnika Iraku Jazida Ibn Umara, jednak w lutym/marcu 749 zostały one pokonane przez dowódcę Abu Muslima, Kahtabę Ibn Szabiba, w bitwie w rejonie Isfahanu. Wkrótce syn Kahtaby, Hasan zajął Hamadan i buntownicy rozpoczęli oblężenie Nahawandu, który padł pod koniec czerwca 749. Iran znajdował się teraz pod kontrolą Abu Muslima, który przystąpił do bezlitosnej kampanii eliminacji potencjalnych rywali we własnych szeregach, pozbywając się większości historycznych przywódców haszimijji, na czele z Sulajmanem Ibn Kasirem. W przeddzień historycznego zwycięstwa 27 sierpnia Kahtabę znaleziono martwego nad brzegami Eufratu i jego śmierć pozostała niewyjaśniona. Dwa dni później jego syn Hasan wkroczył do Kufy.
Niedługo przed upadkiem Kufy dotychczasowy przywódca Abbasydów Ibrahim Ibn Muhammad zginął z rozkazu Marwana. Tymczasem po zdobyciu miasta będącego tradycyjnym centrum haszimijji przed rebeliantami stanęło zadanie wyboru własnego kalifa. Kufa miała długie tradycje popierania Alidów, ku którym skłaniał się także Abu Salama al-Challal. Po dwóch miesiącach wyczekiwania ostatecznie Abu Muslim i jego Chorasańczycy doprowadzili jednak do obwołania kalifem Abu al-Abbasa z rodu Abbasydów, który przyjął tytuł As-Saffah (749–754). Jego uroczyste zaprzysiężenie odbyło się 28 listopada 749.
W czasach Abbasydów.
Podczas kampanii w Iraku Abu Muslim pozostał w Chorasanie i to tam złożył przysięgę lojalności wobec as-Saffaha. Pomimo proalidzkich sympatii Abu Salamy nowy kalif „był nadal chętny, lub prawdopodobnie zobligowany, do pozostawienia go jako wezyra”, którym to tytułem, rozumianym w jego pierwotnym, koranicznym sensie osobistego doradcy i powiernika władcy, przywódca haszimijji posługiwał się już wcześniej. W rzeczywistości As-Saffah był zdecydowany jak najszybciej pozbyć się Abu Salamy, nie śmiał jednak działać bez porozumienia z Abu Muslimem i w tym celu wysłał do niego swojego brata Abu Dżafara. Abu Muslim nie tylko nie czynił przeszkód, ale sam przysłał najemnego mordercę, który zabił wezyra Abbasydów w lutym 750.
Abu Muslim sprawował absolutną władzę we wschodnich prowincjach kalifatu, gdzie w sposób dowolny mianował urzędników. Abu Dżafar po powrocie do swojego brata ostrzegł go, że ten nie będzie prawdziwym kalifem, tak długo jak będzie żył Abu Muslim. Ten w 751 stłumił szyickie powstanie, które wybuchło w Bucharze pod wodzą Szarika Ibn Szajcha al-Mahriego, zaś wkrótce potem jego dowódca, Zijad Ibn Salih, wspólnie z Karłukami pokonał siły chińskiego generała w bitwie nad rzeką Tałas, przy czym „epizod ten na całe wieki wyznaczył granice między światem chińskim a muzułmańskim”. W roku 753 Zijad Ibn Salih, zachęcany do tego przez As-Saffaha, zbuntował się przeciwko Abu Muslimowi. Kiedy jednak doszło do starcia, żołnierze tego pierwszego przeszli na stronę namiestnika Chorasanu. Zijad zginął, zaś Abu Muslim ze zdobytych dokumentów dowiedział się o wrogich zamiarach Abbasydów wobec niego.
As-Saffah zmarł w czerwcu 754 i władzę po nim przejął jego brat Abu Dżafar, który przyjął tytuł Al-Mansur (754–775). Wyzwanie rzucił mu jednak jego wuj i namiestnik Syrii, Abd Allah Ibn Ali, który pokonał armię Hasana Ibn Kahtaby. Władzę Al-Mansura uratował Abu Muslim, który w listopadzie 754 pobił Abd Allaha Ibn Alego pod Nusaybin. Była to jego ostatnia przysługa oddana Abbasydom, ponieważ Al-Mansur nie zamierzał tolerować jego na wpół niezależnych rządów we wschodnich prowincjach kalifatu. Mogło się wydawać, że Abu Muslim ze swoją potężną chorasańską armią nie stoi wcale na straconej pozycji w zbliżającej się nieuchronnie konfrontacji z kalifem, lecz jego problemem była zapuszczająca coraz silniejsze korzenie idea prawowitej władzy Abbasydów, której należy się posłuszeństwo – idea, za której zwycięstwo sam odpowiadał. W lutym 755 Al-Mansur zaprosił go do swojego pałacu w Al-Haszimijja w Al-Anbarze i tam podstępnie zgładził.
Dziedzictwo.
Najtrwalszym dziedzictwem Abu Muslima była przemiana arabskiego imperium Umajjadów w uniwersalne muzułmańskie państwo Abbasydów. Po swojej śmierci stał się legendarną postacią, do której odwoływali się różni antyarabscy albo nawet antyislamscy rebelianci, tacy jak Sunbad, Ustad, Mukanna, czy Babak. Z biegiem czasu kult jego osoby nabrał cech mesjanistycznych i różne ruchy, takie jak Rawandijja, Barkukijja czy Abu Muslimijja zaczęły głosić jego imamat lub wręcz boskość oraz powrót na końcu czasów. Abu Muslim stał się także bohaterem perskiej i tureckiej epiki oraz folkloru Uzbeków i Turkmenów, jak również górali Dagestanu. Jest bezpośrednio wiązany z Bektaszijją.

</doc>
<doc id="1630619" url="https://pl.wikipedia.org/wiki?curid=1630619" title="Poduszka (ujednoznacznienie)">
Poduszka (ujednoznacznienie)

oraz

</doc>
<doc id="1630620" url="https://pl.wikipedia.org/wiki?curid=1630620" title="Zasiłek celowy">
Zasiłek celowy

Zasiłek celowy - jest świadczeniem z pomocy społecznej przyznawanym na ściśle określony cel: na część lub całość pokrycia kosztów zakupu żywności, leków i leczenia, opału, odzieży, niezbędnych przedmiotów użytku domowego, drobnych remontów i napraw w mieszkaniu, a także kosztów pogrzebu.
Osobom bezdomnym i innym osobom nie posiadającym dochodu oraz możliwości uzyskania świadczeń zdrowotnych może być przyznany zasiłek celowy na pokrycie części lub całości wydatków na świadczenia zdrowotne.
Zasiłek celowy może być przyznany również w formie biletu kredytowanego.
Zasiłek celowy może być przyznany również w celu realizacji postanowień kontraktu socjalnego. Wówczas może być wypłacany niezależnie od dochodu, przez okres do 2 miesięcy od dnia, w którym osoba objęta kontraktem socjalnym, w trakcie jego realizacji, stała się osobą zatrudnioną.
Zasiłek celowy na pokrycie wydatków powstałych w wyniku zdarzenia losowego.
Świadczenie to może być przyznane osobie albo rodzinie, które poniosły straty w wyniku zdarzenia losowego. W takim przypadku może być przyznany niezależnie od dochodu i może nie podlegać zwrotowi.
Zasiłek celowy na pokrycie wydatków związanych z klęską żywiołową lub ekologiczną.
Świadczenie to może być przyznane osobie albo rodzinie, które poniosły straty w wyniku klęski żywiołowej lub ekologicznej. W takim przypadku może być przyznany niezależnie od dochodu i może nie podlegać zwrotowi.
Specjalny zasiłek celowy.
Świadczenie może być przyznane w szczególnie uzasadnionych przypadkach osobie albo rodzinie o dochodach przekraczających kryterium ustawowe - w wysokości nieprzekraczającej odpowiednio kryterium dochodowego osoby samotnie gospodarującej lub rodziny. Świadczenie to nie podlega zwrotowi.
Zasiłek celowy na zasadach zwrotu.
Świadczenie to może być przyznane w szczególnie uzasadnionych przypadkach osobie albo rodzinie o dochodach przekraczających kryterium dochodowe, ale pod warunkiem zwrotu części lub całości kwoty zasiłku.
Kryterium dochodowe w ustawie o pomocy społecznej.
Zasiłek celowy jest przyznawany osobom samotnie gospodarującym nieprzekraczającym kryterium dochodowego dla osób samotnie gospodarujących - 701 zł, lub osobom w rodzinie nie przekraczającym kryterium dochodowego na osobę w rodzinie - 528 zł. (Dz. U. z 2019r., poz. 1507) 
Rada gminy, w drodze uchwały, może podwyższyć kwoty uprawniające do zasiłków okresowego i celowego.

</doc>
<doc id="1630621" url="https://pl.wikipedia.org/wiki?curid=1630621" title="Sergiusz Hessen">
Sergiusz Hessen

Sergiusz Hessen (ur. 16 sierpnia 1887 w Ust-Sysolsku, zm. 2 czerwca 1950 w Łodzi) – polski i rosyjski pedagog i filozof.
Życiorys.
Dzieciństwo spędził przeważnie na wsi i w Odessie, a do gimnazjum uczęszczał w Petersburgu, dokąd przyjechał mając dziewięć lat. Wychował się z trzema przyrodnimi braćmi, gdyż jego ojciec ożenił się powtórnie.
Po zdaniu egzaminu dojrzałości w roku 1905 studiował na Uniwersytecie we Fryburgu, a po otrzymaniu doktoratu „summa cum laude” w 1909 roku zamieszkał w Petersburgu. W latach 1914–1917 oraz 1921–1923 wykładał filozofię na Petersburskim Uniwersytecie Państwowym, a od 1917 do 1921 roku w Tomsku. Od 1923 roku przebywał w Niemczech i Czechosłowacji, a od 1935 w Polsce. Do 1939 roku był profesorem Wolnej Wszechnicy Polskiej. W latach 1945–1950 był profesorem historii pedagogiki Uniwersytetu Łódzkiego.
Stworzył własny system pedagogiki kultury, pomimo że był pod wpływem filozofii niemieckiej. System ten został przedstawiony w głównym dziele Hessena "Podstawy pedagogiki". Zakładał on poszukiwanie dróg kształtowania osobowości uczniów poprzez szerokie wykorzystanie dóbr kultury. Celem było przezwyciężenie anomii i heteronomii, tak aby uczeń uzyskał pełnię autonomii manifestującej się w twórczości.

</doc>
<doc id="1630622" url="https://pl.wikipedia.org/wiki?curid=1630622" title="Lenny">
Lenny

Lenny – amerykański film biograficzny z 1974 roku zrealizowany na podstawie sztuki Juliana Barry’ego. Jest to historia kontrowersyjnego komika Lenny’ego Bruce’a.
Nagrody i nominacje (wybrane).
Oscary za rok 1974
Złote Globy 1974
MFF w Cannes 1974
Nagrody BAFTA 1977

</doc>
<doc id="1630623" url="https://pl.wikipedia.org/wiki?curid=1630623" title="José Perácio">
José Perácio

José Perácio Berjun (ur. 2 listopada 1917 w Nova Lima, zm. 10 marca 1977 w Rio de Janeiro) – brazylijski piłkarz występujący na pozycji napastnika, reprezentant Brazylii w latach 1938–1940, brązowy medalista Mistrzostw Świata 1938.
Kariera klubowa.
Karierę zaczynał w 1932 roku w Villa Nova AC z rodzinnego miasta. Później grał w Botafogo FR (1937-1940) i CR Flamengo (1941-1949). Z Villa Nova zwyciężał w Campeonato Mineiro (1933-35), z Flamengo w Campeonato Carioca (1942-44). Karierę kończył w 1951 roku w Canto do Rio FC.
Kariera reprezentacyjna.
W latach 1938–1940 zaliczył 6 oficjalnych występów w reprezentacji Brazylii, w których zdobył 4 gole. Podczas Mistrzostw Świata 1938, na których Brazylia wywalczyła brązowy medal, wystąpił w 4 meczach i strzelił 3 bramki

</doc>
<doc id="1630631" url="https://pl.wikipedia.org/wiki?curid=1630631" title="Hubertus von Schönebeck">
Hubertus von Schönebeck

Hubertus von Schönebeck - doktor filozofii, urodzony w 1947 roku, jeden z propagatorów i współczesnych przedstawicieli antypedagogiki. 
Odbył studia w zakresie nauk prawnych, koncentrując się na recepcji myśli prawnej, prawie konstytucyjnym i historii prawa europejskiego. Po ukończeniu studiów pracował w szkole podstawowej jako nauczyciel, był wychowawcą klasy i pełnił funkcję męża zaufania.
W latach 1976-1978 prowadził naukowy projekt badawczy nad możliwością komunikacji pedagogicznej z dziećmi. W związku z badaniami studiował także ruch praw dziecka w USA i konsultował swoją koncepcję postpedagogicznej komunikacji z Carlem Rogersem twórcą psychoterapii zorientowanej na klienta. 
Od 1976 do 1980 opierając się na doświadczeniach i rezultatach swoich badań rozwijał postmodernistyczną filozofię i etykę "Amication". W 1978 wspólnie z Jansem Ekkehardem Bonte stworzył koncepcję "Przyjaźni z dziećmi", po raz pierwszy w świecie łączącą postpedagogiczną teorię i praktykę. W 1980 podczas manifestacji pokoju w Munster proklamował "Niemiecki Manifest Dziecięcy", czyli spis praw dla młodych ludzi inspirowany ruchem praw dziecka.
W 1985 stworzył trening samostanowienia formułę seminarium opartego na dynamice grupowej służącego rozwijaniu odpowiedzialności za samego siebie.
Od 1978 pracuje jako oficjalny propagator Stowarzyszenia "Przyjaźni z dziećmi" oraz idei "Amication" wyjaśniającej zasady samoakceptacji oraz życia wolnego od manipulacji wychowawczej; prowadzi wykłady i spotkania w środowiskach uniwersyteckich, szkołach i ośrodkach kształcenia w Niemczech i za granicą, a także prowadzi seminaria poświęcone postpedagogicznej komunikacji.
Jest autorem książek i wydawnictw o tematyce postpedagogicznej.

</doc>
<doc id="1630632" url="https://pl.wikipedia.org/wiki?curid=1630632" title="Zasiłek stały">
Zasiłek stały

Zasiłek stały – forma pieniężnego świadczenia z pomocy społecznej. Jest to świadczenie obligatoryjne, które przysługuje na podstawie art. 37 ustawy o pomocy społecznej.
Zasiłek stały przysługuje:
Kwota zasiłku nie może być niższa niż 30 zł miesięcznie i wyższa niż 645 zł.
Wydanie decyzji o przyznaniu lub odmowie przyznania świadczenia wymaga przeprowadzenia wywiadu środowiskowego (rodzinnego) przez pracownika socjalnego. Świadczenie to jest zadaniem zleconym gminie, finansowanym z budżetu państwa.
W przypadku zbiegu uprawnień do zasiłku stałego i renty socjalnej, świadczenia pielęgnacyjnego lub dodatku z tytułu samotnego wychowywania dziecka i utraty prawa do zasiłku dla bezrobotnych na skutek upływu ustawowego okresu jego pobierania, zasiłek stały nie przysługuje.

</doc>
<doc id="1630642" url="https://pl.wikipedia.org/wiki?curid=1630642" title="Romeu Pellicciari">
Romeu Pellicciari

Romeu Pellicciari (ur. 26 marca 1911 w Jundiaí, zm. 15 lipca 1971 w São Paulo) – brazylijski piłkarz występujący na pozycji napastnika, reprezentant Brazylii w latach 1938–1940, brązowy medalista Mistrzostw Świata 1938.
Kariera.
Największe sukcesy odnosił w Palestra Itália (późniejsze SE Palmeiras) i Fluminense FC. Z Palestra Itália zwyciężał w Campeonato Paulista, z Fluminense w Campeonato Carioca. Podczas MŚ 38 wystąpił w czterech meczach i strzelił 3 bramki (jedną Polsce).

</doc>
<doc id="1630643" url="https://pl.wikipedia.org/wiki?curid=1630643" title="Amerykański przyjaciel">
Amerykański przyjaciel

Amerykański przyjaciel – niemiecko-francuski kryminał z 1977 roku na podstawie powieści Patricii Highsmith "Gra Ripleya".
Fabuła.
Jonathan Zimmerman jest niemieckim ramiarzem. Mieszka z żoną i dzieckiem w Hamburgu. Dowiaduje się, że ma białaczkę. Przekonany, że wkrótce umrze postanawia zabezpieczyć przyszłość swojej rodziny. Wtedy poznaje Toma Ripleya – fałszerza dzieł sztuki, który składa mu ofertę. Jonathan ma zabić na zlecenie francuskiego gangstera.

</doc>
<doc id="1630646" url="https://pl.wikipedia.org/wiki?curid=1630646" title="Judo na Letniej Uniwersjadzie 2009">
Judo na Letniej Uniwersjadzie 2009

Judo na Letniej Uniwersjadzie 2009 odbędzie się w dniach 7 – 11 lipca w hali BG Fair - Hall 3 w Belgradzie. 
BG Fair - Hall 3 oddalona jest od wioski akademickiej o 4,5km.
Do rozdania będzie 18 kompletów medali. Po 9 zarówno w konkurencjach męskich jak i żeńskich.

</doc>
<doc id="1630648" url="https://pl.wikipedia.org/wiki?curid=1630648" title="Manifest Komunistyczny">
Manifest Komunistyczny



</doc>
<doc id="1630650" url="https://pl.wikipedia.org/wiki?curid=1630650" title="Hans-Jürgen Gundelach">
Hans-Jürgen Gundelach

Hans-Jürgen Gundelach (ur. 29 listopada 1963) – niemiecki piłkarz występujący na pozycji bramkarza.
Kariera.
Gundelach zawodową karierę rozpoczynał w 1984 roku w Eintrachcie Frankfurt z Bundesligi. W tych rozgrywkach zadebiutował 24 listopada 1984 w wygranym 3:1 meczu z FC Schalke 04. W 1988 roku zdobył z klubem Pucharu Niemiec, po pokonaniu w jego finale 1:0 VfL Bochum. W ciągu pięciu lat w barwach Eintrachtu rozegrał w sumie 87 spotkań.
W 1989 roku Gundelach odszedł do zespołu FC Homburg, również grającego w Bundeslidze. Pierwszy ligowy mecz zaliczył tam 28 lipca 1989 roku przeciwko Bayerem Uerdingen (0:3). W 1990 roku spadł z drużyną do 2. Bundesligi. W Homburgu występował jeszcze przez dwa lata. W sumie zagrał tam w 98 meczach.
W 1992 roku Gundelach przeniósł się do pierwszoligowego Werderu Brema. Zadebiutował tam 24 października 1992 w wygranym przez Werder 3:1 ligowym pojedynku z Bayernem Monachium. W 1993 roku zdobył z klubem po mistrzostwo Niemiec. Rok później wygrał z nim rozgrywki Pucharu Niemiec, a w 1995 roku wywalczył z Werderem wicemistrzostwo Niemiec. Przez pięć dla Werderu zagrał 9 razy. W 1997 roku zakończył karierę.

</doc>
<doc id="1630651" url="https://pl.wikipedia.org/wiki?curid=1630651" title="Hans-Jurgen Gundelach">
Hans-Jurgen Gundelach



</doc>
<doc id="1630657" url="https://pl.wikipedia.org/wiki?curid=1630657" title="Garcilaso de la Vega">
Garcilaso de la Vega

Garcilaso de la Vega (ur. ok. 1501 w Toledo, zm. 14 października 1536 w Le Muy) – poeta hiszpański. Był równocześnie dworzaninem cesarza Karola V Habsburga i rycerzem walczącym u jego boku. Wprowadził do poezji hiszpańskiej włoskie metrum. Był twórcą zwrotki o nazwie lira, która później stała się bardzo popularna w poezji hiszpańskiej. 
Na jego twórczość składają się:
W roku 1543, już po jego śmierci na polu walki, ukazał się w druku zbiór jego utworów.
Przez długi czas w tłumaczeniu na język polski znanych było zaledwie kilka pojedynczych utworów de la Vegi. Pierwszego kompletnego przekładu wszystkich 38 "Sonetów" hiszpańskiego poety dokonał w 2021 r. Czesław Ratka.

</doc>
<doc id="1630658" url="https://pl.wikipedia.org/wiki?curid=1630658" title="Likwidator">
Likwidator



</doc>
<doc id="1630662" url="https://pl.wikipedia.org/wiki?curid=1630662" title="Przechodki Wielkie">
Przechodki Wielkie

Przechodki Wielkie – położona na wysokości około 498 m przełęcz pomiędzy masywem Sokolicy i Przechodnim Wierchem. Rejon przełęczy porasta las świerkowo-jodłowy, w którym występuje modrzew polski. W 1894 r. Józef Zubrzycki pisał: "„...zdaje się, jest to jedyne oprócz Tatr, pewne miejsce, gdzie to drzewo liczniej dziko występuje”." Stwierdzono tutaj również w 1981 występowanie rzadkiej w Polsce chronionej rośliny – pluskwicy europejskiej.
Do lat 30. XX wieku istniał szlak turystyczny, biegnący od „Gospody Pienińskiej”, lewym brzegiem Dunajca, przez Małe Przechodki i Przechodki Wielkie do ujścia Pienińskiego Potoku, dalej na Górę Zamkową. Było to dość popularne przed wojną przejście. Szlak ten wytyczony przez księdza Gadowskiego, od 1926 zwany „Skalną Percią”, został zamknięty z chwilą utworzenia Pienińskiego Parku Narodowego w 1932 r. Istniejące na obydwu tych przełęczach polanki zarosły już lasem.

</doc>
<doc id="1630663" url="https://pl.wikipedia.org/wiki?curid=1630663" title="Sławomir Kowalewski (piosenkarz)">
Sławomir Kowalewski (piosenkarz)



</doc>
<doc id="1630665" url="https://pl.wikipedia.org/wiki?curid=1630665" title="Ptak o kryształowym upierzeniu">
Ptak o kryształowym upierzeniu

Ptak o kryształowym upierzeniu (, ) – włosko-zachodnioniemiecki dreszczowiec typu giallo w reżyserii Dario Argento na podst. powieści "The Screaming Mimi" Fredrika Browna, jednak informacja na ten temat nie została ujęta w jego czołówce. W roku 1971 był także nominowany do Nagrody im. Edgara Allana Poego jako najlepszy film pełnometrażowy.
W Polsce film miał swoją premierę 31 października 2008 roku na antenie stacji Ale Kino!.
Obsada.
Źródło.
Opis fabuły.
Rzym. Amerykański pisarz – Sam mieszka wraz ze swoją dziewczyną, modelką Giulią, w budynku przeznaczonym do rozbiórki. W noc poprzedzającą wyjazd pary do USA Sam jest świadkiem brutalnej napaści na pracownicę okolicznej galerii przez ubranego na czarno mężczyznę. Samowi udaje się wezwać pomoc i odratować młodą kobietę, jednak – z uwagi, iż jest jedynym świadkiem zbrodni – zostaje zmuszony do pozostania na terenie Włoch. Początkowo zirytowany tym faktem, wkrótce popada w obsesję, a jego celem staje się rozwikłanie zawikłanej sytuacji; niecodzienna napaść ma bowiem związek z zabójstwami młodych miejscowych dziewcząt. Im bardziej Sam pogłębia się śledztwie, tym większe niebezpieczeństwo grozi jemu i Giulii.

</doc>
<doc id="1630666" url="https://pl.wikipedia.org/wiki?curid=1630666" title="The Bird with the Crystal Plumage">
The Bird with the Crystal Plumage



</doc>
<doc id="1630669" url="https://pl.wikipedia.org/wiki?curid=1630669" title="5 (FIVE)">
5 (FIVE)

5 (FIVE) – czwarty album studyjny zespołu Berryz Kōbō, wydany 10 września 2008 roku. Premiera wydawnictwa w Korei Południowej odbyła się 17 września 2008 roku. Album osiągnął 11 pozycję w rankingu Oricon, sprzedał się w nakładzie egzemplarzy.
Lista utworów.
Utwory zostały napisane i skomponowane przez Tsunku (oprócz #9).

</doc>
<doc id="1630671" url="https://pl.wikipedia.org/wiki?curid=1630671" title="Getting Any?">
Getting Any?



</doc>
<doc id="1630673" url="https://pl.wikipedia.org/wiki?curid=1630673" title="Hukowa Skała">
Hukowa Skała

Hukowa Skała – niezbyt wysoka (ok. 470 m n.p.m.) turnia skalna, zamykająca Pieniński Przełom Dunajca, na południowym zboczu Długiego Gronika (569 m), w Pieninkach, na obszarze Pienińskiego Parku Narodowego (PPN). W tym miejscu 40-metrowa, niemal pionowa ściana opada do doliny Dunajca. Nazwa pochodzi od donośnego, głośnego echa odbijającego się od tutejszych skał. W czasie spływu Dunajcem dawni turyści dokonywali tradycyjnych wystrzałów z pistoletów, a nawet moździerzy. Anonimowy autor w 1880 pisał: „Tutaj to wyróżnia się Hukowa Skała, która się odznacza tym, że echo wystrzału dziewięć razy odbija się o grzbiety Pienin”.
Zbudowana jest z wapieni rogowcowych serii pienińskiej, a jej urwiska porasta grupa reliktowych sosen. W drugiej połowie XIX wieku nazwą Hukowa Skała określano również inne skały pod Bystrzykiem z drugiej strony Dunajca. Po jej zachodniej stronie znajduje się Hukowa Dolinka. Z rzadkich w Polsce roślin na Hukowej Skale i w Hukowej Dolince występuje oman wąskolistny.

</doc>
<doc id="1630674" url="https://pl.wikipedia.org/wiki?curid=1630674" title="Hércules de Miranda">
Hércules de Miranda

Hércules de Miranda ("Hércules", ur. 2 lipca 1912 w Guaxupé, zm. 3 września 1982 w Rio de Janeiro) – brazylijski piłkarz, napastnik. Brązowy medalista MŚ 38.
Największe sukcesy odnosił we Fluminense FC, gdzie grał w latach 1935-1942. Pięciokrotnie zwyciężał w Campeonato Carioca (1936, 1937, 1938, 1940 i 1941). Podczas MŚ 38 wystąpił w dwóch pierwszych meczach Brazylii w turnieju (m.in. z Polską).

</doc>
<doc id="1630675" url="https://pl.wikipedia.org/wiki?curid=1630675" title="Kids Return">
Kids Return



</doc>
<doc id="1630678" url="https://pl.wikipedia.org/wiki?curid=1630678" title="Katastrofa lotu Eastern Air Lines 401">
Katastrofa lotu Eastern Air Lines 401

Katastrofa lotu Eastern Air Lines 401 – katastrofa lotnicza, która wydarzyła się 29 grudnia 1972 roku. Samolot Lockheed L-1011 TriStar (nr rej. N310EA) linii lotniczych Eastern Air Lines (lot nr 401), lecący z Nowego Jorku do Miami rozbił się na bagnach Everglades. W katastrofie zginęło 101 osób ze 176 znajdujących się na pokładzie.
Przebieg lotu.
Samolot i załoga.
Maszyna wystartowała z Nowego Jorku do Miami o godzinie 21:20. Zaledwie 4-miesięcznym Lockheedem L-1011 TriStar dowodził kapitan Bob Loft, pilot z ponad trzydziestoletnim stażem, drugim pilotem był Albert Stockstill, a mechanikiem pokładowym Don Repo. Na pokładzie było 163 pasażerów i 13 członków załogi.
Katastrofa.
Około 23:30 maszyna podchodziła do lądowania w Miami. Piloci wypuścili podwozie. Za sterami siedział drugi pilot, a mechanik pokładowy sprawdzał listę kontrolną. Kapitan dostrzegł, że nie zaświeciła się kontrolka zablokowania przednich kół. Ponowna próba schowania i wysunięcia podwozia dała taki sam rezultat. Piloci nie byli pewni, czy przednia goleń jest zablokowana. Po zgłoszeniu, kontrolerzy polecili wzbić się na 2000 stóp i utrzymywać wysokość, krążąc na obszarze obok lotniska do czasu rozwiązania problemu. Mechanik zapalił wszystkie światła ostrzegawcze w kabinie, aby sprawdzić, czy działają. Kontrolka nie zapaliła się. Cała załoga w kokpicie skoncentrowała się na poszukiwaniu usterki, zaniedbując pilotowanie samolotu. Kapitan próbował wyciągnąć żarówkę, lecz nie był jej w stanie dosięgnąć. Nakazał Stockstillowi włączyć autopilota i spróbować wyciągnąć żaróweczkę. Samolot miał najnowszy komputer, pilot zaprogramował go na lot na odpowiedniej wysokości. W końcu udało mu się wypiąć żarówkę, jednak mechanik pokładowy nie mógł stwierdzić, czy jest przepalona. Oddał ją drugiemu pilotowi, aby podłączył ją ponownie, co mu się jednak nie udało. Zirytowany kapitan nakazał mechanikowi pokładowemu zejście pod kokpit do luku z urządzeniami elektronicznymi, do tak zwanej „piekielnej dziury”. Na ścianie pod drzwiami do kabiny pilotów znajdowała się szybka, przez którą powinno było być widać mechanizm przedniego podwozia. Było jednak tam zbyt ciemno, albowiem piloci nie włączyli oświetlenia. Kontroler zauważył, że wysokość rejsowa samolotu spadła do 270 metrów. Uznał to za błąd pomiaru radarowego i nakazał wykonać skręt w lewo. Samolot kierując się na zachód, oddalił się od lotniska. Polujący na bagnach myśliwi widzieli go przelatującego bardzo nisko. Piloci nie zareagowali na sygnalizację znacznej zmiany wysokości, nie słyszeli jej pochłonięci problemem podwozia. Zorientowali się, że są tuż nad ziemią dopiero na chwilę przed uderzeniem. Samolot rozbił się po zahaczeniu silnikiem nr 1 o powierzchnię bagien Everglades.
Czekanie na pomoc.
Bagno zgasiło ogień pożaru, lecz 20 ton paliwa ciągle rozpływało się po powierzchni, tworząc zagrożenie eksplozji na wypadek choćby jednej iskry. Wiele osób odniosło poważne obrażenia. Osoby lżej poszkodowane starały się pomóc ciężej rannym. Mężczyzna, który wówczas polował na bagnie i zobaczył wybuch, podpłynął na miejsce katastrofy i przystąpił do udzielania ofiarom pierwszej pomocy. To dzięki niemu helikopter ratunkowy szybko zlokalizował miejsce katastrofy i sprowadził na miejsce ślizgacz z pierwszymi ratownikami. Zagrożeniem dla pasażerów były zwierzęta żyjące na bagnie, takie jak aligatory czy węże. Kapitana załogi odnaleziono żywego, lecz zmarł jeszcze na miejscu, drugi pilot zginął w momencie katastrofy. Obaj mechanicy pokładowi zostali przewiezieni o świcie wraz z pozostałymi ocalałymi do szpitali w Miami.
Przyczyny.
Przyczyną katastrofy było przekroczenie minimalnej wysokości zniżania i doprowadzenie do zderzenia z powierzchnią bagnistą. Czynnikami mającymi wpływ na przebieg katastrofy były również: niewłaściwy podział obowiązków w kabinie (CRM – Crew Resource Management) i niedoskonałości w procesie szkolenia załogi (w tym szczególnie w zakresie obsługi autopilota).
Odrzutowiec był praktycznie nowym, całkowicie sprawnym samolotem. Po katastrofie sprawdzone zostały jego stery, silniki, urządzenia oraz układy elektryczne i hydrauliczne. Niektóre elementy były w tak dobrym stanie, że komisja śledcza oddała je przewoźnikowi do ponownego użycia. System autopilota został zainstalowany w innym samolocie, który skierowano na tę samą trasę. Autopilot utrzymywał lot na wysokości 2000 stóp. Kontrola lotów, mimo iż znała pułap, szybkość i położenie samolotu, zajęta była sprowadzaniem na ziemię innej maszyny z uszkodzonym podwoziem. Ówczesne przepisy nie nakazywały kontrolerom informowania załóg samolotów o zbyt niskim pułapie. Samolot wyposażony był w alarm dźwiękowy ostrzegający o zmianie wysokości o 70 m. Alarm ten rozległ się przy stanowisku mechaników pokładowych, którzy byli w tym czasie pod kabiną pilotów, podczas gdy sami piloci zajęci byli problemem żarówki. Błędem kapitana było to, że na czas usuwania usterki nie wyznaczył osoby z załogi kokpitu do kontrolowania parametrów lotu. NTSB stwierdziło również, że autopilot w przypadku potrącenia sterów przestaje działać bez wyraźnego ostrzeżenia, sygnalizując to jedynie zgaśnięciem małej tabliczki. Śledczy wiedząc, o której godzinie maszyna zaczęła obniżać pułap uznali, że podczas gdy kapitan wydawał mechanikowi polecenie zejścia pod kabinę, odwracając się musiał potrącić ster, co wystarczyło do wyłączania stabilizacji wysokości w autopilocie. W ciemnościach załoga zaaferowana poszukiwaniem przyczyn braku zablokowania przedniej goleni podwozia nie obserwowała przyrządów pokładowych i zbyt późno zauważyła, że samolot opada. Personel tych nowych wówczas samolotów wcześniej nie został poinformowany o automatycznym wyłączeniu autopilota po drobnym potrąceniu steru. Maszyna miała utrzymywać pułap 2000 stóp (600 metrów), a opadła na wysokość 30 metrów. Lampka przedniego podwozia nie zapaliła się z powodu przepalonej żarówki, a podwozie było prawidłowo zablokowane.
Po katastrofie wydano odpowiednie zalecenia w celu zapobiegania tego typu sytuacjom. Jedno z nich brzmi:
„Kontrolerzy lotów mają obowiązek ostrzegać pilotów, gdy ich samolot zbliży się niebezpiecznie do ziemi.”
Zwrócono uwagę na właściwy podział obowiązków w kabinie pomiędzy poszczególnymi członkami załogi (niedopuszczenie do sytuacji, gdy nikt z załogi nie kontroluje parametrów lotu) i proces szkolenia załóg – aby załoga znała specyfikę pracy wszystkich urządzeń pokładowych samolotu.

</doc>
<doc id="1630680" url="https://pl.wikipedia.org/wiki?curid=1630680" title="Lista meczów reprezentacji Polski w piłce nożnej mężczyzn (od 2001)">
Lista meczów reprezentacji Polski w piłce nożnej mężczyzn (od 2001)

Kompletny wykaz oficjalnych spotkań międzypaństwowych reprezentacji Polski w piłce nożnej mężczyzn, rozegranych od roku 2001. Zestawienie wszystkich oficjalnych spotkań międzypaństwowych reprezentacji Polski prowadzone jest od 26 sierpnia 1997 przez Polski Związek Piłki Nożnej.
Lata 2021–2030.
Dane częściowo na podstawie – "Encyklopedia piłkarska Fuji" – tomy 2, 14, 16 i 20, Katowice 1991–1997
Mecze nieuznawane za oficjalne przez PZPN wyróżniono numerem porządkowym z literą N.
Skróty: e – eliminacje, ME – mistrzostwa Europy, MŚ – mistrzostwa świata, LN – Liga Narodów UEFA, IO – igrzyska olimpijskie, am. – reprezentacja amatorska, ol. – reprezentacja olimpijska, k. – rzuty karne, * – mecz odbył się na neutralnym terenie, ** – miejsce planowane, mecz nie odbył się, NF – mecze nieuznawane przez FIFA.

</doc>
<doc id="1630686" url="https://pl.wikipedia.org/wiki?curid=1630686" title="Willi Tillmans">
Willi Tillmans

Willi Tillmans (ur. 20 listopada 1888 w Düsseldorfie, zm. 1985 w Hagen) – niemiecki malarz pejzażysta.
Studiował w Akademii Sztuk Pięknych w Düsseldorfie pod kierunkiem Eugena Dückera. Malował przede wszystkim pejzaże, które wiernie oddawały naturę, jego prace odznaczały się bogatą kolorystyką i stosowaniem efektów świetlnych. Najchętniej wykonywał obrazy techniką olejną i akwarelą.

</doc>
<doc id="1630687" url="https://pl.wikipedia.org/wiki?curid=1630687" title="Stefan Machaj">
Stefan Machaj

Stefan Machaj (ur. 29 września 1964 w Głogowie) – polski piłkarz grający na pozycji obrońcy.
W latach 1983–1996 rozegrał w I lidze 349 meczów i strzelił 32 gole. Wraz ze Śląskiem Wrocław zdobył w 1987 roku Puchar Polski – w finałowym spotkaniu z GKS Katowice wystąpił w podstawowym składzie, a w serii rzutów karnych zdobył bramkę. W sezonie 1990/1991, będąc piłkarzem Zagłębia Lubin, został mistrzem Polski. Reprezentował również barwy m.in. Pogoni Szczecin i izraelskiego Hapoelu Jerozolima.

</doc>
<doc id="1630689" url="https://pl.wikipedia.org/wiki?curid=1630689" title="Woda emska">
Woda emska



</doc>
<doc id="1630690" url="https://pl.wikipedia.org/wiki?curid=1630690" title="1st Chō Berryz">
1st Chō Berryz

 – pierwszy album studyjny zespołu Berryz Kōbō, wydany 7 lipca 2004. Album osiągnął 18 pozycję w rankingu Oricon, sprzedał się w nakładzie egzemplarzy.

</doc>
<doc id="1630692" url="https://pl.wikipedia.org/wiki?curid=1630692" title="Białe Skały (Pieniny)">
Białe Skały (Pieniny)

Białe Skały (749 m) – szczyt w głównej grani Pieninek w Pieninach Właściwych, położony na obszarze Pienińskiego Parku Narodowego. Nazwy Białe Skały używa również Józef Nyka w przewodniku „Pieniny”. Na niektórych natomiast mapach szczyt ten podpisywany jest jako Sutrówka.
Góra położona jest w zachodniej części Pieninek, pomiędzy Bajków Groniem (716 m) a Ociemnym Wierchem (740 m). Na północ odbiega ze szczytu boczny grzbiet rozgałęziający się na dwie części. Na północ biegnie odnoga kulminująca w Łupiskach (659 m), następnie opadająca do doliny Krośnicy, ku północnemu wschodowi biegnie zaś grzbiet Wudyki z Zimną Skałką (612 m) opadający do doliny Dunajca. Północne zbocza są dość łagodne, ale na południu stromy, skalisty stok schodzi w dolinę Pienińskiego Potoku. Partie szczytowe porasta las, jednak nieco niżej stoki pokrywają liczne polany – na wschód od szczytu znajduje się Kurnikówka, od której na północ leży polana Pieninki, natomiast na wspomnianym bocznym grzbiecie – między innymi Stolarzówka.
W zboczu Białych Skał, powyżej doliny Krośnicy, znajduje się jaskinia – Borsucza Jama.
Przez szczyt przechodzi znakowany na niebiesko pieszy szlak turystyczny zwany Sokolą Percią.

</doc>
<doc id="1630693" url="https://pl.wikipedia.org/wiki?curid=1630693" title="Odra Chobienia">
Odra Chobienia



</doc>
<doc id="1630696" url="https://pl.wikipedia.org/wiki?curid=1630696" title="Latynizacja McCune'a-Reischauera">
Latynizacja McCune'a-Reischauera



</doc>
<doc id="1630697" url="https://pl.wikipedia.org/wiki?curid=1630697" title="Lazurek">
Lazurek

Lazurek, gołąb lodowy jest jedną z najstarszych ras gołębi. Prawdopodobnie istnieje od około 200 lat. Należy do grupy barwnych. Najpierw została wyhodowana na Śląsku odmiana gładkonoga, potem w Saksonii i Turyngii pojawiły się gołębie łapciate. Występuje w 6 odmianach barwnych. Jego nazwa pochodzi od koloru.

</doc>
<doc id="1630699" url="https://pl.wikipedia.org/wiki?curid=1630699" title="Las Sołtysowicki">
Las Sołtysowicki

Las Sołtysowicki – niewielki kompleks leśny położony w północno-wschodniej części Wrocławia. Południowy skrawek tego lasu nazywany jest również Parkiem Sołtysowickim.
Las położony jest pomiędzy osiedlami:
Jest to las komunalny, tzn. w zarządzie Urzędu Miejskiego Wrocławia. Powierzchnia lasu wynosi 22 ha (21,7 ha). Położony jest na lewym brzegu rzeki Widawa. Las dzieli się wyraźnie na część południową i północną. Obie części są połączone najbardziej wysuniętym na wschód pasem lasu. Południowa część stanowi zwarty kompleks, natomiast północna to pas lasu biegnący od wschodu wzdłuż obwałowań rzeki Widawa, a następnie skręcający na zachód, i ciągnący się, aż do terenów byłego poligonu należącego niegdyś do Wyższej Szkoły Oficerskiej Wojsk Lądowych im. gen. Tadeusza Kościuszki we Wrocławiu. Pomiędzy częścią południową a północną, zlokalizowano ogródki działkowe. Las przecina ulica Sołtysowicka, która biegnie do mostu Sołtysowickiego i dalej przez Biskupice Widawskie ulica Starodębowa do Pawłowic.
Fragment południowej części lasu, położony najbliżej osiedla Sołtysowice, ma charakter parkowy. Znajdują się tu ruiny grodu z XIII–XIV wieku, pozostałości po fosie okalającej gród i trzy niewielkie stawy. Przy nich też zlokalizowano miejsca do wypoczynku, z możliwością rozpalenia ognisk.
W lesie znajdują się również pomniki przyrody:
Pod względem składu gatunkowego można wyróżnić tu dwie części lasu o różniącym się drzewostanie:
W lesie znajduje się także kilka okresowo wysychających zbiorników wodnych.

</doc>
<doc id="1630701" url="https://pl.wikipedia.org/wiki?curid=1630701" title="Towarzystwo Wychowawczo - Oświatowe &quot;Przyszłość&quot;">
Towarzystwo Wychowawczo - Oświatowe &quot;Przyszłość&quot;



</doc>
<doc id="1630703" url="https://pl.wikipedia.org/wiki?curid=1630703" title="Deep Red">
Deep Red



</doc>
<doc id="1630704" url="https://pl.wikipedia.org/wiki?curid=1630704" title="Koszarzyska (Pieniny)">
Koszarzyska (Pieniny)

Koszarzyska – położona na wysokości 821–880 m n.p.m. przełęcz i polana pienińska na północnym zboczu Trzech Koron (982 m), w grani biegnącej z ich szczytu w kierunku Zamkowej Góry (779 m), na południe od Ostrego Wierchu (851 m). Położona w Masywie Trzech Koron, w Pieninach Właściwych, na obszarze Pienińskiego Parku Narodowego (PPN). Nazwa pochodzi od wołoskiego słowa koszar oznaczającego przenośną zagrodę dla owiec i jest często spotykana w nazewnictwie podhalańskim. W gwarze ludowej wymawiana była jako "„Kosarzyska”."
Polana ma ok. 250 m długości, w południowej części wspina się na strome stoki Trzech Koron (982 m). Ciekawe widoki na Małe Pieniny i Beskid Sądecki. Dawniej na polanie Kosarzyska można było spotkać koszary z owcami – stąd nazwa polany. Dziś na polanie nie prowadzi się wypasu owiec, ale w celu zachowania bioróżnorodności, łąkę kosi się nieregularnie, co 2–3 lata. W północnej części polany znajduje się oddzielające Trzy Korony od Ostrego Wierchu siodło o wysokości 821 m i skrzyżowanie szlaków turystycznych: niebieskiego i zielonego. Na tablicy informacja, że dawniej polana była czasami koszona, a siano do wioski z wielkim trudem znoszono na plecach. Na polanie i w jej otoczeniu rośnie silnie trująca ciemiężyca zielona, wrotycz baldachogroniasty (złocień podbaldachowy), a kwiaty odwiedzane są przez motyle niepylaka mnemozynę i pazia żeglarza.
W 2009 r. na polanie Koszarzyska odłowiono nowe dla Pienin gatunki chrząszczy z rodziny stonkowatych: "Aphthona pygmaea", "Longitarsus monticola", "Phyllotreta armoraciae".
Polana znajduje się w granicach wsi Sromowce Niżne, w województwie małopolskim, w powiecie nowotarskim, w gminie Czorsztyn.
Szlaki turystyki pieszej.
Na polanie znajduje się skrzyżowanie 2 szlaków:

</doc>
<doc id="1630707" url="https://pl.wikipedia.org/wiki?curid=1630707" title="My Chem">
My Chem



</doc>
<doc id="1630709" url="https://pl.wikipedia.org/wiki?curid=1630709" title="Nieustraszeni zabójcy wampirów">
Nieustraszeni zabójcy wampirów



</doc>
<doc id="1630710" url="https://pl.wikipedia.org/wiki?curid=1630710" title="U-1059">
U-1059

U-1059 – niemiecki okręt podwodny (U-Boot) typu "VII F" z okresu II wojny światowej. Okręt wszedł do służby w 1943.
Historia.
Okręt odbywał szkolenie w 5. Flotylli (maj – grudzień 1943), 1 stycznia 1944 wcielony do 12. Flotylli jako okręt bojowy.
W marcu 1944 wyruszył z ładunkiem torped dla U-Bootów działających na Dalekim Wschodzie. Na Atlantyku miał uzupełnić paliwo z podwodnego zaopatrzeniowca U-488, jednak rozszyfrowanie przez aliantów wiadomości radiowej o spotkaniu spowodowało wysłanie przeciwko nim grupy okrętów do zwalczania okrętów podwodnych.
U-1059 został wykryty i zatopiony 19 marca 1944 na południowy zachód od Wysp Zielonego Przylądka bombami głębinowymi przez samoloty Grumman Avenger i Wildcat z lotniskowca eskortowego USS "Block Island". Załoga okrętu, zaskoczona podczas kąpieli w morzu, zdołała jednak zestrzelić jednego z Avengerów. W wyniku bombardowania i spowodowanego nim wybuchu amunicji zginęło 47 członków załogi U-Boota, 8 (wśród nich ranny dowódca) zostało wyłowionych przez niszczyciel "USS Corry".

</doc>
<doc id="1630711" url="https://pl.wikipedia.org/wiki?curid=1630711" title="Biała Skała (Bystrzyk)">
Biała Skała (Bystrzyk)

Biała Skała – skała na zboczu Kaczego w Małych Pieninach, położona przy Drodze Pienińskiej i zamykająca od wschodu wylot Pienińskiego Przełomu. Jest bardzo dobrze widoczna nawet z mostu w Krościenku. Wznosi się na wysokość około 665 m n.p.m. i zbudowana jest z wapieni rogowcowych serii pienińskiej. Od strony Drogi Pienińskiej ma wysokość względną około 130 m i jest bardzo stroma, niemal pionowa. Przed II wojną światową było wyznakowane turystyczne, bardzo strome wejście na jej szczyt prowadzące przez las od strony północnej na przełączkę pomiędzy Bystrzykiem a Białą Skałą. Obecnie szlak ten nie istnieje.
Przy Białej Skale znajduje się przeprawa promowa przez Dunajec Nowy Przewóz oraz jeden z Pawilonów Pienińskiego Parku Narodowego. Ciekawa flora. U podnóży Białej Skały na wysokości 480 m n.p.m. rośnie m.in. bardzo rzadki w Polsce gatunek rośliny – przetacznik pokrzywolistny.

</doc>
<doc id="1630714" url="https://pl.wikipedia.org/wiki?curid=1630714" title="MCR">
MCR



</doc>
<doc id="1630715" url="https://pl.wikipedia.org/wiki?curid=1630715" title="U-1060">
U-1060

U-1060 – niemiecki okręt podwodny (U-Boot) typu "VII F" z okresu II wojny światowej. Okręt wszedł do służby w 1943. Jedynym dowódcą był Oblt. Herbert Brammer.
Historia.
Wcielony do 5. Flotylli w celach szkoleniowych; odbył 6 krótkich patroli bojowych, brak bliższych informacji o ich przebiegu, można przypuszczać, że miały one na celu transport wyposażenia między bazami w Niemczech i Norwegii.
Pod koniec października 1944 wraz z U-864 wypłynął z zaopatrzeniem dla U-Bootów działających na Dalekim Wschodzie. Dwa dni później, tj. 27 października został zatopiony na Morzu Arktycznym na południe od Bronnoysund (Norwegia). Okręt, uszkodzony bombami głębinowymi i rakietami przez samolot Fairey Firefly (zestrzelił jeden z nich) i Barracuda z lotniskowca HMS "Implacable", dobiły samoloty typów Handley Page Halifax z 502 dywizjonu RAF i B-24 Liberator z czeskiego 311. dywizjonu Coastal Command.

</doc>
<doc id="1630716" url="https://pl.wikipedia.org/wiki?curid=1630716" title="Mirosława Grabarkiewicz">
Mirosława Grabarkiewicz

Mirosława Kazimiera Grabarkiewicz (ur. 13 września 1944 w Pleszewie) – polska pielęgniarka i polityk, posłanka na Sejm X kadencji.
Życiorys.
Ukończyła Medyczne Studium Zawodowe – Wydział Pielęgniarstwa w Inowrocławiu, po czym pracowała jako pielęgniarka w szpitalu w Nakle nad Notecią. W latach 1979–1983 studiowała zaocznie w Wyższej Szkole Pedagogicznej w Bydgoszczy, uzyskując tytuł zawodowy magistra pedagogiki.
Należy do Polskiego Towarzystwa Pielęgniarskiego. Od 1965 działała w Stronnictwie Demokratycznym, gdzie pełniła liczne funkcje partyjne: sekretarza (1976–1988) i przewodniczącej (1988–1991) Miejskiego Komitetu w Nakle nad Notecią, a także członka Prezydium Wojewódzkiego Komitetu w Bydgoszczy (1982–1991). Z rekomendacji tego ugrupowania zasiadała przez trzy kadencje w radzie narodowej dla Nakła nad Notecią (1978–1990).
W 1989 uzyskała mandat posłanki na Sejm X kadencji w okręgu chojnickim z puli SD – w II turze wygrała z dotychczasowym posłem Jerzym Wojciakiem. Zasiadała w Komisji Zdrowia. W wyborach w 1991 bezskutecznie próbowała wywalczyć reelekcję w okręgu bydgoskim. W 1997 bez powodzenia kandydowała do Sejmu z listy Unii Wolności jako przedstawicielka SD w tożsamym okręgu. Z listy lokalnych komitetów kandydowała do rady powiatu nakielskiego (2014) i do rady miejskiej (2018).

</doc>
<doc id="1630721" url="https://pl.wikipedia.org/wiki?curid=1630721" title="Berryz Kōbō Special Best Vol.1">
Berryz Kōbō Special Best Vol.1

 – pierwszy best-album zespołu Berryz Kōbō, wydany 14 stycznia 2009 roku. Osiągnął 11 pozycję w rankingu Oricon, sprzedał się w nakładzie egzemplarzy.

</doc>
<doc id="1630722" url="https://pl.wikipedia.org/wiki?curid=1630722" title="Diceratiidae">
Diceratiidae

Diceratiidae rodzina ryb z rzędu żabnicokształtnych (Lophiiformes). Występują na szelfie i stoku kontynentalnym w strefie tropikalnej i subtropikalnej Oceanu Atlantyckiego, Indyjskiego i zachodniego Pacyfiku. W odróżnieniu od pozostałych rodzin Ceratioidea u młodych osobników żeńskiego rodzaju również drugi promień płetwy grzbietowej jest silnie wydłużony.
Klasyfikacja.
Rodzaje zaliczane do tej rodziny :
"Bufoceratias" — "Diceratias"

</doc>
<doc id="1630724" url="https://pl.wikipedia.org/wiki?curid=1630724" title="Hulun Nuur">
Hulun Nuur



</doc>
<doc id="1630725" url="https://pl.wikipedia.org/wiki?curid=1630725" title="Tatjana Stiepowa">
Tatjana Stiepowa

Tatjana Stiepowa, ros. Татьяна Степовая (ur. 23 września 1965 w Krasnodarze) – rosyjska szachistka, arcymistrzyni od 1992 roku. W czasie swojej kariery występowała również pod nazwiskiem Stiepowa-Dianczenko.
Kariera szachowa.
Znaczące sukcesy szachowe zaczęła odnosić pod koniec lat 80. XX wieku. W 1988 r. zajęła II m. (za Iriną Lewitiną) w Soczi. Po rozpadzie Związku Radzieckiego należała do czołówki rosyjskich szachistek. W latach 1992, 1998 i 2000 trzykrotnie wystąpiła na szachowych olimpiadach, zdobywając cztery medale: srebrny (1998) i brązowy (2000) wraz z drużyną oraz złoty (1998, na IV szachownicy) i srebrny (1998, za wynik rankingowy) za wyniki indywidualne. Wielokrotnie startowała w finałach indywidualnych mistrzostw Rosji, m.in. dwukrotnie zdobywając srebrne medale (1995, 2003).
W 1995 r. zwyciężyła (wspólnie z Alisą Gallamową) w Rostowie nad Donem. W 2000 r. osiągnęła duży sukces, awansując do najlepszej czwórki pierwszych indywidualnych mistrzostw Europy kobiet, rozegranych w Batumi. W półfinale tego turnieju przegrała z Natalią Żukową i ostatecznie podzieliła III-IV miejsce (wspólnie z Mają Cziburdanidze). W 2001 r. w kolejnych mistrzostwach Europy (rozegranych w Warszawie zajęła VII miejsce. Również w 2001 r. wystąpiła w Moskwie w pucharowym turnieju o mistrzostwo świata, w I rundzie przegrała z Nishą Mohotą i odpadła z dalszej rywalizacji. W 2002 r. odniosła kolejne turniejowe zwycięstwo, zajmując I m. w Tallinnie, a w 2006 r. podzieliła I m. (wspólnie z Natalią Zdebską) w memoriale Jelizawiety Bykowej we Włodzimierzu nad Klaźmą.
Najwyższy ranking w dotychczasowej karierze osiągnęła 1 lipca 2001 r., z wynikiem 2451 punktów zajmowała wówczas 21. miejsce na światowej liście FIDE (oraz trzecie – za Alisą Gallamową i Jekatieriną Kowalewską – wśród rosyjskich szachistek).

</doc>
<doc id="1630727" url="https://pl.wikipedia.org/wiki?curid=1630727" title="Głowica gwinciarska">
Głowica gwinciarska

Głowica gwinciarska – zespół noży przeznaczonych do nacinania gwintów zamontowanych na chwytaku umożliwiającym rozsuwanie i zsuwanie się noży w celu nacinania gwintów na różnej średnicy materiału. Głowicą można nacinać gwinty zewnętrzne i rzadziej wewnętrzne. Warunkiem koniecznym do nacinania gwintów wewnętrznych jest odpowiednio duża średnica otworu lub stosuje się specjalną przystawkę do gwintowania. Tak jak w przypadku zwykłego nacinania gwintów, obroty głowicy sprzężone są z jej posuwem. Głowice stosuje się zazwyczaj przy masowej produkcji gwintów na automatach.
Podział.
Ze względu na sposób mocowania i kształt dzieli się je:
Z wyżej wymienionych największą trwałością odznaczają się głowice z nożami krążkowymi, ze względu na dłuższą krawędź skrawającą i większy naddatek na ostrzenie.
Ze względu na sposób pracy dzieli się je na głowice:

</doc>
<doc id="1630728" url="https://pl.wikipedia.org/wiki?curid=1630728" title="Andrzej Konopka (prawnik)">
Andrzej Konopka (prawnik)

Andrzej Konopka (ur. 22 lipca 1935 w Sokółce) – polski prawnik, sędzia, poseł na Sejm X kadencji.
Życiorys.
W latach 1955–1970 pracował w charakterze technika dentystycznego w Wałczu. W 1969 ukończył studia na Uniwersytecie Mikołaja Kopernika, uzyskując tytuł zawodowy magistra prawa. W latach 70. pracował jako aplikant, następnie orzekał jako asesor i sędzia. Był przewodniczącym Wydziału Cywilnego Sądu Powiatowego we Włocławku, wiceprzewodniczącym Sądu Rejonowego tamże i przewodniczącym Wydziału Rodzinnego tegoż sądu. W latach 80. zaczął orzekać w Sądzie Wojewódzkim we Włocławku, od 1985 był przewodniczącym jego Wydziału Karnego.
Od 1967 należał do Stronnictwa Demokratycznego, z ramienia którego przez dwie kadencje zasiadał w Miejskiej Radzie Narodowej Włocławka. W 1989 uzyskał mandat posła na Sejm kontraktowy w okręgu włocławskim. Był zastępcą przewodniczącego Komisji Sprawiedliwości, ponadto zasiadał w Komisji Nadzwyczajnej do zbadania działalności Ministerstwa Spraw Wewnętrznych. W 1990 zawiesił członkostwo w SD w związku z pracą w sądownictwie, pozostał jednak członkiem Klubu Poselskiego partii do końca kadencji. W 1991 nie ubiegał się o reelekcję.
Od 1990 do 1994 jako przedstawiciel sędziów wchodził w skład Krajowej Rady Sądownictwa. W 1993 został powołany na sędziego Sądu Najwyższego. Ponownie w KRS zasiadał w latach 1996–1998 jako osoba powołana przez prezydenta RP Aleksandra Kwaśniewskiego. Orzekał w SN do czasu przejścia w stan spoczynku, pełniąc później do 2007 obowiązki rzecznika dyscyplinarnego w tym sądzie.
W 1974 odznaczony Złotym Krzyżem Zasługi, a w 2005 Krzyżem Komandorskim Orderu Odrodzenia Polski.

</doc>
<doc id="1630730" url="https://pl.wikipedia.org/wiki?curid=1630730" title="Goryczuszka Wettsteina">
Goryczuszka Wettsteina

Goryczuszka Wettsteina, goryczka Wettsteina ("Gentianella germanica" (Willd.) Börner) – gatunek rośliny z rodziny goryczkowatych. 
Występowanie.
Występuje w środkowej i zachodniej Europie. W Polsce jest bardzo rzadka. Z rzadka występuje w Sudetach i na przyległych do nich terenach, w Karpatach Zachodnich i na Wyżynie Małopolskiej, osiągając w Polsce północno-wschodnią granicę zasięgu.
Biologia i ekologia.
Roślina jednoroczna lub dwuletnia. W Polsce kwitnie od maja do października. Przedprątne kwiaty zapylane są przez motyle i błonkówki. Rośnie na ubogich murawach, torfowiskach niskich, łąkach, górskich halach, pastwiskach, chętnie na glebach gliniastych na podłożu bezwapiennym.
Zagrożenia i ochrona.
W Polsce pod ścisłą ochroną gatunkową od 1946 roku. Umieszczona na polskiej czerwonej liście w kategorii DD (stopień zagrożenia nie może być określony).
Najbardziej zagrożona jest przez zanikanie naturalnych siedlisk, na których występuje.

</doc>
<doc id="1630731" url="https://pl.wikipedia.org/wiki?curid=1630731" title="Siedem Mnichów">
Siedem Mnichów

Siedem Mnichów () – grupa turni skalnych położonych na południowo-zachodnich zboczach Golicy, od strony Pienińskiego Przełomu Dunajca. Należą do słowackiej części Pienin zwanej Grupą Golicy, na obszarze PIENAP-u (słow. "Pieninský národný park"). Poszczególne ściany skalne dochodzą do 80 m wysokości.
Według ludowych podań, skały przedstawiają zamienionych w kamień występnych zakonników z Czerwonego Klasztoru, którzy wybierali się do mniszki mieszkającej po drugiej stronie rzeki w Facimiechu. Porastają je dobrze rozwinięte zespoły sucholubnej i ciepłolubnej roślinności.
Podnóżami Siedmiu Mnichów prowadzi szlak pieszy i ścieżka rowerowa ze Szczawnicy do Czerwonego Klasztoru (tzw. Droga Pienińska). Pieszo 2 godz.

</doc>
<doc id="1630732" url="https://pl.wikipedia.org/wiki?curid=1630732" title="Gentianella germanica">
Gentianella germanica



</doc>
<doc id="1630734" url="https://pl.wikipedia.org/wiki?curid=1630734" title="Jan Kościelniak">
Jan Kościelniak

Jan Kościelniak (ur. 14 czerwca 1936 w Poznaniu, zm. 5 lutego 2007) – polski inżynier i polityk, poseł na Sejm X kadencji.
Życiorys.
Ukończył studia na Wydziale Budownictwa Lądowego Politechniki Poznańskiej w 1959, uzyskując tytuł zawodowy magistra inżyniera budownictwa. Pracował w Poznańskim Przedsiębiorstwie Robót Inżynieryjnych oraz jako naczelny inżynier uzdrowiska w Kołobrzegu, gdzie był również przewodniczącym Powiatowego Komitetu Stronnictwa Demokratycznego. W 1967 podjął pracę w prezydium Wojewódzkiej Rady Narodowej w Szczecinie, w 1977 został dyrektorem Rejonowego Przedsiębiorstwa Gospodarki Komunalnej i Mieszkaniowej w Policach.
Bez powodzenia ubiegał się o mandat poselski w wyborach w 1985. W 1989 został wybrany na posła na Sejm kontraktowy w okręgu szczecińskim z puli SD. Zasiadał w Komisji Polityki Gospodarczej, Budżetu i Finansów, Komisji Polityki Przestrzennej, Budowlanej i Mieszkaniowej, Komisji Ochrony Środowiska, Zasobów Naturalnych i Leśnictwa i Komisji Samorządu Terytorialnego, Gospodarki Przestrzennej i Komunalnej. W 1991 nie uzyskał reelekcji z listy SD. Na początku lat 90. pełnił obowiązki dyrektora Banku Ochrony Środowiska w Szczecinie. W 1993 startował w wyborach parlamentarnych z listy KKW „Ojczyzna”, jednak mandatu również nie uzyskał.
W 1974 otrzymał Złoty Krzyż Zasługi, a w 1988 Krzyż Oficerski Orderu Odrodzenia Polski.
Pochowany na cmentarzu centralnym w Szczecinie.

</doc>
<doc id="1630735" url="https://pl.wikipedia.org/wiki?curid=1630735" title="Dai 2 Seichōki">
Dai 2 Seichōki

 – drugi album studyjny zespołu Berryz Kōbō, wydany 16 listopada 2005. Album osiągnął 19 pozycję w rankingu Oricon, sprzedał się w nakładzie egzemplarzy.

</doc>
<doc id="1630737" url="https://pl.wikipedia.org/wiki?curid=1630737" title="Głowa Cukru (Pieniny)">
Głowa Cukru (Pieniny)

Głowa Cukru – wapienna turnia w masywie Sokolicy w Pieninach. Jej nazwa pochodzi od tego, że swoim kształtem przypomina głowę cukru. Przed II wojną światową wytwarzano cukier w postaci bloków o kształcie zwanym głową cukru.
Głowa Cukru ma strzelisty kształt iglicy i opada do Dunajca gładką i wąską ścianą. W bezpośrednim jej sąsiedztwie znajduje się jeszcze druga turnia zwana Wilczą Skałą. Pomiędzy tymi turniami znajduje się miniaturowa dolinka wisząca nazywana przez górali Wilczym Spadem. Nazwa pochodzi od tego, że według podań górali do 60-metrowego urwiska tej dolinki spadł wilk goniący sarnę.
Wierzchołek Cukrowej Głowy wznosi się 190 m powyżej poziomu wody. Na niedostępnej półce znajduje się pojedyncze stanowisko bardzo rzadkiego w Polsce jałowca sabińskiego będącego polodowcowym reliktem. W otoczeniu rosną samotne sosny.
Skała jest niedostępna turystycznie, jest dobrze widoczna z Drogi Pienińskiej, oraz ze szczytu Sokolicy.

</doc>
<doc id="1630740" url="https://pl.wikipedia.org/wiki?curid=1630740" title="Chałchin-Goł">
Chałchin-Goł



</doc>
<doc id="1630742" url="https://pl.wikipedia.org/wiki?curid=1630742" title="Otto Serner">
Otto Serner

Otto Serner (ur. 10 kwietnia 1857 w Żaganiu, niem. "Sagan", zm. 9 czerwca 1929) – niemiecki malarz pejzaży, impresjonista.
Życiorys.
Studiował początkowo w Akademii Sztuk Pięknych w Berlinie, a w latach 1882–1886 w Kunstakademie w Düsseldorfie, gdzie był uczniem Eugena Dückera i Olafa Jernberga. Od 1897 mieszkał we Wrocławiu, później przeniósł się do Drezna. W poszukiwaniu natchnienia wyjeżdżał od 1885 do Włoch, by studiować intensywne światło południa. Za namową swojego mistrza Dückera malował również na Rugii, gdzie fascynowały go szczególnie naturalne formy krajobrazu i refleksy świetlne na falach morza. Później osiadł w Dreźnie, skąd na zlecenie ostatniego króla Saksonii wyjeżdżał studiować za granicę do Włoch i Grecji. Do jego ulubionych tematów należały widoki morza. Ostatnie lata życia spędził we wsi Cunnersdorf koło Jeleniej Góry.

</doc>
<doc id="1630746" url="https://pl.wikipedia.org/wiki?curid=1630746" title="4th Ai no nanchara shisū">
4th Ai no nanchara shisū

 – trzeci album studyjny zespołu Berryz Kōbō, wydany 1 sierpnia 2007 roku. Premiera wydawnictwa w Korei Południoej odbyła się 26 maja 2008 roku. Album osiągnął 14 pozycję w rankingu Oricon, sprzedał się w nakładzie egzemplarzy.

</doc>
<doc id="1630747" url="https://pl.wikipedia.org/wiki?curid=1630747" title="Slaven Belupo">
Slaven Belupo



</doc>
<doc id="1630749" url="https://pl.wikipedia.org/wiki?curid=1630749" title="Michael Mutzel">
Michael Mutzel

Michael Mutzel (ur. 27 września 1979 w Memmingen) – niemiecki piłkarz występujący na pozycji pomocnika. Obecnie jest zawodnikiem Karlsruher SC.
Kariera.
Mutzel jako junior grał w klubach SV Greimertshofen, TSG Thannhausen, FC Memmingen oraz FC Augsburg. W 1998 roku przeszedł do Eintrachtu Frankfurt. W barwach tego zespołu zadebiutował 6 lutego 2000 w przegranym przez jego zespół 0-1 pojedynku z SpVgg Unterhaching, rozegranym w ramach rozgrywek Bundesligi. Natomiast pierwszego gola w zawodowej karierze strzelił 9 lutego 2000 w ligowym spotkaniu z SC Freiburgiem, wygranym przez Eintracht 2-0. Przez cały sezon rozegrał cztery spotkania i zdobył jedną bramkę. W 2001 roku, po zajęciu przedostatniego, siedemnastego miejsce w lidze, spadł z klubem na zaplecze ekstraklasy.
W 2002 roku przeszedł do pierwszoligowego VfB Stuttgart. Pierwszy występ zanotował tam 7 sierpnia 2002 w meczu z Pucharu Intertoto ze Slavenem Belupo, wygranym przez jego zespół 1-0. Natomiast w rozgrywkach ligowych zadebiutował 17 sierpnia 2002 w zremisowanym 1-1 spotkaniu z Herthą BSC. Na koniec pierwszego w sezonu w Stuttgarcie, uplasował się z tamtejszym zespołem na drugim miejscu w lidze i został wicemistrzem Niemiec. W następnej edycji Bundesligi nie wystąpił ani razu.
W 2004 roku odszedł do drugoligowego Karlsruher SC. Od sezonu 2006/07 jest podstawowym zawodnikiem składu ekipy z Karlsruhe. W 2007 roku awansował z nią do ekstraklasy, a od sezonu 2009/10 ponownie występuje w drugiej lidze.

</doc>
<doc id="1630755" url="https://pl.wikipedia.org/wiki?curid=1630755" title="Anna Wittelsbach (Pfalz-Sulzbach)">
Anna Wittelsbach (Pfalz-Sulzbach)

Anna Christina Luiza Wittelsbach (ur. 5 lutego 1704 Sulzbach-Rosenberg – zm. 12 marca 1723 Turyn) – księżniczka Palatynatu-Sulzbach, księżna Sabaudii-Piemontu.
Córka księcia Palatynatu-Sulzbach Teodora i Maria Eleonora Hessen-Rotenburg-Rheinfels. Jej dziadkami byli: Christian i Amelia Nassau-Siegen oraz Wilhelm landgraf Hesji-Rheinfels-Rothenburg i Maria Anna hrabina zu Löwenstein.
15 marca 1722 roku wyszła za mąż za księcia Karola Emanuela III Sabudzkiego, syna króla Sardynii Wiktora Amadeusza II i Marii Anny Orleańskiej. Para miała tylko jednego syna, Vittorio Amedeo (ur. 7 marca 1723; zm. 11 sierpnia, 1725), księcia Aosta, który zmarł w dzieciństwie.
Anna Christina zmarła kilka dni po porodzie, w wieku 19 lat, niecały rok po ślubie.

</doc>
<doc id="1630762" url="https://pl.wikipedia.org/wiki?curid=1630762" title="Amdo">
Amdo

Amdo (tyb.: ཨ༌མདོ, Wylie: "a mdo", ZWPY: "Amdo"; ) – historyczny region Tybetu, obejmujący terytoria na wschód od Wyżyny Tybetańskiej i na południe od jeziora Kuku-nor. Obejmuje południową część dzisiejszej prowincji Qinghai i północno-wschodnią część Tybetańskiego Regionu Autonomicznego. Amdo jest krainą górzystą, położoną około 5000 m n.p.m.
Z prowincji Amdo pochodzi XIV Dalajlama, Tenzin Gjaco. 

</doc>
<doc id="1630767" url="https://pl.wikipedia.org/wiki?curid=1630767" title="Kanał Ulgi">
Kanał Ulgi

Zobacz też: Ulga

</doc>
