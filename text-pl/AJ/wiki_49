<doc id="1633057" url="https://pl.wikipedia.org/wiki?curid=1633057" title="Klasyfikacja klimatyczna włoskich gmin">
Klasyfikacja klimatyczna włoskich gmin

Klasyfikacja klimatyczna włoskich gmin została wprowadzona przez dekret prezydenta Republiki Włoskiej numer 412 z 26 sierpnia 1993, tabela A z późniejszymi zmianami i poprawkami: "Przepis wnoszący normy do projektowania, instalacji, eksploatacji i utrzymania instalacji termicznych w budynkach w celu ograniczenia zużycia energii, w spełnieniu atykułu 4, ustępu 4, ustawy 9 stycznia 1991, numeru 10".
W krótkim czasie ponad 8000 gmin zostało podzielonych na sześć obszarów klimatycznych, w sposób ustanowiony przez tabelę A załączoną do dekretu.
Zostały ponadto dostarczone, dla każdej gminy, wskazówki dotyczące sumy, obejmującej uzgodnione wszystkie dni okresu rocznego, z różnicami dziennymi pomiędzy temperaturą otoczenia, umownie określonej na 20 °C, a średnią temperaturą dzienną zewnętrzną; używana jednostka pomiaru to stopniodzień (GG).
Przynależność do obszaru klimatycznego wskazuje w jakim okresie i przez ile godzin jest możliwe włączenie ogrzewania w budynkach.
Burmistrzowie gmin mogą zwiększyć, w odniesieniu do uzasadnionych wymagań, roczny i dzienny okres działania włączonego ogrzewania, powiadamiając o tym niezwłocznie mieszkańców gminy.
Poza takimi okresami, instalacje cieplne mogą być aktywowane jedynie w sytuacjach klimatycznych, w których ich użycie jest usprawiedliwione i jakkolwiek, zgodnie z okresem dziennym nieprzekraczającym połowy okresu przewidzianego w całej klasyfikacji.

</doc>
<doc id="1633064" url="https://pl.wikipedia.org/wiki?curid=1633064" title="Andrzej Nawrocki">
Andrzej Nawrocki

Andrzej Mateusz Nawrocki (ur. 21 września 1931 w Łodzi, zm. 25 września 2008 tamże) – polski włókiennik.
Wykształcenie.
Niemal przez cały okres okupacji uczestniczył w tajnym nauczaniu na poziomie szkoły powszechnej i gimnazjum. Po wojnie ukończył XVI Państwowe Gimnazjum Męskie (dawne A. Zimowskiego). W 1950 zdał maturę w VIII Liceum Ogólnokształcące im. Adama Asnyka w Łodzi. W 1956 uzyskał tytuł magistra inżyniera na Wydziale Włókienniczym Politechniki Łódzkiej w specjalności dziewiarza. W 1963 został adiunktem naukowo-badawczym w Instytucie Włókiennictwa w Łodzi. W 1970 uzyskał stopień naukowy doktora nauk technicznych po obronie pracy pt. "Wpływ niektórych parametrów struktury przędzy i dzianiny na przepuszczalność pary wodnej przez dzianinę", a w 1973 został docentem.
Działalność zawodowa i naukowo-badawcza.
Kierownik Sekcji Surowcowej w Centralnym Laboratorium Przemysłu Dziewiarskiego i Pończoszniczego w Łodzi (1956–1962) – będąc współtwórcą koncepcji wytwarzania materiałów dla potrzeb medycyny, prowadził prace naukowo-badawcze nad ustaleniem technologii produkcji tych wyrobów.
Zastępca kierownika Zakładu Dziewiarstwa w Instytucie Włókiennictwa w Łodzi (1962–1972) – prowadził prace dotyczące nowych kierunków zastosowania dzianin oraz prace badawcze nad wytwarzaniem materiałów obiciowych, podszewek i taśm elastycznych techniką dziewiarską, a także badania naukowe w zakresie fizjologii wyrobów dzianych. Swoje doświadczenia nabyte w praktyce zawodowej oraz pogłębione w wyniku stałego kontaktu z literaturą techniczną, przekazywał w formie publikacji w czasopismach „Odzież”, „Technik Włókienniczy”, w „Pracach Instytutu Włókiennictwa”, w „Zeszytach Informacyjnych IW”, w Biuletynie Informacyjnym Centralnego Laboratorium Przemysłu Dziewiarskiego i Pończoszniczego oraz w skryptach wydawanych przez NOT. Jest współautorem książki pt. "Przerób włókien chemicznych" wydanej w 1967 oraz "Poradnika Inżyniera-Włókiennictwo" wydanego w 1978. W latach 1967–1969 prowadził wykłady w ramach kursów organizowanych przez UNIDO pod auspicjami ONZ dla stypendystów z krajów rozwijających się oraz wykłady organizowane przez NOT.
Zastępca Dyrektora ds. Naukowo-Badawczych w Centralnym Laboratorium Dziewiarstwa (potem "TRICOMED" ), przekształconym następnie w Instytut Technik i Technologii Dziewiarskich „TRICOTEXTIL” (1972–1998) – nadal uczestniczył w pracach badawczych dla potrzeb medycyny, będąc w większości przypadków ich koordynatorem. Ponadto brał udział w pracach związanych z wprowadzaniem nowych surowców i technologii w przemyśle dziewiarskim. Przez szereg lat inicjował nowy kierunek badań zmierzających do wytwarzania techniką dziewiarską, bądź z jej udziałem, wyrobów niekonwencjonalnych, np. ubiorów ochronnych dla motocyklistów, wyrobów dla potrzeb sadownictwa, żeglarstwa itp.
Już na emeryturze kontynuował pracę naukową i badawczą jako samodzielny pracownik naukowy na stanowisku docenta w ww. Instytucie (1998–2007), walcząc jednocześnie z nasilającą się chorobą.
Dorobek.
Autor bądź współautor 29 prac naukowo-badawczych z zakresu dziewiarstwa i medycyny; współautor 3 publikacji książkowych oraz 25 publikacji w czasopismach technicznych. Recenzent 3 prac doktorskich, promotor 15 prac dyplomowych inżynierskich i magisterskich. Współautor 11 patentów i wzorów użytkowych.
Działalność naukowo-badawcza i społeczna.
Będąc stałym członkiem Międzynarodowej Federacji Specjalistów Dziewiarzy, uczestniczył pięciokrotnie w organizowanych przez Federację Kongresach w NRD, Szwajcarii, Bułgarii, na Węgrzech i w Polsce. Był członkiem pięciu Rad Naukowych: w Instytucie Włókiennictwa, w COBR Przemysłu Dziewiarskiego, w COBR Przemysłu Jedwabniczo – Dekoracyjnego, w COBR Przemysłu Odzieżowego oraz w COBR Przemysłu Poligraficznego w Warszawie; członkiem Komisji ds. Specjalizacji Zawodowej Inżynierów w Resorcie Przemysłu Chemicznego i Lekkiego, członkiem Odwoławczej Komisji Dyscyplinarnej działającej przy Ministrze Przemysłu Lekkiego (1975 – 78). Działał jako członek Głównej Komisji Kwalifikacyjnej Rzeczoznawców SWP. Był przewodniczącym Zespołu Technologicznego Dziewiarzy SWP w Łodzi, a następnie wiceprzewodniczący Oddziału Łódzkiego Stowarzyszenia Włókienników Polskich. Współpracował z Politechniką Łódzką.
Pełnił funkcję redaktora działowego Komitetu Redakcyjnego Wydawnictwa ROINTE, był członkiem Rad Programowych „Przeglądu Włókienniczego” i „Technika Włókienniczego” oraz członkiem Komitetu Redakcyjnego „Polimerów w medycynie”.
Życie prywatne.
Żonaty (51 lat wspólnego pożycia), dwóch synów, troje wnucząt.

</doc>
<doc id="1633065" url="https://pl.wikipedia.org/wiki?curid=1633065" title="Teatr Radwanek">
Teatr Radwanek

Teatr "Radwanek" – amatorska grupa teatralna złożona z osób niepełnosprawnych intelektualnie, mieszkańców schroniska Fundacji im. Brata Alberta w Radwanowicach pod Krakowem, w tym także podopiecznych ośrodka terapeutyczno-rehabilitacyjnego dla osób niepełnosprawnych intelektualnie „Dolina Słońca” w Radwanowicach, który wybudowała i prowadzi Fundacja Anny Dymnej Mimo Wszystko. 
Zespół powstał w 1990. Co roku "Radwanek" wystawia nową inscenizację. Jej premiera − jako spektakl pozakonkursowy − odbywa się podczas finału Ogólnopolskiego Przeglądu Twórczości Teatralno-Muzycznej Osób Niepełnosprawnych "Albertiana" na Dużej Scenie Teatru im. Juliusza Słowackiego w Krakowie. "Radwanek" występuje także na przeglądach teatralnych i podczas Ogólnopolskich Dni Integracji "Zwyciężać mimo wszystko". Od 2001 głosu baśniowym postaciom w przedstawieniach teatru użyczają krakowscy aktorzy, m.in.: Anna Dymna, Anna Polony, Jerzy Trela, Tadeusz Huk, Elżbieta Karkoszka i Ewa Kaim.
Historia.
Według kroniki samego teatru, to niepełnosprawni aktorzy wymyślili nazwę dla niego. Pochodzi ona od rycerza Radwana, założyciela podkrakowskich Radwanowic, który, według starych podań, odznaczył się niebywałym męstwem w czasie wyprawy króla Bolesława Śmiałego na Ruś Kijowską. Autorką postaci Radwanka jest Iza Maroń. Imię dla niej wymyślił Jan Świątek. Pierwszymi opiekunkami grupy były Katarzyna Rząsa oraz Dorota Papież. Zrealizowały z zespołem m.in. "Małego Księcia", "Kopciuszka", "Jasia i Małgosię" oraz, wspólnie z uczniami radwanowickiej szkoły podstawowej, "Jasełka". Od połowy lat 90. XX w. pracą z niepełnosprawnymi intelektualnie aktorami zajmują się Maria Krzystanek i Jolanta Toboła. Od 1999 pomaga im Anna Dymna. Aktorka jest reżyserem inscenizacji "Radwanka" i autorką scenariuszy do jego przedstawień. Prowadzona przez nią Fundacja "Mimo Wszystko" finansuje i wspiera rzeczowo działalność tej niezwykłej grupy teatralnej. 
Przedstawienia.
Prapremiera spektaklu odbyła się 26 września 2012 r. w ośrodku terapeutyczno-rehabilitacyjnym dla osób niepełnosprawnych intelektualnie „Dolina Słońca” w Radwanowicach, w 10. rocznicę istnienia Fundacji Anny Dymnej „Mimo Wszystko”.

</doc>
<doc id="1633068" url="https://pl.wikipedia.org/wiki?curid=1633068" title="Young Shik Rhee">
Young Shik Rhee

Young Shik Rhee (, ; ur. 1894, zm. 1981 na wyspie Guam) – koreański duchowny, założyciel Daegu University w Daegu w Korei Południowej, pionier pedagogiki specjalnej w Korei oraz uczestnik koreańskiego ruchu niepodległościowego.
Życiorys.
Działalność narodowowyzwoleńcza.
We wrześniu 1919, Young Shik Rhee został uwięziony na 18 miesięcy przez japońskie władze okupacyjne w areszcie w Daegu za przewodzenie ruchowi niepodległościowemu w tym mieście. Głównie dotyczyło to zamieszek antyjapońskich, do jakich doszło po ogłoszeniu 1 marca 1919 "deklaracji niepodległości". W rezultacie tortur, jakich doświadczył ze strony japońskiej policji, trwale utracił słuch w jednym z uszu.
W roku 1977 został odznaczony przez rząd koreański Narodowym Medalem Odrodzenia w uznaniu zasług w odzyskaniu niepodległości przez to państwo.
Służba kapłańska.
W 1926 roku Young Shik Rhee ukończył do Seminarium Teologiczne w Kobe. Uchodziło ono za najbardziej prestiżową placówkę w Cesarstwie Japońskim.
Po wyświęceniu został pastorem w Kościele Prezbiteriańskim Seomoon w Daegu. Pracował tam w latach 1927–1936. Był popularnym pastorem, cenionym za kazania, mimo to zrezygnował z kierowania parafią dla mniej cenionej pracy społecznej.
W 1970 roku przeszedł na unitarianizm.
Działalność społeczna.
W roku 1936 poświęcił swoją karierę duchownego i rozpoczął realizację swojej życiowej misji – działalności społecznej. Pracował w ośrodku leczenia trądu w Daegu. Pełnił tam również obowiązki kapłańskie.
Od momentu odzyskania niepodległości przez Koreę w 1945 roku, Young Shik Rhee rozszerzył swą działalność społeczną także na opiekę nad sierotami oraz niepełnosprawnymi dziećmi.
W 1946 założył Szkołę dla Niewidomych w Daegu, pierwszą szkołę specjalną założoną przez Koreańczyka. (Pierwszą szkołą specjalną w Korei była Szkoła dla Niewidomych w Pjongjangu założona w 1894 roku przez Rosetta'ę Sherwood Hall, amerykańską misjonarkę zajmującą się nauczaniem i leczeniem. W 1913 roku japońskie władze okupacyjne założyły Szkołę dla Niewidomych w Seulu.)
Podczas wyniszczającej wojny koreańskiej (1950–1953) skutkującej osieroceniem i okaleczeniem wielu dzieci, wielebny Rhee był jednym z niewielu, którzy poświęcili się pracy z nimi. Sierociniec przygarnął wiele okaleczonych dzieci. Miały zagwarantowane wyżywienie, odzienie oraz naukę umiejętności, umożliwiających im opuszczenie go i samodzielne życie. Young Shik Rhee pomagał im zaspokoić potrzeby duchowe i emocjonalne, pozyskiwał środki i darowizny oraz wyszukiwał nauczycieli oraz lekarzy.
Założenie i rozwój Daegu University.
Young Shik Rhee dostrzegł potrzebę kształcenia pedagogów specjalnych oraz pracowników socjalnych posiadających specjalistyczne umiejętności. W 1956 roku założył Koreański Instytut Pracy Socjalnej w Daegu. W roku 1961 przekształcono go formalnie w College.
Koreański College pracy Socjalnej przekształcony został w Daegu University w 1981 roku. Young Shik Rhee był jego przewodniczącym od roku 1961 do 1982. Uniwersytet założył pierwszą w Korei bibliotekę brajlowską w 1981 roku i do dnia dzisiejszego kontynuuje tradycję kształcenia specjalistów do pracy z osobami potrzebującymi. Nadal znajduje się w awangardzie w dziedzinach pracy socjalnej i pedagogiki specjalnej w Korei Południowej.
W uznaniu wielu lat nieocenionej pracy, w maju 1969 roku południowokoreański prezydent Park Chung-hee, osobiście odznaczył Young Shik Rhee Nagrodą Narodową 5.16 (odznaczenie przyznawane cywilom za zasługi w rozwoju Korei).
Poszukiwanie zaginionych Koreańczyków.
W latach 70' i 80' XX wieku, wielebny Rhee podróżował po Marianach na Pacyfiku, gdzie wielu robotników koreańskich zostało zmuszonych do pracy dla wojska japońskiego w czasie ekspansji przed i w trakcie II wojny światowej. Odnalazł stare cmentarze robotników koreańskich w głębokiej dżungli na Tinianie oraz przeniósł ich szczątki na narodowy cmentarz w Korei. Założył także grupę, która doprowadziła do powstania Koreańskiego Pomnika Pokoju na Saipanie oraz na Tinianie (Mariany) na pamiątkę tysięcy robotników koreańskich, którzy zmarli na tych wyspach.
Śmierć.
Young Shik Rhee zmarł z przyczyn naturalnych w wieku 87 lat w okolicach wsi Tamuning (w okręgu o tej samej nazwie) na wyspie Guam w 1981 roku.

</doc>
<doc id="1633069" url="https://pl.wikipedia.org/wiki?curid=1633069" title="Trudności w uczeniu się">
Trudności w uczeniu się

Trudności w uczeniu się – grupa deficytów psychicznych uniemożliwiających przyswajanie materiału szkolnego na poziomie odpowiednim do wieku ucznia i jego ilorazu inteligencji:
Termin ten nie dotyczy osób niepełnosprawnych intelektualnie, niewidomych/niedowidzących, niesłyszących/niedosłyszących, których problemy z przyswajaniem materiału szkolnego są determinowane przez niepełnosprawność.
Przyczyny.
Trudności w uczeniu się mogą powstawać na skutek zaburzeń percepcyjnych, mikrouszkodzeń i dysfunkcji mózgu, zmian w OUN lub na skutek spowolnienia dojrzewania OUN.

</doc>
<doc id="1633070" url="https://pl.wikipedia.org/wiki?curid=1633070" title="Amalienborg">
Amalienborg

Amalienborg – oficjalna rezydencja duńskich monarchów i duńskiej rodziny królewskiej w Kopenhadze od 1794. Określana również jako zimowy pałac królewski, ponieważ zwykle jest wykorzystywany przez duńskich monarchów w miesiącach zimowych.
Historia.
Nazwa Pałacu Amalienborg pochodzi od królowej Zofii Amelii, która w latach 1667–1673 kazała na tym miejscu zbudować pałacyk letni z ogrodem. Spłonął on całkowicie 19 kwietnia 1689 w czasie pożaru, który wybuchł w przylegającym do pałacyku drewnianym budynku opery. W przepełnionym budynku opery zginęło wtedy ponad 200 osób, w tym wiele dzieci. W 1750 król Fryderyk V przekazał cztery działki leżące na miejscu obecnej rezydencji i zwolnienie od płacenia podatków przez okres 40 lat czterem duńskim arystokratom, zobowiązując ich w zamian do budowy w tym miejscu swoich rezydencji według planów architekta królewskiego Nicolaia Eigtveda. Pałace miały być częścią zaplanowanej w 1748 przez króla nowej dzielnicy Kopenhagi, Frederiksstaden, pamiątką w 300 rocznicę koronacji Chrystiana I, pierwszego duńskiego monarchy z dynastii oldenburskiej i pomnikiem wielkości duńskiej monarchii absolutnej. W 1749 architekt królewski Nicolai Eigtved został mianowany wykonawcą projektu. Po pożarze dotychczasowego zamku królewskiego, Christiansborga, w nocy z 26 na 27 lutego 1794, Amalienborg został w przeciągu kilku dni zakupiony przez króla Danii, który wraz z rodziną przeniósł tam swoją kopenhaską siedzibę.
Kompleks pałacowy.
Zespół pałacowy Amalienborga składa się z czterech identycznych rokokowych pałaców zbudowanych wokół ośmiokątnego placu, na którego środku znajduje się konny pomnik Fryderyka V, inicjatora budowy kompleksu pałacowego i jego otoczenia. Konna statua króla, odzianego w szaty cesarza rzymskiego z wieńcem laurowym na głowie, jest dziełem francuskiego artysty Jacques’a François-Josepha Saly (1771), który pracował nad nią przez około 20 lat. Została ona ufundowana przez duńską Kompanię Azjatycką za niebagatelną na owe czasy sumę pół miliona rigsdalerów, ponad dwukrotnie przekraczającą koszty budowy czterech pałaców Amalienborga.
Kompleks pałacu Amalienborg składa się z następujących części:
Atrakcja turystyczna.
Amalienborg jest jedną z największych atrakcji turystycznych Kopenhagi, przyciągającą szczególnie turystów zagranicznych. Samo Muzeum Pałacowe jest odwiedzane rocznie przez ponad 77 tys. turystów, a przez dziedziniec zamkowy przewija się ich nieporównywalnie więcej, szczególnie podczas ceremonii zmiany warty. . Przed każdym z czterech pałaców stoją na straży gwardziści królewscy w czarno-niebieskich historycznych mundurach i bermycach – charakterystycznych futrzanych czapkach. Uroczysta zmiana warty ma miejsce codziennie w południe, a w niedzielę podczas obecności królowej w pałacu, południowa zmiana warty ma szczególnie uroczystą oprawę z udziałem wojskowej orkiestry i gwardii ubranej w czerwono-niebieskie galowe mundury. Obecność królowej Małgorzaty II znamionuje duński sztandar królewski podnoszony ponad Pałacem Chrystiana IX, a obecność następcy tronu powiewający sztandar następcy tronu nad Pałacem Chrystiana VIII. Corocznie w dniu urodzin królowej (16 kwietnia) można osobiście zobaczyć Małgorzatę II i jej rodzinę na balkonie Pałacu Chrystiana IX, z którego dziękuje ona zgromadzonym tłumom za życzenia.
Muzeum Pałacowe.
Znajdujące się w Pałacu Chrystiana VIII muzeum poświęcone jest historii dynastii glücksburskiej, która panuje w Danii od 1863. W komnatach pałacowych znajduje się ekspozycja poświęcona królom – Chrystianowi IX, Fryderykowi VIII, Chrystianowi X i Fryderykowi IX, składająca się z mebli, obrazów i innych prywatnych rzeczy należących do duńskiej rodziny królewskiej, które niegdyś stanowiły wyposażenie zajmowanych przez nią komnat i gabinetów. Muzeum posiada zbiór ok. 6000 eksponatów.

</doc>
<doc id="1633071" url="https://pl.wikipedia.org/wiki?curid=1633071" title="Holocaust Studies and Materials">
Holocaust Studies and Materials

Holocaust Studies and materials – anglojęzyczna wersja rocznika naukowego powstającego w kręgu badaczy skupionych wokół Centrum Badań nad Zagładą Żydów. Prezentuje wybory najciekawszych artykułów opublikowanych w ciągu trzech w polskiej edycji rocznika Zagłada Żydów. Studia i Materiały. Wydawnictwo ciągłe poświęcone w całości tematyce związanej z Zagładą Żydów. Pismo adresowane jest nie tylko do grupy badaczy zajmujących się Zagładą, lecz także do studentów i wszystkich zainteresowanych tym tematem. Każdy z numerów rocznika stanowi swoistą całość monograficzną. Autorzy publikacji reprezentują różne generacje i podejścia badawcze. Wspólnym mianownikiem łączącym ich teksty jest waga, jaką poświęcają sprawie traktowania i krytyki źródeł historycznych. Ważną częścią pisma jest rozbudowany dział omówień i recenzji.
W skład redakcji wchodzą: Dariusz Libionka (red. nacz.), Barbara Engelking-Boni, Jacek Leociak, Jan Grabowski. Sekretariat redakcji: Agnieszka Haska, Jakub Petelewicz.

</doc>
<doc id="1633084" url="https://pl.wikipedia.org/wiki?curid=1633084" title="Czhandogjabrahmana">
Czhandogjabrahmana



</doc>
<doc id="1633085" url="https://pl.wikipedia.org/wiki?curid=1633085" title="Andrzej Paszewski">
Andrzej Paszewski

Andrzej Paszewski (ur. 1938) – profesor genetyki w Instytucie Biochemii i Biofizyki PAN. Zajmuje się genetyką molekularną i fizjologią mikroorganizmów. Jest członkiem zespołu ds. konwencji bioetycznej Rady Europy i prezesem Towarzystwa Naukowego Warszawskiego. Wieloletni działacz Klubu Inteligencji Katolickiej w Warszawie, a także publicysta – jego artykuły ukazywały się m.in. w „Więzi”, „Znaku” i „Rzeczpospolitej”. Członek Komitetu Bioetyki PAN.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.

</doc>
<doc id="1633087" url="https://pl.wikipedia.org/wiki?curid=1633087" title="Teresa Eustochio Verzeri">
Teresa Eustochio Verzeri

Teresa Eustochio Verzeri (ur. 31 lipca 1801 w Bergamo, zm. 3 marca 1852 w Brescii) – włoska święta Kościoła katolickiego, założycielka Zgromadzenia Sióstr Najświętszego Serca Jezusowego (RSCI "Societas Sacratissimi Cordis Iesu").
Życiorys.
Pochodziła z wielodzietnej rodziny. Naukę pobierała u wikariusza generalnego prowincji Bergamo Józefa Bengalio, a następnie wstąpiła do benedyktynek św. Graty w Bergamo. W zakonie przyjęła imię Eustochia. Wątpliwości sprawiły, że trzykrotnie opuszczała klasztor, by na koniec posłuszna poleceniu ks. Bengalio podjąć się pracy w szkole dla ubogich dziewcząt w Gromo. 8 lutego 1831 roku wraz ze swym duchowym przewodnikiem założyła Zgromadzenie Sióstr Najświętszego Serca Jezusowego, którego została przełożoną. Była autorką konstytucji zgromadzenia i autorką jego ekspansji w północnych Włoszech i za granicą.
Jest autorką 3500 listów i pracy na temat powinności zakonnic.
Pochowana została w domu macierzystym zgromadzenia w Bergamo.
Kult.
Teresa Eustochio Verzeri została beatyfikowana w 1945 roku przez Piusa XII, a kanonizowana 10 czerwca 2001 przez papieża Jana Pawła II na placu Świętego Piotra na Watykanie.
Jej wspomnienie liturgiczne w Kościele katolickim obchodzone jest 3 marca.

</doc>
<doc id="1633091" url="https://pl.wikipedia.org/wiki?curid=1633091" title="Juda Barsaba">
Juda Barsaba



</doc>
<doc id="1633094" url="https://pl.wikipedia.org/wiki?curid=1633094" title="FC Dynamo Meidling">
FC Dynamo Meidling

FC Dynamo Meidling Wiedeń - austriacki klub piłkarski z siedzibą w Wiedniu, w jej XII dzielnicy Meidling.
Historia.
Klub założony został w 2003 jako Dynamo Meidling. Występuje w Vienna Football Association (WFV) 2. Klasse B.

</doc>
<doc id="1633095" url="https://pl.wikipedia.org/wiki?curid=1633095" title="John Gomez">
John Gomez

John Paul Gomez (ur. 23 maja 1986) – filipiński szachista, arcymistrz od 2009 roku.
Kariera szachowa.
Zasady gry w szachy poznał w wieku 3 lat. Trzykrotnie (2000, 2001, 2006) zwyciężał w mistrzostwach Filipin juniorów, był również kilkukrotnym reprezentantem kraju na mistrzostwach świata juniorów w różnych kategoriach wiekowych. W najlepszym w jego dotychczasowej karierze, 2008 roku, zdobył w Mandaluyong City tytuł indywidualnego mistrza Filipin oraz zadebiutował w narodowej drużynie na rozegranej w Dreźnie szachowej olimpiadzie (w obu tych turniejach zdobywając normy arcymistrzowskie).
Najwyższy ranking w dotychczasowej karierze osiągnął 1 listopada 2013 r., z wynikiem 2541 punktów zajmował wówczas 4. miejsce wśród filipińskich szachistów.

</doc>
<doc id="1633096" url="https://pl.wikipedia.org/wiki?curid=1633096" title="Dynamo Meidling">
Dynamo Meidling



</doc>
<doc id="1633097" url="https://pl.wikipedia.org/wiki?curid=1633097" title="Schizophthirus pleurophaeus">
Schizophthirus pleurophaeus

Schizophthirus pleurophaeus – gatunek wszy z rodziny Hoplopleuridae. Powoduje wszawicę. Pasożytuje na koszatce leśnej ("Dryomys nitedula"), orzesznicy ("Muscardinus avellanarius"), żołędnicy europejskiej ("Eliomys quercinus").
Samica wielkości 1,3 mm, samiec mniejszy wielkości 1 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Europy.

</doc>
<doc id="1633100" url="https://pl.wikipedia.org/wiki?curid=1633100" title="Malinche">
Malinche



</doc>
<doc id="1633102" url="https://pl.wikipedia.org/wiki?curid=1633102" title="La Malinche">
La Malinche



</doc>
<doc id="1633103" url="https://pl.wikipedia.org/wiki?curid=1633103" title="Las Pilczycki">
Las Pilczycki

Las Pilczycki - kompleks leśny o powierzchni około 88 ha położony w zachodniej części Wrocławia, na lewym brzegu Odry i prawym brzegu rzeki Ślęzy, chroniony w ramach programu Natura 2000.
Położenie.
Las Pilczycki położony jest pomiędzy osiedlami miasta Wrocławia i rzekami:
Średnia wysokość terenu wynosi tutaj 112 m n.p.m..
Dojazd do Lasu Pilczyckiego samochodem jest możliwy od ulicy Dokerskiej i Ignuta, ulicą Nadrzeczną. Brak jest natomiast możliwości dojścia od strony Maślic (brak mostu lub kładki nad Ślęzą), oraz od strony ulicy Kozanowskiej – uniemożliwia basen przystani i dawne tereny należące niegdyś do milicji. Las przylega bezpośrednio do Odry w miejscu lokalizacji Stopnia Wodnego Rędzin, obejmującego jaz (Jaz Rędzin) i dalej za Wyspą Rędzińską, zespół śluz. Nie ma dostępnego przejścia dla pieszych na stopniu wodnym. W zachodniej części las przecina południowa estakada Mostu Rędzińskiego. Na północno-zachodnim krańcu lasu rzeka Ślęza wpada do Odry.
Wartość przyrodnicza.
Teren Lasu Pilczyckiego, wraz z przyległymi łąkami, szuwarami i wodami powierzchniowymi, jest oceniany jako wartościowy przyrodniczo i wymagający szczególnej ochrony. Ze względu na występowanie siedlisk oraz gatunków chronionych Dyrektywą Habitatową wydzielono tutaj, w ramach sieci Natura 2000, obszar mający znaczenie dla Wspólnoty „Las Pilczycki” o powierzchni 119,6 ha.
Głównym przedmiotem ochrony obszaru naturowego są bardzo dobrze zachowane, zbliżone do naturalnych lasów doliny Odry zbiorowiska leśne (głównie łęgi wiązowo-jesionowe i grądy) oraz silne populacje chronionych chrząszczy: kozioroga dębosza i pachnicy dębowej (jedna z dwóch najliczniejszych populacji w południowo-zachodniej części kraju). Spotkać tu można też podlegające ochronie gatunki motyli: przeplatkę maturną, modraszka telejusa oraz czerwończyka nieparka. Fauna ssaków reprezentowana jest między innymi przez takie gatunki jak wydra europejska, kuna leśna, lis rudy, tchórz zwyczajny i gronostaj oraz dziewięć gatunków nietoperzy (w tym nocka łydkowłosego, mopka zachodniego, nocka rudego i borowca wielkiego). Na terenie obszaru stwierdzono też występowanie licznych gatunków płazów takich jak kumak nizinny, rzekotka drzewna, grzebiuszka ziemna, żaba jeziorkowa, żaba moczarowa, ropucha zielona i ropucha szara oraz traszka grzebieniasta. Odnotowano tu też występowanie ptaków typowych dla starych drzewostanów – dzięcioła zielonosiwego i czarnego.
Struktura własności.
Pod względem prawnym Las Pilczycki nie jest lasem komunalnym, lecz państwowym. Podlega Regionalnej Dyrekcji Lasów Państwowych we Wrocławiu, nadleśnictwu Miękinia, w ramach obrębu leśnego Miękinia – leśnictwo Ratyń, oraz Dolnośląskiemu Zarządowi Urządzeń i Melioracji Wodnych.

</doc>
<doc id="1633105" url="https://pl.wikipedia.org/wiki?curid=1633105" title="Wesz zajęcza">
Wesz zajęcza

Wesz zajęcza ("Haemodipsus lyriocephalus") – gatunek wszy z rodziny Polyplacidae. Powoduje wszawicę. Pasożytuje na zającu szaraku ("Lepus europaeus"), zającu bielaku ("Lepus timidus"), "Lepus sinensis", zającu tolaj ("Lepus tolai"), zającu polarnym ("Lepus arcticus"). Wszy te mogą roznosić wśród zajęcy tularemię.
Samica wielkości 2,5 mm.Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Europy i Azji.

</doc>
<doc id="1633106" url="https://pl.wikipedia.org/wiki?curid=1633106" title="Tallinna JK Dünamo">
Tallinna JK Dünamo

Tallinna JK Dünamo – estoński klub piłkarski z siedzibą w Tallinnie.
Historia.
Klub został założony w 1940 jako Dünamo Tallinn. Nazywał też Dünamo Kopli. Do 1991 występował w niższych ligach Mistrzostw ZSRR. W 1992 debiutował w Meistriliiga. Po zakończeniu sezonu 1993/94 spadł do Esiliiga. Dopiero w 2005 ponownie startował w Meistriliiga, ale zajął ostatnie 10 miejsce i spadł do Esiliiga, a w 2006 do II liiga Ida/Põhi

</doc>
<doc id="1633108" url="https://pl.wikipedia.org/wiki?curid=1633108" title="Palecznik">
Palecznik



</doc>
<doc id="1633110" url="https://pl.wikipedia.org/wiki?curid=1633110" title="Oskar von Boenigk">
Oskar von Boenigk

Oskar von Boenigk (ur. 25 sierpnia 1893 w Zebrzydowej (Siegersdorf), zm. 30 stycznia 1946 w obozie Ketschendorf – obecnie dzielnica Fürstenwalde/Spree) – as lotnictwa niemieckiego Luftstreitkräfte z 26 potwierdzonymi oraz 3 niepotwierdzonymi zwycięstwami w I wojnie światowej. Należał do grona Balloon Buster.
Informacje ogólne.
Oskar von Boenigk był urodzony w Zebrzydowej na Śląsku w rodzinie oficera Armii Cesarstwa Niemieckiego. W wojsku służył od 1904 roku jako kadet. 22 marca 1912 roku został przyjęty do 11 Pułku Grenadierów im. Króla Fryderyka III (2 Śląski) należącego do VI Korpusu Armijnego i stacjonującego we Wrocławiu. Po wybuchu wojny razem z pułkiem jako dowódca plutonu brał udział w walkach na froncie zachodnim. W październiku 1914 roku został ranny w walkach pod Longwy oraz awansowany na stopień podporucznika i odznaczony Krzyżem Żelaznym I klasy. W pułku służył do grudnia 1915 roku kiedy został przeniesiony do lotnictwa.
Po przejściu szkolenia w lotniczym oddziale uzupełnień Fliegerersatz Abteilung Nr. 7 w Kolonii uzyskał dyplom obserwatora i został od marca 1916 roku przydzielony do jednostki bojowej Kasta 19 (Kagohl 4), a później do Kasta 32 (Kagohl 6b). W jednostkach latał jako strzelec obserwator. Od kwietnia do czerwca 1917 roku przeszedł szkolenie z pilotażu samolotów myśliwskich w FEA 7. 24 lipca 1917 roku został przydzielony już jako pilot do dowodzonej przez przybyłego w tym samym dniu porucznika Kurta Bertrama von Döring jednostki myśliwskiej Jagdstaffel 4. Pierwsze zwycięstwo odniósł w niecały miesiąc później. 20 lipca w okolicach Tenbrielen zestrzelił samolot Sopwith. W momencie kiedy został przeniesiony do Jagdstaffel 21 na stanowisko jej dowódcy (21 października 1917) roku na swoim koncie miał 5 potwierdzonych i 2 niepotwierdzone zwycięstwa.
31 sierpnia 1918 roku został awansowany na stopień porucznika i mianowany dowódcą dywizjonu myśliwskiego Jagdgeschwader II. Funkcję tę pełnił do końca wojny, odnosząc łącznie 26 zwycięstw powietrznych, w tym 7 nad balonami obserwacyjnymi. Za służbę w lotnictwie był odznaczony najwyższymi odznaczeniami wojskowymi m.in. Prus - Pour le Mérite i Saksonii.
Okres międzywojenny.
Po zakończeniu I wojny światowej Oskar von Boenigk służył w 418 Ochotniczym Batalionie Lotniczym w wojnie z bolszewikami. Na początku 1920 roku powrócił do pułku macierzystego, został mianowany na stopień kapitana i przeniesiony do rezerwy 31 marca 1920 roku. Od 1924 do 1933 roku pracował w Związku Niemieckich Żołnierzy Frontowych.
Do lotnictwa powrócił 1 lipca 1934 roku, został mianowany majorem Luftwaffe. Służbę swoją rozpoczął od stanowiska komendanta szkoły lotniczej w Cottbus. Później pełnił podobne funkcje w różnych szkołach lotniczych oraz ośrodkach uzupełnień lotniczych.
II wojna światowa.
Po wybuchu II wojny światowej Oskar von Boenigk został przeniesiony do Wrocławia i od 30 grudnia 1939 roku został mianowany komendantem wszystkich lotnisk w okolicach Wrocławia. Awansowany na stopień Generalmajor 1 lutego 1941 roku zakończył służbę w Luftwaffe 31 maja 1943 roku przechodząc na emeryturę.
Po zajęciu Wrocławia przez wojska radzieckie Oskar von Boenigk został aresztowany i osadzony w obozie internowania NKWD w Ketschendorf (obecnie dzielnica Fürstenwalde/Spree), gdzie zmarł 30 stycznia 1946 roku.

</doc>
<doc id="1633112" url="https://pl.wikipedia.org/wiki?curid=1633112" title="Dinamo Jegward">
Dinamo Jegward

Dinamo Jegward (orm. „Դինամո“ Ֆուտբոլային Ակումբ Եղվարդ, ""Dinamo" Futbolajin Akumby Jegward") – ormiański klub piłkarski z siedzibą w mieście Jegward.
Historia.
Chronologia nazw: 
Klub Piłkarski "Zorawan Jegward" został założony w 1990 roku. Ostatnie dwa sezony Mistrzostw ZSRR (1990-1991) grał w Drugiej Niższej Lidze.
Po uzyskaniu przez Armenię niepodległości w 1992 debiutował w najwyższej lidze Armenii, w której zajął 18. miejsce i spadł do Aradżin chumb. W 1993 zmienił nazwę na "FC Jegward". W 1995/96 zajął 12. miejsce w Aradżin chumb, ale w następnym sezonie nie przystąpił do rozgrywek i został rozwiązany.
Dopiero w 2002 został odrodzony jako "Dinamo Jegward" i startował w Aradżin chumb. Jednak zajął końcowe przedostatnie 14. miejsce i został ponownie rozwiązany.

</doc>
<doc id="1633113" url="https://pl.wikipedia.org/wiki?curid=1633113" title="Ambrosini AL-12P">
Ambrosini AL-12P



</doc>
<doc id="1633114" url="https://pl.wikipedia.org/wiki?curid=1633114" title="Cheung Kong Graduate School of Business">
Cheung Kong Graduate School of Business

Cheung Kong Graduate School of Business (Cheung Kong GSB), (chiń.长江商学院, pinyin: Chángjiāng Shāng Xuéyuàn) – wyższa szkoła biznesu w Chinach, finansowana przez Fundację Li Ka Shing. Główna siedziba mieści się w Pekinie; oddziały w Szanghaju i Kantonie. Szkoła ma obecnie około 400 studentów EMBA i 60 MBA rocznie.

</doc>
<doc id="1633115" url="https://pl.wikipedia.org/wiki?curid=1633115" title="Edenbridge (Anglia)">
Edenbridge (Anglia)

Edenbridge - miasto w Wielkiej Brytanii, w Anglii, w regionie South East England, w hrabstwie Kent. W 2001 r. miasto to zamieszkiwało 7 808 osób.

</doc>
<doc id="1633117" url="https://pl.wikipedia.org/wiki?curid=1633117" title="Castro">
Castro

Miasta
Osoby o nazwisku Castro

</doc>
<doc id="1633119" url="https://pl.wikipedia.org/wiki?curid=1633119" title="Don Vito">
Don Vito



</doc>
<doc id="1633120" url="https://pl.wikipedia.org/wiki?curid=1633120" title="Polyplax gracilis">
Polyplax gracilis

Polyplax gracilis – gatunek wszy z rodziny Polyplacidae. Powoduje wszawicę. Pasożytuje na badylarce ("Micromys minutus").
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Europy.

</doc>
<doc id="1633122" url="https://pl.wikipedia.org/wiki?curid=1633122" title="Sophie Milliet">
Sophie Milliet

Sophie Milliet (ur. 2 listopada 1983 w Marsylii) – francuska szachistka, arcymistrzyni od 2004, posiadaczka męskiego tytułu mistrza międzynarodowego od 2009 roku.
Kariera szachowa.
Wielokrotnie reprezentowała Francję na mistrzostwach świata i Europy juniorek, największy sukces odnosząc w 2001 r. w Oropesa del Mar, gdzie zdobyła brązowy medal mistrzostw świata do 18 lat.
W finałach indywidualnych mistrzostw Francji startuje od 2000 roku. Czterokrotnie zdobyła tytuły mistrzyni kraju (Aix-les-Bains 2003, Pau 2008, Nîmes 2009, Caen 2011). Wielokrotnie reprezentowała Francję w turniejach drużynowych, m.in.:
Normy na tytuł arcymistrzyni zdobyła w Saint-Affrique (2003) oraz dwukrotnie w mistrzostwach Francji kobiet (2003, 2004). W 2006 r. podzieliła I m. w otwartych mistrzostwach Szwajcarii, rozegranych w Lenzerheide. W 2009 r. zwyciężyła w kobiecym turnieju w San Sebastián.
Najwyższy ranking w dotychczasowej karierze osiągnęła 1 lipca 2007 r., z wynikiem 2414 punktów zajmowała wówczas 44. miejsce na światowej liście FIDE, jednocześnie zajmując 3. miejsce (za Marie Sebag i Almirą Skripczenko) wśród francuskich szachistek.

</doc>
<doc id="1633125" url="https://pl.wikipedia.org/wiki?curid=1633125" title="Ba Mamadu Mubari">
Ba Mamadu Mubari

Ba Mamadu Mubari (ar. با مامادو إمباري, fr. "Bâ Mamadou dit M’Baré", ur. w 1946 w Waly Diantang, zm. 10 stycznia 2013 w Paryżu) – mauretański polityk, przewodniczący Senatu w latach 2007–2013, pełniący obowiązki prezydenta Mauretanii od 15 kwietnia do 5 sierpnia 2009.
Życiorys.
Ba Mamadu Mubari urodził się w Waly Diantang, miejscowości w regionie Kurkul w południowo-zachodniej Mauretanii, przy granicy z Senegalem. Po ukończeniu szkoły podstawowej i średniej w kraju, wyjechał na studia do ZSRR. W latach 1967–1973 studiował medycynę weterynaryjną na Ukraińskiej Akademii Nauk Rolniczych w Kijowie.
Po powrocie do Mauretanii został pracownikiem naukowym w Laboratorium Rybołówstwa w Nawazibu (1974–1975). W latach 1976–1978 był szefem departamentu oceanografii i biologii morskiej w tej jednostce. W latach 1978–1980 zajmował stanowisko dyrektora Narodowego Centrum Oceanografii i Badań Rybołówstwa.
W latach 1980–1981 Mubari pełnił funkcję doradcy technicznego w ministerstwie rybołówstwa i gospodarki morskiej. W latach 1986–2002 zajmował stanowisko burmistrza gminy Wali na południu kraju. W tym czasie pracował również w ministerstwie rybołówstwa i gospodarki morskiej. W latach 2002–2003 był dyrektorem generalnym autonomicznego portu w Nawazibu. Od 13 listopada 2003 do zamachu stanu w sierpniu 2005 roku zajmował stanowisko ministra rybołówstwa i gospodarki morskiej w czasie rządów prezydenta Taji.
W wyborach w styczniu i lutym 2007 roku dostał się do Senatu jako reprezentant regionu Maghama. 26 kwietnia 2007 został wybrany przewodniczącym Senatu. W głosowaniu uzyskał poparcie 41 senatorów wobec 11 głosów przeciwnych jego kandydaturze.
Prezydentura.
15 kwietnia 2009 Ba Mamadu Mubari przejął pełnienie obowiązków prezydenta Mauretanii po tym, jak przewodniczący Rady Państwa Muhammad uld Abd al-Aziz zrezygnował z urzędu, by wziąć udział w wyborach prezydenckich w czerwcu 2009 roku. Mubari został zaprzysiężony przez sekretarza Rady Konstytucyjnej. Sprawował urząd do 5 sierpnia 2009, kiedy nowym prezydentem kraju został Muhammad uld Abd al-Aziz, który wygrał lipcowe wybory prezydenckie.

</doc>
<doc id="1633126" url="https://pl.wikipedia.org/wiki?curid=1633126" title="Stefan Pierwszy Koronowany">
Stefan Pierwszy Koronowany

Stefan Pierwszy Koronowany, również Stefan Nemanicz (serb. Стефан Првовенчани albo Немањић, "Stefan Prvovenčani" albo "Nemanjić"; ur. ok. 1165, zm. 24 września 1228) – syn Stefana Nemanii, od 1196 roku wielki żupan Serbii, od 1217 król Serbów. Święty Serbskiego Kościoła Prawosławnego, autor dzieła "Żywot św. Simeona".
Po objęciu władzy w 1196 roku musiał przeciwstawić się starszemu bratu – Wukanowi, który domagał się tronu wielkożupańskiego dla siebie. Pokonany przez połączone siły brata i króla węgierskiego, zbiegł w 1203 roku do Bułgarii, gdzie za cenę oddania Bułgarii Niszu, uzyskał pomoc potrzebną do odzyskania tronu. Po rozpadzie Cesarstwa Bizantyńskiego w wyniku IV krucjaty w 1204 roku zręcznie zmieniał sojusze, utrzymując niezależność swego państwa. W 1217 roku za zgodą papieża koronował się na króla Serbii. W 1219 roku za zgodą patriarchy nicejskiego doprowadził do uniezależnienia Kościoła serbskiego, tworząc autokefaliczne arcybiskupstwo serbskie. Pod koniec życia złożył śluby zakonne. Serbski Kościół Prawosławny czci go jako świętego.
Wczesne lata.
Stefan Nemanicz urodził się około 1165 roku jako drugi syn Stefana Nemanii i jego żony Anny. W 1183 roku Stefan Nemania opanował dalmatyńskie wybrzeże stanowiące pozostałość Królestwa Zety i osadził na tronie w Skadarze swego najstarszego syna Wukana jako tytularnego "króla". W 1191 roku po opanowaniu Humu osadził na tronie humskim najmłodszego Rastka (znanego lepiej pod przyjętym później zakonnym imieniem Sawy). W 1190 roku w wyniku klęski w bitwie z Bizantyńczykami, poniesionej nad Morawą, Stefan Nemania utracił ziemie zdobyte rok wcześniej na Cesarstwie Bizantyńskim i był zmuszony podpisać traktat pokojowy, w którym wprawdzie tracił krótkotrwałą zdobycz, ale jednocześnie uzyskiwał potwierdzenie niezależności swego państwa. Przypieczętowaniem zawartego wówczas pokoju stał się ślub jego syna, Stefana Nemanicza z siostrzenicą cesarza Izaaka II Angelosa, Eudoksją Angeliną. Stefan Nemanicz został przy okazji ślubu obdarzony wysokim tytułem bizantyńskim sebastokratora, który w zamierzeniu Bizantyńczyków miał wskazywać na zwierzchnictwo Cesarstwa nad państwem serbskim.
Objęcie władzy.
W kwietniu 1195 roku ojciec Eudoksji Aleksy III Angelos obalił swego brata Izaaka i objął władzę w Cesarstwie Bizantyńskim. Stefan Nemanicz awansował tym samym do rangi zięcia cesarskiego. Stefan Nemania, który od pewnego czasu nosił się z zamiarem obrania drogi zakonnej, skorzystał z tej sytuacji. Na wiosnę 1196 roku zrzekł się władzy i przekazał tron wielkożupański Stefanowi Nemaniczowi, którego związek poprzez żonę Eudoksję z dworem bizantyńskim, jak się zdawało, dawał większą gwarancję stabilności państwa. Najstarszemu Wukanowi przydzielił Raszkę i usunął się do klasztoru w Studenicy. Rok później przeniósł się na grecką górę Atos, gdzie zmarł w 1200 roku. Rozgoryczony pominięciem przez ojca jego praw do tronu Wukan rozpoczął zabiegi na Węgrzech i w Rzymie zmierzające do przejęcia władzy w państwie. Sytuacja Stefana Nemanicza zaczęła się gwałtownie pogarszać w związku z szybko postępującym upadkiem potęgi jego głównego sojusznika – Bizancjum. Podjęta przez cesarza rzymskiego Henryka VI próba inwazji obnażyła słabość wschodniego cesarstwa na arenie międzynarodowej, w ślad za tym poszły rebelie wewnętrzne, a od północy skutecznie zaatakował ziemie cesarstwa nowy car bułgarski Kałojan. W tej sytuacji Stefan Nemanicz zdecydował się oddalić swą bizantyńską żonę i poszukać zbliżenia ze wschodzącą potęgą Wenecji, a poprzez nią z Rzymem. Wukan ubiegł jednak brata. Wiosną 1202 przy pomocy sił węgierskiego króla Emeryka zaatakował ziemie Stefana Nemanicza. Jeszcze w 1202 roku wojna zakończyła się zwycięstwem Wukana. Stefan Nemanicz zbiegł na dwór cara Kałojana. Król węgierski Emeryk zaatakował ziemie bułgarskie zdobywając przejściowo Belgrad i Braniczewo. Ostatecznie jednak Kałojan odzyskał utracone ziemie, a następnie najechał ziemie serbskie, gdzie pomógł odzyskać tron wielkożupański Stefanowi Nemaniczowi. W zamian za udzieloną pomoc Nemanicz przekazał Bułgarii Nisz wraz z rejonem wokół niego.
Umocnienie prawosławia.
Zwycięstwo Stefana jeszcze wzmogło wpływy Kościoła wschodniego w jego państwie. Przyczynił się do tego również sam władca, dokładając starań o rozwój kultu twórcy drugiego państwa serbskiego – swego ojca Stefana Nemanii. W lutym 1208 roku jego młodszy brat Sawa Nemanicz przywiózł szczątki ojca z Chilandaru na Atosie do monasteru w Studenicy i objął godność archimandryty studenickiego. W Studenicy opracował pierwszy żywot ojca. Udało mu się też doprowadzić do pogodzenia Stefana z Wukanem, któremu Stefan Nemanicz wyznaczył jako dzielnicę Zetę. W 1209 roku na życzenie Stefana Nemanicza Sawa dokonał kanonizacji Stefana Nemanii. Kult ojca, czczonego pod imieniem świętego Symeona, umacniał również pozycję syna. W opracowanym przez siebie, drugim "Żywocie świętego Symeona Nemanii" Stefan Nemanicz przedstawiał własne sukcesy jako "cuda świętego Symeona". Idąc za wzorem ojca, Stefan tępił na swoich ziemiach mającą charakter opozycji feudalnej herezję bogomilską. Wypędzeni z Serbii bogomili schronili się w Dalmacji i Bośni, gdzie zaczęto ich nazywać patarenami.
Lata zamętu.
W tym czasie sytuacja na Bałkanach uległa daleko idącym przeobrażeniom. W wyniku zdobycia Konstantynopola w 1204 roku przez uczestników IV krucjaty Cesarstwo Bizantyńskie rozpadło się na kilka państw łacińskich i greckich. Dziedzictwo greckie przejęły Cesarstwo Nicejskie i Despotat Epiru. W najbliższych latach to jednak łacinnicy przejęli inicjatywę polityczną, skutecznie przeciwstawiali się Grekom w Azji Mniejszej, a po śmierci cara Kałojana powstrzymali również ekspansję bułgarską. W Bułgarii władzę objął zabójca Kałojana, jego siostrzeniec Borił. Stefan Nemanicz przyjął na swoim dworze zbiegłego z Bułgarii brata Boriła – Streza. Przy pomocy wielkiego żupana serbskiego Strez zdobył i oderwał od Bułgarii Macedonię, tworząc własne państwo ze stolicą w Proseku. Stefan Nemanicz zdobył wówczas Nisz. Borił kontynuował tymczasem politykę skierowaną przeciw Cesarstwu Łacińskiemu i Królestwu Tesaloniki, ponosząc klęski pod Płowdiwem (1208) i Pelagonią (1212) i tracąc zdobyte przez Kałojana ziemie w Tracji. Po kolejnej klęsce car Bułgarów zawarł w 1213 roku przymierze z cesarzem łacińskim Henrykiem i wydał za niego swą córkę Marię.
Zapewniwszy sobie pokój na południowej granicy, w 1214 roku Borił zwrócił się przeciw Serbii Nemanicza. Do wyprawy przeciw Serbii przyłączyli się: cesarz łaciński Henryk, brat Boriła sebastokrator Strez oraz władca Epiru Michał I Angelos. Oddziały najeźdźcze, przekroczywszy granicę serbską, dotarły do Niszu. Tam cesarz Henryk zawarł układ z królem węgierskim Andrzejem II, w którym obaj władcy dokonywali podziału ziem Nemanicza. W obozie pod Niszem doszło jednak do zatargów pomiędzy łacinnikami i Bułgarami, które doprowadziły do aktów gwałtu i morderstw. W czasie nocnego ataku Serbów na obóz łacińsko-bułgarski doszło do takiego zamętu, że sojusznicy ranili i zabijali siebie nawzajem. W takich okolicznościach podobno zginął Strez. Michał Angelos został zamordowany, gdy spał w obozie. Łacinnicy wycofali się spod Niszu, a po ich odejściu król węgierski Andrzej II zawarł pokój z Serbami. W 1215 roku Borił ponownie zaatakował Serbię, zamierzając wejść w posiadanie ziem po jego bracie Strezie. Jak się wydaje, został rozbity przez połączone siły serbsko-węgierskie zanim cesarz łaciński zdołał mu przyjść z pomocą. Ziemie macedońskie opanował w tym czasie następca Michała I Angelosa, Teodor Angelos.
Pierwszy Koronowany.
W następnych latach Stefan zacieśnił związki z katolicką Wenecją. Potwierdzeniem zawartego sojuszu stał się w 1216 roku ślub z córką wicedoży weneckiego Raniera Dandolo, wnuczką zmarłego w 1205 doży Henryka Dandolo, Anną Dandolo. Brat Sawa na znak protestu przeciw związkom władcy z łacinnikami opuścił Serbię i powrócił do monasteru Chilandar na górze Atos. W zmienionej sytuacji politycznej Stefan niewątpliwie szukał w Wenecji sojusznika, mierzył jednak wyżej niż przymierze z nową potęgą na Bałkanach. Za pośrednictwem Wenecji rozpoczął bowiem w Rzymie zabiegi o uzyskanie korony królewskiej. W 1217 roku papież Honoriusz III wysłał do Serbii swego legata, który dokonał koronacji Nemanicza. Z tego powodu jest on określany przydomkiem "Prwowenczani" (Pierwszy Koronowany).
Stefan Nemanicz umiejętnie wykorzystywał napięcia pomiędzy łacinnikami a Grekami. W 1219 nawiązał ponownie stosunki z Bizantyńczykami odbudowującymi w Azji swe państwo ze stolicą w Nicei. W 1207 roku dążący do odbudowania cesarstwa greckiego Teodor Laskarys doprowadził do obioru patriarchy, który w tym samym roku koronował go na cesarza Romajów. Poprzez swego brata Sawę Stefan Nemanicz zwrócił się do patriarchy Nicei Manuela Charitopulosa o zgodę na utworzenie autokefalicznego biskupstwa serbskiego. Zwracając się do patriarchy Nicei, Stefan I uznawał ciągłość władzy patriarszej, której zaprzeczał władca Epiru Teodor Angelos, konkurent Teodora Laskarysa do tytułu cesarza Romajów. Przyjmując patriarchat z Nicei, Stefan Nemanicz uznawał jednocześnie zwierzchnictwo patriarchy nicejskiego, z którego rąk pierwszy arcybiskup serbski otrzymałby sakrę i którego imię wymieniano by odtąd w liturgii serbskiej na pierwszym miejscu. Oznaczało to jednak uniezależnienie Kościoła serbskiego od arcybiskupa Ochrydy, podlegającego rosnącemu w siłę władcy pobliskiego Epiru. Manuel Charitopulos wyraził zgodę na utworzenie autokefalicznego Kościoła serbskiego. Pierwszym arcybiskupem serbskim został Sawa, który wybrał na swą stolicę biskupią monaster w Żiczy. Osiągnięcie niezależności kościelnej stanowiło dla młodego królestwa niemałe osiągnięcie. Przypuszcza się, że Sawa jako metropolita serbski mógł ponownie koronować swego brata.
W celu umocnienia niezależności Kościoła serbskiego Stefan I ponownie zacieśnił kontakty z Rzymem, wysyłając tam w 1220 roku biskupa Metodego. Jednocześnie zawarł też sojusz z rosnącym w znaczenie władcą Epiru Teodorem Angelosem Dukasem, zwierzchnikiem arcybiskupa Ochrydy, żeniąc swego syna i następcę Radosława z córką Teodora, Anną Angeliną. Przed śmiercią złożył śluby zakonne, przybierając, tak jak ojciec, imię Symeona. Zmarł 24 września 1228 roku.
Rodzina.
Z pierwszą żoną Eudoksją Angeliną Stefan Nemanicz miał 3 synów i przynajmniej jedną córkę:
W 1198 roku Stefan Nemanicz oddalił swą pierwszą żonę. W 1216 ożenił się powtórnie z wnuczką doży weneckiego Henryka Dandolo, Anną Dandolo, z którą miał syna:

</doc>
<doc id="1633131" url="https://pl.wikipedia.org/wiki?curid=1633131" title="Earley">
Earley

Earley – miasto w Wielkiej Brytanii, w Anglii, w regionie South East England, w hrabstwie Berkshire. W 2001 miejscowość zamieszkiwało 32 036 osób.

</doc>
<doc id="1633135" url="https://pl.wikipedia.org/wiki?curid=1633135" title="Cerkiew św. Dymitra w Łukowem">
Cerkiew św. Dymitra w Łukowem

Cerkiew św. Dymitra w Łukowem – dawna cerkiew greckokatolicka z 1828, wzniesiona na miejscu wcześniejszej. Obecnie użytkowana przez parafię rzymskokatolicką jako kościół parafialny pw. Najświętszej Maryi Panny Królowej Polski. 
Historia.
Pierwsza cerkiew w Łukowem była wzmiankowana w 1761. Kolejną wzniesiono z inicjatywy rodziny Truskolaskich, ówczesnych właścicieli wsi, w 1828. W 1864 we wnętrzu obiektu pojawił się nowy ołtarz i ikonostas. W 1927 został zorganizowany remont cerkwi. 
Po Akcji „Wisła” cerkiew została zaadaptowana na kościół rzymskokatolicki, tracąc oryginalny wystrój poza ołtarzem bocznym, a od 1970 jest siedzibą parafii Matki Boskiej Królowej Polski.
Architektura.
Po przebudowach budynek dawnej cerkwi jest dwudzielny, z wieżą położoną nad przedsionkiem. Fasada obiektu jest skromnie dekorowana doryckimi pilastrami, okna w budynku są półkoliste. Wieżę wieńczy niewielki hełm z krzyżem, sygnaturka o podobnej formie jest położona ponad środkiem nawy. W dobudówce znajduje się zakrystia. 
Dzwonnica cerkiewna jest równocześnie bramą wjazdową na teren cerkwi. Obok budynku znajdował się greckokatolicki cmentarz, po którym pozostało jedynie odnowione ogrodzenie.
Świątynia została wpisana do rejestru zabytków w 2013.

</doc>
<doc id="1633136" url="https://pl.wikipedia.org/wiki?curid=1633136" title="Cerkiew Świętej Trójcy w Międzybrodziu">
Cerkiew Świętej Trójcy w Międzybrodziu

Cerkiew Świętej Trójcy w Międzybrodziu – murowana parafialna cerkiew greckokatolicka, znajdująca się w Międzybrodziu na turystycznym Szlaku Ikon. Obecnie rzymskokatolicki kościół filialny pod tym samym wezwaniem, należący do parafii w Trepczy.
Fundatorem świątyni był Aleksander Wajcowicz (1825–1901), doktor medycyny (jego nagrobek znajduje się tuż obok budynku). Cerkiew została zbudowana w 1901, w miejscu starszej, drewnianej cerkwi, która spłonęła w 1866. Murowana, na rzucie krzyża greckiego. Prezbiterium zamknięte trójbocznie z umieszczoną centralnie kopułą. W cerkwi ikonostas z 1900 i malowane sklepienie nawy. Obok cerkwi nakryta kopułą ośmioboczna dzwonnica. 
Parafia w 1934 została włączona do Apostolskiej Administracji Łemkowszczyzny.
Po wojnie cerkiew została przejęta przez kościół rzymskokatolicki.
Na przykościelnym cmentarzu znajduje się piramidalny grobowiec rodów Kulczyckich i Dobrzańskich herbu Sas według projektu Iryny Dobrianskiej, siostrzenicy prof. Włodzimierza Kulczyckiego. Jest to krypta grobowa w formie piramidy. Nad wejściem do krypty kamienny krzyż maltański. Piramida ma wysokość 3 m. i stanowi replikę piramidy Cheopsa w Gizie nieopodal Kairu, w wiernej proporcji 1:50 (pomysł stworzenia kształtu grobowca powstał po tym, jak Włodzimierz Kulczycki odwiedził osobiście egipską piramidę). Również wejście do wnętrza krypty grobowej przypomina niszę piramidy w Deir el-Medina. W piramidalnym grobowcu zostali pochowani prof Włodzimierz Kulczycki (1862-1936), jego żona Maria z domu Michałowskiej (1870-1935) oraz ich syn dr Jerzy Kulczycki (1898-1974).
Oprócz tego na cmentarzu jest kilka starych kamiennych nagrobków.

</doc>
<doc id="1633137" url="https://pl.wikipedia.org/wiki?curid=1633137" title="Cerkiew św. Nykyty w Leżachowie">
Cerkiew św. Nykyty w Leżachowie

Cerkiew św. Nykyty w Leżachowie – drewniana parafialna, cerkiew greckokatolicka, znajdująca się w Leżachowie. W latach 1950–2002 użytkowana jako kościół filialny "pw. Najświętszego Serca Pana Jezusa". Obecnie nieczynna, w stanie remontu.
Historia.
Cerkiew w Leżachowie istniała już jakiś czas przed 1515 rokiem (wzmiankowana po raz pierwszy w regestrach poborowych z 1515 roku). 
Cerkiew ta została zniszczona w wyniku pożaru. W 1796 roku kosztem parocha Jana Chodaniewicza sprowadzono ponad stuletnią, drewnianą cerkiew z Czerniawki koło Hruszowa), która po dodaniu nowych elementów drewnianych została obudowana przez cieślę Szymona Dziobka z Borchowa. 
Była to cerkiew parafialna należąca do dekanatu jarosławskiego. W 1858 roku była wizytacja kanoniczna eparchy Hrihorija Jahimowycza. Od 1918 roku należała do nowo utworzonego dekanatu Sieniawskiego. W 1830 roku parochia w Leżachowie posiadała 1021 wiernych (w tym: w Leżachowie - 687 i w Czercach 334). W 1905 roku było 1517 wiernych (w tym: w Leżachów - 909, Czerce - 608). W tym czasie kilkadziesiąt osób wyjechało do Ameryki. Parochia posiadała 10 morgi pola, była czytelnia „Proświty” z 30 członkami i gromadzka kasa pożyczkowa. W 1905 roku w Leżachowie było 100 rzymsko-katolików, a w Czercach 200. Żydów było 21 w Leżachowie i 10 w Czercach. Parochia pw. św. Nykyty w Leżachowie istniała do 1945 roku. 
Następnie w 1950 roku cerkiew została zamieniona na rzymskokatolicki kościół filialny "pw. Najświętszego Serca Pana Jezusa", parafii w Sieniawie. W 1970 roku cerkiew była remontowana. Gdy w 2002 roku w Leżachowie oddano do użytku nowy murowany kościół "pw. Podwyższenia Krzyża Świętego", cerkiew jako obiekt zabytkowy jest nieczynna.
Cerkiew, konstrukcji zrębowej, otoczona sobotami, zbudowana jest na rzucie krzyża greckiego. Nad częścią centralną dach namiotowy, zwieńczony latarnią z cebulastym hełmem. W 1884 roku przed wejściem dobudowano kruchtę. Wewnątrz znajduje się zachowany ikonostas i malowidła ścienne. 
W 2015 roku rozpoczęto prace badawcze i konserwatorsko-remontowe, podczas których ustalono, że budynek cerkwi pochodzi z 1684 roku.

</doc>
<doc id="1633138" url="https://pl.wikipedia.org/wiki?curid=1633138" title="Symeon Mezopotamczyk">
Symeon Mezopotamczyk

Symeon Mezopotamczyk (IV/V wiek) – wczesnochrześcijański pisarz, jeden z pięciu przywódców mesalian. Wspomina o nim Teodoret z Cyru. Jeden z badaczy – H. Döries twierdzi, że Symeon jest autorem dzieła pt. "Asketikon", które przypisywano wcześniej Makaremu Egipcjanowi. Dzieło to powstało między 390 a 431 rokiem w kręgu mesalian. Werner Jaeger twierdzi natomiast, że data powstania dzieła to około 534 rok.

</doc>
<doc id="1633140" url="https://pl.wikipedia.org/wiki?curid=1633140" title="Cerkiew Narodzenia Najświętszej Maryi Panny w Mołodyczu">
Cerkiew Narodzenia Najświętszej Maryi Panny w Mołodyczu

Cerkiew Narodzenia Najświętszej Maryi Panny w Mołodyczu – drewniana parafialna cerkiew greckokatolicka, znajdująca się w Mołodyczu.
Historia.
Pierwsza cerkiew w Mołodyczu "pw. Narodzenia Najświętszej Marii Panny" została zbudowana w 1716 roku z fundacji Adama Mikołaja Sieniawskiego. W 1830 roku parochia liczyła 1332 wiernych (w tym: 609 – Mołodycz i 723 – Zaradawa) i była już szkoła parafialna.
W latach 1873–1875 wikariuszem w Mołodyczu był Konstantyn Czechowicz ("późniejszy Eparcha Przemyski").
Parochia należała do dekanatu jarosławskiego, po I wojnie światowej do dekanatu sieniawskiego.
Po wysiedleniu grekokatolików, opuszczona cerkiew została zaadaptowana na kościół rzymskokatolicki, który był użytkowany do czasu zbudowania murowanego kościoła w 2004 roku.

</doc>
<doc id="1633142" url="https://pl.wikipedia.org/wiki?curid=1633142" title="Cerkiew św. Mikołaja w Hucie Różanieckiej">
Cerkiew św. Mikołaja w Hucie Różanieckiej

Cerkiew św. Mikołaja w Hucie Różanieckiej – murowana filialna cerkiew greckokatolicka, znajdująca się w Hucie Różanieckiej.
Cerkiew zbudowana została w latach 1853/1854, w miejscu starszej, drewnianej cerkwi. Cerkiew należała parafii greckokatolickiej w Płazowie.
Została spalona wraz z drewnianą dzwonnicą przez Niemców 26 czerwca 1943.
Obok cerkwi znajduje się cmentarz greckokatolicki z krzyżami z XIX i początku XX wieku.

</doc>
<doc id="1633143" url="https://pl.wikipedia.org/wiki?curid=1633143" title="Cerkiew św. Paraskewy w Łówczy">
Cerkiew św. Paraskewy w Łówczy

Cerkiew św. Paraskewy w Łówczy – drewniana parafialna cerkiew greckokatolicka, znajdująca się w Łówczy. Obecnie kościół filialny pw. Matki Bożej Bolesnej należący do rzymskokatolickiej parafii św. Michała Archanioła w Płazowie.
Cerkiew zbudowana została w latach 1796-1799, remontowano ją w 1905. Do parafii należała filialna cerkiew w Hucie Starej. Parafia należała do dekanatu lubaczowskiego, po I wojnie światowej do cieszanowskiego.
Po wojnie cerkiew została przejęta przez kościół rzymskokatolicki.

</doc>
<doc id="1633144" url="https://pl.wikipedia.org/wiki?curid=1633144" title="Program pomocy prawnej">
Program pomocy prawnej

Program pomocy prawnej – system dostępu do porad prawnych w oparciu o opłacany regularnie abonament.
Tego typu forma działalności odniosła sukces w USA, gdzie jest oferowana od lat 70. XX wieku. Liczbę Amerykanów korzystających z ich usług szacuje się na ponad 150 milionów.

</doc>
<doc id="1633145" url="https://pl.wikipedia.org/wiki?curid=1633145" title="Cerkiew Zaśnięcia Matki Bożej w Płazowie">
Cerkiew Zaśnięcia Matki Bożej w Płazowie

Cerkiew Zaśnięcia Matki Bożej w Płazowie – murowana parafialna cerkiew greckokatolicka, znajdująca się w Płazowie.
Cerkiew zbudowana została w 1936, w miejscu starszej, drewnianej cerkwi z 1728. Do parafii należała filialna cerkiew w Hucie Różanieckiej. Parafia należała do dekanatu lubaczowskiego, po I wojnie światowej do cieszanowskiego.
Karol Notz o starej cerkwi pisze, że na nawie miała napis: „Świątynię tę […] Mikołaja Stertyńskiego kosztem mieszczan miasta Płazowa za przyłożeniem się Iwana Grocha i żony jego Katarzyny roku bożego 1798.” Ikonostas w cerkwi miał być przywieziony ze wschodu, o bizantyjskim stylu, odnowiony w 1873 roku. Był obraz św. Mikołaja z 1740 roku. Przed tą cerkwią, była jeszcze starsza, która stała obok na pagórku.
Po wojnie cerkiew opuszczona i nieużywana.

</doc>
<doc id="1633146" url="https://pl.wikipedia.org/wiki?curid=1633146" title="Palecznik chiński">
Palecznik chiński

Palecznik chiński, p. Fargesa ("Decaisnea insignis") – gatunek rośliny należący do rodziny krępieniowatych. Reprezentuje monotypowy rodzaj palecznik ("Decaisnea"). Pochodzi z południowo-wschodniej Azji. Występuje w północno-wschodnich Indiach, Mjanmie, Nepalu, Bhutanie i Chinach. Rośnie w wilgotnych lasach i zaroślach do rzędnej 2600 m n.p.m. W Polsce znajduje się w kolekcji niektórych ogrodów botanicznych, bywa też (rzadko) uprawiany jako roślina ozdobna. W Chinach owoce są spożywane, mają słodkawy, ale mdły smak.
Biologia.
Roślina wieloletnia, fanerofit. W Polsce kwitnie od maja do czerwca. Owoce dojrzewają od września do października. Są jadalne. Z ich skórki po uszkodzeniu wycieka biały, śluzowaty i lepki sok.
Systematyka.
Według The Plant List i "Flora of China" gatunek reprezentuje rodzaj monotypowy. Jednak w niektórych ujęciach pod nazwą "D. insignis" wyodrębniany był odrębny gatunek (w polskim piśmiennictwie znany jako palecznik himalajski) wyróżniający się żółtawymi owocami, podczas gdy za odrębny gatunek "Decaisnea fargesii" uznawano rośliny o niebieskich owocach.

</doc>
<doc id="1633147" url="https://pl.wikipedia.org/wiki?curid=1633147" title="Decaisnea fargesii">
Decaisnea fargesii



</doc>
<doc id="1633148" url="https://pl.wikipedia.org/wiki?curid=1633148" title="Slackia insignis">
Slackia insignis



</doc>
<doc id="1633149" url="https://pl.wikipedia.org/wiki?curid=1633149" title="Dordoj Biszkek">
Dordoj Biszkek

Dordoj Biszkek (kirg. Футбол клубу «Дордой» Бишкек) – kirgiski klub piłkarski, mający siedzibę w stolicy kraju, mieście Biszkek.
Historia.
Chronologia nazw:
Piłkarski klub Dordoj został założony w miejscowości Naryn w 1997 roku przez przedsiębiorcę Askara Sałymbekowa. Do pierwszego zespołu zostały zaproszone graczy juniorskiego klubu Semetej Biszkek. W 1997 debiutował w Pierwszej Lidze Kirgistanu, w której zajął 8.miejsce. W 1998 połączył się z klubem Instytutu Kultury Fizycznej i pod nazwą Dordoj-Żasztyk-SKIF Naryn zakończył rozgrywki Pierwszej Ligi na trzeciej pozycji. Tak jak mistrz i wicemistrz zrezygnowali z meczów play-off o awans to klub z Naryna walczył w barażach zdobywając promocję. W 1999 wrócił do nazwy Dordoj Naryn i debiutował w Wyższej Lidze. W 1999 zespół również startował w rozgrywkach Pucharu Kirgistanu. W 2001 klub osiągnął pierwszy sukces zdobywając brązowe medale mistrzostw. W 2002 i 2003 powtórzył ten sukces. W 2004 zmienił nazwę na Dordoj-Dinamo Naryn i po zaproszeniu nowego trenera oraz piłkarzy po raz pierwszy w swojej historii został mistrzem oraz zwycięzcą Pucharu Kirgistanu. W 2005 debiutował w pucharach azjatyckich.
1 stycznia 2010 zmienił lokalizację na stolicę kraju Biszkek oraz nazwę na Dordoj Biszkek.
Stadion.
Klub rozgrywa swoje mecze domowe na stadionie Dordoj w Biszkeku, który może pomieścić 3000 widzów, w tym 850 miejsc zadaszonych. Wcześniej domową areną był stadion Centralny w Narynie, który mógł pomieścić 1000 widzów, oraz im.Dołena Omurzakowa w Biszkeku, który mógł pomieścić 23000 widzów (były Centralny stadion republikański Spartak).

</doc>
<doc id="1633150" url="https://pl.wikipedia.org/wiki?curid=1633150" title="Easingwold">
Easingwold

Easingwold - miasto i civil parish w Wielkiej Brytanii, w Anglii, w regionie Yorkshire and the Humber, w hrabstwie North Yorkshire, w dystrykcie Hambleton. W 2011 roku civil parish liczyła 4627 mieszkańców. Easingwold jest wspomniana w Domesday Book (1086) jako "Eisicewalt"/"Eisincewald".

</doc>
<doc id="1633152" url="https://pl.wikipedia.org/wiki?curid=1633152" title="Cerkiew Pokrow Najświętszej Maryi Panny w Podemszczyźnie">
Cerkiew Pokrow Najświętszej Maryi Panny w Podemszczyźnie

Cerkiew Pokrow Najświętszej Maryi Panny w Podemszczyźnie – niezachowana drewniana parafialna cerkiew greckokatolicka, z 1882 położonej w Podemszczyźnie.
Historia.
Cerkiew zbudowana została w 1882, w miejscu starszej, drewnianej cerkwi datowanej na około 1596. Do parafii należały filialne cerkwie w Chotylubiu i Krzywem. Parafia należała do dekanatu lubaczowskiego, po I wojnie światowej do dekanatu cieszanowskiego.
Cerkiew została spalona jesienią 1944 w trakcie akcji pacyfikacyjnej. Pozostały tylko ruiny parawanowej dzwonnicy z 1909.

</doc>
<doc id="1633153" url="https://pl.wikipedia.org/wiki?curid=1633153" title="Palecznik Fargesa">
Palecznik Fargesa



</doc>
<doc id="1633156" url="https://pl.wikipedia.org/wiki?curid=1633156" title="Cerkiew Ofiarowania Matki Bożej w Świątyni w Krupcu">
Cerkiew Ofiarowania Matki Bożej w Świątyni w Krupcu

Cerkiew Ofiarowania MB w Świątyni w Krupcu – murowana parafialna cerkiew greckokatolicka, znajdująca się w Narolu, w przysiółku Krupiec.
Cerkiew zbudowana została w 1899 (architekt Wasyl Nahirnyj), w miejscu starszej, drewnianej cerkwi Świętej Trójcy, zbudowanej w latach 1701-1711. Parafię utworzono w 1887, wcześniej cerkiew podlegała parafii w Lipsku. Do parafii należały filialne cerkwie w Lipsku i Woli Wielkiej. Po II wojnie światowej, eksploatowana jako magazyn, cerkiew popadła w ruinę. Gruntownie wyremontowana w 2011, służy obecnie jako Centrum Koncertowo - Wystawiennicze. Wokół cerkwi znajduje się cmentarz z nielicznymi zachowanymi zabytkowymi nagrobkami.

</doc>
<doc id="1633157" url="https://pl.wikipedia.org/wiki?curid=1633157" title="Artemi Ajwazjan">
Artemi Ajwazjan

Artemi (Harutiun) Ajwazjan (, ; ur. 26 czerwca 1902 w Baku, zm. 14 listopada 1975 w Erywaniu) – ormiański i radziecki kompozytor oraz dyrygent. Jego melodia ze słowami Oli Obarskiej „Batumi” w wykonaniu Filipinek jest jedną z popularniejszych piosenek okresu PRL.
Życiorys.
W 1932 roku ukończył Konserwatorium Moskiewskie. Pisał muzykę dla filmów ormiańskich i radzieckich. Do najbardziej rozpoznawanych zalicza się muzykę do animowanego filmu "Królowa Śniegu" z 1957 roku. W 1964 roku otrzymał tytuł Ludowego Artysty Armeńskiej SRR.
Muzyka filmowa.
Źródło:

</doc>
<doc id="1633158" url="https://pl.wikipedia.org/wiki?curid=1633158" title="Podział administracyjny Polski od 1999">
Podział administracyjny Polski od 1999



</doc>
<doc id="1633161" url="https://pl.wikipedia.org/wiki?curid=1633161" title="Cerkiew Objawienia Pańskiego w Korczminie">
Cerkiew Objawienia Pańskiego w Korczminie

Cerkiew Objawienia Pańskiego w Korczminie – drewniana parafialna cerkiew greckokatolicka, znajdująca się w Korczminie. Obecnie pw. Zaśnięcia NMP.
Cerkiew została wzniesiona w 1658. Do parafii należały filialne cerkwie w Machnówku i Krzewicy. Parafia należała do dekanatu bełzkiego, po I wojnie światowej do dekanatu uhnowskiego.
Z Korczmina pochodzi znana w okolicy i uważana za cudowną ikona Matki Boskiej, którą umieszczono tu ok. połowy XVII w. Obecnie obraz znajduje się w greckokatolickiej cerkwi Narodzenia NMP w Lublinie, a na miejscu znajduje się jego kopia. 
Po 1947 przez kilka lat świątynia była używana jako kościół filialny parafii rzymskokatolickiej w pobliskim Machnówku. Od pierwszej połowy lat 50. XX wieku pozostawała opuszczona przez blisko 40 lat. 
W 1990 rozpoczęto prace konserwatorskie przy obiekcie, zainicjowane przez Społeczną Komisję Opieki na Zabytkami Sztuki Cerkiewnej. Cerkiew rozebrano, wymieniono elementy zniszczone i zakonserwowano pozostałe, a w 1994 rozpoczęto jej ponowne stawianie. W kwietniu 2002 Wojewódzki Konserwator Zabytków w Lublinie przekazał cerkiew na rzecz parafii greckokatolickiej Narodzenia NMP w Lublinie. Rekonsekracja cerkwi odbyła się 28 sierpnia 2004.
W pobliżu cerkwi znajduje się czworoboczna dzwonnica z połowy XIX wieku oraz cmentarz z dziewiętnastowiecznymi nagrobkami bruśnieńskimi.
Zobacz też.
Cerkiew Narodzenia Najświętszej Maryi Panny w Lublinie

</doc>
<doc id="1633163" url="https://pl.wikipedia.org/wiki?curid=1633163" title="Vojtech Alexander">
Vojtech Alexander

Vojtech Alexander (słow.), Alexander Béla (węg.) (ur. 1857 w Kieżmarku, zm. 1916 w Budapeszcie) – słowacki radiolog i naukowiec pracujący w królestwie Węgierskim. Był założycielem radiologii w Królestwie Węgierskim.
Studiował na Akademii Medycznej w Budapeszcie. Od 1881 roku, pracował w Instytucie Anatomicznym w Budapeszcie jako asystent, a następnie pracował jako lekarz ogólny. Przez długi czas sprawował funkcję sekretarza Stowarzyszenia lekarzy i farmaceutów.
Jako pierwszy na Węgrzech wykorzystywał aparaturę rentgenowską do leczenia pacjentów. Badania nad promieniowaniem prowadził od 1896 roku.
W 1907 roku został mianowany szefem pierwszego laboratorium rentgenowskiego w klinice w Budapeszcie. W 1914 roku otrzymał stopień profesora. Opublikował 59 prac dotyczących badań naukowych. Zbiór zdjęć rentgenowskich, wykonanych przez niego w l. 1898-1909, przechowywanych jest w oddziale Archiwum Państwowego w Lewoczy (słow. "Spišský archív v Levoči").

</doc>
<doc id="1633164" url="https://pl.wikipedia.org/wiki?curid=1633164" title="Cerkiew Opieki Matki Bożej w Bihalach">
Cerkiew Opieki Matki Bożej w Bihalach

Cerkiew Opieki Matki Bożej w Bihalach – drewniana parafialna cerkiew greckokatolicka, znajdująca się w Bihalach w gminie Wielkie Oczy, powiecie lubaczowskim, w województwie podkarpackim. 
Wpisana do rejestru zabytków w 1994.
Historia.
Drewniana cerkiew greckokatolicka z 1821, powstała w miejsce poprzedniej, która uległa spaleniu, rozbudowana na przełomie XIX i XX wieku, wyremontowana w 1928, po 1948 użytkowana jako kaplica filialna parafii rzymskokatolickiej w Łukawcu. W 1964 została zaliczona do 4. klasy zabytków. Gruntownie odnowiona w latach 1978-1979 w związku z erygowaniem samodzielnej parafii Opieki Matki Bożej Uzdrowienia Chorych. 

</doc>
<doc id="1633165" url="https://pl.wikipedia.org/wiki?curid=1633165" title="Cerkiew Niepokalanego Poczęcia Najświętszej Maryi Panny w Borchowie">
Cerkiew Niepokalanego Poczęcia Najświętszej Maryi Panny w Borchowie

Cerkiew Niepokalanego Poczęcia Najświętszej Maryi Panny w Borchowie – drewniana parafialna cerkiew greckokatolicka, znajdująca się w Borchowie. Obecnie rzymskokatolicki kościół filialny należący do parafii w Oleszycach.
Historia.
Cerkiew zbudowana została w 1770, i odnowiona w 1930. Do 1930 należała do parafii greckokatolickiej w Oleszycach, później była niezależną parafią.
Na przełomie XIX i XX wieku w cerkwi podwyższono babiniec i umieszczono w nim chór śpiewaczy. W 1924 do babińca dostawiono ganek. Po II wojnie światowej, do końca lat 60. XX wieku obiekt nie był użytkowany. Od 1971 pełni funkcję rzymskokatolickiej kaplicy filialnej w parafii w Oleszycach. W latach 80. i 90. XX wieku świątynię gruntownie remontowano.
Świątynia reprezentuje tradycyjny układ przestrzenny z późniejszymi modyfikacjami planu i bryły.
Cerkiew wpisano na listę zabytków w 1993 i włączono do podkarpackiego Szlaku Architektury Drewnianej.

</doc>
<doc id="1633166" url="https://pl.wikipedia.org/wiki?curid=1633166" title="Cerkiew św. Dymitra w Cewkowie">
Cerkiew św. Dymitra w Cewkowie

Cerkiew św. Dymitra w Cewkowie – drewniana parafialna cerkiew greckokatolicka, znajdująca się w Cewkowie.
Cerkiew zbudowana została w 1844. Remontowano ją w 1925. Cerkiew należała do dekanatu oleszyckiego, po I wojnie światowej do cieszanowskiego. Do parafii należała filialna cerkiew w Moszczanicy.
Tradycyjny układ przestrzenny został zmieniony przez dążenie do ujednolicenia przestrzeni wnętrza i zwiększenia roli skrajnych pomieszczeń w ukształtowaniu bryły świątyni.
Obecnie cerkiew stoi opuszczona.
Cerkiew wpisano na listę zabytków w 1987 i włączono do podkarpackiego Szlaku Architektury Drewnianej.

</doc>
<doc id="1633168" url="https://pl.wikipedia.org/wiki?curid=1633168" title="Cerkiew Podwyższenia Krzyża Świętego w Dachnowie">
Cerkiew Podwyższenia Krzyża Świętego w Dachnowie

Cerkiew Podwyższenia Krzyża Świętego w Dachnowie – drewniana parafialna cerkiew greckokatolicka, znajdująca się w Dachnowie.
Od 1992 obiekt nieczynny kultowo. Cerkiew została włączona do Podkarpackiego Szlaku Architektury Drewnianej.
Historia obiektu.
Cerkiew zbudowana została w 1929, w miejscu starszej, drewnianej cerkwi z 1735. Do parafii należała cerkiew filialna w Załużu. Parafia należała do dekanatu oleszyckiego, po I wojnie światowej do cieszanowskiego.
Po wojnie cerkiew została przejęta przez kościół rzymskokatolicki. Do 1992 pełniła rolę kościoła parafialnego parafii Podwyższenia Krzyża Świętego w Dachnowie.

</doc>
<doc id="1633169" url="https://pl.wikipedia.org/wiki?curid=1633169" title="Cerkiew św. Dymitra w Kobylnicy Wołoskiej">
Cerkiew św. Dymitra w Kobylnicy Wołoskiej

 
Cerkiew św. Dymitra w Kobylnicy Wołoskiej – murowana parafialna cerkiew greckokatolicka, znajdująca się w Kobylnicy Wołoskiej.
Cerkiew zbudowana została w 1923, w miejscu starszej, drewnianej cerkwi z 1666. Parafia należała do dekanatu Radymno II, po I wojnie światowej do krakowieckiego.
Po wojnie cerkiew została przejęta przez kościół rzymskokatolicki. Od 1985 msze w rycie greckim rozpoczął odprawiać ksiądz Piotr Kryk. W 1990 odnowiono parafię greckokatolicką należącą do dekanatu przemyskiego.

</doc>
<doc id="1633170" url="https://pl.wikipedia.org/wiki?curid=1633170" title="Cerkiew św. Mikołaja w Woli Michowej">
Cerkiew św. Mikołaja w Woli Michowej

Cerkiew św. Mikołaja w Woli Michowej – nieistniejąca już parafialna cerkiew greckokatolicka, pochodząca z 1843, rozebrana w 1953. 
Historia.
Cerkiew prawosławna, a następnie unicka istniała w Woli Michowej już w XVI w. Była to świątynia drewniana. Kolejną, z kamienia, wzniesiono w 1843. W 1855 otrzymała ona nowy ikonostas autorstwa Grzegorza Pawlikowskiego. Została opuszczona po wywiezieniu miejscowej ludności ukraińskiej w czasie Akcji „Wisła”, a w 1953 decyzją Urzędu ds. Wyznań rozebrana razem z kilkoma podobnymi obiektami. Materiał budowlany pozyskany z rozbiórki cerkwi posłużył do wykonania elementów granicy polsko-radzieckiej.
Obok cerkwi znajdowała się brama-dzwonnica, również murowana, część ozdobnego ogrodzenia świątyni. Była to nakryta dachem brogowym konstrukcja oparta na czterech filarach i arkadach ze skromną cebulastą kopułą. W Woli Michowej znajdował się również cmentarz greckokatolicki oraz kryta sygnaturką kapliczka. Wszystkie te obiekty uległy po 1947 stopniowej dewastacji i nie zachowały się do naszych czasów. 

</doc>
<doc id="1633171" url="https://pl.wikipedia.org/wiki?curid=1633171" title="Cerkiew św. Mikołaja w Hrebennem">
Cerkiew św. Mikołaja w Hrebennem

Cerkiew św. Mikołaja w Hrebennem – drewniana parafialna cerkiew greckokatolicka, znajdująca się w Hrebennem.
Historia obiektu.
Cerkiew zbudowana została w latach 1697-1700, i przebudowana w 1882. Parafia należała do dekanatu potelickiego, po I wojnie światowej do rawskiego. Do parafii należały cerkwie filialne w Małych Mostach i Siedliskach. Po 1947 cerkiew została przejęta przez kościół rzymskokatolicki. W latach 1965-1984 były jednak odprawiane nieregularnie msze w rycie greckim, po 1984 regularnie. Obecnie znajduje się tutaj siedziba parafii greckokatolickiej dekanatu przemyskiego.
Architektura i wyposażenie.
Cerkiew ma konstrukcję zrębową, jest trójdzielna, wszystkie trzy części są trójkondygnacyjne, zbudowane na planach kwadratów, nakryte ośmiobocznymi kopułami z latarniami. Poszczególne kondygnacje oddzielają szerokie okapy. Dawne pokrycie gontowe zmienione zostało na blaszane. 
Wewnątrz zachowały się fragmenty ikonostasu z XVII-XVIII w. z ikonami, malowanymi na deskach. 
Obiekty towarzyszące.
Obok cerkwi stoi drewniana, dwukondygnacyjna dzwonnica z XVII w.
Położenie geomorfologiczne.
Cerkiew położona jest na niewielkim spłaszczeniu w dolnej części stoku izolowanego płata lessowego, wyścielającego prawobrzeżne zbocze (opoki margliste, górna kreda) doliny Prutnika. W literaturze geomorfologicznej tego typu forma rzeźby eolicznej określana jest mianem "wyspy", a nawet "czapki" lessowej. Jest to strefa przykrawędziowa, poniżej której znajduje się naturalna skarpa (około 12 m wysokości) opadająca do dna doliny Prutnika, a właściwie do opaski wzmacniającej pas drogi krajowej nr 19. Cerkiew położona jest na wysokości około 260 m n.p.m., zaś dno doliny rzecznej - 239 m n.p.m.

</doc>
<doc id="1633172" url="https://pl.wikipedia.org/wiki?curid=1633172" title="Cerkiew Najświętszego Serca Jezusa w Dobrej">
Cerkiew Najświętszego Serca Jezusa w Dobrej

Cerkiew Najświętszego Serca Jezusa w Dobrej – murowana parafialna cerkiew greckokatolicka, znajdująca się w Dobrej.
Historia.
Według regestru poborowego już na jakiś czas przed 1515 rokiem istniała w Dobrej cerkiew. W 1596 roku była unia brzeska, do której cerkwie wstępowały w różnym zakresie czasu, według własnego uznania. Parochia w Dobrej w 1628 roku była nadal prawosławna, dopiero w 1651 roku jest wzmiankowana jako greckokatolicka. W 1868 roku parochia posiadała 2279 wiernych (w tym: Dobra – 1332, Dobcza – 810, Ścieżki Czerwonowolskie – 137). 
W 1880 roku zbudowano murowaną cerkiew w miejscu starszej drewnianej. Podczas I wojny światowej cerkiew została uszkodzona, a w 1921 roku została wyremontowana. Parochia posiadała 32 morgi pola. W 1930 roku istniało w Dobrej Apostolstwo Modlitwy, a w Dobczy istniała czytelnia „Proswity”. W 1939 roku parochia Dobra posiadała 2852 wiernych (w tym: Dobra – 1763, Dobcza – 927, Ścieżki Czerwonowolskie – 162). Parochia greckokatolicka istniała do 1945 roku.
Parafia należała do dekanatu jarosławskiego, po I wojnie światowej do sieniawskiego. Obok cerkwi znajduje się zbiorowy grób ukraińskich mieszkańców wsi, zamordowanych 10 stycznia 1946 roku.
Po wojnie cerkiew została zaadaptowana na kościół rzymskokatolicki.

</doc>
<doc id="1633173" url="https://pl.wikipedia.org/wiki?curid=1633173" title="Deba bocho">
Deba bocho



</doc>
<doc id="1633174" url="https://pl.wikipedia.org/wiki?curid=1633174" title="Cerkiew Podniesienia Krzyża Świętego w Dłużniowie">
Cerkiew Podniesienia Krzyża Świętego w Dłużniowie

Cerkiew Podwyższenia Krzyża Świętego w Dłużniowie – dawna drewniana parafialna cerkiew greckokatolicka, znajdująca się w Dłużniowie.
Uważana za jedną z najwyższych i największych cerkwi drewnianych w Polsce. Wysokość do szczytu krzyża wieńczącego kopułę nawy wynosi 27,1 m, długość świątyni – 25,36 m, szerokość nawy – 9,78 m.
Obecnie użytkowana jako kościół filialny rzymskokatolickiej parafii w Żniatynie.
Historia obiektu.
Istnienie cerkwi w Dłużniowie wzmiankowano już w latach 1564-1573 oraz w 1761. Obecna cerkiew greckokatolicka pw. Podniesienia Krzyża Świętego zbudowana została w 1882 w miejscu poprzedniej, prawdopodobnie z fundacji Henryka Rylskiego. Jako cerkiew parafialna ze świątyniami filialnymi w Mycowie i Wyżłowie należała do dekanatu waręskiego. W 1895 poświęcona, odnawiana w latach 1930. Po 1947 przejęta przez kościół rzymskokatolicki. W latach 2005-2006 przeprowadzono remont świątyni w ramach, którego: wymieniono oszalowanie i częściowo podwaliny i podmurówkę, stolarkę okienną i słupy przy gankach, zmieniono blachę na dachach, zaimpregnowano zewnętrzne elementy drewniane
Architektura i wyposażenie.
Jest to duża cerkiew trzykopułowa, orientowana, drewniana, konstrukcji zrębowej, zwęgłowana na rybi ogon na ceglanym podmurowaniu. Trójdzielny:prezbiterium zamknięte trójbocznie, nawa szersza oraz węższy, równej szerokości z prezbiterium babiniec, kwadratowe. Przy prezbiterium od strony północnej i południowej dwie czworoboczne zakrystie. Bryła świątyni trójkondygnacyjna, zręby wszystkich trzech pomieszczeń równej wysokości przykryte ośmiopołaciowymi, wydłużonymi kopułami wspartymi na wysokich ośmiobocznych tamburach zwieńczonymi latarniami z hełmami w formie makowic zakończonych żelaznymi krzyżami.
Ściany wszystkich kondygnacji są oszalowane. Na wysokości około 1/3 świątynię obiega wokół okap wsparty na występujących belkach zrębu. Wejścia do babińca oraz do nawy osłonięte gankami, wspartymi na 6 słupach zapewne z pierwszej połowy XX wieku. Kopuły, dachy pulpitowe nad zakrystiami oraz daszek okapowy kryte blachą ocynkowaną.
Wewnątrz w kopułach znajdują się ośmiopolowe, pozorne sklepienia, w zakrystiach natomiast stropy.
W kopułach sklepienie pomalowane na niebiesko z gwiazdami. Poszczególne części świątyni połączone są ze sobą dużymi otworami o wykroju łuku. Na ścianach polichromia figuralna z końca XIX wieku. Zachowały się: niekompletny ikonostas i połączone z nim dwa ołtarze boczne Matki Bożej i Podwyższenia Krzyża, ołtarz główny w stylu neogotyku, ambona połączona z konfesjonałem i ławki.
Wokół cerkwi.
Cerkiew położoną na odosobnionym wzgórzu otaczają stare drzewa i kamienny mur z bramą, do której prowadzą ozdobne schody zflankowane czterema słupami. W pobliżu świątyni stoi murowana dzwonnica typu parawanowego z początku XX wieku.
Turystyka.
Cerkiew jest obiektem transgranicznego szlaku turystycznego Bełżec - Bełz. 

</doc>
<doc id="1633175" url="https://pl.wikipedia.org/wiki?curid=1633175" title="U-1206">
U-1206

U-1206 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1944.
Historia.
Okręt włączony do 8. Flotylli U-Bootów w celach szkoleniowych, 1 lutego 1945 przeniesiony do 11. Flotylli jako jednostka bojowa. Odbył jeden patrol bojowy, podczas którego nie zatopił żadnej jednostki przeciwnika. 
Zatonął 14 kwietnia 1945 na Morzu Północnym w pobliżu Peterhead (Szkocja). Z powodu awarii toalety okręt został zmuszony do wynurzenia się i został wykryty przez jednostki nieprzyjaciela. W tej sytuacji Kpt. Karl-Adolf Schlitt rozkazał zatopić okręt. Załoga opuściła pokład w tratwach ratunkowych; podczas próby dotarcia do brzegu utonęło 3 marynarzy.
Wrak okrętu został odnaleziony w połowie lat 70. podczas poszukiwania ropy naftowej.
U-1206 należał do okrętów wyposażonych w chrapy.

</doc>
<doc id="1633176" url="https://pl.wikipedia.org/wiki?curid=1633176" title="Cerkiew Podwyższenia Krzyża Świętego w Dziewięcierzu">
Cerkiew Podwyższenia Krzyża Świętego w Dziewięcierzu

Cerkiew Podwyższenia Krzyża Świętego w Dziewięcierzu – nieistniejąca drewniana parafialna cerkiew greckokatolicka, znajdująca się w Dziewięcierzu.
Cerkiew zbudowana została w latach 1837-1839, w miejscu starszej, drewnianej cerkwi. Parafia należała do dekanatu potelickiego, po I wojnie światowej do rawskiego.
Cerkiew została zniszczona w czasie II wojny światowej.

</doc>
<doc id="1633178" url="https://pl.wikipedia.org/wiki?curid=1633178" title="Bertil Uggla">
Bertil Uggla

Bertil Gustafsson Uggla (ur. 19 sierpnia 1890 w Solna, zm. 29 września 1945 w Karlstad) – szwedzki pięcioboista nowoczesny, skoczek o tyczce, oraz szermierz, brązowy medalista letnich igrzysk olimpijskich w Sztokholmie w skoku o tyczce i brązowy medalista igrzysk olimpijskich w Paryżu.
Czterokrotnie brał udział w igrzyskach olimpijskich: w 1912 (lekkoatletyka), 1920 (szermierka), 1924 (pięciobój nowoczesny i szermierka) oraz 1928 (szermierka).

</doc>
<doc id="1633179" url="https://pl.wikipedia.org/wiki?curid=1633179" title="Chromatyzm">
Chromatyzm



</doc>
<doc id="1633181" url="https://pl.wikipedia.org/wiki?curid=1633181" title="Darley Dale">
Darley Dale

Darley Dale – miasto i civil parish w Wielkiej Brytanii, w Anglii, w regionie East Midlands, w hrabstwie Derbyshire, w dystrykcie Derbyshire Dales. Leży 4 km od miasta Matlock, 27,6 km od miasta Derby i 209,9 km od Londynu. W 2001 roku miasto liczyło 3289 mieszkańców. W 2011 roku civil parish liczyła 5413 mieszkańców.

</doc>
<doc id="1633182" url="https://pl.wikipedia.org/wiki?curid=1633182" title="Karl Schlegel">
Karl Schlegel

Karl Paul Schlegel (ur. 7 maja 1893 w Wechselburg, zm. 27 października 1918 w okolicach Amifontaine) – as lotnictwa niemieckiego Luftstreitkräfte z 22 potwierdzonymi oraz 2 niepotwierdzonymi zwycięstwami w I wojnie światowej. Należał do grona pilotów z tytułem Balloon Buster, z 14 potwierdzonymi balonami obserwacyjnymi na koncie.
Informacje ogólne.
Karl Schlegel urodzony Saksonii uczęszczał do szkoły wojskowej w latach 1907–1912. 1 kwietnia 1912 roku został skierowany do służby w sekcji karabinów maszynowych. W momencie wybuchu wojny został przydzielony do 8 Dywizji Kawalerii. Razem z jednostką służył na froncie zachodnim i wschodnim. W końcu 1914 roku został odznaczony Krzyżem Żelaznym II klasy, a w lecie 1915 roku jako pierwszy podoficer ze swojej dywizji Krzyżem Żelaznym I klasy. 
Na wiosnę 1917 roku zgłosił się do lotnictwa. Został skierowany na szkolenie do Fliegerersatz Abteilung Nr. 1 w Altenburga w Turyngii. Po zdaniu egzaminu i otrzymaniu licencji pilota został skierowany do Fliegerersatz Abteilung Nr. 6, a stąd przydzielony do FA 39. W jednostce latał do końca 1917 roku, został ranny w czasie lądowania i w styczniu 1918 roku powrócił do oddziału uzupełnień FEA 6. Na początku maja został skierowany na front zachodni i przydzielony do Kest 1, a po kilku dniach do eskadry myśliwskiej Jasta 45. Pierwsze zwycięstwo odniósł 14 czerwca nad balonem obserwacyjnym. 15 lipca odniósł dwa zwycięstwa nad samolotami Spad i został promowany na stopień podoficerski Vizefeldwebel. 1 września odniósł swoje dwudzieste potwierdzone zwycięstwo.
Karl Schlegel zginął w walce 27 października 1918 roku. W czasie kolejnego ataku na francuski balon obserwacyjny, już 15 w swojej karierze, lecąc na Fokkerze D.VII został zaatakowany przez 12 samolotów francuskich z Spa.94. W czasie walki zestrzelił prawdopodobnie jednego z przeciwników, sam padając ofiarą prawdopodobnie Pierre'a Marinovitcha.

</doc>
<doc id="1633189" url="https://pl.wikipedia.org/wiki?curid=1633189" title="Darwen">
Darwen

Darwen - miasto w Wielkiej Brytanii, w Anglii, w regionie North West England, w hrabstwie Lancashire. W 2001 r. miasto liczyło 31 570 mieszkańców. Rozciąga się na powierzchni 7,58 km². 
W tym mieście ma swą siedzibę klub piłkarski - Darwen F.C.

</doc>
<doc id="1633190" url="https://pl.wikipedia.org/wiki?curid=1633190" title="Nick Leavey">
Nick Leavey

Nick Leavey (ur. 27 sierpnia 1986) – brytyjski lekkoatleta, specjalizujący się w biegu na 400 metrów.

</doc>
<doc id="1633193" url="https://pl.wikipedia.org/wiki?curid=1633193" title="Cerkiew św. Dymitra w Radoszycach">
Cerkiew św. Dymitra w Radoszycach

Cerkiew św. Dymitra w Radoszycach – drewniana cerkiew greckokatolicka z 1868. Obecnie rzymskokatolicki kościół filialny pw. Matki Bożej Wspomożycielki należący do parafii w Komańczy.
Historia.
Cerkiew w Radoszycach, początkowo prawosławna, następnie unicka, istniała od 1507. Obecna świątynia została wzniesiona w 1868 i poświęcona w cztery lata później. W 1896 wnętrze cerkwi zostało odnowione. Obiekt poniósł poważne straty w 1944, kiedy kilka pocisków uderzyło w jego dach i kopuły.
W 1947, w czasie wysiedlania ludności rusińskiej, żołnierze LWP obrabowali cerkiew, wywożąc komplety strojów liturgicznych, kielichy i trzy dzwony. W 1948 budowla została zaadaptowana na kościół rzymskokatolicki, jednak nabożeństwa odbywały się w niej jedynie w ważniejsze święta. W 1961 decyzją wojewódzkiego oddziału Urzędu ds. Wyznań cerkiew została zamknięta, jednak w 1966 mieszkańcy Radoszyc samowolnie zerwali plomby z drzwi i doprowadzili do wznowienia kultu religijnego. Dopiero w 1971, po wcześniejszych szykanach ze strony władz lokalnych, parafia rzymskokatolicka w Komańczy otrzymała zezwolenie na dokonanie remontu obiektu i regularne odprawianie nabożeństw. Prace rekonstrukcyjne trwały do 1979.
Architektura.
Cerkiew jest drewniana, trójdzielna, z trzema wieżami zwieńczonymi cebulastymi hełmami. We wnętrzu zachowało się wiele elementów oryginalnego wyposażenia, w tym ikonostas i ołtarz główny oraz ołtarz boczny z ikoną patrona cerkwi, zaś na chórze – malowidło przedstawiające cerkiew oraz Łemka w trakcie zbierania zboża.
Na teren cerkwi prowadzi murowana brama-dzwonnica z pocz. XX wieku, zwieńczona trzema hełmami o formie podobnej do kopuł cerkwi. W najbliższym otoczeniu świątyni znajdował się cmentarz, z którego pozostał jeden nagrobek z 1868. W Radoszycach znajdowała się również kaplica greckokatolicka, zniszczona po 1945.

</doc>
<doc id="1633194" url="https://pl.wikipedia.org/wiki?curid=1633194" title="Top-Liga">
Top-Liga

Top-Liga (kirg. Топ-Лига, lub Wyższa Liga, kirg. Жогорку Лига, "Dżogorku Liga") – najwyższa klasa rozgrywkowa klubów piłki nożnej w Kirgistanie. Rozgrywki ligi toczą się pod patronatem Kirgiskiego Związku Piłki Nożnej. Zwycięzca rozgrywek otrzymuje tytuł mistrza Kirgistanu, a spadkowicze trafiają do Pierwszej Ligi.
Format rozgrywek.
Liga rozgrywana jest systemem wiosna-jesień. Sezon najczęściej trwa od kwietnia do października. Zwycięzca rozgrywek ligowych zostaje piłkarskim mistrzem Kirgistanu. Liczba uczestniczących drużyn uzależniona jest od narodowej federacji. W sezonie 2012 liga skupiała zaledwie 8 zespołów.
Zwycięzca rozgrywek reprezentuje Kirgistan na arenie międzynarodowej w Pucharze Prezydenta AFC.

</doc>
<doc id="1633195" url="https://pl.wikipedia.org/wiki?curid=1633195" title="U-407">
U-407

U-407 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1941 roku. Kolejnymi dowódcami byli: Kptlt. Ernst-Ulrich Brüller, Oblt. Hubertus Korndörfer, Oblt. Hans Kolbus.
Historia.
Okręt włączony do 5. Flotylli U-Bootów w ramach szkolenia; od 1 września 1942 włączony do 9., a od 1 grudnia 1942 roku 29. Flotylli jako okręt bojowy. 
Odbył 12 patroli bojowych, podczas których zatopił 3 statki o łącznej pojemności 26 892 BRT, w tym transportowiec wojska „Viceroy of India” (7176 BRT). Uszkodził również 1 statek (6207 BRT) i dwa okręty – krążowniki lekkie : , . 
1 października 1942 roku bezskutecznie atakował „Queen Mary” – żadna z wystrzelonych wówczas 4 torped nie osiągnęła celu.
Zatopiony 19 września 1944 roku na Morzu Śródziemnym na południe od wyspy Milos bombami głębinowymi przez niszczyciele: , i . Zginęło 5 z 53 członków załogi.

</doc>
<doc id="1633197" url="https://pl.wikipedia.org/wiki?curid=1633197" title="Philip Taylor">
Philip Taylor

Philip Taylor (ur. 20 marca 1985) – brytyjski lekkoatleta, specjalizujący się w biegu na 400 m. 

</doc>
<doc id="1633202" url="https://pl.wikipedia.org/wiki?curid=1633202" title="Dawley">
Dawley

Dawley – miasto w Wielkiej Brytanii, w Anglii, w regionie West Midlands, w hrabstwie Shropshire. W 2001 r. miasto to zamieszkiwało 11 399 osób.

</doc>
<doc id="1633204" url="https://pl.wikipedia.org/wiki?curid=1633204" title="Damian Szojda">
Damian Szojda

Damian Henryk Szojda (ur. 1 stycznia 1932 w Katowicach, zm. 6 września 2011 tamże) – biblista katolicki, tłumacz Pisma Świętego, franciszkanin (OFM), były prowincjał franciszkańskiej Prowincji Wniebowzięcia NMP w Katowicach.
Życiorys.
Pochodził z Katowic Panewnik. Urodził się w rodzinie Romana i Jadwigi z d. Kotas 1 stycznia 1932. Do franciszkanów wstąpił 15 września 1949. Pierwszą profesję złożył 16 września 1950. Na trwałe związał się z zakonem poprzez śluby wieczyste 16 września 1953. Po odbyciu studiów filozoficzno-teologicznych przyjął święcenia kapłańskie z rąk ks. bpa Bernarda Czaplińskiego 6 lutego 1955.
Studiował teologię biblijną na Katolickim Uniwersytecie Lubelskim. O. Szojda przetłumaczył z języka greckiego oba Listy do Tesaloniczan św. Pawła Apostoła, które znalazły się w opublikowanej w 1975 Biblii poznańskiej.
18 lat pełnił funkcję ministra prowincjalnego swojej własnej prowincji zakonnej (lata 1973-1983 oraz 1991-1998). W tym czasie rozwinięto kontakty z prowincjałami innych prowincji zakonnych, m.in. austriackich i włoskich. Nastąpił również silny rozwój obecności zakonu na terenie byłego Związku Radzieckiego. Był wykładowcą historii i geografii biblijnej oraz wstępu do Pisma Świętego w Wyższym Seminarium Duchownym Braci Mniejszych w Katowicach. Był m.in. spowiednikiem w ostatnich latach życia gen. Jerzego Ziętka.
Szojda wyróżniony został w 2004 przez wojewodę śląskiego Lechosława Jarzębskiego Srebrnym Medalem Opiekuna Miejsc Pamięci Narodowej za upamiętnianie historycznych wydarzeń, postaci i obiektów. O. Szojda władał biegle językiem niemieckim. Zmarł w 2011 w Centralnym Szpitalu Klinicznym w Katowicach-Ligocie, pochowany w kwaterze franciszkanów na Cmentarzu Komunalnym przy ul. Panewnickiej.

</doc>
<doc id="1633205" url="https://pl.wikipedia.org/wiki?curid=1633205" title="Siedziba mBanku w Bydgoszczy">
Siedziba mBanku w Bydgoszczy

Siedziba mBanku w Bydgoszczy – zespół budynków należących do mBanku (d. BRE Banku) w Bydgoszczy. Zwane są „nowymi spichrzami” lub „szklanymi spichrzami” i zaliczają się do najbardziej udanych realizacji architektonicznych w Polsce po 1990 r.
Położenie.
Budynki stoją na południowym nabrzeżu Brdy w Bydgoszczy, przy ul. Grodzkiej 19-21.
Charakterystyka.
Budynki powstały w latach 1995-1998, według, nagrodzonego I nagrodą w konkursie architektonicznym SARP, projektu architektów Andrzeja Bulandy i Włodzimierza Muchy z Warszawy. Pomimo że zostały wykończone szkłem i cegłą klinkierową, swoim kształtem i stylem nawiązują do zabytkowych spichlerzy znajdujących się tuż obok i komponują z otoczeniem.
W 2011 w budynkach znajdował się oddział MultiBanku oraz biurowiec Atos Origin IT Services sp. z o.o.
W 2018 przeprowadzono remont obiektu.
Pomiędzy „nowymi” a „starymi” spichrzami znajduje się Pałacyk Lloyda, wybudowany w latach 1884-1898, z inicjatywy przedsiębiorcy zajmującego się żeglugą śródlądową Otto Liedtke.
Nagrody i wyróżnienia.
Budynki zostały uznane za ikonę współczesnej architektury i zostały obsypane nagrodami. Otrzymały między innymi:

</doc>
<doc id="1633206" url="https://pl.wikipedia.org/wiki?curid=1633206" title="Jerry D. Thomas">
Jerry D. Thomas

Jerry D. Thomas – amerykański pisarz, autor książek dla dzieci.
Życiorys.
Pracował jako redaktor gazety Pacific Press. Ukończył teologię na Southwestern Adventist University. Największy rozgłos przyniosła mu książka The Desire of Ages, opisująca życie Jezusa. Jego książki poruszają tematykę chrześcijańską.
Według Pacific Press książki Thomasa ukazały się w 10 językach i sprzedały w łącznym nakładzie ponad miliona egzemplarzy.

</doc>
<doc id="1633211" url="https://pl.wikipedia.org/wiki?curid=1633211" title="Polyplax hannswrangeli">
Polyplax hannswrangeli

Polyplax hannswrangeli – gatunek wszy z rodziny Polyplacidae. Powoduje wszawicę. Pasożytuje na nornicy rudej ("Myodes glareolus").
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Europy.

</doc>
<doc id="1633212" url="https://pl.wikipedia.org/wiki?curid=1633212" title="Fairuz Fauzy">
Fairuz Fauzy

Mohamed Fairuz Fauzy (ur. 24 października 1982 w Kuala Lumpur) – malezyjski kierowca wyścigowy. W sezonie 2011 Fauzy pełnił rolę kierowcy rezerwowego w Lotus Renault GP, a rok wcześniej w Lotus Racing.
Kariera.
Wczesna.
Fairuz karierę rozpoczął od startów w kartingu, w 1994 roku. Po jej zakończeniu, w roku 2005 wyjechał do Wielkiej Brytanii, gdzie spędził łącznie pięć lat. Starty na wyspach rozpoczął od Brytyjskiej Formuły Ford. W następnym sezonie awansował do Brytyjskiej Formuły Renault. W roku 2002 zadebiutował w Brytyjskiej Formule 3, w której uczestniczył również w sezonach 2003 i 2004.
GP2, A1 Grand Prix i World Series by Renault.
Dzięki dużemu wsparciu sponsorów oraz dobrym wynikom na testach dostał szansę angażu w serii GP2 we francuskiej ekipie DAMS. W ciągu 23 wyścigów ani razu nie zdobył jednak punktów, a jego najwyższą pozycją było siódme miejsce, uzyskane w sprincie w Hiszpanii. W przerwie zimowej wystąpił w czterech wyścigach nowo utworzonej serii A1 Grand Prix, w której reprezentował barwy swojego kraju (dwukrotnie dojechał na punktowanym miejscu). W 2006 roku dostał kolejną szansę angażu w GP2, tym razem w Super Nova Racing. Ponownie jednak bez punktów (najwyższą lokatę zanotował w sprincie Wielkiej Brytanii, gdzie był siódmy). Po tym sezonie nie znalazł już zatrudnienia w tej serii.
Rok 2007 dzielił między startami w World Series by Renault, a funkcją kierowcy testowego holenderskiej ekipy Spyker, startującej w Formule 1. Sezon zakończył na jedenastej pozycji z dorobkiem 51 punktów i trzech miejsc na podium (w tym pole position na technicznym obiekcie Spa-Francorchamps). Na przełomie 2007 i 2008 roku ponownie uczestniczył w A1 Grand Prix, sięgając po punkty w Południowej Afryce.
Na początku sezonu 2008 powrócił do GP2, a dokładniej do jej nowo utworzonej zimowej serii, gdzie ponownie związał się z Super Nova Racing. Wyścigi na azjatyckich torach zdecydowanie bardziej odpowiadały Malezyjczykowi, dzięki czemu należał do czołówki. Dorobek 24 punktów z trzema miejscami na podium (w tym jedno zwycięstwo w sprincie w Indonezji) zagwarantował mu 4. miejsce.
W przerwie zimowej po raz trzeci wziął udział w Pucharze Narodów. Tym razem jednak Malezyjczyk prezentował wyraźnie lepszy poziom. Fauzy trzykrotnie stanął na podium, z czego zwyciężył, w inauguracyjnym wyścigu w Holandii (dzień później, startując z pole position, dojechał na drugiej pozycji). Dzięki świetnej postawie, narodowa ekipa Malezji została sklasyfikowana na przyzwoitej 6. pozycji.
Sezon 2009 był ostatnim dla Fairuza w Formule Renault 3.5. Startując w brytyjskiej stajni Mofaz Fortec Motorsport, Malezyjczyk dzięki równej i konsekwentnej jeździe, sięgnął po tytuł wicemistrzowski. Wynik ten zapewnił sobie drugim miejscem (dzień wcześniej sięgnął po pole position) w ostatnim wyścigu sezonu w Hiszpanii, przy jednoczesnym braku punktów Francuza Charlesa Pica. W ciągu 17 wyścigów pięciokrotnie stanął na podium (w tym raz zwyciężył, na węgierskim obiekcie Hungaroring, uprzednio zdobywając na nim pierwsze pole startowe).
Formuła 1.
Swoją przygodę z Formułą 1 rozpoczął w 2007 roku jako jeden z czterech kierowców rezerwowych zespołu Spyker. W 2010 roku Fairuz Fauzy pełnił funkcję kierowcy testowego, pierwszego w historii malezyjskiego zespołu, Lotus. Podczas rodzimego GP poprowadził podczas piątkowego treningu bolid Heikki Kovalainena. W sezonie 2011 Malezyjczyk został kierowcą rezerwowym Lotus Renault GP.

</doc>
<doc id="1633213" url="https://pl.wikipedia.org/wiki?curid=1633213" title="Paisjusz (biskup piotrkowski)">
Paisjusz (biskup piotrkowski)



</doc>
<doc id="1633214" url="https://pl.wikipedia.org/wiki?curid=1633214" title="Kaciaryna Miszyna">
Kaciaryna Miszyna

Kaciaryna Miszyna (ur. 15 stycznia 1989) – białoruska lekkoatletka, specjalizująca się w biegu na 400 m.
Najważniejsze osiągnięcia.
Wielokrotna mistrzyni Białorusi.

</doc>
<doc id="1633217" url="https://pl.wikipedia.org/wiki?curid=1633217" title="Rashad Evans">
Rashad Evans

Rashad Anton Evans, znany również pod pseudonimem Suga (ur. 25 września 1979 w Niagara Falls) – amerykański zawodnik mieszanych sztuk walki, członek federacji Ultimate Fighting Championship, będący w latach 2008-2009 jej mistrzem w kategorii wagowej do 93 kg. Zwycięzca reality show The Ultimate Fighter w 2005 roku. Według oficjalnego rankingu UFC, nr. 5 tejże federacji w wadze półciężkiej.
Dzieciństwo i college.
Będący jednym z siedmiorga rodzeństwa, Evans uczęszczał do szkoły średniej Niagara-Wheatfield w Sanborn, w stanie Nowy Jork, gdzie uprawiał zapasy i grał w szkolnej drużynie futbolu amerykańskiego na pozycji biegacza. Po ukończeniu nauki w tejże szkole w 1998, popularny „Suga” rozpoczął studia w Niagara County Community College, zdobywając dwa lata później zapaśnicze mistrzostwo Stanów Zjednoczonych w kategorii juniorów do 75 kg. To wydarzenie przyczyniło się do jego przenosin na Michigan State University, gdzie rywalizując w kategorii do 79 kg przez trzy kolejne lata zwyciężył 48 pojedynków, a przegrał 34. W 2005 roku, został asystentem trenera zapasów na tymże uniwersytecie.
MMA.
W MMA zaczął walczyć w 2004 roku. Gdy wygrał 5 zawodowych walk z rzędu, został w 2005 roku zaproszony do telewizyjnego programu The Ultimate Fighter, który wygrał pokonując w finale Brada Imesa. Dzięki temu w 2006 roku podpisał kontrakt z UFC. Walcząc dla tej organizacji do maja 2009 roku wygrał wszystkie walki, oprócz jednej remisowej z Tito Ortizem. 27 grudnia 2008 roku odebrał pas mistrzowski wagi półciężkiej Forrestowi Griffinowi, pokonując go poprzez TKO w trzeciej rundzie. Jego passa 14 kolejnych walk bez porażki zakończyła się na gali UFC 98. 23 maja 2009 stracił tytuł na rzecz Lyoto Machidy. Przegrał poprzez nokaut w drugiej rundzie.
W ciągu następnych dwóch lat odniósł cztery wygrane z rzędu nad Thiago Silvą, Quintonem Jacksonem, Tito Ortizem i Philem Davisem, co ponownie zapewniło mu pozycję pretendenta do mistrzostwa. 21 kwietnia 2012 na gali UFC 145 zmierzył się o nie z Jonem Jonesem. Evans przegrał przez jednogłośną decyzję sędziów.
3 października 2015 na gali UFC 192 przegrał na punkty w eliminatorze do walki o pas mistrzowski z Ryanem Baderem.

</doc>
<doc id="1633221" url="https://pl.wikipedia.org/wiki?curid=1633221" title="Anarchistyczni Burzyciele">
Anarchistyczni Burzyciele

Anarchistyczni Burzyciele, także: Pokolenie Burzycieli (cz. "Anarchističtí buřiči", "Generace buřičů") – skupiona wokół Stanislava Kostki Neumanna oraz czasopisma "Nový kult" grupa czeskich poetów, funkcjonująca na przełomie XIX i XX wieku w Pradze. Twórców należących do grupy łączyła przede wszystkim ideologia anarchizmu, społeczny radykalizm, lewicowość, zwalczanie mieszczaństwa, antyklerykalizm, antymilitaryzm oraz pacyfizm. W zakresie poezji nie sformułowali jednolitego programu literackiego.
Historia.
Najważniejszą, choć nieformalną siedzibą grupy, była willa w Pradze-Olszanach ("olšanská vila") należąca do Neumanna – wpływowego wówczas krytyka literackiego i poety. Tam też mieściła się redakcja czasopisma "Nový kult" (1897–1905). Redaktorem naczelnym i wydawcą tego organu grupy był Neumann. Na łamach czasopisma publikowali głównie poeci urodzeni w latach 70. XIX wieku: Viktor Dyk, Karel Toman, František Gellner, Fráňa Šrámek, Jiří Mahen, Josef Mach, Leo Freimuth, Rudolf Těsnohlídek i Jaroslav Hašek. Drukowali także w innych czasopismach i gazetach ("Práce", "Omladina", "Nová omladina", "Anarchistická revue", "Moderní život").
Twórczość.
Twórczość burzycieli nie jest jednolita, chociaż można w niej dostrzec przede wszystkim sprzeciw wobec symbolizmu, dominację języka potocznego i realistycznego dialogu. Grupa stanowiła pomost pomiędzy indywidualizmem dekadenckim końca XIX wieku a aktywizmem o charakterze lewicowym i anarchistycznym początku XX wieku. Członkowie grupy próbowali dotrzeć ze swoją poezją do środowiska proletariackiego (niektóre wiersze Šramka stały się popularnymi pieśniami robotniczymi). Stawali w opozycji do państwa, które według nich było przeszkodą w rozwoju obywatela. Na łamach "Novego kultu" publikowali fragmenty prac teoretyków tzw. anarchokomunizmu (Piotr Kropotkin, Jean Grave, Errico Malatesta etc.).
Publikacje.
W ramach grupy opublikowano następujące zbiory:
Po upadku czasopisma "Nový kult" w 1905 grupa rozpadła się, Neumann natomiast brał udział w kolejnych inicjatywach literackich.

</doc>
<doc id="1633222" url="https://pl.wikipedia.org/wiki?curid=1633222" title="Eugeniusz Brzeziński">
Eugeniusz Brzeziński

Eugeniusz Brzeziński (ur. 6 grudnia 1939 w Wokowicach, zm. 17 czerwca 2008) – polski inżynier i polityk, poseł na Sejm X kadencji.
Życiorys.
Ukończył w 1977 Politechnikę Krakowską, uzyskując tytuł zawodowy inżyniera mechanika. Był pracownikiem Zjednoczonych Zespołów Gospodarczych INCO-Veritas oraz dyrektorem Zakładu Produkcji Chemicznych INCO-Veritas w Krakowie (instytucji związanych ze Stowarzyszeniem „Pax”).
Zasiadał w radzie narodowej miasta Krakowa z ramienia „Pax”. W 1989 uzyskał mandat posła na Sejm kontraktowy w okręgu Kraków-Nowa Huta. Pełnił funkcję zastępcy przewodniczącego Komisji Handlu i Usług, ponadto zasiadał w Komisji Systemu Gospodarczego, Przemysłu i Budownictwa oraz Komisji Nadzwyczajnej do zbadania sprawy importu alkoholi oraz w Komisji Systemu Gospodarczego i Polityki Przemysłowej. W 1991 bez powodzenia ubiegał się o reelekcję z listy Chrześcijańskiej Demokracji, a w 1993 również bezskutecznie kandydował do Sejmu z listy Koalicji dla Rzeczypospolitej.
Pochowany na cmentarzu Rakowicki w Krakowie (LXXXVI, 11, 40).

</doc>
<doc id="1633223" url="https://pl.wikipedia.org/wiki?curid=1633223" title="Pokolenie Burzycieli">
Pokolenie Burzycieli



</doc>
<doc id="1633224" url="https://pl.wikipedia.org/wiki?curid=1633224" title="Alena Kijewicz">
Alena Kijewicz

Alena Kijewicz (ur. 16 października 1987) – białoruska lekkoatletka, sprinterka. 
Najważniejsze osiągnięcia.
Wielokrotna mistrzyni kraju.

</doc>
<doc id="1633226" url="https://pl.wikipedia.org/wiki?curid=1633226" title="Alena Kievich">
Alena Kievich



</doc>
<doc id="1633229" url="https://pl.wikipedia.org/wiki?curid=1633229" title="Bałga (herb szlachecki)">
Bałga (herb szlachecki)

Bałga ("Balgen") − kaszubski herb szlachecki. Ze względu na specyficzną historię regionu, mimo przynależności do Rzeczypospolitej, rodzina i herb nie zostały odnotowane przez polskich heraldyków.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Według Przemysława Pragerta istniało co najmniej sześć wariantów tego herbu:
Bałga I: W polu złotym pół jelenia czerwonego, trzymającego w pysku trzy liście zielone, wyskakującego zza takiejż drabiny.
Klejnot: Na hełmie bez korony pniak czarny o czterech sękach, po dwa na stronę, na których po trzy liście (kwiat?) zielone.
Labry czerwone, podbite złotem.
Bałga Ia: Jeleń jest cały, wspięty, przysłonięty drabiną, trzyma listek dębu z żołędziem. W klejnocie pniak naturalny z sękami: dwoma z lewej, jednym z prawej oraz jednym tulipanem złotym z prawej u góry i lewej na dole i z każdej strony pnia po jednym liściu zielonym, odwrotnie.
Bałga Ib: Pole srebrne, drabina w skos. Klejnot: gałąź z dwiema parami liści zielonych z każdej strony, pomiędzy którymi po jednej lilii naturalnej, złotej.
Bałga Ic: Pole błękitne, drabina w skos, złota, jeleń cały, przysłonięty drabiną. Klejnot w koronie: pień w skos prawy z dwoma liliami złotymi, między którymi liść zielony.
Bałga Id: Pole błękitne, jeleń czerwony z porożem złotym, drabina czarna. Klejnot: pniak, na którym po jednym i trójliściu sęku z każdej strony. Labry błękitne, podbite złotem.
Bałga II: W polu, na pasie poprzecznym, jeleń wspięty z liściem w pysku. Klejnot w koronie: pień drzewa z dwoma liśćmi.
Najwcześniejsze wzmianki.
Herb wymieniany w herbarzach Siebmachera ("Nowy Siebmacher") i Bagmihla ("Pommersche Wappenbuch"). Zachowała się XVIII-wieczna pieczęć z tym herbem (wariant II).
Rodzina Bałga.
Herb rodziny osiadłej w ziemi lęborskiej, która posiadała duży dział we wsi Gardkowice, oraz jeden dział w Radoszewie w powiecie puckim. Przedstawiciele tej rodziny, Piotr i Jan są wzmiankowani w 1551, kolejni (Matthias, Moritz, Hans Georg i Peter) w roku 1575 i później w latach 1601, 1605, 1608, 1618, 1621. Członkowie rodziny służyli w armii pruskiej (Siegmund Casimir, 1794). Rodzina uważała się z potomków rugijskiej rodziny Balinge, mającej rodowód XIII-wieczny. W prawdziwość pokrewieństwa tych rodzin, o różnych zresztą herbach, powątpiewają heraldycy.
Rodzina Gartkowski.
Gartkowski to nazwisko przybrane przez Bałgów z Gardkowic przy jednoczesnej zamianie pierwotnego nazwiska w przydomek. Pojawiają się w źródłach w 1620 (Jan Bałga Gartkowski), następnie wymieniani w 1648. Nazwisko odmiejscowe było używane rzadko, częściej rodzina posługiwała się jednak samym nazwiskiem Bałga.
Herbowni.
Bałga (Balga, Balge, Balgen, Bełga). Rodzina przyjmowała też nazwiska od posiadanych wsi: Gartkowski (Gardkowski) i Radoszewski, Bałga zamieniając w przydomek.

</doc>
<doc id="1633231" url="https://pl.wikipedia.org/wiki?curid=1633231" title="SKA-Szoro Biszkek">
SKA-Szoro Biszkek



</doc>
<doc id="1633232" url="https://pl.wikipedia.org/wiki?curid=1633232" title="Ałga Biszkek">
Ałga Biszkek

Ałga Biszkek (kirg. Футбол клубу «Алга» Бишкек) – kirgiski klub piłkarski, mający siedzibę w stolicy kraju, mieście Biszkek.
Historia.
Chronologia nazw:
Piłkarski klub Zenit został założony w miejscowości Frunze w 1947 roku. W latach 50. XX wieku klub nazywał się Trudowyje Riezierwy, Iskra i Spartak, a występował w Klasie B Mistrzostw ZSRR (trzeci poziom). W roku 1961 zespół został przemianowany na Ałga Frunze. Rok później zespół zajął drugie miejsce w grupie II republik radzieckich Klasy B i otrzymał promocję do 2 podgrupy Klasy A. Największy sukces klub osiągnął w 1967 roku, kiedy to zakończył rozgrywki na trzecim miejscu w 3 podgrupie Klasy A (drugi poziom rozgrywek w ZSRR). Kilka punktów zabrakło aby awansować do wyższej ligi radzieckiego futbolu. Ogółem Ałga uczestniczyła w rozgrywkach pierwszej ligi ZSRR przez 13 sezonów. W 1979 roku zespół zajął ostatnie 24.miejsce i opuścił definitywnie Pierwszą Ligę. Wszystkie kolejne lata zespół występował w niższych ligach Mistrzostw ZSRR. Wielokrotnie podejmował próby, a nawet kilka razy był bliski powrotu do pierwszej ligi, ale zawsze brakowało kilka punktów.
W 1992 po uzyskaniu niepodległości przez Kirgistan klub debiutował w rozgrywkach Wyższej Ligi Kirgistanu. W związku ze zmianą nazwy miasta został przemianowany na Ałga Biszkek. W 1993 pierwsza drużyna klubu jako Ałga-RIIF Biszkek oraz druga drużyna jako Ałga Biszkek występowały razem w Wyższej Lidze. W 1994 zmienił się regulamin rozgrywek, zgodnie z którymi, pierwsza drużyna kontynuowała występy w Wyższej Lidze, a druga drużyna jako Ałga-2 Biszkek została przeniesiona do Pierwszej Ligi. W 1996 po przejęciu klubu przez Ministerstwo Obrony (batalion zenitowo-rakietowy) stał nazywać się Ałga-PWO Biszkek, a w 1998 zmienił nazwę na SKA-PWO Biszkek. 16 czerwca 2004 roku nazwa klubu znów została zmieniona, tym razem na SKA-Szoro Biszkek (po fuzji z Szoro Biszkek). Wiosną 2006 sponsorzy odmówiły finansowania klubu. Władze miasta zaproponowały oddać klub do służb kolejowych i przemianować na "Lokomotyw" (Biszkek), ale transakcja nie została zrealizowana i klub piłkarski został rozwiązany. W 2007 próbowano odrodzić klub pod nazwą Awiator-AAL Biszkek (AAL - Airfreight Aviation Limited). Jednak klub nawet nie rozegrał połowy meczów sezonu i został rozwiązany.
Dopiero na początku 2010 klub znów został reaktywowany jako Ałga Biszkek i ponownie startował w Wyższej Lidze Kirgistanu.
Stadion.
Klub rozgrywa swoje mecze domowe na stadionie im.Dołena Omurzakowa w Biszkeku, który może pomieścić 23000 widzów (były Centralny stadion republikański Spartak). Również występował na stadionie Dinamo.
Piłkarze.
Stan na 15 sierpnia 2015:

</doc>
<doc id="1633235" url="https://pl.wikipedia.org/wiki?curid=1633235" title="Desborough">
Desborough

Desborough – miasto i civil parish w Wielkiej Brytanii, w Anglii, w regionie East Midlands, w hrabstwie Northamptonshire, w dystrykcie ("unitary authority") North Northamptonshire. Leży 8,6 km od miasta Kettering, 22,6 km od miasta Northampton i 114,7 km od Londynu. W 2011 roku civil parish liczyła 10 697 mieszkańców. Desborough jest wspomniana w Domesday Book (1086) jako "De(i)sburg"/"Dereburg".

</doc>
<doc id="1633236" url="https://pl.wikipedia.org/wiki?curid=1633236" title="Teodino degli Atti">
Teodino degli Atti



</doc>
<doc id="1633241" url="https://pl.wikipedia.org/wiki?curid=1633241" title="Massaud uld Bu al-Chajr">
Massaud uld Bu al-Chajr

Massaud uld Bu al-Chajr (ar. مسعود ولد بو الخير, fr. "Messaoud Ould Boulkheir", ur. 1943 w Fara al-Kitan), mauretański polityk, przewodniczący Zgromadzenia Narodowego od kwietnia 2007. Lider Powszechnego Sojuszu Postępowego (APP, "Alliance populaire progressiste"). Działacz na rzecz praw ludności Czarnej Afryki. Kandydat w wyborach prezydenckich w 2003, 2007 i w 2009.
Młodość i edukacja.
Massaud uld Bu al-Chajr z pochodzenia jest Haratynem. Urodził się prawdopodobnie w 1943 (brak aktu urodzenia) w Fara al-Kitan w pobliżu miasta An-Nama. Jego rodzice byli niewolnikami. Żyli jednak samodzielnie i trudnili się rolnictwem, hodowlą bydła oraz łowiectwem.
W 1950 Bu al-Chajr z nakazu swoich panów, wyjechał do An-Namy i rozpoczął tam naukę we francuskiej kolonialnej szkole podstawowej. W 1957 zaczął naukę w szkole średniej "Xavier Coppolani" w Rosso. Nie ukończył jednak szkoły i w 1960 został z niej wydalony. Jak sam przyznał, stało się to częściowo z jego własnej winy, a częściowo z powodu jego niskiego statusu społecznego.
Działalność polityczna.
Po relegacji ze szkoły, Bu al-Chajr został wolontariuszem w sekretariacie okręgu An-Namy. W 1960 rozpoczął pracę urzędnika w administracji okręgu Atar. W tym czasie awansował i kolejno zajmował stanowiska: szefa dystryktu (1972), prefekta (1975), zastępcy gubernatora (1979) i gubernatora regionów Ghidimagha i Kurkul (1981).
W 1978 założył podziemną organizację El-Hor, walczącą o równe prawa dla Haratynów.
W grudniu 1984, po zamachu stanu i przejęciu władzy przez Maawiję uld Taję, Bu al-Chajr został mianowany ministrem rozwoju wsi. 18 marca 1988 został usunięty ze stanowiska ministra z powodu swojego zaangażowania w obronę praw ludności Czarnej Afryki.
W 1990 założył Zjednoczone Siły Demokratyczne na rzecz Zmian (FUDC), w rezultacie czego od maja do lipca 1991 był więziony razem z innymi współzałożycielami ugrupowania. W 1992 został założycielem i sekretarzem generalnym Zjednoczonych Sił Demokratycznych (UDF). W 1995 utworzył własną partię Akcja na rzecz Zmian (AC), która w 2002 została rozwiązana przez prezydenta Taję. Kolejną jego inicjatywą było powołanie Powszechnego Sojuszu Postępowego (APP), którego liderem pozostaje do dziś.
Bu al-Chajr wziął udział w wyborach prezydenckich 7 listopada 2003, zajmując w nich 4. miejsce z 5% poparciem. Już następnego dnia razem z Muhammadem Chuna uld Hajdallą oraz Ahmadem uld Daddahem uznał je za sfałszowane i nieważne.
20 stycznia 2007 ogłosił swój start w kolejnych wyborach, po odsunięciu od władzy prezydenta Taji w wyniku zamachu stanu. W wyborach prezydenckich 11 marca 2007 zajął 4. miejsce z wynikiem 9,8% głosów poparcia. 19 marca 2007 ogłosił poparcie dla Sidi uld Szajcha Abdallahiego w drugiej turze głosowania. 26 kwietnia 2007 Boulkheir został wybrany przewodniczącym Zgromadzenia Narodowego. Jego kandydaturę poparło 91 z 93 deputowanych, biorących udział w głosowaniu.
Po zamachu stanu w sierpniu 2008, Bu al-Chajr stwierdził, że nadal uznaje za głowę państwa uwięzionego przez juntę wojskową prezydenta Abdallahiego. Powszechny Sojusz Postępowy przystąpił zaś do Narodowego Frontu Obrony Demokracji, koalicji partii sprzeciwiających się zamachowi stanu i rządom junty. Bu al-Chajr 10 listopada 2008 zbojkotował również pierwsze posiedzenie Zgromadzenia Narodowego, zwołane po wojskowym zamachu stanu.
Bu al-Chajr, po podpisaniu porozumienia 4 czerwca 2009 między władzą a opozycją o przesunięciu terminu wyborów prezydenckich, zdecydował się na uczestnictwo w nich. W czasie kampanii wyborczej wzywał do zerwania z tradycją zamachów wojskowych i obrania przez kraj „nowej ścieżki demokracji, jedności i solidarności”. W wyborach prezydenckich z 18 lipca 2009 zajął drugie miejsce. Zdecydowane zwycięstwo odniósł Muhammad uld Abd al-Aziz. Według oficjalnych wyników zdobył aż 52,6% głosów poparcia i tym samym wygrał już w pierwszej turze głosowania. Bu al-Chajr oraz inny kandydat opozycji Ahmad uld Daddah zdobyli odpowiednio 16,3% oraz 13,7% głosów poparcia. Opozycja odrzuciła wyniki wyborów, uznając je za „sfabrykowane” oraz wezwała społeczność międzynarodową do wszczęcia dochodzenia w sprawie uczciwości przebiegu procesu wyborczego. Międzynarodowi obserwatorzy z Unii Afrykańskiej i Ligi Państw Arabskich nie stwierdzili jednak żadnych oszustw wyborczych.
Massaud uld Bu al-Chajr jest żonaty, ma trzech synów i osiem córek.

</doc>
<doc id="1633247" url="https://pl.wikipedia.org/wiki?curid=1633247" title="Wojciech Janicki">
Wojciech Janicki

Wojciech Maria Janicki (ur. 23 sierpnia 1933 w Warszawie, zm. 17 października 2021 tamże) – polski historyk, publicysta i polityk, poseł na Sejm X kadencji.
Życiorys.
Syn Jana i Marii. W 1956 ukończył studia z zakresu historii na Katolickim Uniwersytecie Lubelskim. W latach 1954–1956 był redaktorem w oddziale dziennika „Słowo Powszechne” w Lublinie i w Kielcach, w 1957 został redaktorem dwutygodnika „Współczesność”. W okresie 1958–1962 pracował w tygodniku „Kierunki”, później pełnił funkcję redaktora naczelnego tego pisma (1972–1975). Od 1963 do 1969 był sekretarzem redakcji i zastępcą redaktora naczelnego miesięcznika „Życie i Myśl”, od 1970 przez dwa lata zajmował stanowisko zastępcy redaktora naczelnego „Wrocławskiego Tygodnika Katolików”. Od 1984 do 1987 był redaktorem naczelnym tygodnika „Zorza”, następnie do 1989 zastępcą redaktora naczelnego miesięcznika „Kultura, Oświata, Nauka”.
W 1957 wstąpił do Stowarzyszenia „Pax”. Od 1965 był członkiem zarządu głównego tej organizacji, wchodził w skład jego prezydium. Był redaktorem w Zespole Prasy i Wydawnictw „Pax” (1976–1981) i kierownikiem wydziału szkolenia stowarzyszenia (1982–1983). W 1985 objął funkcję przewodniczącego zarządu oddziału stołecznego. W latach 80. zasiadał w Radzie Narodowej miasta stołecznego Warszawy, od 1988 jako jej wiceprzewodniczący.
W 1989 uzyskał mandat posła na Sejm kontraktowy. Został wybrany w okręgu Warszawa-Śródmieście. Przewodniczył jednej z komisji nadzwyczajnych, pracował także w Komisji Regulaminowej i Spraw Poselskich oraz Komisji Łączności z Polakami za Granicą. Sprawował funkcję sekretarza klubu poselskiego Stowarzyszenia „Pax”. W wyborach w 1991 bez powodzenia ubiegał się o reelekcję z listy Chrześcijańskiej Demokracji.
Pochowany na cmentarzu Bródnowskim w Warszawie (kwatera 58F–5–30).

</doc>
<doc id="1633252" url="https://pl.wikipedia.org/wiki?curid=1633252" title="Heather Fell">
Heather Fell

Heather Rame Fell (ur. 3 marca 1983 w Plymouth) – angielska pięcioboistka nowoczesna, srebrna medalistka letnich igrzysk olimpijskich w Pekinie, mistrzyni i czterokrotna wicemistrzyni świata, dwukrotna mistrzyni Europy.
Kariera.
Pierwszym międzynarodowym sukcesem zawodniczki było zdobycie dwóch złotych i jednego srebrnego medalu na mistrzostwach świata juniorów w Atenach w 2003 roku na skutek kontuzji ścięgien musiała się wycofać w przez co straciła dotacje z angielskiego związku sportowego. Z powodu kosztów utrzymania musiała zawiesić studia na uniwersytecie w Bath i sprowadzić się z powrotem do rodziców. Utrzymywała się z pracy jako trener pływania, a barmanka i fizjoterapeutka. W 2008 zdobyła dwa brązowe medale mistrzostw świata w Budapeszcie oraz wicemistrzostwo olimpijskie w Pekinie, a rok wcześniej mistrzostwo Europy w sztafetach oraz wicemistrzostwo indywidualnie. 9 stycznia 2014 roku ogłosiła zakończenie kariery sportowej i poświęcenie się pracy w mediach.

</doc>
<doc id="1633253" url="https://pl.wikipedia.org/wiki?curid=1633253" title="Eva Moser">
Eva Moser

Eva Moser (ur. 26 lipca 1982 w Tamswegu, zm. 31 marca 2019 w Grazu) – austriacka szachistka, arcymistrzyni od 2002, posiadaczka męskiego tytułu mistrza międzynarodowego od 2004 roku.
Kariera szachowa.
W latach 1993–1997 ośmiokrotnie zdobyła tytuły mistrzyni Austrii juniorek w różnych kategoriach wiekowych. Wielokrotnie reprezentowała Austrię na mistrzostwach świata i Europy juniorek, największy sukces odnosząc w 1998 w Mureck, gdzie zdobyła tytuł wicemistrzyni Europy do 16 lat. W 2000 roku wystąpiła (na I szachownicy) w reprezentacji Austrii na szachowej olimpiadzie w Stambule. W 2003 i 2007 reprezentowała Austrię na drużynowych mistrzostwach Europy (w 2003 zdobywając brązowy medal za indywidualny wynik na I szachownicy), a w 2008 po raz drugi w karierze uczestniczyła w olimpiadzie, osiągając wynik 8½ pkt w 10 partiach.
W 2000 zwyciężyła (wspólnie z Tetianą Wasylewycz) w kołowym turnieju w Dreźnie, natomiast w 2002 w Augsburgu (międzynarodowe mistrzostwa Niemiec juniorów, wspólnie ze Stefanem Brombergerem). W tym samym roku podzieliła również II m. (za Nikolausem Stancem, wspólnie z Hermannem Knollem) w indywidualnych mistrzostwach Austrii mężczyzn, rozegranych w Oberpullendorfie. Kolejny sukces w finale mistrzostw kraju odniosła w 2004 w Hartbergu (dz. I m. wspólnie z Nikolausem Stancem i Herwigiem Pilajem), a jeszcze większy w 2006 w Köflachu, zostając pierwszą kobietą w historii, która zdobyła tytuł mistrza Austrii. W 2007 zajęła XI miejsce rozegranych w Dreźnie mistrzostwach Europy, natomiast w 2008 wzięła udział w pucharowym turnieju o mistrzostwo świata (w I rundzie przegrywając z Lilit Mykyrtczian). W 2009 zwyciężyła w otwartym turnieju w Jenie, wygrywając wszystkie 7
partii. W 2014 zwyciężyła w kołowym turnieju w Augsburgu, wyprzedzając między innymi trzech arcymistrzów.
Najwyższy wynik rankingowy w karierze osiągnęła 1 lipca 2012; mając 2471 punktów, zajmowała wówczas 25. miejsce na światowej liście FIDE, jednocześnie zajmując 1. miejsce wśród austriackich szachistek.

</doc>
<doc id="1633255" url="https://pl.wikipedia.org/wiki?curid=1633255" title="Audiometria impedancyjna">
Audiometria impedancyjna

Audiometria impedancyjna – metoda audiometrii obiektywnej, opierająca się na pomiarze odruchów mięśnia strzemiączkowego i naprężeniu błony bębenkowej. Jest jedną z najczęściej stosowanych i najbardziej dokładnych metod badania słuchu.
Podstawy badania.
W audiometrii impedancyjnej pomiar polega na pobudzaniu do drgań rezonansowych błony bębenkowej, a wraz z nią całego układu mechanicznego ucha środkowego, za pomocą generatora dźwięku (typowa częstotliwość bodźca pomiarowego stosowanego u dorosłych to 226 Hz, u małych dzieci stosuje się wyższe częstotliwości np. 800 czy 1000 Hz). Rezonans występujący dla danej częstotliwości dźwięku jest wykrywany za pomocą mikrofonu. Na podstawie pomiaru oblicza się impedancję i podatność mechaniczną. W ten sposób ocenie poddawana jest sprawność przewodzenia dźwięku ucha środkowego.
Testy.
Audiometria impedancyjna obejmuje następujące testy:
Tympanometria polega na pomiarze oporu akustycznego i ciśnienia w uchu środkowym. Dokonuje się go przez zmianę ciśnienia w przewodzie słuchowym zewnętrznym tak, aby uzyskać takie jakie panuje w uchu środkowym. Takie działanie powoduje że impedancja ucha środkowego jest wtedy najmniejsza, a podatność błony bębenkowej jest największa. Badanie odruchu mięśnia strzemiączkowego przeprowadza się automatycznie, stosując ipsilateralną i kontralateralną stymulację bodźcami o częstotliwościach 500, 1000, 2000 i 4000 Hz.
Cel badania.
Audiometria impedancyjna jest szczególnie pomocna w rozpoznawaniu schorzeń ucha środkowego, takich jak:
Ponadto służy ona ocenie odruchu mięśnia strzemiączkowego. Jest to szczególnie ważne z uwagi na to, że mięsień ten jest unerwiany ruchowo przez nerw twarzowy, co w rezultacie pozwala wykorzystywać ocenę odruchu w topodiagnostyce porażeń nerwu twarzowego. Badanie to jest również stosowane w ocenie obecności objawu wyrównania głośności (tzw. objaw Metza), co jest szczególnie użyteczne przy protezowaniu słuchu u małych dzieci, w diagnostyce zaburzeń słuchu typu pozaślimakowego oraz w szacowaniu progu słuchowego.

</doc>
<doc id="1633256" url="https://pl.wikipedia.org/wiki?curid=1633256" title="Jens Steinigen">
Jens Steinigen

Jens Steinigen (ur. 2 września 1966 r. w Dippoldiswalde) – niemiecki biathlonista, reprezentujący również NRD, mistrz olimpijski i dwukrotny medalista mistrzostw świata.
Kariera.
Karierę rozpoczął w 1985 roku startując na mistrzostwach świata juniorów w Egg, gdzie zdobył trzy medale: złoto w sztafecie i biegu indywidualnym oraz brąz w sprincie. Na rozgrywanych rok później mistrzostwach świata juniorów w Falun ponownie zdobył złoto w sztafecie. W Pucharze Świata zadebiutował 23 stycznia 1986 roku w Feistritz, zajmując 38. miejsce w biegu indywidualnym. Pierwsze punkty (do sezonu 2000/2001 punkty zdobywało 25. najlepszych zawodników) zdobył 17 grudnia 1986 roku w Obertilliach, gdzie w tej samej konkurencji był trzynasty. Na podium zawodów tego cyklu po raz pierwszy stanął 19 grudnia 1991 roku w Hochfilzen, wygrywając bieg indywidualny. W zawodach tych wyprzedził Francuza Christiana Dumonta i swego rodaka Marka Kirchnera. W kolejnych startach jeszcze trzy razy plasował się w czołowej trójce: 18 stycznia 1992 roku w Ruhpolding wygrał sprint, 17 grudnia 1992 roku w Pokljuce był trzeci w biegu indywidualnym, a 20 marca 1993 roku w Kontiolahti zajął trzecie miejsce w sprincie. Najlepsze wyniki osiągnął w sezonie 1992/1993, kiedy zajął ósme miejsce w klasyfikacji generalnej.
W 1992 roku wspólnie z Ricco Großem, Markiem Kirchnerem i Fritzem Fischerem wywalczył złoty medal w sztafecie podczas igrzysk olimpijskich w Albertville. Zajął tam także szóste miejsce w sprincie i 29. miejsce w biegu indywidualnym. Na rozgrywanych dwa lata później igrzyskach olimpijskich w Lillehammer był piąty w biegu indywidualnym. W międzyczasie razem ze Svenem Fischerem, Frankiem Luckiem i Markiem Kirchnerem zajął trzecie miejsce w sztafecie podczas mistrzostw świata w Borowcu w 1993 roku. Ponadto w 1994 roku zdobył brąz w zawodach drużynowych na mistrzostwach świata w Canmore, gdzie wystąpił ze Steffenem Hoosem, Marco Morgensternem i Peterem Sendelem.
W 1986 roku był mistrzem NRD w sztafecie, a w latach 1991 i 1993 był mistrzem Niemiec w sprincie. Karierę zakończył w 1996 roku.
Od 2000 roku pracuje jako adwokat w Traunstein.

</doc>
<doc id="1633258" url="https://pl.wikipedia.org/wiki?curid=1633258" title="Cerkiew św. Michała Archanioła w Turzańsku">
Cerkiew św. Michała Archanioła w Turzańsku

Cerkiew pod wezwaniem św. Michała Archanioła – drewniana parafialna cerkiew prawosławna (w swoich dziejach służyła też grekokatolikom i rzymskim katolikom), wzniesiona w latach 1801–1803, znajdująca się w Turzańsku. Należy do dekanatu Sanok diecezji przemysko-gorlickiej Polskiego Autokefalicznego Kościoła Prawosławnego. 
Włączona do podkarpackiego Szlaku Architektury Drewnianej (na trasie nr IV: sanocko-dukielskiej). W 2013 wpisana na Listę Światowego Dziedzictwa UNESCO.
Historia.
Cerkiew w Turzańsku, początkowo prawosławna, następnie unicka, była wzmiankowana już w 1526. Obecny budynek powstał w pierwszych latach XIX w. i był rozbudowywany o przedsionek i zakrystię w 1836 r. W latach 1896 i 1913 dokonywano kolejnych remontów cerkwi, wzmacniając jej dach blachą. Po wywiezieniu ludności ukraińskiej w ramach akcji „Wisła”, w latach 1947–1961 cerkiew użytkowali katolicy obrządku łacińskiego parafii w Komańczy. 10 sierpnia 1961 z polecenia Urzędu Wojewódzkiego w Rzeszowie budynek został zaplombowany. W 1963 świątynię oddano w użytkowanie prawosławnym, którzy są jej gospodarzami do dnia dzisiejszego. W latach 80., 90. XX w. oraz po 2000 dokonano licznych remontów cerkwi. 
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia stała się wyłączną własnością Kościoła Prawosławnego.
Świątynię wpisano 31 stycznia 1985 r. do rejestru zabytków (pod nr A-78), a 21 czerwca 2013 r. – na listę światowego dziedzictwa UNESCO, w grupie 16 drewnianych cerkwi regionu karpackiego z Polski i Ukrainy.
Architektura i wyposażenie.
Cerkiew w Turzańsku jest cerkwią łemkowską typu północno-wschodniego, trójdzielną, bezwieżową, orientowaną, konstrukcji zrębowej. Pokryta dachem jednokalenicowym wielopołaciowym krytym blachą. Nad babińcem, nawą i prezbiterium i obiema zakrystiami pięć podobnych do siebie baniastych wieżyczek z pozornymi latarniami, makowiczkami i kutymi krzyżami. Przedsionek przekryty dachem pulpitowym. Ściany zewnętrzne szalowane pionowo deskami. 
Wewnątrz w trzech głównych częściach ośmiopolowe kopuły namiotowe, w pozostałych pomieszczeniach stropy. Zachował się zdekompletowany ikonostas autorstwa Josypa Bukowczyka z 1895, polichromia także malowana przez Josypa Bukowczyka z 1898, ołtarze boczne, oraz kilkanaście chorągwi procesyjnych ręcznie haftowanych.
Otoczenie.
Na osi cerkwi od strony zachodniej stoi trójkondygnacyjna drewniana dzwonnica konstrukcji słupowo-ramowej o zbieżnych ścianach, na planie czworoboku z 1817. Zwieńczona dachem namiotowym o sferycznym profilu z baniastą wieżyczką (stylizowaną na sygnaturkę) z pozorną latarnią i kutym krzyżem.
Na przycerkiewnym cmentarzu dwa nagrobki z końca XIX w..

</doc>
<doc id="1633260" url="https://pl.wikipedia.org/wiki?curid=1633260" title="Audiometria tonalna">
Audiometria tonalna

Audiometria tonalna (ang. Pure Tone Audiometry, PTA) – jedna z najczęściej stosowanych metod subiektywnego badania słuchu. Jej głównym celem jest ocena progu słyszenia, pozwalająca określić rodzaj oraz stopień upośledzenia tego zmysłu. 
Podstawy badania.
W audiometrii tonalnej badanie słuchu polega na pomiarze przy przewodnictwie powietrznym lub kostnym, ubytku słuchu dla tonów sinusoidalnych o różnych częstotliwościach. Wyniki są prezentowane w postaci krzywych – audiogramów, które przedstawiają próg słyszenia. Próg słyszenia jest określany poprzez stopniowe wzmacnianie tonu – metoda wstępująca, lub przez jego osłabienie – metoda zstępująca. Pasmo częstotliwości w jakim przez najmniejszą wartość słyszalnego tonu pozwala się wyznaczyć próg słyszenia utrzymuje się w przedziale od 250 Hz do 8 kHz.
Procedura badania.
Osoba wykonująca badanie (laryngolog, audiolog, wykwalifikowana pielęgniarka, protetyk słuchu), zaprasza do specjalnej, wyciszonej kabiny pomiarowej, gdzie badanemu zakładane są słuchawki oraz otrzymuje on tzw. przycisk odpowiedzi. Do ucha podawany jest ton pomiarowy o ściśle określonym natężeniu i częstotliwości. Zadanie pacjenta polega na sygnalizowaniu przez naciśnięcie przycisku, poziomu, przy którym zaczyna słyszeć jakikolwiek dźwięk. Po każdej odpowiedzi oznaczającej zasłyszany dźwięk, osoba badająca zmniejsza głośność. W ten sposób oznaczany jest najcichszy sygnał słyszany przez badanego. Po wykonaniu badania dla jednego ucha, jest ono powtarzane dla ucha przeciwnego.
Zastosowanie.
Za pomocą audiometrów tonu prostego można wykonać najprostsze badania progowe, jak również badania nadprogowe mające na celu sprawdzenie zachowania słuchu przy wyższych poziomach natężenia dźwięku. Bardzo popularny jest pomiar poziomu niewygody UCL, umożliwiający określenie szerokości pola słuchowego. Odmianą tego badania jest skalowanie głośności, które określają psychoakustyczną percepcję dźwięków.
Audiometria tonalna stosowana jest w:
Podział audiometrów tonu prostego.
Audiometry tonu prostego AT (tonalne) można podzielić na trzy rodzaje:
Przedstawiony wyżej podział jest zwyczajowy i dotyczy zakresu przeprowadzanych badań. Oprócz tego norma EN 60645-1 dzieli audiometry ze względu na ich klasy dokładności: I, II, III, IV, podając ich wymagania konstrukcyjne oraz określając dokładność audiometru.

</doc>
<doc id="1633262" url="https://pl.wikipedia.org/wiki?curid=1633262" title="Hanna Rejszal">
Hanna Rejszal

Hanna Rejszal, z domu Taszpułatawa (białorus. Ганна Рэйшаль; ur. 21 października 1987 w Prużanach) – białoruska lekkoatletka, sprinterka specjalizująca się w biegu na 400 metrów, wielokrotna mistrzyni kraju. 

</doc>
<doc id="1633263" url="https://pl.wikipedia.org/wiki?curid=1633263" title="Hanna Tashpulatava">
Hanna Tashpulatava



</doc>
<doc id="1633266" url="https://pl.wikipedia.org/wiki?curid=1633266" title="Mike Conway">
Mike Conway

Mike Conway (ur. 19 kwietnia 1983 w Bromley) – brytyjski kierowca wyścigowy.
Kariera.
Początki kariery.
Karierę rozpoczął od kartingu. Jego największym sukcesem był wówczas tytuł mistrza swego kraju. Po zakończeniu kariery kartingowej, zadebiutował w 2001 roku w Brytyjskiej Formule Junior Ford. Startował tam zarówno w głównej, jak i zimowej edycji. W kolejnym sezonie brał już udział w jej seniorskim odpowiedniku. Po roku jeżdżenia, przeszedł do bardziej prestiżowej, Brytyjskiej Formuły Renault, gdzie startował w ekipie Fortec Motorsport. Przez cały sezon pokazywał się z bardzo dobrej strony, ostatecznie kończąc ją na 4. miejscu. Podobnie, jak w Formule Ford wystąpił w zimowej edycji, którą zakończył z tytułem wicemistrzowskim. W kolejnym roku startów w tej serii został już jej mistrzem.
Dzięki dobrym wynikom dostał szansę angażu w Brytyjskiej Formule 3, również w tym samym zespole. Dobra współpraca zaowocowała trzecim miejscem na koniec sezonu, w zaledwie pierwszym roku startów. Ambicje Conwaya były jednak większe, czego powodem było przejście do mocniejszego w tym czasie zespołu Räikkönen Robertson Racing (jego współwłaścicielem jest Kimi Räikkönen). Decyzja ta okazała się słuszna. Równa i konsekwentna jazda została nagrodzona tytułem mistrzowskim już w drugim sezonie startów. Poza tym nieoczekiwanie zwyciężył w prestiżowym wyścigu Grand Prix Makau (również w tym teamie), uważanym przez fachowców za nieoficjalne mistrzostwa świata Formuły 3. Tak świetne rezultaty nie mogły więc pozostać bez echa. Oprócz występu w dwóch wyścigach GP2 w zespole DPR Direxiv, dostał nagrodę "National Driver of the Year" na najbardziej obiecującego, brytyjskiego kierowcę roku.
Seria GP2.
Lata 2007-2008 dzielił między starty w GP2 a pracą w roli testera ekipy Hondy, startującej w Formule 1. Pierwszy pełny sezon w przedsionku F1, który spędził w ekipie Super Nova Racing, nie był jednak najlepszy dla Brytyjczyka. Dorobek zaledwie 19 punktów przy puli swojego kolegi z zespołu wyglądał wręcz kompromitująco. Ukończył go wówczas na 14. pozycji. W drugim roku startów reprezentował barwy pozornie słabszego Trident Racing. Mimo tego rok ten okazał się lepszy dla Mike'a, z racji pierwszego zwycięstwa oraz równiejszej jazdy. Ostatecznie ukończył go na 12. pozycji, mając w dorobku równe 20 punktów. W roku 2009 postanowił zakończyć działalność w GP2 i po braku szansy debiutu w królowej motorsportu, wyjechał do Stanów Zjednoczonych, gdzie rozpoczął ściganie się w Indy Racing League w ekipie Dreyer &amp; Reinbold Racing.
IRL IndyCar Series.
Początki dla Conwaya nie były łatwe, często nie dojeżdżał do mety. Dopiero w dalszej części sezonu zaczęły się pojawiać lepsze wyniki, w tym pierwsze podium (3. miejsce na torze Infineon Raceway), a cały sezon zakończył na 17. miejscu.
W sezonie 2010 kontynuował starty w zespole Dreyer &amp; Reinbold Racing. Na ostatnim okrążeniu wyścigu Indianapolis 500 brał udział w kolizji z Ryanem Hunter-Reayem, w którego samochodzie zabrakło paliwa. Bolid Conwaya rozbił się o zewnętrzną siatkę ochronną i rozpadł na dwie części. W efekcie Conway doznał złamania lewej kostki oraz żeber, co wykluczyło go ze startów do końca sezonu.
1 lutego 2011, zespół Andretti Autosport ogłosił, że podpisał z Conwayem kontrakt na pełny cykl startów w sezonie 2011. W Long Beach odniósł swoje pierwsze zwycięstwo, ale pozostała część sezonu była bardzo nieudana i w klasyfikacji zajął 17. miejsce.
Na sezon 2012 Conway przeniósł się do zespołu A.J. Foyt Enterprises. Był to kolejny nieudany sezon w jego wykonaniu, a w wyścigu Indianapolis 500 zaliczył kolejny poważny wypadek, z którego wyszedł bez szwanku. Najlepszy wynik osiągnął w Toronto zajmując tam trzecie miejsce, a sezon zakończył na 21. miejscu. Ponadto nie wystartował w ostatnim wyścigu sezonu na torze owalnym w Fontanie, argumentując to tym, że nie czuje się już komfortowo startując na torach owalnych i nie zamierza już uczestniczyć w wyścigach na takich torach.
W sezonie 2013 startuje w serii FIA World Endurance Championship, a w IndyCar występuje w wybranych wyścigach. Na torze w Detroit wystąpił w dwóch wyścigach i zajął dwukrotnie miejsce na podium raz zwyciężając i raz zajmując trzecie miejsce.

</doc>
<doc id="1633267" url="https://pl.wikipedia.org/wiki?curid=1633267" title="Pożyczki społecznościowe">
Pożyczki społecznościowe

Pożyczki społecznościowe lub pożyczki społeczne (ang. "social lending") – polegają na zawieraniu transakcji pożyczek bezpośrednio pomiędzy osobami fizycznymi poprzez serwisy internetowe, bez pośrednictwa tradycyjnych instytucji finansowych.
Pierwszym serwisem tego typu był założony w Wielkiej Brytanii „Zopa” (Zone of Possible Agreement). Model biznesowy Zopa polegał na wymianie środków finansowych między osobami, które dysponują nadwyżką finansową i mają do zaoferowania wolne środki pieniężne oraz tymi, którzy chcą je pożyczyć. W niedługim czasie w ślad za nimi poszły inne państwa.
Pożyczki społecznościowe w Polsce.
W Polsce pożyczki społecznościowe pojawiły się w 2008 roku. W czerwcu 2013 r. było 6 serwisów typu social lending.
Różnią się one głównie pod względem wielkości transakcji, jakie mogą być zawierane pomiędzy uczestnikami, oraz rozwiązaniami w zakresie ochrony pożyczkodawców i pożyczkobiorców.
Pożyczki społecznościowe w Polsce są alternatywą dla popularnych pożyczek pozabankowych. Wadą pożyczek społecznościowych jest ich opodatkowanie – pożyczający musi liczyć się z koniecznością zapłaty podatku dochodowego w wysokości 19%. Zaletą pożyczek społecznościowych jest elastyczność. Pożyczkodawca oraz pożyczkobiorca indywidualnie ustalają okres kredytowania, oprocentowanie oraz pozostałe warunki pożyczki.

</doc>
<doc id="1633268" url="https://pl.wikipedia.org/wiki?curid=1633268" title="Zdjęcie rentgenowskie klatki piersiowej">
Zdjęcie rentgenowskie klatki piersiowej

Zdjęcie rentgenowskie klatki piersiowej, radiogram klatki piersiowej – badanie radiologiczne polegające na przepuszczeniu przez klatkę piersiową kontrolowanych dawek promieni rentgenowskich, rzutowanych na prostopadłą płaszczyznę z detektorem tych promieni.
Podstawy.
Standardowe zdjęcie rentgenowskie klatki piersiowej wykonywane jest w projekcji tylno-przedniej. Niekiedy wykonuje się zdjęcie boczne, rzadziej skośne. Czasem zdjęcie rentgenowskie wykonuje się po bezpośrednim podaniu doustnie środka cieniującego, celem lepszej oceny przełyku oraz śródpiersia.
Zalety badania.
RTG klatki piersiowej jest często niezastąpionym badaniem diagnostycznym układu oddechowego: 
Badanie to umożliwia także pobieżną ocenę układu sercowo-naczyniowego, pozwala wyciągnąć wnioski na temat wydolności mięśnia sercowego oraz w sposób pośredni wnioskować na temat nasilenia zmian miażdżycowych w organizmie, a także o zmianach związanych z nadciśnieniem tętniczym.
Jest pomocne w diagnozowaniu następujących chorób:

</doc>
<doc id="1633269" url="https://pl.wikipedia.org/wiki?curid=1633269" title="Łukasz Borowicz">
Łukasz Borowicz

Łukasz Marcin Borowicz (ur. 25 września 1977 w Warszawie) – polski dyrygent, laureat wielu nagród krajowych i międzynarodowych.
Życiorys.
Ukończył z wyróżnieniem dyrygenturę symfoniczno-operową w Akademii Muzycznej w Warszawie w klasie Bogusława Madeya. W latach 2002–2006 był asystentem Antoniego Wita i Kazimierza Korda, w latach 2007–2015 pełnił funkcję dyrektora artystycznego Polskiej Orkiestry Radiowej. Od sezonu 2021/2022 jest dyrygentem-szefem Orkiestry Filharmonii Poznańskiej i dyrektorem muzycznym Filharmonii Poznańskiej. Od sezonu 2021/2022 pełni też funkcję I dyrygenta gościnnego Filharmonii Krakowskiej.
Dyrygował wieloma polskimi i zagranicznymi orkiestrami.
Jako dyrygent operowy zadebiutował w Teatrze Wielkim – Operze Narodowej w Warszawie "Don Giovannim" Wolfganga Amadeusa Mozarta w 2005. Od tego czasu prowadził wiele przedstawień operowych i baletowych w Polsce i za granicą.
Uznawany za jednego z czołowych dyrygentów młodego pokolenia początku XXI wieku, laureat wielu nagród, m.in. Paszportu „Polityki” (2008) "za efektowne wydobycie z zapaści Polskiej Orkiestry Radiowej", Nagrody im. Cypriana Kamila Norwida (2013), nagrody Koryfeusz Muzyki Polskiej (2011) oraz nagrody Tansman (2014) "za wybitną indywidualność muzyczną". W 2021 został laureatem Nagrody Honorowej Związku Kompozytorów Polskich "za przywracanie do życia i promocję niesłusznie zapomnianych dzieł symfonicznych i operowych muzyki polskiej XIX i XX wieku".
Na tle innych dyrygentów wyróżnia go zainteresowanie mało znanym repertuarem. Wydobył z zapomnienia opery takie jak: "Monbar, czyli Flibustierowie" Dobrzyńskiego, "Bezdomna jaskółka" Laksa, "Maria" Statkowskiego i "Przygoda króla Artura" Bacewicz.
Za swoje nagrania był wielokrotnie nagradzany, otrzymał m.in. BBC Music Orchestral Choice (2010), BBC Music Opera Choice (2013), czterokrotnie Diapason d’Or (2010, 2013, 2017, 2020) oraz dwukrotnie nagrodę „Fryderyk” (2007, 2010). W 2011 otrzymał Srebrny Krzyż Zasługi, w 2022 został odznaczony Krzyżem Oficerskim Orderu Odrodzenia Polski oraz Srebrnym Medalem „Zasłużony Kulturze Gloria Artis”.
Nagrody konkursowe.
"Źródło:"
Dyskografia.
"Źródło:"

</doc>
<doc id="1633272" url="https://pl.wikipedia.org/wiki?curid=1633272" title="Alone (singel Heart)">
Alone (singel Heart)

Alone – ballada rockowa&lt;ref name="rock/power-ballad"&gt;&lt;/ref&gt; autorstwa Billy’ego Steinberga i Toma Kelly’ego. Pierwotnie piosenka nagrana została przez projekt Steinberga i Kelly’ego – I-Ten. Utwór trafił na album "Taking a Cold Look", wydany w roku 1983. Kilka lat później amerykańska grupa rockowa Heart zarejestrowała własną wersję utworu, która w lipcu 1987 roku dotarła do miejsca 1. na amerykańskiej liście Hot 100 magazynu "Billboard". W 2004 piosenkarka Carrie Underwood wystąpiła w programie TV American Idol, gdzie wykonała utwór autorstwa Steinberga i Kelly’ego. W 2007 roku kanadyjska wokalistka Céline Dion wykonała cover „Alone”, który znalazł się na jej albumie "Taking Chances".
Wersja Heart.
Zespół Heart wykupił prawa do nagrania utworu, który wydano jako pierwszy singiel z ich dziewiątego albumu studyjnego "Bad Animals", wydanego w maju 1987 roku. Interpretacja formacji jest energiczną balladą, która rozpoczyna się linią graną na pianinie, oraz przytłumionym wokalem Ann Wilson. Następnie piosenka eksploduje hałaśliwymi hard rockowymi chórkami. „Alone” stał się największym hitem formacji, nie schodząc przez trzy tygodnie z 1. miejsca amerykańskiego zestawienia "Billboard" Hot 100. Natomiast na końcoworocznej liście "Billboardu" najlepszych singli popowych 1987. roku, nagranie grupy Heart zajęło 2. miejsce. Także na Wyspach Brytyjskich jest to ich najpopularniejszy singiel, który dotarł na UK Singles Chart do miejsca 3.
Wersja Céline Dion.
Pod koniec 2007 roku na rynek trafił singiel z utworem „Alone” nagranym przez Céline Dion. W Europie i Ameryce Północnej była to jej druga mała płyta z albumu "Taking Chances", natomiast w Wielkiej Brytanii to wydana została jako trzecia pozycja. Drugim singlem na Wyspach był „Eyes On Me”, który wydano w 2008 roku.

</doc>
<doc id="1633273" url="https://pl.wikipedia.org/wiki?curid=1633273" title="Kaciaryna Bobryk">
Kaciaryna Bobryk

Kaciaryna Bobryk (ur. 15 listopada 1983) – białoruska lekkoatletka, sprinterka. 

</doc>
<doc id="1633275" url="https://pl.wikipedia.org/wiki?curid=1633275" title="Katsiaryna Bobryk">
Katsiaryna Bobryk



</doc>
<doc id="1633276" url="https://pl.wikipedia.org/wiki?curid=1633276" title="Kazimierz Jaworski (1940–2006)">
Kazimierz Jaworski (1940–2006)

Kazimierz Wiesław Jaworski (ur. 24 marca 1940 we wsi Sierzchowo, zm. 2006) – polski nauczyciel i działacz polityczny, poseł na Sejm X kadencji.
Życiorys.
Ukończył studia na Uniwersytecie Mikołaja Kopernika w 1963, uzyskując tytuł zawodowy magistra. W latach 60. pracował jako nauczyciel w szkołach w Aleksandrowie Kujawskim i Nieszawie. Od 1966 zatrudniony w Stowarzyszeniu „Pax”, był jego działaczem i przewodniczącym Zarządu Wojewódzkiego w Toruniu.
Zasiadał w Miejskiej (1974–1984) oraz Wojewódzkiej Radzie Narodowej (1984–1990), będąc w latach 1988–1990 jej wiceprzewodniczącym. Był członkiem rady krajowej Patriotycznego Ruchu Odrodzenia Narodowego. W 1989 uzyskał mandat posła na Sejm kontraktowy w okręgu toruńskim. W Sejmie należał do Komisji Obrony Narodowej, Komisji Konstytucyjnej oraz Komisji Zdrowia. W 1991 bez powodzenia ubiegał się o reelekcję z listy Chrześcijańskiej Demokracji, a w 1993 kandydował do Sejmu z listy Koalicji dla Rzeczypospolitej.
Był przewodniczącym Towarzystwa Krzewienia Świadomości Historycznej „Civitas” w Toruniu oraz zarządu wojewódzkiego Katolickiego Stowarzyszenia Civitas Christiana.

</doc>
<doc id="1633277" url="https://pl.wikipedia.org/wiki?curid=1633277" title="Ultrasonografia dopplerowska">
Ultrasonografia dopplerowska

Ultrasonografia dopplerowska, USG dopplerowskie, badanie dopplerowskie, USG Dopplera – rodzaj badania ultrasonograficznego w diagnostyczne chorób układu krążenia. Pozwala na ocenę przepływu krwi w dużych tętnicach i żyłach, wykorzystując efekt Dopplera (zmiany częstotliwości fal ultradźwiękowych odbitych od poruszających się krwinek). Analizując odbitą od nich falę ultradźwiękową, można określić prędkość i kierunek (do/od głowicy) przepływu krwi.
Mechanizm działania aparatu dopplerowskiego.
Wysyłana przez głowicę fala ultradźwiękowa odbija się od ośrodka powraca do głowicy. Fala odbita od zbliżających bądź oddalających się od głowicy elementów (płynącej krwi) ma inną częstotliwość niż fala wysyłana przez głowicę, zmianę częstotliwości określa efekt Dopplera stąd nazwa badania. Urządzenie analizuje zmiany częstotliwości fali ultradźwiękowej odbitej od płynącej krwi, przedstawiając uzyskane informacje w postaci obrazu na monitorze. Wykonujący badanie lekarz widzi, gdzie krew płynie szybciej, wolniej a nawet się cofa. Przystawka dopplerowska do aparatu ultrasonograficznego umożliwia zmierzenie przepływu krwi przez naczynia.
Cel badania.
Badanie ultrasonograficzne dopplerowskie umożliwia wykrycie nawet drobnych schorzeń tętnic i żył, mogących w konsekwencji prowadzić do udaru mózgu, zawału serca lub zatorowości płucnej. Badanie to, w zależności od tego, do jakich naczyń się je zastosuje, może mieć na celu: 
Badanie wykorzystuje się także do oceny ukrwienia niektórych narządów oraz wykrywania guzów nowotworowych, gdyż większość z nich jest silnie ukrwiona. W położnictwie ocena przepływu krwi w tętnicy pępowinowej jest wykorzystywana w przewidywaniu niektórych powikłań zagrażających prawidłowemu rozwojowi ciąży.
Zalety kolorowej ultrasonografii dopplerowskiej.
Technika kolorowej ultrasonografii dopplerowskiej (kolorowy doppler) polega na barwnym obrazowaniu przepływu krwi w naczyniach. Umożliwia to precyzyjną lokalizację nawet małych naczyń zaopatrujących poszczególne struktury. Uwidaczniane zmiany nasycenia kolorem odpowiadają różnym szybkościom przepływu krwi, pokazując tym samym naczynia o nieprawidłowej budowie ściany. Jest to szczególnie istotne przy powikłaniach ciąży, w przypadku szybko rosnących guzów, w tym nowotworów złośliwych, oraz przy wczesnym rozpoznawaniu zmian w miąższu wątroby.
Możliwości ultrasonografii dopplerowskiej.
Badanie:

</doc>
<doc id="1633278" url="https://pl.wikipedia.org/wiki?curid=1633278" title="Incydent na Moście Marco Polo">
Incydent na Moście Marco Polo



</doc>
<doc id="1633279" url="https://pl.wikipedia.org/wiki?curid=1633279" title="Jagdstaffel 45">
Jagdstaffel 45

Jagdstaffel 45 – Königlich Sächsische Jagdstaffel Nr. 45, Jasta 45 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 11 grudnia 1917 roku we Fliegerersatz Abteilung Nr. 1 w Altenburgu w Turyngii.
Pierwszym dowódcą eskadry został ppor. Hans Joachim Rolfes z Jagdstaffel 32, który przybył do jednostki 17 grudnia. Zdolność operacyjną osiągnęła 25 grudnia 1917 roku, i została skierowana pod dowództwo 5 Armii i ulokowana na lotnisku polowym w Marville. Pierwsze loty bojowe piloci eskadry rozpoczęli 9 stycznia 1918 roku, a pierwsze zwycięstwo dla eskadry odniósł 20 stycznia jej dowódca Rofles w okolicach Moronvillers.
25 marca 1918 roku jednostka została przeniesiona pod dowództwo 7 Armii, z którą pozostała do końca wojny. Jednostka dwukrotnie wchodziła do związku taktycznego Jagdgruppe 5 najpierw w lipcu, a później w listopadzie 1918 roku.
Eskadra walczyła między innymi na samolotach Albatros D.III i Fokker D.VII.
"Jasta 45" w całym okresie wojny odniosła ponad 113 zwycięstw nad samolotami nieprzyjaciela. W okresie od grudnia 1917 do listopada 1918 roku jej straty wynosiły 4 zabitych w walce, 5 rannych, 2 rannych w wypadkach lotniczych.
Łącznie przez jej personel przeszło 9 asów myśliwskich:

</doc>
<doc id="1633282" url="https://pl.wikipedia.org/wiki?curid=1633282" title="Contimax">
Contimax

Contimax S.A. – polskie przedsiębiorstwo przemysłu rybnego.
Firma została założona w 1990 w Krakowie. Początkowo koncentrowała się na handlu hurtowym i detalicznym artykułami rybnymi na terenie Krakowa i jego okolic. Produkcję przetworów rybnych pod marką Contimax rozpoczęła pod koniec 1991 roku. Obecnie firma jest producentem o zasięgu ogólnopolskim, zatrudniającym ponad 500 osób. Przedsiębiorstwo jest eksporterem produktów rybnych do 27 krajów w tym Unii Europejskiej oraz USA, Kanady i Australii. W 2010 roku spółka rozpoczęła prace zmierzające do debiutu na Giełdzie Papierów Wartościowych w Warszawie. W roku 2018 ukończyła budowę najnowszego trzeciego zakładu. 
Asortyment.
Contimax to producent delikatesowych przetworów ze śledzia, łososia oraz makreli. Specjalizuje się w produkcji sosów i zalew smakowych do ryb. 
Oferowany asortyment to głównie marynaty ze śledzia, filety śledziowe w sosach i olejach, sałatki rybne , ryby wędzone i owoce morza. Produkuje też ryby wędzone – makrele, łososie, pstrągi, halibuty. 
Zakłady przemysłowe.
Firma posiada trzy zakłady produkcyjne zlokalizowane w Bochni położonej 40 km od Krakowa. W swoich zakładach przedsiębiorstwo posiada wdrożony system zarządzania jakością zdrowotną HACCP oraz uzyskany certyfikat BRC (British Retail Consortium) Global Standard Food , IFS (International Food Standard) , MSC , ASC oraz BIO 
Nagrody i wyróżnienia.
W 2000 roku firma otrzymała wyróżnienie w postaci znaku jakości Q.

</doc>
<doc id="1633283" url="https://pl.wikipedia.org/wiki?curid=1633283" title="The Carter Family">
The Carter Family

The Carter Family – amerykański zespół grający muzykę country, jeden z pierwszych, który odniósł sukcesy komercyjne w tym gatunku.
Kariera.
Skład oryginalny.
Pierwszymi członkami i jednocześnie założycielami "The Carter Family" byli A. P. Carter (Alvin Pleasent Carter, ur. 15 grudnia 1891, zm. 7 listopada 1960), jego żona Sara Carter (ur. 21 lipca 1899, zm. 8 stycznia 1979) i jego szwagierka Maybelle Carter (ur. 10 maja 1909, zm. 23 października 1978).
Carterowie wystąpili po raz pierwszy 1 sierpnia 1927 roku w niewielkim studiu nagraniowym poszukiwacza talentów Ralpha Peera w Bristolu w stanie Tennessee. Po pierwszych nagraniach, jesienią tego samego roku, Carterowie podpisali kontrakt z firmą "Victor Records", która wydała ich pierwszego singla z piosenkami "Wandering Boy" i "Poor Orphan Child".
27 maja 1928 Peer zorganizował pierwszą dużą sesję nagraniową, w trakcie której nagrany został między innymi największy przebój "The Carter Family" "Wildwood Flower". W lutym 1929 roku odbyła się druga sesja nagraniowa. Do końca lat 30. w USA zostało sprzedane około 300 tysięcy singli "The Carter Family". Od roku 1939 z zespołem występowała córka Maybelle, June Carter.
W 1943 roku doszło do rozwodu A. P. i Sary Carterów przez i zespół został rozwiązany.
Druga generacja.
Po rozpadzie "The Carter Family" Maybelle założyła wraz córkami Anitą, June i Helen, zespół "Mother Maybelle and The Carter Sisters", z którym występowała do lat 70.
W roku 1987 siostry Carter, wraz z córką June, Carlene Carter, wystąpiły jeszcze raz pod nazwą "The Carter Family" w muzycznym programie telewizyjnym "Austin City Limits".
Linki zewnętrzne.
Piosenki The Carter Family
The Carter Family w Country Music Hall of Fame

</doc>
<doc id="1633290" url="https://pl.wikipedia.org/wiki?curid=1633290" title="Stefan I Koronowany">
Stefan I Koronowany



</doc>
<doc id="1633296" url="https://pl.wikipedia.org/wiki?curid=1633296" title="Wolfgang Behrendt">
Wolfgang Behrendt

Wolfgang Behrendt (ur. 14 czerwca 1936 w Berlinie) – były niemiecki bokser reprezentujący NRD w kategorii koguciej, złoty medalista letnich igrzysk olimpijskich w Melbourne.
Jego amatorski rekord to 188 wygranych, 8 przegranych i 5 remisów.

</doc>
<doc id="1633304" url="https://pl.wikipedia.org/wiki?curid=1633304" title="Jacek Krzekotowski">
Jacek Krzekotowski

Jacek Stanisław Krzekotowski (ur. 11 listopada 1940 w Przyborowie, zm. 2 kwietnia 2016 w Warszawie) – polski polityk, poseł na Sejm X kadencji.
Życiorys.
Syn Lecha i Aleksandry. Studiował na Uniwersytecie im. Adama Mickiewicza w Poznaniu, lecz nie ukończył studiów. Był pracownikiem politycznym Stowarzyszenia „Pax”, przewodniczącym zarządu wojewódzkiego w Łodzi i członkiem Zarządu Głównego. Kierował również Instytutem Wydawniczym PAX. W 1983 wszedł w skład rady krajowej Patriotycznego Ruchu Odrodzenia Narodowego. Był radnym Wojewódzkiej Rady Narodowej. W 1989 uzyskał mandat posła na Sejm kontraktowy. Został wybrany w okręgu Łódź-Bałuty z puli „Pax”. Pracował Komisji Polityki Społecznej oraz Komisji Edukacji, Nauki i Postępu Technicznego i w dwóch komisjach nadzwyczajnych.
Pochowany na cmentarzu komunalnym południowym w Warszawie.
Odznaczenia.
W 1981 otrzymał Brązowy Krzyż Zasługi, a w 1984 Medal 40-lecia Polski Ludowej.

</doc>
<doc id="1633308" url="https://pl.wikipedia.org/wiki?curid=1633308" title="USS Worcester (CL-144)">
USS Worcester (CL-144)

USS Worcester (CL-144) – amerykańskie krążownik lekki, zwodowany po zakończeniu II wojny światowej, będący jednym z dwóch ukończonych i przyjętych do służby krążowników typu "Worcester". Okręt został uroczyście wcielony do służby 26 czerwca 1948 roku w Filadelfii. Pierwszym dowódcą krążownika został kapitan T. B. Dugan.
Służba.
Po przyjęciu do służby „Worcester” został wcielony do 10 Dywizjonu Krążowników ("Cruiser Division") i przez pierwszy rok odbywał rejsy szkoleniowe wzdłuż wschodniego wybrzeża Stanów Zjednoczonych zakończone udziałem w manewrach w Zatoce Guantánamo latem 1949 roku. 6 września wyruszył z Newport na Morze Śródziemne, aby dołączyć do stacjonującej tam 6 Floty. Po 10 dniach rejsu krążownik dotarł do Gibraltaru, następnie wraz z innymi okrętami 6 Floty odwiedził Maltę, Bizertę w Tunezji, Francję, Grecję, Aleksandrettę w Turcji oraz Triest i Wenecję we Włoszech. Wraz z krążownikiem ciężkim „Des Moines” wchodził w skład zespołu lotniskowca „Leyte”. 10 grudnia 1949 roku „Worcester” wrócił do Norfolk. Przez następne kilka miesięcy okręt pływał po zachodnim Atlantyku w rejsach szkoleniowych. 3 maja 1950 roku opuścił Norfolk i popłynął na swoją drugą turę służby w składzie 6 Floty na Morzu Śródziemnym.
25 czerwca 1950 roku wybuchła wojna w Korei. Krążownik został skierowany na Daleki Wschód. 27 lipca „Worcester” wypłynął z zatoki Faleron w Grecji w eskorcie niszczycieli „Fred T. Berry”, „Keppler”, „Norris” i „McCaffrey” z 21 Dywizjonu Niszczycieli ("Destroyer Division"). 29 lipca zespół przepłynął Kanał Sueski, a 19 sierpnia dotarł do bazy Buckner Bay na Okinawie. 21 sierpnia krążownik był już u brzegów Tajwanu demonstrując obecność amerykańskiej floty na tych wodach i mając za zadanie przeciwdziałać potencjalnej inwazji Chińskej Republiki Ludowej. Następnie wraz z niszczycielem „Norris” okręt dołączył 28 sierpnia do "Task Force 77" z lotniskowcami „Philippine Sea” i „Valley Forge” na Morzu Żółtym. 5 września (niektóre źródła podają 4 września) wykryto niezidentyfikowany samolot zbliżający się od południa w stronę zespołu, krążownik oddał w kierunku intruza salwę ostrzegawczą, a samolotem okazał się być brytyjskim Short Sunderlandem. Był to jedyny przypadek podczas całej służby krążownika, gdy otworzył on ogień do samolotu w warunkach bojowych. 7 września 1950 roku okręt zawinął do Sasebo w Japonii w celu uzupełnienia zapasów. Po opuszczeniu portu (11 września) krążownik skierował się na wody w rejonie Inchon, gdzie rozpoczynało się lądowanie wojsk amerykańskich. 20 września „Worcester” został przydzielony do "Task Group 95.2", gdzie razem z ciężkim krążownikiem „Helena” i niszczycielami miał wspierać ogniem artylerii oddziały walczące na lądzie w okolicach Pohang Dong. 26 września w rejonie Tanchon wpadł na minę niszczyciel „Brusch”, krążownik brał udział w akcji ratowniczej przyjmując na swój pokład rannych marynarzy z niszczyciela, a następnie wraz z niszczycielem „De Haven”, okrętem ratowniczym „Bolster” i uszkodzonym „Bruschem” popłynął do Sasebo. 30 września „Worcester” powrócił na wody Korei jako okręt flagowy "Task Group 95.2". 8 października krążownik przybył ponownie do Sasebo w celu uzupełnienia zapasów i paliwa, na okręcie podniósł swoją flagę wiceadmirał Allan E. Smith, dowódca "Task Group 95" i krążownik został jednostką flagową tej formacji, w której skład obok „Worcestera” wchodziły również krążowniki „Helena” i „Rochester”, brytyjski krążownik HMS „Ceylon” oraz niszczyciele „Harold J. Thomas” i „Maddox”. 10 października okręt powrócił do Korei, gdzie brał udział w osłonie trałowców oczyszczających z min wody wokół portu Wonsan i udzielał wsparcia oddziałom 3 Armii Południowokoreańskiej. 11 października do "Task Group 95" dołączyły niszczyciele brytyjski: HMS „Cockade”, australijski HMAS „Warramunga” i kanadyjski HMCS „Athabaskan”. 12 października dołączył pancernik „Missouri”, tego samego dnia w południe okręty rozpoczęły ostrzał celów lądowych. 16 października radar wykrył niezidentyfikowane cele zbliżające się do zespołu od północy. „Worcester”, „Helena” i niszczyciele otworzyły ogień, cele znikły równie szybko, jak się pojawiły na ekranie radarów, prawdopodobnie były to stada gęsi. 21 października krążownik w towarzystwie „Heleny”, niszczycieli „Southerland” i „English” popłynął do Sasebo, kończąc swój udział w koreańskiej wojnie (po drodze do formacji dołączył niszczyciel „Collett”. W Sasebo pokład krążownika opuścił wiceadmirał Allan E. Smith, a „Worcester” udał się do Yokosuki.
27 października krążownik popłynął na wschodnie wybrzeże Stanów Zjednoczonych. Płynąc przez Kanał Panamski 21 listopada 1950 roku dotarł do Filadelfii. Między 1 grudnia 1950 roku a 20 marca 1951 roku okręt przeszedł przegląd techniczny w stoczni Boston Naval Shipyard. Po niezbędnych naprawach odbył krótki rejs na wodach Zatoki Guantánamo u wybrzeży Kuby. 15 maja 1951 roku „Worcester” wypłynął z Norfolk na Morze Śródziemne aby dołączyć do okrętów 6 Floty. Do 1956 roku krążownik odbył 4 tury służby w składzie 6 Floty, odwiedzał również porty Bergen w Norwegii, Kopenhagę w Danii, Dublin w Irlandii i Portsmouth w Anglii. W styczniu 1956 roku okręt został przeniesiony z Floty Atlantyckiej do Floty Pacyfiku, w ramach 7 Floty odbył dwie półroczne tury służby odwiedzając porty Japonii, Hongkong, Manilę. Portem macierzystym krążownika podczas służby na Pacyfiku był Long Beach w Kalifornii. 2 września 1958 roku „Worcester” popłynął do stoczni Mare Island, gdzie został zakonserwowany, 19 grudnia 1958 roku przeniesiono go do rezerwy. Najpierw krążownik cumował w San Francisco a następnie w Bremerton. 1 grudnia został skreślony z listy floty, a 5 lipca 1972 roku sprzedano go na złom.

</doc>
<doc id="1633314" url="https://pl.wikipedia.org/wiki?curid=1633314" title="Jozin z Bazin">
Jozin z Bazin



</doc>
<doc id="1633317" url="https://pl.wikipedia.org/wiki?curid=1633317" title="Mecz lekkoatletyczny Polska – Szwajcaria 1970">
Mecz lekkoatletyczny Polska – Szwajcaria 1970

Mecz lekkoatletyczny Polska – Szwajcaria – zawody lekkoatletyczne rozegrane pomiędzy reprezentacjami narodowymi Polski oraz Szwajcarii. Mecz odbył się 22 i 23 sierpnia 1970 roku na nieistniejącym obecnie stadionie leśnym w Olsztynie. Była to trzecia w historii potyczka pomiędzy tymi drużynami. Mecz zakończył się zwycięstwem męskiej reprezentacji Polski 117 do 91.

</doc>
<doc id="1633319" url="https://pl.wikipedia.org/wiki?curid=1633319" title="Jagdstaffel 37">
Jagdstaffel 37

Jagdstaffel 37 – Königlich Sächsische Jagdstaffel Nr. 37 – Jasta 37 jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 10 stycznia 1917 roku we Fliegerersatz Abteilung Nr. 8 w Grudziądzu.
Pierwszym dowódcą eskadry został por. Kurt Grasshoff z Jasta 15. Zdolność operacyjną osiągnęła 10 marca 1917 roku, i została skierowana pod dowództwo Armee-Abteilung „A” i ulokowana na lotnisku polowym w Montingen. Pierwsze loty bojowe piloci eskadry rozpoczęli 23 marca 1917 roku, a pierwsze zwycięstwo eskadra osiągnęła 13 kwietnia.
18 lipca 1917 roku jednostka została przeniesiona do Wynghene pod dowództwo 4 Armii, w sierpniu do 6 Armii,a październiku powróciła znowu do Wynghene do 4 Armii.
7 listopada 1917 roku dowództwo nad jednostką objął jeden z największych asów myśliwskich Ernst Udet, który przeszedł z Jasta 15 z sześcioma zwycięstwami na koncie. Udet pozostał w jednostce do momentu przeniesienia na stanowisko dowódcy Jasta 11 odnosząc w jednostce 14 zwycięstw. Od 5 kwietnia dowództwo objął przybyły z Jasta 7 podporucznik Georg Meyer, mający wówczas cztery zwycięstwa na koncie.
Eskadra walczyła między innymi na samolotach Albatros D.III, Albatros D.V.
"Jasta 37" w całym okresie wojny odniosła ponad 70 zwycięstw nad samolotami nieprzyjaciela, w tym 13 balonami obserwacyjnymi. W okresie od stycznia 1917 do listopada 1918 roku jej straty wynosiły 7 zabitych w walce, 3 rannych, 2 zabitych w wypadkach lotniczych oraz trzech w niewoli..
Łącznie przez jej personel przeszło 7 asów myśliwskich:

</doc>
<doc id="1633320" url="https://pl.wikipedia.org/wiki?curid=1633320" title="Wladimir Jengibarian">
Wladimir Jengibarian

Wladimir Jengibarian (orm. Վլադիմիր Ենգիբարյան, ros. Владимир Николаевич Енгибарян, "Władimir Nikołajewicz Jengibarian"; ur. 24 kwietnia 1932 w Erywaniu, zm. 1 lutego 2013 w Los Angeles) – rosyjski bokser pochodzenia ormiańskiego, występował w kategorii lekkopółśredniej i lekkiej.
Kariera zawodnicza.
W 1953 na mistrzostwach Europy w Warszawie zdobył złoty medal w kategorii lekkiej. Na kolejnych mistrzostwach Europy w Berlinie Zachodnim zdobył brązowy medal w kategorii lekkopółśredniej. W 1957 na mistrzostwach Europy w Pradze i w 1959 w Lucernie zdobył złoty medal w kategorii lekkopółśredniej.
W 1956, na letnich igrzyskach olimpijskich w Melbourne, zdobył złoty medal.
Po zakończeniu kariery.
Po zakończeniu kariery zorganizował i kierował w Erywaniu jedną z pierwszych w ZSRR szkół sportowych o profilu pięściarskim. Był również sędzią międzynarodowym w boksie amatorskim, zasiadał w komisji sędziowskiej AIBA.
Odznaczenia.
W 1957 roku został odznaczony Orderem Sztandaru Pracy.

</doc>
<doc id="1633321" url="https://pl.wikipedia.org/wiki?curid=1633321" title="Tadeusz Marchlik">
Tadeusz Marchlik

Tadeusz Marchlik (ur. 22 grudnia 1946 w Chełmnie, zm. 1995) – polski działacz katolicki i polityk, poseł na Sejm X kadencji.
Życiorys.
W latach 1964–1965 pracował w Powiatowym Związku Gminnych Spółdzielni „Samopomoc Chłopska” w Chełmnie. W 1970 uzyskał tytuł magistra geografii na Uniwersytecie Mikołaja Kopernika w Toruniu. W tym samym roku został pracownikiem organizacyjno-politycznym w Oddziale Wojewódzkim Stowarzyszenia „Pax” w Bydgoszczy. Awansował od stanowiska instruktora, przez kierownika Referatu Organizacyjnego, do przewodniczącego Zarządu Wojewódzkiego w 1975, w 1976 został członkiem Zarządu Głównego „Pax”. Redagował katolickie czasopismo „Wspólnota” w Bydgoszczy.
W okresie 1976–1990 był radnym Wojewódzkiej Rady Narodowej w Bydgoszczy. W 1989 uzyskał mandat posła na Sejm kontraktowy. Został wybrany w okręgu chojnickim z puli „Pax”. Zasiadał w Komisji Rolnictwa i Gospodarki Żywnościowej, w Komisji Ochrony Środowiska, Zasobów Naturalnych i Leśnictwa i dwóch komisjach nadzwyczajnych. W 1991 bez powodzenia ubiegał się o reelekcję z ramienia Chrześcijańskiej Demokracji.
Tadeusz Marchlik był żonaty, miał dwie córki.

</doc>
<doc id="1633322" url="https://pl.wikipedia.org/wiki?curid=1633322" title="Martin Fourcade">
Martin Fourcade

Martin Fourcade (ur. 14 września 1988 w Céret) – francuski biathlonista, jeden z najbardziej utytułowanych zawodników w historii biathlonu pięciokrotny mistrz olimpijski, siedmiokrotny medalista olimpijski, trzynastokrotny mistrz świata, wielokrotny medalista mistrzostw świata, siedmiokrotny zwycięzca klasyfikacji generalnej Pucharu Świata. Wielokrotnie wygrywał zawody Pucharu Świata zarówno indywidualnie jak i w sztafecie. Ma starszego brata Simona, który też był biathlonistą.
Kariera.
Zadebiutował w biathlonie w rozgrywkach juniorskich w roku 2006. Starty w Pucharze Świata rozpoczął zawodami w Oslo w roku 2008 zajmując 61. miejsce w sprincie.
Na mistrzostwach świata juniorów w roku 2007 w Martello zajął 5. miejsce w biegu indywidualnym, 9 w sprincie, 9 w biegu pościgowym i 3 w sztafecie. Na mistrzostwach świata juniorów w roku 2008 w Ruhpolding zajął 8. miejsce w biegu indywidualnym, 11 w sprincie, 10 w biegu pościgowym oraz 5 w sztafecie.
Na mistrzostwach świata w roku 2009 w Pjongczangu zajął 13. miejsce w biegu indywidualnym, 18 w sprincie, 8 w biegu pościgowym, 15 w biegu masowym oraz 4 w sztafecie. Dwa lata później na mistrzostwach świata w Chanty-Mansyjsku zdobył złoty medal w biegu pościgowym, srebrny w sprincie oraz brązowy w sztafecie mieszanej.
Przełomowym w jego karierze okazał się sezon 2011/2012. Na przestrzeni całego sezonu pięciokrotnie wygrywał w zawodach PŚ. Na mistrzostwach świata w Ruhpolding wywalczył trzy złote medale: w sprincie, biegu pościgowym oraz biegu masowym. Oprócz tego wywalczył srebrny medal w sztafecie. Fourcade okazał się najlepszy w klasyfikacji generalnej Pucharu Świata. Triumfował także w klasyfikacji sprintu oraz biegu pościgowego.
Rok później na mistrzostwach świata w Novym Meście zdobył złoty medal w biegu indywidualnym oraz srebrne medale w sprincie, biegu pościgowym, sztafecie mieszanej oraz sztafecie męskiej. W sezonie 2012/2013 Forucade dziesięciokrotnie zwyciężał w zawodach zaliczanych do klasyfikacji generalnej PŚ i okazał się najlepszy w klasyfikacji generalnej. Zdobył także wszystkie indywidualne małe kryształowe kule za zwycięstwa w klasyfikacjach poszczególnych konkurencji.
Na Zimowych Igrzyskach Olimpijskich w 2014 r. zdobył złote medale w biegu pościgowym oraz w biegu indywidualnym. W biegu masowym zajął drugie miejsce, przegrywając ze złotym medalistą Norwegiem Emilem Hegle Svendsenem o ułamki sekundy. W sezonie Pucharu Świata edycji 2013/2014 wygrał 5 zawodów i po raz trzeci z rzędu zwyciężył w klasyfikacji generalnej Pucharu Świata. Francuz triumfował także w klasyfikacji sprintu, klasyfikacji biegu na dochodzenie oraz biegu masowego.
W sierpniu 2014 r. media poinformowały o zachorowaniu przez Francuza na mononukleozę. Choroba przerwała treningi Fourcada oraz zrewidowała jego plany wobec zbliżającego się sezonu. Pierwotnie planował wystartować podczas mistrzostw świata w narciarstwie klasycznym w Falun. Problemy zdrowotne wpłynęły na zmianę decyzji. W sezonie 2014/2015 Pucharu Świata Francuz wygrał 8 zawodów i ponownie był najlepszy w klasyfikacji generalnej. Zdobył także małą kryształową kulę za sprint i bieg pościgowy. Na mistrzostwach świata w Kontiolahti w 2015 roku zdobył złoty medal w biegu indywidualnym, srebrny w sztafecie mieszanej i brąz w sztafecie męskiej.
Sezon 2015/2016 Martin Fourcade rozpoczął od 21 miejsca w biegu indywidualnym. W następnych czterech startach odniósł trzy zwycięstwa, a raz był drugi. Do końca sezonu tylko dwa razy zajął miejsca poza czołową dziesiątka (28 w sprincie w Anterselvie oraz 40 w sprincie w Chanty-Mansyjsku). Podczas mistrzostw świata triumfował w trzech konkurencjach indywidualnych oraz sztafecie mieszanej. Oprócz tego zdobył srebrny medal w biegu masowym. Sezon zakończył na pierwszym miejscu w klasyfikacji generalnej, wyprzedzając drugiego Johannesa Thingnesa Bø o 331 pkt. Fourcade zdobył także wszystkie małe kryształowe kule, za triumfy w klasyfikacjach poszczególnych konkurencji.
Fourcade wygrał starty inaugurujące sezon 2016/2017. Bardzo dobry bieg, przy dwóch niecelnych strzałach, pozwolił triumfować w biegu indywidualnym w Östersund. Podczas kolejnych startów w Szwecji Francuz wygrał bieg sprinterski oraz zajął trzecie miejsce w biegu na dochodzenie. 9 grudnia podczas biegu sprinterskiego w Pokljuce, Fourcade odniósł swoje pięćdziesiąte zwycięstwo w zawodach zaliczanych do klasyfikacji Pucharu Świata. Jednocześnie był to pierwszy triumf w Słowenii.
Jest podoficerem Francuskich Sił Zbrojnych.
W 2013 nagrodzony medalem Holmenkollen.
Po sezonie 2019/2020 zakończył sportową karierę.
Biegi narciarskie.
Puchar Świata.
Miejsca na podium.
Fourcade nigdy nie stał na podium indywidualnych zawodów Pucharu Świata.

</doc>
<doc id="1633325" url="https://pl.wikipedia.org/wiki?curid=1633325" title="Alfred Wawrzyniak">
Alfred Wawrzyniak

Alfred Wawrzyniak (ur. 27 lipca 1933 w Poznaniu, zm. 25 stycznia 2020 tamże) – polski dziennikarz, działacz katolicki, poseł na Sejm IX oraz X kadencji.
Życiorys.
Ukończył w 1958 studia na Katolickim Uniwersytecie Lubelskim, otrzymując tytuł zawodowy magistra filozofii. Wykonywał zawód dziennikarza. W 1983 został redaktorem naczelnym miesięcznika „Życie i Myśl”. Jest członkiem Katolickiego Stowarzyszenia Dziennikarzy w Poznaniu. Od 1953 należał do Stowarzyszenia „Pax”. Z jego ramienia zasiadał od 1973 w Wojewódzkiej Radzie Narodowej w Poznaniu, W drugiej połowie lat 80. pełnił obowiązki wiceprzewodniczącego WRN. w latach 1982–1985 wchodził w skład Trybunału Stanu. Był wiceprzewodniczącym Rady Wojewódzkiej Patriotycznego Ruchu Odrodzenia Narodowego.
W 1985 uzyskał mandat posła na Sejm PRL IX kadencji z okręgu Poznań-Stare Miasto. Zasiadał w Komisji Mandatowo-Regulaminowej, Komisji Spraw Samorządowych, a także trzech komisjach nadzwyczajnych. W 1989 uzyskał reelekcję w okręgu Poznań-Nowe Miasto. W Sejmie kontraktowym pracował m.in. w Komisji Samorządu Terytorialnego, Komisji Administracji i Spraw Wewnętrznych.
Po przekształceniu Stowarzyszenia „Pax” działał w Katolickim Stowarzyszeniu „Civitas Christiana”. W 2006 opracował poświęconą tej organizacji publikację "Sprostać wyzwaniom... Katolickie Stowarzyszenie „Civitas Christiana” w służbie formacji katolicko-społecznej".
Pochowany na cmentarzu Górczyńskim w Poznaniu.

</doc>
<doc id="1633326" url="https://pl.wikipedia.org/wiki?curid=1633326" title="Fabrício Silva Dornellas">
Fabrício Silva Dornellas

Fabrício Silva Dornellas (ur. 20 lutego 1990 w Rio de Janeiro) – piłkarz brazylijski, środkowy obrońca grający w kazachskim klubie FK Aktöbe.

</doc>
<doc id="1633327" url="https://pl.wikipedia.org/wiki?curid=1633327" title="Dżasztyk-Ak-Ałtyn Karasuu">
Dżasztyk-Ak-Ałtyn Karasuu

Dżasztyk-Ak-Ałtyn Karasuu (kirg. Футбол клубу «Жаштык-Ак-Алтын» Кара-Суу) – kirgiski klub piłkarski, mający siedzibę w mieście Karasuu, w południowo-zachodniej części kraju.
Historia.
Chronologia nazw:
Piłkarski klub Aka-Ałtyn został założony w miejscowości Karasuu w roku 1992. W 1992 zespół startował w rozgrywkach o Puchar Kirgistanu, gdzie dotarł do 1/16 finału. W 1993 zwyciężył w grupie południowej Pierwszej Ligi. W 1994 zmienił nazwę na Ak-Ałtyn Karasuu i debiutował w Wyższej Lidze, w której zajął 10.miejsce. W 1998 po fuzji z Dżasztyk Osz przyjął nazwę Dżasztyk-Ak-Ałtyn Karasuu. W 2000 był czwartym w końcowej klasyfikacji, ale tak jak medaliści odmówili uczestnictwa to prezentował Kirgistan w Pucharze WNP 2001 roku. W 2001 zdobył wicemistrzostwo kraju i po rezygnacji SKA-PWO Biszkek debiutował w Azjatyckiej Lidze Mistrzów sezonu 2002/03. W 2003 zdobył złote medale mistrzostw, a potem przez kolejne 4 lata zajmował drugą pozycję. W 2010 klub odmówił udziału w mistrzostwach z powodu niestabilności politycznej.
Stadion.
Klub rozgrywa swoje mecze domowe na stadionie Centralnym w Karasuu, który może pomieścić 6000 widzów.

</doc>
<doc id="1633330" url="https://pl.wikipedia.org/wiki?curid=1633330" title="Księstwo Raciborskie">
Księstwo Raciborskie



</doc>
<doc id="1633334" url="https://pl.wikipedia.org/wiki?curid=1633334" title="Wierzę, wątpię, szukam">
Wierzę, wątpię, szukam

Wierzę, wątpię, szukam – katolicki program publicystyczny emitowany od lat 90. XX wieku do sierpnia 2012 roku na kanałach WOT (obecny TVP3 Warszawa), TVP Polonia i TVP Info. Redaktorem naczelnym programu był ksiądz Wiesław Niewęgłowski.
Tematyką programu były różnorodne zagadnienia związane z wiarą, etyką i normami postępowania oraz aktualne problemy Kościoła katolickiego. Każdy odcinek dzielił się na kilka felietonów występujących w następującym cyklu: "Kalendarium", omawiające najważniejsze święta związane z liturgią chrześcijańską; "Słownik polsko-polski" przedstawiający współczesne problemy Kościoła polskiego; "W Kościele", prezentujący najważniejsze wydarzenia liturgiczne i w życiu wspólnotowym; "Z życia wzięte", ilustrujące istotne dla świata katolickiego wydarzenia społeczne i naukowe; "Kulturę i sacrum", prezentujące dzieła wybitnych artystów światowych oraz wydarzenia kulturalne w świecie chrześcijańskim; a także "Chrystus dzisiaj", będący refleksją na temat postaw człowieka we współczesności.
Pod koniec lat 90. XX wieku program oglądało od kilku do kilkuset tysięcy widzów.
Zastąpiony przez program "Kościół z bliska".

</doc>
<doc id="1633335" url="https://pl.wikipedia.org/wiki?curid=1633335" title="Kara-Suu">
Kara-Suu

Kara-Suu – miasto w Kirgistanie, w obwodzie oszyńskim liczące w 2009 roku 20 862 mieszkańców. Miasto jest ważnym ośrodkiem importowym chińskich towarów dostarczającym produkty dla południowej części kraju oraz Uzbekistanu i Tadżykistanu.

</doc>
<doc id="1633337" url="https://pl.wikipedia.org/wiki?curid=1633337" title="Południowo-Ukraińska Elektrownia Atomowa">
Południowo-Ukraińska Elektrownia Atomowa



</doc>
<doc id="1633338" url="https://pl.wikipedia.org/wiki?curid=1633338" title="Eustochium">
Eustochium

Święta Eustochium, właśc. Julia (ur. ok. 368 w Rzymie, zm. 419 w Betlejem) – córka św. Pauli Rzymianki, dziewica i ascetka, święta Kościoła katolickiego.
Eustochium, bo tak nazywano zdrobniale Julię, była córką możnej patrycjuszki Pauli i Toksacjusza oraz świętą uczennicą św. Hieronima ze Strydonu. Informacje o niej pochodzą z korespondencji św. Hieronima.
Około 384 złożyła śluby wieczystej czystości. Była współzałożycielką czterech żeńskich klasztorów w okolicach Betlejem.
Jej wspomnienie liturgiczne obchodzone jest, za "Martyrologium Rzymskim", 28 września.

</doc>
<doc id="1633340" url="https://pl.wikipedia.org/wiki?curid=1633340" title="Joel Turner">
Joel Turner

Joel Turner (ur. ok. 1820, zm. 1888) – amerykański polityk, jedenasty burmistrz Los Angeles. Funkcję tę pełnił przez dwie kadencje w latach 1868-1870. Za jego rządów liczba mieszkańców miasta wzrosła do 5 614 osób.

</doc>
<doc id="1633341" url="https://pl.wikipedia.org/wiki?curid=1633341" title="USS Gary (CL-147)">
USS Gary (CL-147)



</doc>
<doc id="1633342" url="https://pl.wikipedia.org/wiki?curid=1633342" title="Równeńska Elektrownia Atomowa">
Równeńska Elektrownia Atomowa



</doc>
<doc id="1633346" url="https://pl.wikipedia.org/wiki?curid=1633346" title="Józef Wójcik (1929–2015)">
Józef Wójcik (1929–2015)

Józef Wójcik (ur. 10 lutego 1929 w Ryglicach, zm. 30 listopada 2015) – polski dziennikarz i polityk, redaktor naczelny „Słowa Powszechnego” (1982–1989), wiceprzewodniczący Zarządu Głównego Stowarzyszenia „Pax” (1986–1989), w latach 1985–1991 poseł na Sejm PRL IX i na Sejm kontraktowy.
Życiorys.
W latach 1949–1950 więziony z powodów politycznych. W 1953 ukończył filologię polską na Katolickim Uniwersytecie Lubelskim, po czym podjął pracę w kieleckim oddziale „Słowa Powszechnego”. W latach 1979–1981 był dyrektorem Instytutu Wydawniczego „Pax”, następnie zaś redaktorem naczelnym „Słowa Powszechnego” (1982–1989). Pełnił obowiązki wiceprzewodniczącego Zarządu Głównego Stowarzyszenia „Pax” (1986–1989), a od 1989 był dyrektorem Centrali Handlowej „Veritas”. W 1983 wybrany na wiceprzewodniczącego zarządu głównego Towarzystwa Przyjaźni Polsko-Radzieckiej. W latach 1986–1989 był członkiem Ogólnopolskiego Komitetu Grunwaldzkiego.
W 1985 i 1989 uzyskiwał mandat posła na Sejm PRL IX i X kadencji w okręgach Warszawa-Śródmieście i Warszawa-Mokotów. Przez dwie kadencja zasiadał w Komisji Spraw Zagranicznych. W IX kadencji należał do Polskiej Grupy Unii Międzyparlamentarnej, ponadto zasiadał w Komisji Kultury, a X kadencji zasiadał w Komisji Stosunków Gospodarczych z Zagranicą i Gospodarki Morskiej. Był przewodniczącym klubu poselskiego „Pax” w trakcie X kadencji.
Zmarł w 2015. Pochowany na cmentarzu w warszawskich Pyrach

</doc>
<doc id="1633353" url="https://pl.wikipedia.org/wiki?curid=1633353" title="Rejon perwomajski (obwód mikołajewski)">
Rejon perwomajski (obwód mikołajewski)



</doc>
<doc id="1633364" url="https://pl.wikipedia.org/wiki?curid=1633364" title="Józef Grabski">
Józef Grabski

Józef Grabski (ur. 1950 w Warszawie) – polski historyk sztuki, dyrektor Instytutu Badań nad Sztuką IRSA od założenia w 1979, wydawca oraz redaktor naczelny pisma "Artibus et Historiae".
Życiorys.
Urodził się w 1950 w Warszawie w powojennej Polsce. Po ukończeniu liceum francuskiego (1968) studiował historię sztuki na Uniwersytecie Warszawskim (1968-1972) broniąc pracę magisterską u Jana Białostockiego o ikonografii w malarstwie weneckiego Renesansu. Wytypowany przez Henryka Stażewskiego na stypendystę Nagrody Herdera w 1972. Po pobytach naukowych w Fondazione Cini w Wenecji, kontynuował studia doktoranckie historii sztuki i filozofii na Uniwersytecie Wiedeńskim, broniąc doktorat o Leonie Chwistku i teorii strefizmu w malarstwie (1976) u Hermanna Filitza i Güntera Heinza. Po pobytach naukowych w Fondazione R. Longhi oraz Villa I Tatti (Harvard Unviersity) we Florencji oraz dzięki stypendium Karoliny Lanckorońskiej (1977) na kontynuacje badań sztuki włoskiego Renesansu napisał szereg publikacji o m.in. Donatello, Lorenzo Lotto, Padovano, Tintoretto, Tycjan. 15 maja 2018 uzyskał habilitację na Uniwersytecie Jagiellońskim.
Wraz z André Chastel, Janem Białostockim, Federico Zeri, W. Roger Rearick oraz Hermann Fillitzem założył w 1979 Międzynarodowy Instytut Badań nad Sztuką IRSA z siedzibą w Wenecji i został jego dyrektorem. W 1980 założył Artibus et Historiae i Fundację Promocji Kultury IRSA w 2011.
Doradzał oraz współtworzył wiele międzynarodowych kolekcji prywatnych i muzealnych, m.in. H. Abel (Monachium), Gordonów (w Londynie), Barbary Piaseckiej Johnson (Johnson &amp; Johnson, New Jersey).
Obecnie jest m.in. członkiem rady Muzeum przy Zamku Królewskim na Wawelu, członkiem Rady Muzeum Narodowym w Krakowie, Rady przy Lwowskiej Galerii Sztuki (Lwów, Ukraina) oraz stowarzyszenia Alexandra Exter.
Organizował wiele wystaw sztuki, m.in. „Opus Sacrum” (1990, Warszawa), "École de Paris" (1998, Kraków, Wrocław), „The Beauty of Gentleness. New Harmony Paintings” Iwa Zaniewskiego (2008, Szanghaj, Chiny) i wielu innych.
Jedną z głównych wartości w działalności Józefa Grabskiego jest promocja sztuki, kultury i historii Europy Środkowej i Wschodniej, a w szczególności Polski, na świecie. Zorganizował wystawę „ Opening Up” sześciu wybitnych współczesnych polskich artystów w Hammer Galleries (1991, Nowy Jork) oraz wydał monografię "Damy z Łasiczką" Leonarda da Vinci – z okazji podróży dzieła do Stanów Zjednoczonych, w ramach wystawy „Circa 1492. Art. In the Age of Exploration” (1991-1992, National Art Gallery, Waszyngton). Organizował liczne wystawy polskich artystów w Polsce i za granicą, m.in. Aliny Szapocznikow, Ryszarda Winiarskiego, Leona Tarasewicza, Jerzego Tchórzewskiego. Jest członkiem Rady publicznych i prywatnych instytucji promujących sztukę i kulturę w Polsce, Ukrainie i Chinach.

</doc>
<doc id="1633367" url="https://pl.wikipedia.org/wiki?curid=1633367" title="Izajasz Egipcjanin">
Izajasz Egipcjanin

Izajasz z Gazy zwany Pustelnikiem. (zm. ok. 490). Rozpoczął życie pustelnicze w Sketis w Egipcie. Ok. 450 r. przeniósł się do pustelni niedaleko Gazy w Palestynie. Zachował się zbiór jego pouczeń ascetycznych, inspirowanych tradycją pustelniczą egipskich ojców pustyni zatytułowany "Ascetikon". Nauczał w nim straży serca i umysłu, czyli wewnętrznej kontroli, opanowania myśli i pragnień jako warunku zachowania wewnętrznego pokoju. Fragmenty jego nauczania znajdują się w zbiorze Filokalia.

</doc>
<doc id="1633368" url="https://pl.wikipedia.org/wiki?curid=1633368" title="Joseph Bara">
Joseph Bara

Joseph Bara lub Barra (ur. 30 lipca 1779 w Palaiseau, zm. 7 grudnia 1793 w Jallais) – francuski ochotnik, uczestnik wojen wandejskich po stronie republikanów. Jego udział w walkach i śmierć stały się obiektem jednej z rewolucyjnych legend.
Życiorys.
Po ogłoszeniu masowego zaciągu ochotników ("levée en masse") jesienią 1792 trzynastoletni Bara zgłosił się do Desmaresa, dowódcy dywizji stacjonującej w Bressuire, by zaciągnąć się do wojska. Mimo młodego wieku został zaakceptowany, podobno ze względu na wyrażany przez niego nadzwyczajny entuzjazm rewolucyjny. Desmares polecił również objąć opieką finansową jego ubogą rodzinę. Barra został doboszem 8 pułku huzarów i razem z nim został wysłany do Wandei. W bitwie pod Cholet zginął od ciosu szablą w czoło. Według innej wersji został porwany przez grupę Wandejczyków i zabity, gdy odmówił wzniesienia okrzyku „Niech żyje król!” – miał wówczas zakrzyknąć „Niech żyje republika!” lub według innej wersji zwymyślać napastników. Desmares, poruszony historią chłopca, poprosił Konwent Narodowy o dalsze wspieranie jego rodziców i opisał w szczegółach jego zachowanie, które miało być wzorem cnót republikańskiego żołnierza.
Legenda.
28 grudnia 1793 Maksymilian Robespierre w mowie atakującej hebertystów wspomniał „młodego bohatera” Barę i wnioskował o jego pochówek w Panteonie. Bertrand Barère de Vieuzac dodał sugestię, by wykonać na koszt państwa jego pomnik i wydać grawiurę przedstawiającą jego udział w walce, która miała być rozesłana do szkół. Konwent podjął również uroczystą uchwałę o „adopcji matki Bary przez ojczyznę”. Jacques Louis David, obok innych obrazów o tematyce rewolucyjnej, wykonał również portret umierającego chłopca. W Paryżu i na prowincji Bara i zmarły w podobnych okolicznościach nieletni ochotnik Joseph Agricol Viala stali się bohaterami świąt rewolucyjnych. 28 lipca 1794 miały odbyć się specjalne obchody ku ich czci w Paryżu, udaremnione przez przewrót 9 thermidora. Z tych samych powodów nie doszło do skutku planowane przeniesienie ciała chłopca do Panteonu.
Bara w literaturze i sztuce.
Z inspiracji rządu francuskiego lub za sprawą artystów popierających rewolucję powstała ogromna liczba dzieł, w których wspomina się imię i śmierć Bary. Najbardziej znanymi z nich są opera, której autorem jest André Grétry, sztuka teatralna "Apoteoza młodego Bary" wystawiana przez Komedię Francuską oraz "Pieśń wymarszu", w której jedna ze zwrotek została poświęcona młodym ochotnikom francuskim. Jeszcze w 1881 pomnik Bary został wzniesiony w Palaiseau.
Kontrowersje.
Ze względu na niewielką liczbę obiektywnych źródeł dotyczących Bary, istnieje dziś hipoteza, iż jego historia została w dużej mierze wymyślona, a przynajmniej podkoloryzowana przez Desmaresa. O ile nie ulega wątpliwości, że nastoletni chłopiec był doboszem w armii republikańskiej, o tyle podważane są jego „cnoty”, chwalone przez współczesnych: skromność, głębokie oddanie rewolucji, ogromna miłość do matki, wyjątkowa odwaga. Historyk Jean Martin twierdził, że Desmares świadomie wykreował mit Bary, by odwrócić uwagę od własnych niewielkich zdolności dowódczych (zresztą bez powodzenia). Podkreśla on również, że dalsze działania ku czci chłopca wpisywały się w powszechną w czasach rewolucyjnych gloryfikację heroizmu i tworzenie mitów narodowych (podobnych do tego o bitwie pod Valmy).

</doc>
<doc id="1633369" url="https://pl.wikipedia.org/wiki?curid=1633369" title="Straight Up">
Straight Up

Straight Up – trzeci singel z płyty "Forever Your Girl" amerykańskiej piosenkarki Pauli Abdul. Wydany 22 listopada 1988 przez Virgin Records.
Piosenka zajęła pierwsze miejsce na Billboard Hot 100 i przyniosła międzynarodową popularność wokalistce. Została napisana i wyprodukowana przez Elliota Wolffa. Piosenka została nagrana częściowo na syntezatorze Roland D-50.
Teledysk.
Czarno-biały teledysk został zrealizowany w 1988 roku. Jego reżyserem był David Fincher, zaś choreografię ułożyła sama wokalistka. W klipie gościnnie pojawia się Arsenio Hall.

</doc>
<doc id="1633370" url="https://pl.wikipedia.org/wiki?curid=1633370" title="Mihailo Lalić">
Mihailo Lalić

Mihailo Lalić (cyrylicą: "Михаило Лалић") (ur. 7 października 1914 w Trepčy, zm. 30 grudnia 1992 w Belgradzie) – pisarz serbski związany silnie z Czarnogórą.
W okresie międzywojennym był działaczem komunistycznym, za co spotkały go represje. Podczas wojny był aktywnym uczestnikiem ruchu narodowo-wyzwoleńczego. Był członkiem, i przez pewien czas wiceprezesem, Serbskiej Akademii Nauk i Sztuk.
Charakterystyka twórczości.
Tematyka jego utworów obejmuje działalność rewolucjonistów przed II wojną światową i walki partyzanckie podczas wojny. Jego utwory, szczególnie te dotyczące okresu wojny, nie mają charakteru epickiego, lecz skupiają się na wewnętrznych przeżyciach bohatera, który najczęściej jest czarnogórskim chłopem. Stąd książki Lalicia obfitują w wątki folklorystyczne i baśniowe.

</doc>
<doc id="1633372" url="https://pl.wikipedia.org/wiki?curid=1633372" title="José Augusto Brandão">
José Augusto Brandão

José Augusto Brandão ("Brandão", ur. 1911 w Taubaté, zm. 20 lipca 1989) – brazylijski piłkarz, pomocnik. Brązowy medalista MŚ 38.
Największe sukcesy odnosił w Corinthians Paulista, gdzie grał w latach 1935-1946. Zwyciężał w Campeonato Paulista (1937, 1938, 1939, 1941). Wcześniej był zawodnikiem Barra Funda, Juventusu São Paulo i Portuguesy W reprezentacji Brazylii rozegrał 16 spotkań. Podczas MŚ 38 wystąpił w dwóch meczach. Brał udział w Copa América 1937 (drugie miejsce) i Copa América 1942 (trzecie miejsce).

</doc>
<doc id="1633373" url="https://pl.wikipedia.org/wiki?curid=1633373" title="Jose Augusto Brandao">
Jose Augusto Brandao



</doc>
<doc id="1633374" url="https://pl.wikipedia.org/wiki?curid=1633374" title="James R. Toberman">
James R. Toberman

James Robert Toberman (ur. 22 czerwca 1836, zm. 26 stycznia 1911) – amerykański polityk, 12-sty burmistrz Los Angeles.
Do Los Angeles przybył w 1864 roku. Był sześciokrotnie wybierany na burmistrza, dwie kadencje sprawował w latach 1872-1874, cztery w latach 1874-1882. Za czasów jego rządów po raz pierwszy użyto elektrycznego oświetlenia w mieście, wybrukowano Main Street a także zorganizowano południowy oddział ("Southern Branch") Uniwersytetu Kalifornijskiego, Izbę Handlową, klub sportowy Athletic Club, powstała także gazeta "Los Angeles Herald".

</doc>
<doc id="1633375" url="https://pl.wikipedia.org/wiki?curid=1633375" title="Pływanie na Letniej Uniwersjadzie 2009">
Pływanie na Letniej Uniwersjadzie 2009

Pływanie na Letniej Uniwersjadzie 2009 odbyło się w dniach 5–11 lipca na pływalni SRC Tašmajdan w Belgradzie.
Pływalnia oddalona jest od wioski akademickiej o sześć kilometrów czyli około 15 minut drogi samochodem.
Rozdanych zostało 40 kompletów medali. Po 20 w konkurencjach męskich jak i żeńskich.
Zawodnicy rywalizowali w 5 stylach: dowolnym, motylkowym, klasycznym, grzbietowym oraz zmiennym.

</doc>
<doc id="1633376" url="https://pl.wikipedia.org/wiki?curid=1633376" title="Dlaczego nie">
Dlaczego nie



</doc>
<doc id="1633377" url="https://pl.wikipedia.org/wiki?curid=1633377" title="Zvulon Gofshtein">
Zvulon Gofshtein



</doc>
<doc id="1633381" url="https://pl.wikipedia.org/wiki?curid=1633381" title="Oh My God">
Oh My God

Oh My God – singiel amerykańskiego zespołu hardrockowego Guns N’ Roses napisany na potrzeby filmu pt. „I stanie się koniec”. Wydany został 2 listopada 1999 roku i miał stanowić preludium do nadchodzącego albumu zespołu – "Chinese Democracy".

</doc>
<doc id="1633382" url="https://pl.wikipedia.org/wiki?curid=1633382" title="Izajasz z Gazy">
Izajasz z Gazy



</doc>
<doc id="1633384" url="https://pl.wikipedia.org/wiki?curid=1633384" title="Izajasz Pustelnik">
Izajasz Pustelnik



</doc>
<doc id="1633390" url="https://pl.wikipedia.org/wiki?curid=1633390" title="Pichat">
Pichat

Pichat – oprogramowanie oraz protokół wymiany informacji w sieci P2P. Aplikacja Pichat jest zazwyczaj klientem i serwerem jednocześnie oraz może obsługiwać różne protokoły i formaty (np. tekstowy czy XML). Głównie jest używany do czatowania tekstowego oraz jako społecznościowy system czatowania.
Protokół Pichat został zaprojektowany z myślą o wspieraniu klientów inteligentnych oraz prostych. Większość pracy jest wykonywana na serwerze przy czym mniejsza ilość logiki jest wymagana po stronie klienta. Domyślny port serwera czata to 9009/TCP (IANA).
Przykładowa implementacja Pichat ma wbudowanego czata z poziomu strony internetowej oraz obsługuje telnet.

</doc>
<doc id="1633391" url="https://pl.wikipedia.org/wiki?curid=1633391" title="Śniegowiec">
Śniegowiec

Śniegowiec ("Chionanthus") – rodzaj roślin należący do rodziny oliwkowatych. Obejmuje 140 gatunków. W większości rośliny te występują w strefie międzyzwrotnikowej na obu kontynentach amerykańskich oraz w Azji od Cejlonu, Indii i rejonu Himalajów na wschód po wyspy zachodniej Oceanii i północną Australię. W północnej strefie umiarkowanej rosną dwa gatunki – we wschodniej części Stanów Zjednoczonych śniegowiec wirginijski "Ch. virginicus", a we wschodniej Azji śniegowiec chiński "Ch. retusus". Rośliny te rosną w różnego rodzaju formacjach leśnych, ich kwiaty zapylane są przez owady.
Oba gatunki strefy umiarkowanej są w niej uprawiane jako ozdobne, okazałe krzewy o obfitym kwitnieniu (aczkolwiek wymagają dla intensywnego kwitnienia gorącego lata i chłodnej zimy). Kora śniegowca wirginijskiego wykorzystywana jest także jako surowiec leczniczy.
Systematyka.
Rodzaj z rodziny oliwkowatych ("Oleaceae"), a w jej obrębie z plemienia "Oleeae".

</doc>
<doc id="1633392" url="https://pl.wikipedia.org/wiki?curid=1633392" title="Rejon oczakiwski">
Rejon oczakiwski



</doc>
<doc id="1633394" url="https://pl.wikipedia.org/wiki?curid=1633394" title="Chionanthus">
Chionanthus



</doc>
<doc id="1633397" url="https://pl.wikipedia.org/wiki?curid=1633397" title="Bundesliga niemiecka w piłce nożnej (1965/1966)">
Bundesliga niemiecka w piłce nożnej (1965/1966)

Bundesliga 1965/1966 był to 3. sezon niemieckiej pierwszej klasy rozgrywkowej w piłce nożnej. Sezon rozpoczął się 14 sierpnia 1965 roku, a zakończył się 28 maja 1966. Brało w niej udział 18 zespołów, które grały ze sobą systemem „każdy z każdym”. Tytułu mistrzowskiego nie obronił zespół Werderu Brema. Nowym mistrzem Niemiec zostało TSV 1860 Monachium, dla którego był to pierwszy tytuł mistrzowski w historii klubu. Tytuł króla strzelców zdobył Lothar Emmerich, który strzelił 31 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1633402" url="https://pl.wikipedia.org/wiki?curid=1633402" title="Bodziec awersyjny">
Bodziec awersyjny

Bodziec awersyjny – bodziec lub sytuacja, u obserwowanego lub warunkowanego organizmu zwierzęcego, wywołująca ból lub inne nieprzyjemne odczucia zarówno fizyczne jak i psychiczne. Zależnie od rodzaju bodźca nieprzyjemnego poddawane eksperymentowi organizmy reagują różnie. Reakcją na:
i inne, właściwe dla gatunku reakcje.
Nie należy mylić, co niestety zdarza się często, terminu bodziec awersyjny (wzmocnienie awersyjne) z terminem wzmocnienie negatywne.

</doc>
<doc id="1633403" url="https://pl.wikipedia.org/wiki?curid=1633403" title="Turpan">
Turpan



</doc>
<doc id="1633404" url="https://pl.wikipedia.org/wiki?curid=1633404" title="Hans Joachim Rolfes">
Hans Joachim Rolfes

Hans Joachim Rolfes (ur. 18 kwietnia 1894 w Port Elizabeth, zm. 12 sierpnia 1935 w okolicach Johannisthal) – as lotnictwa niemieckiego Luftstreitkräfte z 17 potwierdzonymi oraz 2 niepotwierdzonymi zwycięstwami w I wojnie światowej.
Informacje ogólne.
Hans Joachim Rolfes syn niemieckiego konsula w Port Elizabeth w brytyjskiej Afryce Południowej uczył się w Londynie. W 1912 roku powrócił do Niemiec i zaciągnął się do wojska do 14 Pułk Dragonów w Kolmarze. Po wybuchu wojny razem z pułkiem brał udział w walkach na froncie. 31 sierpnia 1915 roku został ciężko ranny. Po wyleczeniu zgłosił się na ochotnika do lotnictwa i po przejściu szkolenia w Johannisthal został przedzielony do Fliegerersatz Abteilung Nr. 7 w Kolonii, gdzie przeszedł szkolenie na samolotach bojowych Fokker.
5 października 1915 roku został przydzielony do dywizjonu bojowego Kagohl 2. W różnych eskadrach należących do dywizjonu walczył na obu frontach, we Francji i Rosji. 20 lutego 1917 roku został przeniesiony do eskadry myśliwskiej Jagdstaffel 32, w której odniósł swoje pierwsze potwierdzone zwycięstwo 6 lipca nad samolotem Farman.
17 grudnia 1917 roku został skierowany do Fliegerersatz Abteilung Nr. 1 w celu przejęcia dowództwa nad nowo formowaną jednostką myśliwską Jagdstaffel 45. Jednostką dowodził do końca działań wojennych, odnosząc w niej 16 potwierdzonych zwycięstw.
29 września 1918 roku powierzono mu dowództwo nad związkiem taktycznym Jagdgruppe Ost.
12 sierpnia 1935 roku zginął w wypadku lotniczym w okolicach podberlińskiego lotniska Johannisthal.

</doc>
<doc id="1633405" url="https://pl.wikipedia.org/wiki?curid=1633405" title="Lista placówek oświatowych w Żorach">
Lista placówek oświatowych w Żorach

W Żorach znajduje się 13 publicznych przedszkoli oraz liczne placówki oświatowe wymienione poniżej.
Gimnazja.
Lista 8 publicznych gimnazjów, jedno społeczne i specjalne:

</doc>
<doc id="1633406" url="https://pl.wikipedia.org/wiki?curid=1633406" title="Volvo XC70">
Volvo XC70



</doc>
<doc id="1633407" url="https://pl.wikipedia.org/wiki?curid=1633407" title="Jelena Wojnowa">
Jelena Wojnowa

Jelena Nikołajewna Wojnowa (ros. "Елена Николаевна Войнова"; ur. 10 marca 1985) – rosyjska lekkoatletka, specjalizująca się w biegu na 400 metrów. 

</doc>
<doc id="1633409" url="https://pl.wikipedia.org/wiki?curid=1633409" title="Ikarus 489">
Ikarus 489

Ikarus 489 – autobus miejski, produkowany przez węgierską firmę Ikarus. 
Historia.
Powstał jako jeden z ostatnich autobusów zaprojektowanych przez Ikarusa. Pierwszy egzemplarz tego typu został zaprezentowany na targach motoryzacyjnych we Frankfurcie w 2000 roku. Głównym projektantem pojazdu był László Légrádi.
Swoją nazwą upamiętnia serię 400, jednak Polaris już ani pod względem technicznym, ani z wyglądu, nie przypomina innych autobusów serii 400, nawet najbardziej podobnego do siebie Ikarusa 412. Polaris, był znacznie czystszym, bardziej dojrzałym i wyrafinowanym pojazdem, który spełniał oczekiwania epoki i mógł konkurować z pojazdami z podobnych kategorii innych zachodnich producentów. Jednak zła sytuacja finansowa Ikarusa i polityka Irisbusa wobec węgierskiej firmy nie pozwoliły na produkcję Ikarusa 489 w dużych seriach, więc wyprodukowano tylko 11 egzemplarzy. 
W Wielkiej Brytanii wszystkie 11 pojazdów zostało złomowanych do 2017 r., ale Muzeum Transportu w Budapeszcie kupiło jeden z nich i oddało do remontu i konserwacji.

</doc>
<doc id="1633411" url="https://pl.wikipedia.org/wiki?curid=1633411" title="Yelena Voynova">
Yelena Voynova



</doc>
<doc id="1633412" url="https://pl.wikipedia.org/wiki?curid=1633412" title="Elena Voinova">
Elena Voinova



</doc>
<doc id="1633413" url="https://pl.wikipedia.org/wiki?curid=1633413" title="Ikarus 489 Polaris">
Ikarus 489 Polaris



</doc>
<doc id="1633414" url="https://pl.wikipedia.org/wiki?curid=1633414" title="Denys Liaszko">
Denys Liaszko



</doc>
<doc id="1633416" url="https://pl.wikipedia.org/wiki?curid=1633416" title="Rejon mikołajowski (obwód mikołajowski)">
Rejon mikołajowski (obwód mikołajowski)

Rejon mikołajowski – jednostka administracyjna wchodząca w skład obwodu mikołajowskiego Ukrainy.
Rejon ma powierzchnię 1430 km² i liczy około 30 tysięcy mieszkańców (nie licząc miasta Mikołajów). Siedzibą władz rejonu jest Mikołajów.

</doc>
<doc id="1633417" url="https://pl.wikipedia.org/wiki?curid=1633417" title="Forever Your Girl">
Forever Your Girl

Forever Your Girl – debiutancki album piosenkarki Pauli Abdul, wydany przez wytwórnię Virgin 13 czerwca 1988 roku.
Po 64 tygodniach od ukazania się na rynku, płyta doszła do pierwszego miejsca Billboard 200, i jest to najdłuższy czas wspinania się na szczyt tego zestawienia. Album zawiera cztery piosenki, które zdobyły pierwsze miejsce listy Billboard Hot 100: „Straight Up”, „Forever Your Girl”, „Cold Hearted” i „Opposites Attract”. Te osiągnięcia pozwoliły na wyrównanie drugiego miejsca w historii listy w kategorii największej ilości singli z jednego albumu, które doszły do szczytu zestawienia. Jednocześnie, "Forever Your Girl" jest ex aequo na miejscu pierwszym, jeżeli ograniczyć tę kategorię do albumów debiutanckich. Pozostałe single, „(It's Just) The Way That You Love Me” i „Knocked Out” zajęły odpowiednio trzecie i czterdzieste pierwsze miejsce. 
Album zdobył także miejsce czwarte na liście najlepiej sprzedających się albumów R&amp;B w Stanach Zjednoczonych, zaś single „Straight Up”, „Opposites Attract”, „Knocked Out”, i „(It's Just) The Way That You Love Me” doszły do pierwszej dziesiątki listy singli.
Popularność płyty wzrosła po wydaniu singla „Straight Up”, wcześniejsze single zdobyły niewielką popularność, głównie w środowiskach R&amp;B. 7 października 1989 roku "Forever Your Girl" był najlepiej sprzedającym się albumem tygodnia w Stanach Zjednoczonych. Wraz z sukcesem ostatniego singla, „Opposites Attract”, ponownie zajął miejsce pierwsze, utrzymując się na nim dziewięć tygodni z rzędu. Album był na tyle popularny, że pewnego dnia sprzedano 191 tysięcy jego egzemplarzy.
Abdul jest współautorką piosenki „One or the Other”.

</doc>
<doc id="1633421" url="https://pl.wikipedia.org/wiki?curid=1633421" title="Ołeksandr Liaszko">
Ołeksandr Liaszko



</doc>
<doc id="1633424" url="https://pl.wikipedia.org/wiki?curid=1633424" title="Kymco Vitality">
Kymco Vitality

Kymco Vitality – skuter produkowany przez tajwańską firmę Kymco. Sylwetka skutera nawiązuje do sportowego modelu Kymco Super 9. Sama firma przyznaje, że Vitality jest uboższa wersją Kymco Super 9. Jest to typowo miejski skuter o lekkim zacięciu sportowym. Występuje on w dwóch wersjach silnikowych, 2T oraz 4T. W Europie, w tym również w Polsce skuter występuje tylko w wersji silnikowej 2T. Cechy charakterystyczne, które wyróżniają ten model na drodze, to między innymi duża tylna lampa, która imituje diody LED (w rzeczywistości jest to 1 żarówka) i spora kanapa. Dodatkowym plusem w skuterze jest zegarek elektroniczny, który jest zasilany z osobnego źródła energii – bateria. Skuter występuje w 4 wersjach kolorystycznych: niebieski, srebrny, czerwony oraz edycja RS w kolorze białym.

</doc>
<doc id="1633427" url="https://pl.wikipedia.org/wiki?curid=1633427" title="Joseph Agricol Viala">
Joseph Agricol Viala

Joseph Agricol Viala (ur. 22 września 1780 w Awinionie, zm. 6 lipca 1793 w Caumont-sur-Durance) – francuski ochotnik, bohater jednej z legend rewolucji francuskiej.
Życiorys.
Viala wychował się w Awinionie. W 1793, w momencie wybuchu powstania federalistów, zaciągnął się do gwardii ochotniczej, która miała bronić miasta przed atakiem przeciwników rewolucji. Stanął na czele oddziału złożonego z najmłodszych ochotników o nazwie "Nadzieja ojczyzny". W lipcu 1793 został zabity w czasie walk nad rzeką Durance, kiedy usiłował zniszczyć prowizoryczną przeprawę przez rzekę pod ogniem przeciwnika, przecinając toporkiem podtrzymujące ją liny. Trafiony kulą w klatkę piersiową, miał zakrzyknąć, padając: "Trafili mnie! Wszystko mi jedno, umieram za wolność"! (w dialekcie południowofrancuskim: "M’an pas manqua ! Aquo es egaou ; more per la libertat."). Republikanie nie zdołali powstrzymać przeprawiających się federalistów, jak również zabrać ze sobą ciała Viali, które zostało zmasakrowane przez federalistów i wrzucone do rzeki.
Legenda.
Podobnie jak inny nieletni ochotnik francuski Joseph Bara, Viala stał się przedmiotem rewolucyjnego kultu, szczególnie krzewionego wśród młodzieży. Planowano umieścić w Panteonie, obok nagrobka Bary, symboliczną tablicę ku czci Viali. Na 28 lipca 1794 planowano święto w Paryżu poświęcone przedwcześnie zmarłych francuskim ochotnikom; nie odbyło się ono z powodu przewrotu thermidoriańskiego. Jakobin Claude Payan wydał broszurę biograficzną, która przyczyniła się do dalszego szerzenia popularności Viali. Grawiura z jego wizerunkiem, razem z podobną przedstawiającą czyny Bary, stała się obowiązkowym wyposażeniem każdej szkoły.
Viala został również bohaterem wielu utworów pisanych na zamówienie władz: podobnie jak Bara, jest bohaterem jednej ze zwrotek "Pieśni wymarszu", sztuki Louisa Jadina "Agricol Viala", a jego nazwisko zostało wyryte na paryskim Łuku Triumfalnym. W odróżnieniu od kultu Bary, który już w czasach III Republiki Francuskiej zaczął być kwestionowany jako sztuczny, legenda Viali trwała nadal, głównie dlatego, że fakty dotyczące okoliczności jego śmierci - która w odróżnieniu od śmierci Bary była widziana przez kilkuset świadków - były potwierdzone i pewne.
Joseph Viala i jego śmierć były jedną z inspiracji Wiktora Hugo przy tworzeniu postaci Gavroche'a, bohatera "Nędzników".

</doc>
<doc id="1633430" url="https://pl.wikipedia.org/wiki?curid=1633430" title="Gnathosaurus">
Gnathosaurus



</doc>
<doc id="1633432" url="https://pl.wikipedia.org/wiki?curid=1633432" title="Abdysz-Ata Kant">
Abdysz-Ata Kant

Abdysz-Ata Kant (kirg. Футбол клубу «Абдыш-Ата» Кант) – kirgiski klub piłkarski, mający siedzibę w mieście Kant, na północy kraju.
Historia.
Chronologia nazw:
Piłkarski klub Abdysz-Ata został założony w miejscowości Kant w roku 2000 i reprezentował firmę "Abdysz-Ata", która przejęła w 2000 bankrutujące przedsiębiorstwo "Tungucz Kant". W 2000 jako Tungucz Kant startował w Pucharze Kirgistanu, a w 2001 zespół debiutował w Pierwszej Lidze Kirgistanu, w której zajął drugie miejsce w grupie północnej. W 2002 zdobył mistrzostwo w grupie północnej i w 2003 debiutował w Wyższej Lidze, gdzie najpierw zajął 7.miejsce w grupie północnej a potem grał w północnej grupie spadkowej. W 2004 był piątym, a w 2005 czwartym w końcowej klasyfikacji. Od 2006 przez kolejne cztery sezony zdobywał srebrne medale mistrzostw. Potem również zajmował czołowe miejsca.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-12-2015).
Stadion.
Klub rozgrywa swoje mecze domowe na stadionie Sportkompleks Abdysz-Ata w Kant, który może pomieścić 3000 widzów.

</doc>
<doc id="1633433" url="https://pl.wikipedia.org/wiki?curid=1633433" title="CIRS">
CIRS



</doc>
<doc id="1633434" url="https://pl.wikipedia.org/wiki?curid=1633434" title="Francesco Musso">
Francesco Musso

Francesco Musso (ur. 22 sierpnia 1937 w Port St Louis we Francji) – włoski bokser kategorii piórkowej, mistrz olimpijski letnich igrzysk olimpijskich z Rzymu w kategorii piórkowej.

</doc>
<doc id="1633438" url="https://pl.wikipedia.org/wiki?curid=1633438" title="Indobufen">
Indobufen

Indobufen () – organiczny związek chemiczny, lek hamujący agregację płytek krwi, stosowany w leczeniu chorób układu krążenia, w których istnieje ryzyko powstawania zatorów.
Mechanizm działania.
Indobufen ma złożony mechanizm działania. Lek blokuje uwalnianie stymulatorów płytkowych – czynnika płytkowego 3 i 4, ADP, β-tromboglobuliny i serotoniny. Indobufen jest również odwracalnym inhibitorem cyklooksygenazy płytkowej. Blokada tego enzymu powoduje zahamowanie syntezy tromboksanu A2. Liczne badania potwierdziły, że indobufen, już po podaniu pierwszej dawki, hamuje syntezę tromboksanu o 95%, nie wydłużając przy tym znacząco czasu krzepnięcia. Wykazano również, że zapobiega on powstawaniu zakrzepów w tętnicy płucnej oraz w przeszczepach naczyniowych. Indobufen wpływa również na erytrocyty, zwiększając ich podatność na odkształcenia, co ma duże znaczenie w przypadku chorób naczyń obwodowych kończyn dolnych.
Farmakokinetyka.
Lek wchłania się z przewodu pokarmowego w 100%, osiągając po ok. 2 godzinach od momentu podania maksymalne stężenie we krwi. Nie stwierdzony, by pokarm wpływał na biodostępność preparatu. Indobufen wiąże się z białkami osocza w ponad 99%, a jego okres półtrwania wynosi 8 godzin. Lek wydalany jest głównie przez nerki, w 75% w postaci skoniugowanego metabolitu (acyloglukoronidu).
Wskazania.
Indobufen stosowany jest w celu zahamowania patologicznie zwiększonej agregacji płytek krwi w chorobach, w których ryzyko powstawania zakrzepów wiąże się z nadmierną aktywnością agregacyjną płytek. Lek stosowany jest m.in. w:
Przeciwwskazania.
Indobufen nie powinien być podawany osobom:
Indobufenu nie należy podawać chorym, u których stwierdzono reakcje alergiczne na kwas acetylosalicylowy lub inne NLPZ.
Interakcje.
Ze względu na to, że indobufen silnie wiąże się z białkami osocza, należy zwrócić uwagę na chorych leczonych lekami hipoglikemizującymi oraz doustnymi lekami przeciwzakrzepowymi z grupy kumaryn (np. warfaryna) lub heparyną. Indobufen może wypierać te preparaty z ich połączeń z białkami, a tym samym nasilać ich działanie.
Działania niepożądane.
Do najczęściej występujących objawów niepożądanych należą te ze strony układu pokarmowego, a mianowicie: zaburzenia dyspeptyczne, biegunka, zaparcie, nudności i wymioty, ból brzucha, wzdęcie. Rzadziej zgłaszano występowanie objawów ubocznych związanych z układem krwionośnym: krwawienia z nosa, jamy ustnej i dziąseł, odbytu, pęcherza moczowego. Może wystąpić również przejściowy wzrost aktywności aminotransferaz, zmniejszenie klirensu kreatyniny, skórne reakcje alergiczne, trombocytopenia.

</doc>
<doc id="1633439" url="https://pl.wikipedia.org/wiki?curid=1633439" title="Franciszek Piłsudski">
Franciszek Piłsudski

Franciszek Piłsudski (ur. 1707, zm. 1791) – piwniczy Wielkiego Księstwa Litewskiego, poseł na sejm 1758, starosta wieszwiański.
Kuzyn Kazimierza Piłsudskiego. Był synem Ferdynanda Ignacego (pułkownik, Regimentarz Dywizji Żmudzkiej) i Ludwiki Urszuli z Billewiczów h. Mogiła.
Był dwukrotnie żonaty. Jego pierwszą żoną była hrabianka Marcjanella Komorowska h. Korczak (córka Bartłomieja i Teresy z Oziembłowskich h. Radwan), z którą miał jednego syna – Jana Chryzostoma (ok. 1760–1832) – starostę wieszwiańskiego, podkomorzego księstwa żmudzkiego, trzykrotnie żonatego – z Heleną Strutyńską h. Sas, siostrą Heleny Bogumiłą Strutyńską (1772–1832) oraz Antoniną Bortkiewicz h. Lubicz.
Drugą żoną Franciszka była Joanna Renno, z którą miał jedną córkę – Anielę, która wyszła za mąż za Jana Frąckiewicza, oboźnego smoleńskiego.
W 1764 roku podpisał elekcję Stanisława Augusta Poniatowskiego z Księstwa Żmudzkiego. Poseł Księstwa Żmudzkiego na Sejm Czaplica 1766 roku.
Był komandorem Orderu Opatrzności Bożej.

</doc>
<doc id="1633444" url="https://pl.wikipedia.org/wiki?curid=1633444" title="Jamie Barr">
Jamie Barr

Jamie Barr (ur. 1965) - szkocki strongman.
Wziął udział w Mistrzostwach Świata Strongman 1998 i Mistrzostwach Świata Strongman 1999, w obu jednak nie zakwalifikował się do finału.

</doc>
<doc id="1633445" url="https://pl.wikipedia.org/wiki?curid=1633445" title="Quincey Daniels">
Quincey Daniels

Quincey Daniels (ur. 4 sierpnia 1941 w Biloxi) – amerykański bokser, medalista olimpijski.
W 1959 zdobył mistrzostwo Stanów Zjednoczonych (AAU) w kategorii lekkiej (do 60 kg). Walcząc w wadze lekkopółśredniej (do 63,5 kg), zdobył brązowy medal letnich igrzysk olimpijskich w Rzymie, przegrywając w półfinale z późniejszym mistrzem Bohumilem Němečkiem z Czechosłowacji. Wywalczył brązowy medal w tej samej kategorii na igrzyskach panamerykańskich w 1963 w São Paulo.
W 1965 stoczył swą jedyną walkę zawodową (zwycięską).

</doc>
<doc id="1633449" url="https://pl.wikipedia.org/wiki?curid=1633449" title="Kurt Schneider">
Kurt Schneider

Kurt Schneider (ur. 4 października 1888 w Wurzen, zm. 14 lipca 1917 w Caudry) – as lotnictwa niemieckiego Luftstreitkräfte z 15 potwierdzonymi oraz 1 niepotwierdzonym zwycięstwami w I wojnie światowej. 
Informacje ogólne.
Kurt Schneider służył w armii od początku wojny. Zanim wstąpił do lotnictwa 15 marca 1915 roku zdobył już Krzyż Żelazny I i II klasy. Po przejściu szkolenia lotniczego został przydzielony w sierpniu 1916 roku do nowo tworzonej pod dowództwem Hansa Berra eskadry myśliwskiej Jagdstaffel 5. Pierwsze zwycięstwo odniósł 17 marca 1917 roku nad samolotem F.E.2b. W okresie od 6 maja do 5 czerwca 1917 roku, kiedy został ranny, pełnił obowiązki dowódcy Jagdstaffel 5.
14 lipca 1917 roku w czasie walki powietrznej został śmiertelnie ranny. Zmarł tego samego dnia. Latał na samolocie Albatros D.V.

</doc>
<doc id="1633450" url="https://pl.wikipedia.org/wiki?curid=1633450" title="Igor Cukrov">
Igor Cukrov

Igor Cukrov (ur. 6 czerwca 1984 w Szybeniku) – chorwacki piosenkarz.
Życiorys.
Wczesne lata.
Kiedy miał dwa lata, wraz z rodziną przeprowadził się do Splitu, gdzie w późniejszych latach uczęszczał na studia.
Kariera.
W 2007 roku wystąpił z utworem „Duša mi je bili kamen” na Festiwalu Muzycznym w Splicie, na którym otrzymał nagrodę w kategorii „Najlepszy debiutant”. W 2008 roku wziął udział w przesłuchaniach do pierwszej edycji programu "Operacija trijumf", będącego lokalną wersją formatu "Star Academy". Piosenkarz zakwalifikował się do finałowej grupy szenastu uczestników talent show i zajął ostatecznie siódme miejsce, odpadając w ćwierćfinale. W 2009 roku zakwalifikował się do stawki konkursowej krajowych eliminacji eurowizyjnych "Dora" z utworem „Lijepa Tena”, który nagrał w duecie z Andreą Šušnjarą. 28 lutego 2009 roku para wygrała finał selekcji po zdobyciu największego uznania jurorów i telewidzów, dzięki czemu została wybrana na reprezentanta Chorwacji w 54. Konkursie Piosenki Eurowizji w 2009 roku. 14 maja duet wystąpił w drugim półfinale konkursu organizowanego w Moskwie i dzięki głosom jurorów awansował do rozgrywanego dwa dni później finału. Zajął w nim osiemnaste miejsce z 45 punktami na koncie.

</doc>
<doc id="1633453" url="https://pl.wikipedia.org/wiki?curid=1633453" title="Gyula Török">
Gyula Török

Gyula Török (ur. 24 stycznia 1938 w Kispescie, zm. 12 stycznia 2014) – węgierski bokser kategorii muszej. W 1959 roku na mistrzostwach europy w Lucernie zdobył srebrny medal. W 1960 roku na letnich igrzyskach olimpijskich w Rzymie zdobył mistrzostwo olimpijskie.

</doc>
<doc id="1633454" url="https://pl.wikipedia.org/wiki?curid=1633454" title="Dnister Zaleszczyki">
Dnister Zaleszczyki

Dnister Zaleszczyki (ukr. Футбольний клуб «Дністер» Заліщики, "Futbolnyj Kłub "Dnister" Zaliszczyky") - ukraiński klub piłkarski z siedzibą w Zaleszczykach.
W sezonach 1992/93 i 1993/94 występował w Drugiej Lidze Mistrzostw Ukrainy.
Historia.
Chronologia nazw:
Drużyna piłkarska Dnister została założona w mieście Zaleszczyki.
Do 1992 drużyna z Zaleszczyk występowała w amatorskich rozgrywkach mistrzostw obwodu tarnopolskiego.
W pierwszych Mistrzostwach Ukrainy klub występował w Przejściowej Lidze, gdzie zajął pierwsze miejsce. W sezonach 1992/93 i 1993/94 występował w Drugiej Lidze Mistrzostw Ukrainy. W następnym sezonie 1993/94 klub występował w Trzeciej Lidze. Po rundzie jesiennej z powodu problemów finansowych zrezygnował z dalszych występów i został pozbawiony statusu profesjonałów.
Amatorska drużyna dalej występuje w rozgrywkach mistrzostw obwodu tarnopolskiego.

</doc>
<doc id="1633456" url="https://pl.wikipedia.org/wiki?curid=1633456" title="Anna Zozulia">
Anna Zozulia

Anna Zozulia, ukr. Анна Зозуля (ur. 10 marca 1980) – ukraińska szachistka, arcymistrzyni od 2000, posiadaczka męskiego tytułu mistrza międzynarodowego od 2004, reprezentantka Belgii od 2007 roku.
Kariera szachowa.
W szachy gra od 7. roku życia. Była wielokrotną medalistką mistrzostw Ukrainy juniorek w różnych kategoriach wiekowych, w tym sześciokrotnie złotą. Pomiędzy 1993 a 1999 r. wiele razy startowała w mistrzostwach świata i Europy juniorek, trzykrotnie zdobywając medale: złoty (Cala Galdana 1996 – MŚ do 16 lat) oraz dwa srebrne (Żagań 1995 – ME do 16 lat i Mureck 1998 – ME do 18 lat).
W 1998 r. zdobyła tytuł wicemistrzyni Ukrainy. W 2003 r. zdobyła tytuł mistrzyni Kijowa, natomiast w 2004 r. w otwartych turniejach w Condomie, La Fère i Marsylii wypełniła normy na tytuł mistrza międzynarodowego. W 2006 r. podzieliła II m. (za Dotanem Ganorem wspólnie z Wadimem Małachatko, Petrem Habą i Branko Filipoviciem) w Winterthurze, a w 2007 r. odniosła kolejny sukces, dzieląc III m. w silnie obsadzonym turnieju "ZMD-Open" w Dreźnie (za Robertem Kempińskim i Ehsanem Ghaemem Maghamim, wspólnie z m.in. Aleksandrem Grafem, Davidem Arutinianem, Władimirem Jepiszynem i Tomaszem Markowskim). W 2008 r. zwyciężyła w kołowym turnieju w Poniewieżu.
Najwyższy ranking w dotychczasowej karierze osiągnęła 1 października 2004 r., z wynikiem 2412 punktów zajmowała wówczas 43. miejsce na światowej liście FIDE (oraz piąte wśród ukraińskich szachistek).
Życie prywatne.
Jest żoną arcymistrza Wadima Małachatko, który również reprezentuje Belgię.

</doc>
<doc id="1633457" url="https://pl.wikipedia.org/wiki?curid=1633457" title="Windows 8">
Windows 8

Windows 8 – wersja systemu operacyjnego Microsoft Windows, produkowanego przez Microsoft. Jest przeznaczona do użytku na komputerach osobistych, włączając w to domowe i firmowe komputery stacjonarne, laptopy i tablety PC. Proces rozwoju systemu rozpoczął się w 2009 roku przed premierą jego poprzednika Windows 7. Jego istnienie zostało potwierdzone na targach CES 2011, gdzie zaprezentowano wersję działającą na procesorze ARM, następnie od września 2011 do maja 2012 wydano trzy wersje rozwojowe systemu. 27 sierpnia 2012 system został uznany za ukończony i uzyskał status RTM. Oficjalna premiera systemu Windows 8 odbyła się 26 października 2012 roku w Nowym Jorku. Razem z nim Microsoft zaprezentował system Windows Phone 8, przeznaczony na telefony komórkowe.
Do tej pory Microsoft wydał następujące wersje systemu: trzy wydania rozwojowe – Developer Preview, Consumer Preview, Release Preview oraz przeznaczone dla użytkownika końcowego Windows 8, Windows 8 Pro, Windows 8 Enterprise i ich europejskie wersje N, a także okrojoną wersję Windows RT przeznaczoną na urządzenia z procesorem ARM, niedostępną w sprzedaży indywidualnej, lecz jedynie na zasadzie licencji OEM dołączonej do urządzenia.
Windows 8 wprowadza znaczące zmiany, przede wszystkim skoncentrowane na poprawieniu doświadczeń użytkowników urządzeń mobilnych takich jak tablety, aby rywalizować na rynku z innymi systemami operacyjnymi przeznaczonymi na urządzenia mobilne jak Android firmy Google i iOS firmy Apple.
Microsoft zmienił również logo Windows, aby było zgodne z nowym środowiskiem graficznym.
Historia.
W systemie głównym interfejsem jest Modern UI (wcześniej znany pod nazwą Metro) z zupełnie nowym podsystemem aplikacji zwanym AppX. Programy dla interfejsu Modern UI można nabyć w nowo utworzonym sklepie Windows Store na wzór Mac App Store, Google Play czy Centrum Oprogramowania Ubuntu. Tryb pulpitu znany z poprzednich wersji Windows jest osobną aplikacją. Menu Start zostało zastąpione przez ekran Start z przypiętymi programami w formie kafelków. Podobnie jak menu Start w systemie Windows 7, ekran startowy w systemach Windows 8 i Windows RT skupia w jednym miejscu wszystkie najważniejsze informacje. W finalnej wersji tego systemu został usunięty efekt przezroczystości interfejsu Aero. W systemie jest obsługiwana synchronizacja niektórych aplikacji i ustawień pomiędzy różnymi urządzeniami podłączonymi do tego samego konta Microsoft.
W systemie Windows ulepszono DFSR (Distributed File System Replication), przebudowano jego jądro, dostosowano do większej ilości zadań, dodano obsługę klastrów oraz opcji replikacji jednostronnej. Microsoft zmienił dostęp do plików w oddziałach firm.
Dodatkowo Windows 8 jest przystosowany do korzystania z nowych technologii takich jak USB 3.0, Near Field Communication (NFC) i cloud computing. Okrojona wersja systemu o nazwie RT wspiera procesory ARM.
System zawiera nowe funkcje zabezpieczeń, takie jak wbudowane oprogramowanie antywirusowe, nowy proces instalacji zoptymalizowany dla dystrybucji cyfrowej, a także wsparcie dla UEFI, które pozwala systemom operacyjnym być podpisanymi cyfrowo, aby zapobiec działaniu złośliwemu oprogramowania, które mogłoby zmienić program rozruchowy.
Edycje.
System jest dostępny w wersji zwykłej, Pro i Windows RT dla architektury ARM, a także wersji Enterprise dla firm.
Windows 8.
Standardowa edycja systemu dla architektury x86/x64.
Windows 8 Pro.
Bogatsza edycja dla architektury x86/x64. W tym wydaniu znajduje się wiele dodatkowych funkcji, m.in. możliwość podłączania się do domeny, umożliwia połączenie się z komputerem za pomocą Windows Remote Desktop. Zawiera dodatkowe elementy np.: oprogramowanie do wirtualizacji czy narzędzie szyfrujące dyski (BitLocker).
Windows 8 Enterprise.
Edycja posiada wszystkie funkcje Windows 8 Pro i dodatkowe narzędzia, które mogą być przydatne w małych i średnich firmach, m.in. funkcję Windows To Go.
Dodatkowe opcje w Enterprise:
Windows to Go – dzięki któremu możemy zainstalować system na pamięć flash USB i uruchomić go bezpiecznie na dowolnym komputerze,
Direct Access – zdalny dostęp do zasobów sieci korporacyjnej przez VPN,
Branch Cache – możliwość składowania plików i innych zasobów na serwerze, w celu przyśpieszenia dostępu do nich,
App Locker – możliwość blokowania instalacji pewnych aplikacji przez administratora.
Windows RT.
Wydanie dedykowane procesorom opartym na architekturze ARM. W Windows RT został zintegrowany pakiet biurowy Microsoft Office 2013, który obejmuje cztery składniki: Worda, Excela, PowerPointa oraz OneNote.
Główną różnicą jest fakt, że Windows RT nie umożliwia uruchamiania aplikacji przeznaczonych dla starszych wersji systemu Windows, czyli wyświetlanych w trybie pulpitu – dostępne są tam jedynie aplikacje Microsoftu. Można natomiast uruchamiać programy pobrane z Windows Store.
Windows RT nie zawiera programów Windows Media Player i Windows Media Center, nie umożliwia tworzenia grupy domowej (można dołączyć do istniejącej, ale nie można utworzyć nowej), przyłączania do domeny. Nie można się również z nim łączyć przy pomocy pulpitu zdalnego. Nie jest on sprzedawany w „pudełku”.
Aktualizacje.
Windows 8.1.
Windows 8.1 (nazwa kodowa „Windows Blue”) – aktualizacja systemu Windows 8 wprowadzona oficjalnie 17 października 2013.
Zmiany to m.in. udoskonalona wyszukiwarka oraz menadżer plików (lokalnych i z usługi OneDrive) dla interfejsu Modern UI. Zwiększono integrację systemu z usługą OneDrive oraz dodano domyślnie zainstalowany klient Skype. Ponadto usługa Windows Update potrafi automatycznie aktualizować programy ze sklepu Windows Store.
Zmodernizowany został także ekran Start. Umożliwia on większą personalizację, np. wybór kolorów z pełnej palety RGB czy tło z dowolnego pliku graficznego. Alternatywnie można ominąć ekran startowy i przejść bezpośrednio na pulpit automatycznie zaraz po zalogowaniu. Rozbudowano także panel ustawień systemu w wersji Modern UI. Przy wyświetlaniu kilku aplikacji Modern UI będzie można ułożyć je obok siebie w dowolnych proporcjach do maksymalnie 4 sztuk naraz (zależy to od rozdzielczości ekranu). Możliwe będzie uruchomienie kilku instancji niektórych aplikacji Modern UI. Zmiany wprowadzone zostaną także w pracy wielomonitorowej: skalowanie obrazu może być ustalone dla każdego monitora niezależnie, a programu Modern UI mogą pojawiać się na dowolnej liczbie ekranów jednocześnie (w przeciwieństwie do Windowsa 8, gdzie mogły tylko na jednym). Możliwe jest opcjonalnie wyłączenie tzw. gorących narożników.
Aktualizacja zawiera przeglądarkę Internet Explorer 11. W trybie Modern UI umożliwi otwieranie dowolnej liczby kart i synchronizacji ich z innymi komputerami, a pasek adresu będzie mógł być wyświetlany przez cały czas.
Aktualizacja jest dostępna bezpłatnie dla wszystkich posiadaczy licencji na Windows 8.
Publiczna wersja testowa ukazała się 26 czerwca 2013 roku na konferencji Build w San Francisco.
Spring Update.
Jest to aktualizacja dla systemu Windows 8.1, która pojawiła się 8 kwietnia 2014 w usłudze Windows Update.
Wprowadza ona głównie zmiany w interfejsie np. pokazywanie uruchomionych aplikacji Modern UI na pasku zadań z możliwością ich przypięcia (domyślnie przypięty jest sklep Windows Store). Pasek zadań może być wyświetlony w dowolnym programie ModernUI. Dodatkowo w każdym programie ModernUI pojawił się pasek zawierający przyciski zamknij i zminimalizuj.
Na ekranie startowym pojawił się przycisk wyszukiwania oraz wyłączania komputera.
Kontrowersje.
Windows 8 wzbudził mieszane uczucia konsumentów. Mimo pozytywnej reakcji na poprawę wydajności, przyśpieszenie systemu, skrócenie czasu uruchamiania, ulepszenie zabezpieczeń i lepsze wsparcie dla urządzeń z ekranem dotykowym, nowy interfejs użytkownika Modern UI został powszechnie skrytykowany jako nieintuicyjny, dezorientujący i niewygodny (zwłaszcza w przypadku korzystania z klawiatury i myszy, zamiast ekranu dotykowego). Mimo tych niedociągnięć, 60 milionów licencji Windows 8 zostało sprzedanych do stycznia 2013 roku. Obejmuje to także aktualizacje oraz licencje OEM zainstalowane na nowych komputerach.
Zbieranie danych o zainstalowanych programach.
Usługa SmartScreen w Windows 8 zbiera informacje o każdej aplikacji instalowanej w systemie i wysyła je do firmy Microsoft, poprzez kanał łączności (aczkolwiek wykryto luki w protokole i jest on uznawany za źle zabezpieczony). Firma Microsoft potwierdziła doniesienia o zbieraniu danych, twierdzi jednak, że nie kasuje od razu adresu IP, lecz „cyklicznie owe numery są usuwane z dzienników”. Oświadczyła, że nie wykorzystuje tych informacji by identyfikować, kontaktować się z lub stosować spersonalizowane reklamy wobec użytkowników, nie dzieli się też tymi informacjami z firmami trzecimi.
Natomiast w oświadczeniu nie podano informacji na temat przekazywania danych agencjom federalnym, np. Microsoft przyznał, że już nieraz przekazywał owym służbom dane swoich użytkowników, przy okazji europejskiej premiery usługi Office 365 na bazie amerykańskiego prawa (tzw. USA Patriot Act).

</doc>
<doc id="1633458" url="https://pl.wikipedia.org/wiki?curid=1633458" title="Leman (człowiek)">
Leman (człowiek)

Leman – lennik, zobowiązany do pełnienia służby zbrojnej w zamian z nadane dobra ziemskie. Wtedy, gdy dobra rycerskie były dzielone, oprócz sołtysa występował także inny lennik. Dobra lemańskie czasami wymieniane były obok wsi czynszowej. Nazwa zachowana w nazwach wsi Leman, Lemany, Lemańskie - także Lemany (jezioro). Nazwa dłużej utrzymała się na Pomorzu Gdańskim, w Prusach lub na Mazowszu przy granicy z Prusami.
Nazwa leman pochodzi z języka niemieckiego. 

</doc>
<doc id="1633461" url="https://pl.wikipedia.org/wiki?curid=1633461" title="Oleg Grigorjew">
Oleg Grigorjew

Oleg Gieorgijewicz Grigorjew (ros. Олег Георгиевич Григорьев) (ur. 25 grudnia 1937 w Moskwie) – radziecki bokser kategorii koguciej.
Mistrzostwa Europy.
Zdobył złoty medal na mistrzostwach europy w Pradze w 1957, na mistrzostwach europy w Moskwie (1963) i mistrzostwach europy w Berlinie w 1965.
Igrzyska Olimpijskie.
W 1960 roku w Rzymie na letnich igrzyskach olimpijskich zdobył złoty medal olimpijski.
Odznaczenia.
W uznaniu za zasługi dla kraju został odznaczony Orderem Czerwonego Sztandaru

</doc>
<doc id="1633464" url="https://pl.wikipedia.org/wiki?curid=1633464" title="Before the Rain">
Before the Rain

Before the Rain – trzeci album studyjny brytyjskiego zespołu Eternal.

</doc>
<doc id="1633465" url="https://pl.wikipedia.org/wiki?curid=1633465" title="Jan Kazimierz Piłsudski">
Jan Kazimierz Piłsudski



</doc>
<doc id="1633467" url="https://pl.wikipedia.org/wiki?curid=1633467" title="Kazimierz Piłsudski (1750-1822)">
Kazimierz Piłsudski (1750-1822)



</doc>
<doc id="1633469" url="https://pl.wikipedia.org/wiki?curid=1633469" title="Fundacja Anny Dymnej „Mimo Wszystko”">
Fundacja Anny Dymnej „Mimo Wszystko”

Fundacja "Mimo Wszystko" – organizacja pożytku publicznego z siedzibą w Krakowie, zajmująca się dorosłymi osobami niepełnosprawnymi intelektualnie oraz pozostającymi w trudnej sytuacji życiowej z innych przyczyn.
Fundacja została zarejestrowana 26 września 2003 w Krajowym Rejestrze Sądowym pod numerem 0000174486. Jej założycielką jest Anna Dymna. Funkcję prezesa fundacji pełni społecznie.
Fundacja została powołana, aby ratować grupę dorosłych osób z niepełnosprawnością intelektualną, mieszkańców schroniska w podkrakowskich Radwanowicach, którzy utracili prawo do korzystania z tamtejszych Warsztatów Terapii Zajęciowej finansowanych z budżetu państwa. Z czasem zakres działań fundacji znacznie się poszerzył. Obecnie wspiera ona osoby chore i niepełnosprawne w całej Polsce: funduje stypendia, prowadzi subkonta, koordynuje prace wolontariuszy, dofinansowuje rehabilitację i leczenie, organizuje plenerowe imprezy integracyjne, koncerty charytatywne oraz aukcje i prowadzi dwa ośrodki rehabilitacyjno-terapeutyczne. Wspiera również działalność Teatru "Radwanek".
Cele formalne i struktura.
Zarząd i Rada Fundacji.
Zarząd:
Rada Fundacji:
Działalność.
Ośrodek terapeutyczno-rehabilitacyjny dla osób niepełnosprawnych intelektualnie "Dolina Słońca".
Ośrodek terapeutyczno-rehabilitacyjny dla osób niepełnosprawnych intelektualnie „Dolina Słońca” w podkrakowskich Radwanowicach to nowoczesny kompleks, który Fundacja Anny Dymnej „Mimo Wszystko” zbudowała w latach 2008–2012 na terenie użyczonym za 1 złotówkę na okres 50 lat przez Fundację im. Brata Alberta. Powstał on głównie dzięki podatnikom przekazującym na ten cel 1% ze swojego rozliczenia z fiskusem. Obecnie fundacja prowadzi i utrzymuje „Dolinę Słońca”, zatrudniając wykwalifikowaną kadrę do opieki nad podopiecznymi.
„Dolina Słońca” od początku jest miejscem otwartym, które służy integracji osób niepełnosprawnych intelektualnie ze społeczeństwem. Podopieczni korzystają z pracowni: edukacyjno-komputerowej, teatralnej, rękodzieła artystycznego, życia codziennego, plastycznej, muzycznej i psychologicznej, a także z sali rehabilitacyjnej oraz doświadczania świata. Uczestniczą także w zajęciach poza ośrodkiem.
Powierzchnia zabudowy „Doliny Słońca” wynosi 2700 m², całkowita – 5346,47 m². Dwa z pięciu pawilonów Fundacja Anny Dymnej „Mimo Wszystko” przekazała – w bezpłatne użytkowanie – Fundacji im. Brata Alberta. Uruchomiono w nich świetlicę terapeutyczną oraz środowiskowy dom samopomocy. Podopieczni Fundacji im. Brata Alberta korzystają także z sali rehabilitacyjnej i doświadczania świata. W tej ostatniej odbywają się również zajęcia dla uczniów integracyjnej szkoły podstawowej w Radwanowicach.
Na terenie „Doliny Słońca” rosną trzy dęby. Zostały zasadzone 26 września 2013 r., w dniu uroczystego otwarcia ośrodka, przez Ewę Błaszczyk (fundacja „Akogo?”), Janinę Ochojską (Polska Akcja Humanitarna) i Jerzego Owsiaka (Fundacja Wielkiej Orkiestry Świątecznej Pomocy) jako znak służenia wspólnej sprawie z Fundacją Anny Dymnej "Mimo Wszystko".
Warsztat Terapii Zajęciowej w Lubiatowie.
Warsztat Terapii Zajęciowej (pow. 900 m²) dla dorosłych osób niepełnosprawnych intelektualnie, mieszkających w powiecie wejherowskim, rozpoczął działalność w listopadzie 2014 r. Fundacją Anny Dymnej "Mimo Wszystko" wybudowała go w latach 2011–2014. Budynek usytuowany jest w Lubiatowie na terenie dawnej jednostki wojsk rakietowych. Mieszczą się w nim pracownie: gospodarstwa domowego, ceramiczna, rękodzieła i komputerowo-fotograficzna. Przewidywane jest uruchomienie pracowni teatralno-muzycznej oraz plastycznej.
Teatr "Radwanek".
Teatr "Radwanek" to amatorska grupa teatralna złożona z osób niepełnosprawnych intelektualnie, mieszkańców schroniska Fundacji im. Brata Alberta w Radwanowicach, w tym także podopiecznych Warsztatów Terapii Artystycznej, które prowadzi Fundacja Anny Dymnej "Mimo Wszystko". Grupa powstała w 1990 od tego czasu przygotowała kilkanaście przedstawień teatralnych, z których część była prezentowana w trakcie "Albertiany" na Dużej Scenie Teatru im. Juliusza Słowackiego w Krakowie. Od 2001 spektakle reżyseruje Anna Dymna, a głosu baśniowym postaciom w przedstawieniach teatrzyku użyczają krakowscy aktorzy, m.in.: Anna Dymna, Anna Polony, Jerzy Trela, Tadeusz Huk, Elżbieta Karkoszka i Ewa Kaim.
Ogólnopolski Festiwal Twórczości Teatralno-Muzycznej Osób Niepełnosprawnych "Albertiana".
"Albertiana" to projekt, który Fundacja "Mimo Wszystko" organizuje co roku wspólnie z Fundacją im. Brata Alberta. Jego celem jest promocja dorobku artystycznego oraz twórczej ekspresji osób niepełnosprawnych z terenu całego kraju. Pierwsza edycja konkursu odbyła się w 2001. Pomysłodawczynią projektu jest Anna Dymna.
Każdego roku w "Albertianie" udział bierze ok. 1000 niepełnosprawnych artystów. Eliminacje do konkursu przeprowadzane są w pięciu regionach kraju. Od 2007, oprócz zespołów teatralnych, w konkursie biorą również udział niepełnosprawni intelektualnie wokaliści.
Zwycięzcy eliminacji przedstawiają swoje spektakle podczas finału, który odbywa się w Teatrze im. Juliusza Słowackiego w Krakowie. Prócz nagród rzeczowych, otrzymują "Maski Krakowskich Teatrów" wykonane przez uczestników Warsztatów Terapii Zajęciowej Fundacji im. Brata Alberta w Lubinie. Laureaci drugich miejsc nagradzani są statuetkami "Albercików", wykonanymi przez podopiecznych Warsztatów Terapii Zajęciowej Fundacji im. Brata Alberta w Otłoczynie.
Festiwalową galę w Teatrze im. Juliusza Słowackiego co roku prowadzą Anna Dymna i Lidia Jazgar. Gośćmi tej uroczystości są przedstawiciele władz samorządowych Małopolski, duchowieństwa, Bractwa Kurkowego, a także liczne grono dziennikarzy. Autorem słów hymnu "Albertiany" jest Czesław Miłosz, muzyki − Abel Korzeniowski. Podczas ceremonii otwarcia, gdy unosi się kurtyna Siemiradzkiego, wykonuje go chór Vox Populi pod dyrekcją Rafała Marchewczyka.
Podczas finału Festiwalu wręczany jest Medal Świętego Brata Alberta (przyznaje go od 1997 r. ogólnopolska kapituła powołana przez Fundację im. Brata Alberta). Wyróżnienie otrzymują osoby szczególnie zasłużone w niesieniu pomocy ludziom niepełnosprawnym. Jego laureatami są wybitne osobistości z kraju i z zagranicy: duchowni, politycy oraz osoby prywatne bezinteresownie poświęcające się pracy społecznej. W gronie tym znajdują się m.in.: ks. kardynał Franciszek Macharski (1997), prof. Zbigniew Brzeziński (1998), premier Jerzy Buzek (1998), Towarzystwo Strzeleckie „Bractwo Kurkowe” w Krakowie (1999), ks. kardynał Stanisław Dziwisz (2000), Robert Korzeniowski (2001), księstwo Irina i Hubert Wittgenstein (2002), prof. Andrzej Zoll (2003), Eleni Tzoka (2004), Roman Kluska (2005), Ewa Błaszczyk (2006), Marek Kamiński (2007), Paweł Kukiz (2008) i Ewelina Flinta (2009). Autorem projektu Medalu Świętego Brata Alberta jest Krzysztof Sieprawski, podopieczny Fundacji im. Brata Alberta.
Ogólnopolskie Dni Integracji "Zwyciężać mimo wszystko".
Pierwsza edycja projektu, który Fundacja "Mimo Wszystko" organizuje co roku na krakowskim Rynku Głównym, przy współpracy Państwowego Funduszu Osób Niepełnosprawnych, Narodowego Centrum Kultury, władz Krakowa oraz Telewizji Polskiej, odbyła się w 2004. W jej trakcie, na estradzie ustawionej pod wieżą ratuszową oraz specjalnej planszy i boisku, swój kunszt demonstrują m.in. najbardziej utytułowani szermierze, rugbyści na wózkach, sztangiści, niewidomi piłkarze, drużyny Olimpiad Specjalnych, niepełnosprawni reprezentanci Polski w koszykówce i siatkówce. Zawodom sportowym towarzyszą kiermasze, na których prezentowane jest rękodzieło podopiecznych Warsztatów Terapii Zajęciowej i Warsztatów Terapii Artystycznej z całego kraju. Imprezę otwiera konferencja i dyskusja panelowa z udziałem lekarzy, psychologów oraz terapeutów, dotycząca sytuacji osób niepełnosprawnych w Polsce.
Ideą Ogólnopolskich Dni Integracji "Zwyciężać mimo wszystko", w które angażują się gwiazdy polskiego sportu, kina i estrady (m.in. Rafał Kubacki, Dariusz Michalczewski, Maciej Stuhr, Zbigniew Zamachowski, Włodzimierz Szaranowicz), jest pokazanie, jak ogromne możliwości drzemią w każdym człowieku; że realizacja zamierzeń oraz czerpanie z życia radości nie są ograniczone posiadaniem dobrego zdrowia, wzroku, słuchu, sprawnych rąk albo nóg – że źródło spełnienia leży tak naprawdę w głębi człowieka. Imprezę kończy co roku wielki koncert Fundacji Anny Dymnej "Mimo Wszystko", z udziałem artystów polskiej estrady, aktorów oraz laureatów Ogólnopolskiego Festiwalu Zaczarowanej Piosenki im. Marka Grechuty. Celem koncertu jest promocja działań fundacji Anny Dymnej, a także innych organizacji pozarządowych.
Festiwal Zaczarowanej Piosenki.
Pomysłodawcami kilkuetapowego konkursu dla uzdolnionych wokalnie osób niepełnosprawnych są Anna Dymna, Mateusz Dzieduszycki i Marta Kądziela. Od 2005 Fundacja "Mimo Wszystko" współorganizuje festiwal wspólnie z Narodowym Centrum Kultury i Telewizją Polską SA, przy udziale finansowym Państwowego Funduszu Osób Niepełnosprawnych oraz Ministerstwa Kultury. Finał imprezy (pierwszy odbył się 5 czerwca 2005) ma miejsce na krakowskim Rynku Głównym, w ramach Ogólnopolskich Dni Integracji "Zwyciężać mimo wszystko". W projekcie Fundacji Anny Dymnej "Mimo Wszystko" biorą udział największe gwiazdy polskiej estrady. Od pierwszej edycji konkursu jego duchową patronką jest Irena Santor. Do roku 2015 (11. edycja) konkurs nosił nazwę Festiwal Zaczarowanej Piosenki im. Marka Grechuty.
"Zaczarowane Radio Kraków".
Zaczarowane Radio Kraków to cykl koncertów, które odbywają się w Studiu im. Romany Bobrowskiej Polskiego Radiu Kraków. Pierwszy koncert „Wiosna, ach to Ty!” miał miejsce w kwietniu 2009. W wydarzeniu biorą udział finaliści Festiwalu Zaczarowanej oraz zaproszone gwiazdy. Na radiowej scenie zaśpiewali m.in. Anna Szałapak, Agnieszka Chrzanowska, Halina Mlynkova, Robert Kasprzycki, Grzegorz Turnau. Celem projektu jest promowanie utalentowanych wokalnie osób niepełnosprawnych. Pomysłodawczynią Zaczarowane Radia Kraków jest Anna Dymna. Kierownikiem muzycznym projektu oraz autorem wszystkich aranżacji wykonywanych utworów – Andrzej Zarycki. Koncerty prowadzą Anna Dymna i Lidia Jazgar. Cykl organizuje Fundacja Anny Dymnej "Mimo Wszystko", a Radio Kraków jest jego współorganizatorem.
"Akademia Odnalezionych Nadziei".
Projektem obejmowane są osoby niepełnosprawne, pragnące rozwijać swoje umiejętności i uzdolnienia, a nie posiadające do tego wystarczających środków. Służy on urzeczywistnianiu jednej z podstawowych idei przyświecającej działaniu fundacji: wyrównywaniu szans pomiędzy osobami niepełno- i pełnosprawnymi, w taki sposób, by te pierwsze mogły w pełni wykorzystywać swój intelektualny i twórczy potencjał.
Dzięki Akademii Odnalezionych Nadziei finansowane są stypendia, zakup komputerów, innych pomocy naukowych, opłata czesnego w szkołach, na wyższych uczelniach. Co roku – w ramach projektu – odbywa się konkurs "Indeks Marzeń", dzięki któremu osoby niepełnosprawne, rozpoczynające studia bądź już studiujące, otrzymują roczne wsparcie finansowe.
Koncerty charytatywne w Filharmonii Krakowskiej.
Koncerty charytatywne Fundacja Anny Dymnej "Mimo Wszystko" organizuje wspólnie z Filharmonią im. Karola Szymanowskiego w Krakowie. Celem tych wydarzeń artystycznych jest wspieranie chorych oraz niepełnosprawnych artystów znajdujących się w trudnej sytuacji materialnej. Koncertom towarzyszą licytacje przedmiotów ofiarowanych przez znane postacie życia publicznego.
Na, organizowanych od 2008 roku, koncertach charytatywnych wystąpili między innymi: Małgorzata Walewska, Jerzy Maksymiuk, Iwona Socha, Aga Zaryan, Waldemar Malicki, Motion Trio oraz Marcin Wyrostek.
Biuro Młodych.
Biuro Młodych Fundacji Anny Dymnej "Mimo Wszystko" powstało z inicjatywy studentów Akademii Sztuk Pięknych w Krakowie. Skupia wolontariuszy. Zainaugurowało działalność 3 grudnia 2004 w klubie "Pod Jaszczurami". Przeprowadzono wówczas aukcję charytatywną prac profesorów, studentów i absolwentów Akademii Sztuk Pięknych. Spotkaniu towarzyszyły dwa koncerty zatytułowane "Mistrz i uczeń studentom". Dochód został przeznaczony na pomoc dla Andrzeja ― studenta socjologii Uniwersytetu Jagiellońskiego.
Biuro Młodych skupia wolontariuszy w różnym wieku: gimnazjalistów, licealistów, studentów i osoby dorosłe. Wspierają oni codzienną działalność Fundacji Anny Dymnej "Mimo Wszystko", podejmując również własne inicjatywy charytatywne. M.in. organizują aukcje, koncerty, wystawy, sprawują indywidualną opiekę nad osobami chorymi, samotnymi i niepełnosprawnymi oraz uczestniczą w projektach innych organizacji pozarządowych. Do najbardziej znaczących akcji przeprowadzanych przez wolontariuszy z Biura należą coroczne kiermasze prac studentów Akademii Sztuk Pięknych z Krakowa i Warszawy, które odbywają się na krakowskich Plantach w ramach Ogólnopolskich Dni Integracji "Zwyciężać mimo wszystko".
Projekt "Każdy ma swoje Kilimandżaro".
Po raz pierwszy projekt "Każdy ma swoje Kilimandżaro" został zrealizowany przez Fundację Anny Dymnej "Mimo Wszystko" w 2008. Jego celem jest organizacja wypraw w miejsca, które – pozornie – wydają się niedostępne dla osób fizycznie niepełnosprawnych. Pierwszą z takich podróży, która rozpoczęła się 27 września 2008, była wyprawa dziewięciu osób z fizyczną niepełnosprawnością do Afryki i zdobycie przez nie szczytu najwyższego wzniesienia tego kontynentu – Kilimandżaro (5895 m n.p.m.). Towarzyszyli im członkowie ekipy technicznej oraz realizatorzy TVP. Operatorem projektu był "Africa Line Adventure Club". Patronat nad wyprawą objął prezes Polskiego Komitetu Paraolimpijskiego. Z 9-osobowej ekipy osób niepełnosprawnych na szczyt Kilimandżaro dotarła piątka uczestników. Stało się to 5 października o 8.00 czasu polskiego. Pieniądze na przelot do Afryki, opiekę medyczną i eksplorację góry pochodziły wyłącznie od sponsorów.
Nakładem Społecznego Instytutu Wydawniczego "Znak", ukazała się książka relacjonująca tę niezwykłą wyprawę pt. "Każdy ma swoje Kilimandżaro" autorstwa Małgorzaty Wach.
Osoby niepełnosprawne, które wzięły udział w projekcie "Kilimandżaro 2008 – Mimo Wszystko":
Projekt "Małe Kilimandżaro".
„Małe Kilimandżaro” jest kontynuacją projektu „Każdy ma swoje Kilimandżaro”. Dwa razy w roku Fundacja organizuje wyprawy na terenie Polski, w których uczestniczą osoby niepełnosprawne. W każdy z projektów włączają się wolontariusze. Realizacja „Małego Kilimandżaro” jest też możliwa dzięki pomocy i zaangażowaniu Darczyńców, którzy finansują i wspierają logistycznie poszczególne projekty.
Ośrodki terapeutyczno-rehabilitacyjne.
Fundacja wybudowała, utrzymuje i prowadzi:
Źródła finansowania.
Fundacja utrzymuje się główne z odpisów 1% podatku dochodowego od osób fizycznych, a także darowizn przekazywanych przez osoby prywatne oraz sponsorów.

</doc>
<doc id="1633471" url="https://pl.wikipedia.org/wiki?curid=1633471" title="Wozniesieńsk">
Wozniesieńsk

Wozniesieńsk (ukr. Вознесенськ, "Woznesenśk") – miasto na południu Ukrainy, w obwodzie mikołajowskim, na lewym brzegu Bohu. Siedziba władz rejonu wozniesieńskiego.
Stacja kolejowa Kolej Odeska. Przemysł lekki i spożywczy.
Historia.
Miasto od 1938.
W 1959 liczyło 31 043 mieszkańców
W 1989 liczyło 43 881 mieszkańców.
W 2013 liczyło 36 613 mieszkańców.
W mieście tym urodził się Cezary Szyszko.

</doc>
<doc id="1633472" url="https://pl.wikipedia.org/wiki?curid=1633472" title="Teodor Lektor">
Teodor Lektor

Teodor Lektor (gr. Θεόδωρος Αναγνώστης, VI wiek) – lektor przy kościele Hagia Sofia w Konstantynopolu. Autor dzieła "Historia Kościoła" ("Historia tripartita" łac. "Historia trzyczęściowa") skompilowanego z prac Sokratesa Scholastyka, Sozomenosa i Teodoreta z Cyru, składającego się z 4 ksiąg, z których zachowały się dwie pierwsze. Treść pozostałych znamy jedynie ze streszczenia, powstałego na przełomie VII/VIII wieku.

</doc>
<doc id="1633473" url="https://pl.wikipedia.org/wiki?curid=1633473" title="Nakiri bocho">
Nakiri bocho



</doc>
<doc id="1633474" url="https://pl.wikipedia.org/wiki?curid=1633474" title="Azzun Atma">
Azzun Atma

Azzun Atma – palestyńska wioska położona w muhafazie Kalkilja, w Autonomii Palestyńskiej.
Leży w zachodniej części Samarii, w otoczeniu miasta Kafr Kasim, miasteczek Oranit i Elkana, oraz osiedla Sza’are Tikwa. Wokół wioski przebiega mur bezpieczeństwa oddzielający Izrael od Autonomii Palestyńskiej.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską). W 2004 wybudowano w jej pobliżu mur bezpieczeństwa, które "de facto" przyłączył te ziemie do Izraela. W 2006 ukończono kolejną sekcję muru bezpieczeństwa, otaczając całą wioskę. Powstała w ten sposób zamknięta strefa Azzun Atma.
Demografia.
Według danych Autonomii Palestyńskiej, w 1997 w wiosce mieszkało 46 uchodźców palestyńskich, stanowiąc 3,9% ogółu mieszkańców.
Gospodarka.
Gospodarka wioski opiera się na rolnictwie, sadownictwie i uprawach w szklarniach.
Komunikacja.
Na południe od wioski przebiega autostrada nr 5 (Tel Awiw–Ari’el), brak jednak możliwości wjazdu na nią. Komunikacja z Autonomią Palestyńską jest utrzymywana poprzez bramę Azzun Atma.

</doc>
<doc id="1633475" url="https://pl.wikipedia.org/wiki?curid=1633475" title="Chotan">
Chotan



</doc>
<doc id="1633482" url="https://pl.wikipedia.org/wiki?curid=1633482" title="Illa Kwasza">
Illa Kwasza

Illa Ołehowycz Kwasza, ukr. Ілля Олегович Кваша (ur. 5 marca 1988 w Mikołajowie) – ukraiński skoczek do wody, brązowy medalista z Igrzysk Olimpijskich 2008 w Pekinie. Medal zdobył w skokach z 3 m platformy par synchronicznie. Jego partnerem był Ołeksij Pryhorow.

</doc>
<doc id="1633484" url="https://pl.wikipedia.org/wiki?curid=1633484" title="Rejon wozneseński">
Rejon wozneseński



</doc>
<doc id="1633489" url="https://pl.wikipedia.org/wiki?curid=1633489" title="Hałyczyna Lwów">
Hałyczyna Lwów

Hałyczyna Lwów (ukr. Футбольний клуб «Галичина» Львів, "Futbolnyj Kłub "Hałyczyna" Lwiw") - ukraiński klub piłkarski z siedzibą we Lwowie.
W sezonie 2007/2008 występował w rozgrywkach Pucharu Ukrainy.
Historia.
Chronologia nazw:
W 2007 na bazie klubu Karpaty Kamionka Bużańska powstał klub we Lwowie pod nazwą Hałyczyna Lwów. Zespół występował w rozgrywkach Pucharu Ukrainy w sezonie 2007/2008.
Amatorska drużyna występuje w rozgrywkach mistrzostw obwodu lwowskiego. Klub również występował w rozgrywkach Mistrzostw Ukrainy spośród zespołów amatorskich.

</doc>
<doc id="1633491" url="https://pl.wikipedia.org/wiki?curid=1633491" title="BattleForge">
BattleForge

BattleForge to gra komputerowa z gatunku określanego jako MMORTS. Łączy ona w sobie cechy gier z gatunku RTS, gier karcianych oraz Massive Multiplayer Online. Gra miała swoją premierę 27 marca 2009 roku. Od dnia 26 maja 2009 roku dostępna była w modelu free-to-play. Serwery gry zostały wyłączone 31 października 2013 roku po wcześniejszym ogłoszeniu tego przez dystrybutora.
Polskim dystrybutorem gry było EA Polska.
Cechy gry.
Rozgrywka w Battleforge rozpoczyna się w tzw. kuźni (forge). Jest to swego rodzaju poligon do testowania posiadanych kart, opracowywania taktyk i organizacji naszych zasobów. W forge ulepszamy karty a także układamy nasze talie. Z poziomu forge mamy dostęp do całego interfejsu gry w tym do mapy świata z której przechodzimy do właściwej rozgrywki.
Battleforge nie jest typową grą RTS; wykorzystuje ona mechanizmy obecne w kilku innych gatunkach:
Fabuła.
Fabuła gry toczy się w fantastycznym świecie o nazwie Nyn. Świat ten jest drobiazgowo opisany, ale pełna fabuła jest jeszcze niezaimplementowana. Opowiada ona o wojnie między bogami a tytanami. Ludzie pełnią niej marginalną rolę, aż do czasu gdy bogowie nie obdarzają niektórych ludzkich bohaterów nieśmiertelnością i nadprzyrodzonymi mocami. Stają się oni Skylordami – półboskimi istotami którym dana została moc przywoływania legendarnych, mitycznych stworzeń. To właśnie w skylorda wciela się gracz. Fabułę świata poznaje się na wielu płaszczyznach – np. aby poznać pełną historię bohaterów świata Nyn trzeba ukończyć odpowiednie scenariusze, aby poznać historię każdej jednostki trzeba zdobyć ulepszenia do niej. W grze wszystko ma swoje fabularne uzasadnienie – scenariusze, bohaterowie, frakcje i poszczególne karty. Dostęp do odblokowanych fragmentów historii mamy poprzez Kronikę.
Karty.
Fire – kolor nastawiony na jak najmocniejszy atak, zaklęcia to niemal wyłącznie czary ofensywne, jednostki mają niewiele życia i wysokie obrażenia, wiele z nich specjalizuje się w niszczeniu budynków.
Frost – karty z tego koloru mają dobre parametry obronne i najlepsze możliwości budowania, ochrony i naprawiania budynków. Charakterystyczne dla frost są różne sposoby na zamrażanie przeciwnika oraz nakładania na swoje jednostki ochronnej tarczy.
Nature – specjalizuje się w kontroli nad przeciwnikiem oraz wzmacnianiu własnych jednostek. Jednostki nature mają dobre parametry i są uniwersalne.
Shadow – kolor ten posiada zarówno czary ofensywne jak i buffy, jednostki są tanie, lecz nieco słabsze od innych kolorów. Powszechne w shadow jest poświęcanie własnych jednostek by zyskać większe możliwości – wiele jednostek uszkadza się samoistnie podczas ataku, a czary ofensywne szkodzą także własnym jednostkom
Aby zagrać jakąś kartą trzeba spełnić jej wymagania dotyczące monumentów oraz posiadać wystarczającą ilość energii potrzebnej do zagrania. Energia jest czerpana z Power Wells oraz z void – zbiornika na energię z rzuconych zaklęć i poległych jednostek. Energia to odpowiednik surowców z gier strategicznych, podobnie jak surowcami trzeba dbać o racjonalne gospodarowanie energią.
Karty można podzielić także ze względu na częstość występowania:
Common – podstawowy typ karty, stanowią większość w pierwszym zestawie kart, łatwo jest także trafić na nie w boosterach, zazwyczaj nie osiągają wysokich cen na aukcjach, a jednostki i zaklęcia nie oferują zaawansowanych funkcji.
Uncommon – rzadsze od common, mają od nich także większe możliwości, są droższe i bardziej przydatne w walce.
Rare – karty o dużej funkcjonalności, posiadające mocne i przydatne zdolności. Posiadanie ich daje przewagę nad przeciwnikiem wyposażonym w pospolitsze typu kart.
Ultra rare – najrzadszy typ kart, karty tego typu zazwyczaj wyróżniają się jedną, bardzo silną cechą w znaczący sposób wpływającą na przebieg walki. Zazwyczaj są najdroższe i najtrudniej na nie trafić w boosterach.
Punkty w Battleforge.
W grze jest wiele różnych rodzajów punktów:
Battleforge points – najcenniejsze punkty, jest to wirtualna waluta za jaką kupujemy karty na aukcjach i boostery. Na nowo założonym koncie znajduje się 3000 BFP, aby zdobyć dodatkowe trzeba sprzedawać swoje karty lub kupić za realne pieniądze (na zasadzie mikrotransakcji).
Gold – złoto, ma drugorzędne znaczenie w grze, służy do opłacania różnych czynności związanych z aktywnością w świecie gry – wysyłania maili, ulepszania kart, wystawiania aukcji. Złoto zarabiamy wygrywając mapy (zarówno PvE jak i PvP).
Tokens – tokeny, możliwe do zdobycia wyłącznie w grze PvP, za ich pomocą można tworzyć ulepszenia do kart (zamiast zdobywać je w grze PvE można samodzielnie stworzyć ulepszenie za pomocą tokenów). Istnieją trzy rodzaje tokenów:
EXP – punkty doświadczenia za mapy PvE, zdobywanie ich pozwala awansować na wyższy poziom.
ELO – punkty doświadczenia za mapy PvP.
Wraz ze wzrostem doświadczenia zmienia się tytuł gracza.

</doc>
<doc id="1633492" url="https://pl.wikipedia.org/wiki?curid=1633492" title="Zoria Łuhańsk">
Zoria Łuhańsk



</doc>
<doc id="1633493" url="https://pl.wikipedia.org/wiki?curid=1633493" title="Irańska Agencja Kosmiczna">
Irańska Agencja Kosmiczna

Irańska Agencja Kosmiczna (pers. سازمان فضایی ایران – Sāzmān-e Fazāyi-ye Irān, ang. "Iranian Space Agency", ISA) – agencja rządowa Iranu, zajmująca się eksploracją przestrzeni kosmicznej i rozwojem związanych z tym technologii. Iran jest aktywnym uczestnikiem azjatyckiego wyścigu kosmicznego, a także członkiem Komitetu ONZ ds. Pokojowego Wykorzystania Przestrzeni Kosmicznej, który został utworzony w 1958 r.
Historia.
Powołanie ISA zostało uchwalone ustawą irańskiego parlamentu w kwietniu 2003 r. Agencja jest jednym z oddziałów Ministerstwa Komunikacji i Technologii Informacyjnych. Przewodniczącym ISA jest prezydent Iranu.
ISA zbudowała rakietę nośną Safir, przy pomocy której 2 lutego 2009 r. wyniosła na orbitę pierwszego irańskiego sztucznego satelitę Omid. Po udanym umieszczeniu pierwszego satelity na orbicie agencja ogłosiła plan wysłania człowieka w kosmos w przeciągu 10 lat. Przez obserwatorów zostało to jednak uznane za deklarację wyłącznie propagandową.
Agencja dysponuje platformą startową dla rakiet zlokalizowaną na Wielkiej Pustyni Słonej w ostanie Semnan: . Ponadto eksperymenty rakietowe przeprowadzane były prawdopodobnie w dwóch innych miejscach: na poligonie niedaleko Kom i w okolicach miejscowości Emamszahr.
Rakiety nośne.
Irańska rodzina małych rakiet nośnych Safir powstała na bazie rakiety suborbitalnej Kavoshgar-1 będącej modyfikacją balistycznego pocisku rakietowego Shahab 3, która stanowi pierwszy stopień rakiety orbitalnej. Obydwa stopnie rakiet Safir pracują na paliwo ciekłe. Kolejne wersje 1A i 1B powstały przez drobne modyfikacje. Nieco większa rakieta Simorgh prawdopodobnie będzie oparta na pocisku Shahab 5 jako pierwszym stopniu.
Lista startów.
Wszystkie starty odbyły się z kosmodromu Semnan.
Kontrowersje.
Irański program kosmiczny budzi wiele kontrowersji w Stanach Zjednoczonych i Europie ze względu na możliwość militarnego wykorzystania. Waszyngton uważa, że podstawowym celem irańskiego programu kosmicznego jest budowa rakiet balistycznych dalekiego zasięgu, zdolnych do przenoszenia głowic jądrowych. Dokonaną w lutym 2010 roku próbę rakiety Kavoshgar-3 USA nazwały "aktem prowokacji". Zachodnie mocarstwa obawiają się, że Teheran uzbroi się w broń atomową.

</doc>
<doc id="1633494" url="https://pl.wikipedia.org/wiki?curid=1633494" title="I Wanna Be the Only One">
I Wanna Be the Only One

I Wanna Be The Only One – singel, który znajduje się na płycie "Before the Rain" brytyjskiego zespołu Eternal.

</doc>
<doc id="1633499" url="https://pl.wikipedia.org/wiki?curid=1633499" title="Gortal">
Gortal

Gortal - polski zespół muzyczny wykonujący muzykę w stylu death metal, powstały w 1996 roku.
Historia.
Zespół powstał w Warszawie w 1996 roku z inicjatywy gitarzysty Chrystego. W lutym 2000 zespół zarejestrował debiutanckie demo pt. "Spawn of Hatred". Nagrania odbyły się w podrzeszowskiej Boguchwale w studiu Spaart. W 2001 w warszawskim studiu DBX muzycy nagrali promo "Unleash Hell", które zostaje wydane rok później nakładem Apocalypse Production. W 2004 roku zespół nagrał kolejne demo pt. "Blastphemy".
W listopadzie 2005 Gortal rozpoczął nagrania materiału zatytułowanego "Blastphemous Sindecade", w warszawskim studiu Kokszoman/Złota Skała. Prace nad płytą trwały do początków 2008 roku. Realizacji płyty podjął się Maciej Miechowicz, znany m.in. występów w Kobong i Neuma. Gościnnie część partii gitary basowej zarejestrował Filip "Heinrich" Hałucha. W listopadzie 2008 roku nakładem Pagan Records ukazał się album zatytułowany "Blastphemous Sindecade". W grudniu 2012 roku ponownie nakładem Pagan Records ukazał się album zatytułowany "Deamonolith".

</doc>
<doc id="1633509" url="https://pl.wikipedia.org/wiki?curid=1633509" title="Zjednoczenie Wody i Ziemi">
Zjednoczenie Wody i Ziemi

Zjednoczenie Wody i Ziemi ("Alegoria Antwerpii i Skaldy") – obraz flamandzkiego malarza Petera Paula Rubensa stworzony ok. 1618 roku. Jego pierwsza nazwa to "Alegoria Tybru", pod obecnym tytułem znany jest od roku 1890. Znajduje się w Ermitażu w Sankt Petersburgu.
Historia obrazu.
Pierwsza wzmianka na temat obrazu znajduje się w książce z 1771 roku autorstwa Michela. Wówczas obraz nosił tytuł "Alegoria Tybru". W latach późniejszych obraz był znany pod nazwą "Alegoria rzeki Tygrys i Obfitości". Błąd w nazwie rzeki spowodowany był błędnym zapisem katalogowym z 1797 roku, kiedy to obraz znajdował się już w zbiorach Ermitażu. W 1890 roku Rooses, badacz malarstwa Rubensa, na podstawie katalogu C.G. Voorhelma-Scheevoogta (1797) rozszerzył tytuł na "Alegoria rzeki Tygrys i Obfitości: Neptun i Kybel" lub "Zjednoczenie Ziemi i Wody". Do Ermitażu obraz trafił z kolekcji rodziny Chigi z Rzymu pomiędzy rokiem 1798 a 1800.
Analogie tematyczne i symbolizm obrazu.
Obraz jest jednym z kilku dzieł poruszających tematykę rozwijającego się wówczas miasta Antwerpii i rzeki Skaldy. Najbliższe tematycznie obrazami są "Bóg rzeki Skaldy, Kybele i bogini Antwerpii" (zbiory Muzeum Sztuki Zachodniej i Wschodniej w Kijowie) lub "Neptun i Amfitryna" z Kaiser-Friedrich Museum w Berlinie (nieistniejący) oraz "Cztery strony świata" z Kunsthistorisches Museum w Wiedniu.
Obraz przedstawia boga mórz (wody) Neptuna, odwróconego plecami do widzów i opartego o dzban z którego wylewa się woda, co ma być personifikacją wody lub rzeki. W prawej ręce trzyma drugi swój atrybut, trójząb. On sam spogląda na nagą boginię Ziemi Ceres obejmującą róg obfitości wypełniony owocami, jej symboliczny atrybut. Przy rogu wspina się tygrys. Nad boginią wieniec trzyma bóg Eros, będący symbolem połączenia dwóch żywiołów – wody i ziemi, a co za tym idzie, płodności. Na dole obrazu znajduje się Tryton dmący w konchę oraz dwoje puttów.
Dzieło zostało prawie w całości namalowane przez mistrza. Wyjątkiem jest róg obfitości, tygrys oraz prawdopodobnie głowy puttów. Postać bogini była wzorowana na rzeźbie Praksytelesa pt. "Odpoczywający satyr" (Muzeum Watykańskie) lub na postaci Peitho z fryzu pt. "Wesele Aldobrandinich" z tego samego zbioru. Postać Neptuna pochodzi ze studium boga rzeki, które Rubens namalował w latach 1612–1615. Bardzo podobna postać znajduje się na obrazie "Cztery pory świata".

</doc>
<doc id="1633518" url="https://pl.wikipedia.org/wiki?curid=1633518" title="Jak wam się podoba (film 2006)">
Jak wam się podoba (film 2006)

Jak wam się podoba – brytyjsko-amerykańska komedia romantyczna z roku 2006 w reżyserii Kennetha Branagha. Film jest ekranizacją komedii Williama Szekspira pod tym samym tytułem.
Fabuła.
Rosalinda - córka wygnanego księcia Seniora mieszka wraz ze swoim stryjem księciem Frederickiem i kuzynką Celią. Dziewczyna zakochuje się w młodzieńcu imieniem Orlando, lecz później także i ona zostaje skazana na banicję. Uciekając, dziewczyna przebiera się za mężczyznę.

</doc>
<doc id="1633519" url="https://pl.wikipedia.org/wiki?curid=1633519" title="América de Cali">
América de Cali



</doc>
<doc id="1633521" url="https://pl.wikipedia.org/wiki?curid=1633521" title="Boyacá Chicó F.C.">
Boyacá Chicó F.C.



</doc>
<doc id="1633522" url="https://pl.wikipedia.org/wiki?curid=1633522" title="Śniegowiec wirginijski">
Śniegowiec wirginijski

Śniegowiec wirginijski ("Chionanthus virginicus") – gatunek rośliny należący do rodziny oliwkowatych. Pochodzi z Ameryki Północnej. W Polsce jest czasami uprawiany jako roślina ozdobna. Polska nazwa pochodzi od tego, że w czasie kwitnienia jego delikatne kwiaty przypominają wyglądem płatki śniegu.

</doc>
<doc id="1633527" url="https://pl.wikipedia.org/wiki?curid=1633527" title="Chionanthus virginicus">
Chionanthus virginicus



</doc>
<doc id="1633530" url="https://pl.wikipedia.org/wiki?curid=1633530" title="Miguel Ángel Caballero">
Miguel Ángel Caballero

Miguel Angel Caballero – amerykański aktor pochodzenia meksykańskiego, urodzony w Zamorze w stanie Michoacán. Znany alternatywnie jako Miguel Naranjo Caballero, Miguel Caballero lub Miguel Angel Naranjo.
Studiował w UCLA School of Theater Film &amp; Television. Jest reżyserem, scenarzystą, montażystą i wykonawczym producentem dramatu krótkometrażowego "Los Angeles" (2004), w którym wystąpił także w głównej roli.

</doc>
<doc id="1633531" url="https://pl.wikipedia.org/wiki?curid=1633531" title="Teryl Rothery">
Teryl Rothery

Teryl Rothery (ur. 9 listopada 1962 w Vancouver w Kolumbii Brytyjskiej) – kanadyjska aktorka.
Zaczęła karierę rolą w musicalu "Bye Bye Birdie" w wieku 13 lat.
Znana jest przede wszystkim z roli dr Janet Fraiser w serialu "Gwiezdne wrota", w którym grała od początku (1997) do 18 odcinka siódmego sezonu (2004). Wystąpiła też w wielu innych produkcjach sci-fi, m.in. "Z Archiwum X", "Po tamtej stronie", "Kyle XY" i "Eureka". Zagrała też w filmie "Babilon 5" przeznaczonym bezpośrednio na DVD. Często też udziela głosu różnym postaciom jak np. asgardczyk Heimdall.
Ostatnio poświęciła się grze w teatralnej w Vancouver.
3 października 2008 urodziła córkę imieniem Londyn.

</doc>
<doc id="1633532" url="https://pl.wikipedia.org/wiki?curid=1633532" title="U-160 (1941)">
U-160 (1941)

U-160 – niemiecki okręt podwodny (U-Boot) typu "IX C" z okresu II wojny światowej. Okręt wszedł do służby w 1941. Zatopił 26 statków o łącznym tonażu 156.028 BRT i uszkodził 5 o tonażu 34.419 BRT.
Historia.
Po wejściu do służby wcielony pod dowództwem Kptlt. Georga Lassena do 4. Flotylli U-Bootów w Szczecinie jako jednostka szkolna. Po osiągnięciu gotowości bojowej 1 marca 1942 okręt przydzielony został do 10. Flotylli U-Bootów stacjonującej w Lorient. Na swój pierwszy patrol bojowy na wody amerykańskie pod dowództwem Kptlt. Georga Lassena U-160 wyruszył z bazy w Helgolandzie 1 marca 1942 roku. Podczas tego patrolu zatopił 5 statków o łącznym tonażu 36.732 BRT i uszkodził zbiornikowiec 6.837 BRT. W dniu 28 kwietnia 1942 U-160 zawinął do Lorient po 59 dniach przebywania na morzu. 
Pod dowództwem Lassena U-160 wyruszał z Lorient jeszcze trzykrotnie:
W dniu 14 lipca 1943 Kptlt. Georg Lassen przekazał obowiązki dowódcy U-160 25-letniemu Oblt. Gerdowi von Pommer-Esche i przeszedł do pracy w Zarządzie Szkoleniowym.
W kolejny rejs, tym razem jako pomocniczy tankowiec, U-160 wyruszył z Bordeaux 28 czerwca 1943. Miał wesprzeć podwodny zbiornikowiec U-478 w jego misji zaopatrzenia w paliwo 7 okrętów grupy "Monsun" powracających do baz z wód północnoamerykańskich. W dniu 14 lipca U-160 został wykryty na powierzchni i zaatakowany przez zespół samolotów Avenger z lotniskowca eskortowego USS "Sante". Wbrew obowiązującym instrukcjom von Pommer-Esche zanurzył okręt, wystawiając się w ten sposób na cel dla samonaprowadzających się torped "Fido". Torpeda rzucona przez drugiego z Avengerów (pilot H. Brinkley Bass) najprawdopodobniej odnalazła cel i zatopiła U-160 wraz z całą załogą (57 osób). Pozycja, na której po raz ostatni widziano U-160 to 

</doc>
<doc id="1633534" url="https://pl.wikipedia.org/wiki?curid=1633534" title="Ricardo Delgado (bokser)">
Ricardo Delgado (bokser)

Ricardo Delgado (ur. 13 lipca 1947 na Brooklynie) – meksykański bokser wagi muszej. W 1968 roku na letnich igrzyskach olimpijskich w Meksyku zdobył złoty medal.

</doc>
<doc id="1633535" url="https://pl.wikipedia.org/wiki?curid=1633535" title="Venae pulmonales">
Venae pulmonales



</doc>
<doc id="1633537" url="https://pl.wikipedia.org/wiki?curid=1633537" title="Palaeotheriidae">
Palaeotheriidae

Paleotheridae – wymarła w górnym eocenie rodzina ssaków nieparzystokopytnych. Palaeotheridae były przodkami koni.
Zwierzęta te zamieszkiwały Europę i Azję w eocenie i oligocenie, żyjąc pomiędzy 55 i 28 milionami lat. Żywiły się miękkimi liśćmi, korzonkami i owocami, a także pokarmem roślinnym znajdowanym w ściółce. Prawdopodobnie zamieszkiwały lasy o gęstym podszycie. Osiągały wysokość od 20 do 75 cm w kłębie. Ich masę ciała szacuje się zaś na 10-30kg

</doc>
<doc id="1633544" url="https://pl.wikipedia.org/wiki?curid=1633544" title="Anastasija Prychod´ko">
Anastasija Prychod´ko

Anastasija Kostiantyniwna Prychod´ko (, ; ur. 21 kwietnia 1987 w Kijowie) – ukraińska piosenkarka pop-rockowa i folkowa, reprezentantka Rosji w 54. Konkursie Piosenki Eurowizji (2009).
Życiorys.
Wczesne lata.
Urodziła się w Kijowie, jest córką Oksany Prychod´ko i Konstantina Rybałowa. Ma starszego brata Nazara. Jej pradziadek był pochodzenia japońskiego.
Ukończyła Kijowski Narodowy Uniwersytet Kultury i Sztuk Pięknych na kierunku wokalistyki folkowej.
Kariera.
Pierwsze utwory zaczęła pisać jako nastolatka, startowała z nimi w konkursach muzycznych. Od piętnastego roku życia jest niezależna finansowo. Podczas międzynarodowego festiwalu w Bułgarii zajęła trzecie miejsce. Poza śpiewaniem, gra na flecie, gitarze i pianinie.
W lipcu 2006 przeszła wszystkie rundy eliminacyjne do programu telewizyjnego "Fabrika-zwiozd", będącego rosyjską wersją formatu "Star Academy". Ostatecznie dotarła do finału, który wygrała w grudniu 2008. W nagrodę podpisała kontraktu z Konstantinem Meladzem.
W 2009 z utworem „Wsie za tebia” (oryg. "Все за тебя") zgłosiła się do ukraińskich eliminacji eurowizyjnych, jednak została z nich zdyskwalifikowana z powodu naruszenia regulaminu selekcji (przedwczesne wykonanie na żywo oraz nieodpowiednia długość utworu). W tym samym roku z utworem „Mamo”, autorstwa Konstantina Meladzego i Diany Golde, zakwalifikowała się do udziału w rosyjskich selekcjach eurowizyjnych. 7 marca wystąpiła w finale eliminacji, w którym zajęła ostatecznie pierwsze miejsce, zostając reprezentantką Rosji w 54. Konkursie Piosenki Eurowizji w Moskwie. Jako reprezentantka gospodarzy miała zapewnione miejsce w finale widowiska, rozgrywanym 16 maja. Zaśpiewała w nim jako dziesiąta w kolejności i zajęła jedenaste miejsce, zdobywając w sumie 91 punktów. W głosowaniu telewidzów utwór „Mamo” zajął ósme miejsce, a w głosowaniu jurorów – siedemnaste. Podczas występu za plecami piosenkarki zawieszony był sześciometrowy ekran LED-owy, pokazujący animację z komputerowo starzejącą się twarzą artystki.
W 2010 zakończyła współpracę z Meladzem. Przez kilka miesięcy współpracowała z Igorem Gonczarenką, później tę funkcję objął jej brat, Nazar. W listopadzie z piosenką „Action” zakwalifikowała się do finału ukraińskich selekcji eurowizyjnych. Przed finałem była jedną z faworytek do wygrania eliminacji, ostatecznie zajęła ósme miejsce w finale.
W 2012 wydała debiutancki album studyjny, zatytułowany "Zażdalas" (oryg. "Заждалась"), który promowany był przez single: „Biezotwietno” (nagrany wspólnie z Walerijem Meladzem), „Mamo” i „Action”.
W lutym 2016 z piosenką „I Am Free Now” wzięła udział w ukraińskich eliminacjach eurowizyjnych. 6 lutego wystąpiła w pierwszym półfinale selekcji i zajęła siódme miejsce, przez co nie awansowała do finału. 21 kwietnia wydała drugi album studyjny, zatytułowany "Ja wilna".
Życie prywatne.
Ma dwoje dzieci: córkę Nanę (ur. 4 kwietnia 2010) i syna Oleksandra (ur. 15 sierpnia 2015).
W 2014, z powodu rosyjskiej interwencji zbrojnej na Ukrainę, zaczęła publicznie wspierać okupowany kraj oraz bojkotować rosyjskie media i rynek muzyczny.

</doc>
<doc id="1633545" url="https://pl.wikipedia.org/wiki?curid=1633545" title="Błażowianka Błażowa">
Błażowianka Błażowa



</doc>
<doc id="1633547" url="https://pl.wikipedia.org/wiki?curid=1633547" title="Podział administracyjny Niemieckiej Republiki Demokratycznej">
Podział administracyjny Niemieckiej Republiki Demokratycznej

Podział administracyjny Niemieckiej Republiki Demokratycznej – do 23 lipca 1952 Niemiecka Republika Demokratyczna (NRD) była podzielona na 5 krajów związkowych (landów), stanowiących jednostki administracyjne państwa unitarnego.
Ustawa z 23 lipca 1952 połączyła gminy tego państwa w 14 okręgów (niem. "Bezirk"), a 25 lipca 1952 władze wszystkich pięciu krajów związkowych przekazały swoje zadania administracyjne nowym okręgom. W wyniku tego landy zostały w rzeczywistości rozwiązane, bowiem chociaż formalnie nadal istniały, nie pełniły już żadnych funkcji politycznych, ani administracyjnych. Granice nowo utworzonych okręgów nie pokrywały się z granicami krajów związkowych. Berlin Wschodni stanowił osobną jednostkę – „Berlin, stolica NRD” (niem. "Berlin, Hauptstadt der DDR").
23 sierpnia 1990 na obszarze NRD utworzono 5 nowych landów (Brandenburgia, Meklemburgia-Pomorze Przednie, Saksonia, Saksonia-Anhalt i Turyngia), natomiast Berlin Wschodni połączono z Berlinem Zachodnim tworząc miasto na prawach landu Berlin po zjednoczeniu Niemiec.

</doc>
<doc id="1633550" url="https://pl.wikipedia.org/wiki?curid=1633550" title="Narciarstwo biegowe">
Narciarstwo biegowe



</doc>
<doc id="1633552" url="https://pl.wikipedia.org/wiki?curid=1633552" title="Eiji Morioka">
Eiji Morioka

 – były japoński bokser kategorii koguciej, brązowy medalista letnich igrzysk olimpijskich w Meksyku.
Linki zewnętrzne.
 

</doc>
<doc id="1633554" url="https://pl.wikipedia.org/wiki?curid=1633554" title="Bryan Kirkwood">
Bryan Kirkwood

Bryan Joseph Kirkwood (ur. 20 marca 1975 w Olympii) – amerykański aktor, brat bliźniak aktora Denny’ego Kirkwooda.
Najbardziej znany jest z roli Jake’a, homoseksualisty z West Hollywood, w slasherze "HellBent" (2004) w reżyserii Paula Etheredge’a. Od 1998 do 2001 wcielał się w postać Bena Blake’a w sitcomie stacji TNBC "One World".
Oprócz brata Denny’ego ma jeszcze dwoje rodzeństwa – siostrę Chandler i brata Ricky’ego.

</doc>
<doc id="1633558" url="https://pl.wikipedia.org/wiki?curid=1633558" title="Ernle Chatfield, 1. baron Chatfield">
Ernle Chatfield, 1. baron Chatfield



</doc>
<doc id="1633559" url="https://pl.wikipedia.org/wiki?curid=1633559" title="Sani Becirović">
Sani Becirović



</doc>
<doc id="1633561" url="https://pl.wikipedia.org/wiki?curid=1633561" title="Chang Kyou-chul">
Chang Kyou-chul

Chang Kyou-chul (ur. 19 czerwca 1946 jako Chang Sun-gil, zm. 19 kwietnia 2000) – południowokoreański bokser kategorii koguciej i superkoguciej, brązowy medalista letnich igrzysk olimpijskich w Meksyku. W latach 1970-1974 stoczył 17 walk zawodowych.

</doc>
<doc id="1633562" url="https://pl.wikipedia.org/wiki?curid=1633562" title="Gmina Jezierzany">
Gmina Jezierzany



</doc>
<doc id="1633564" url="https://pl.wikipedia.org/wiki?curid=1633564" title="Denny Kirkwood">
Denny Kirkwood

Denny Lee Kirkwood (ur. 20 marca 1975 w Olympii) – amerykański aktor, brat bliźniak aktora Bryana Kirkwooda.
W 1999 pojawił się u boku Drew Barrymore i Michaela Vartana w niewielkiej roli w komedii "Ten pierwszy raz" ("Never Been Kissed"). Dwa lata później jako Jason Quinlin wystąpił w pięciu odcinkach serialu telewizyjnego "Partnerki" ("The Huntress"), a w 2002 wcielił się w jedną z głównych ról w krótkometrażowym dramacie "Fine." w reżyserii Michaela Downinga.
Oprócz brata Bryana jeszcze dwoje rodzeństwa – siostrę Chandler oraz brata Ricky’ego.

</doc>
<doc id="1633567" url="https://pl.wikipedia.org/wiki?curid=1633567" title="Witalij Potapienko">
Witalij Potapienko



</doc>
<doc id="1633569" url="https://pl.wikipedia.org/wiki?curid=1633569" title="Pierwsza fala">
Pierwsza fala

Pierwsza Fala () – kanadyjski serial science fiction z 1998 roku.
Fabuła.
Ziemia jest w tajemnicy kolonizowana przez istoty pozaziemskie wrogo nastawione wobec ludzkości. Jest to tytułowa, tak zwana „pierwsza fala” kolonizacji. Cade Foster ("Sebastian Spence") jest jednym z nielicznych, którzy o tym wiedzą i próbują temu przeszkodzić. Przybysze zamordowali jego żonę, wrabiając go w to morderstwo. On ze wszystkich sił próbuje ich pokonać i przeszkodzić w „drugiej fali”. Jest poszukiwany przez policję i tajnego agenta rządowego oraz prześladowany przez GUA (obcych). Kieruje się przepowiedniami Nostradamusa (mówiące o trzech falach, które mają zniszczyć Ziemię). Znajduje sprzymierzeńca w postaci szalonego hakera Eddiego Nambulousa ("Rob LaBelle").
Lista odcinków.
Sezon 01
Sezon 02
Sezon 03

</doc>
<doc id="1633574" url="https://pl.wikipedia.org/wiki?curid=1633574" title="Servílio de Oliveira">
Servílio de Oliveira

Servílio de Oliveira (ur. 6 maja 1948 w São Paulo) – brazylijski bokser wagi muszej. W 1968 roku na letnich igrzyskach olimpijskich w Meksyku zdobył brązowy medal. Jest jedynym brazylijskim medalistą olimpijskim w boksie.

</doc>
<doc id="1633579" url="https://pl.wikipedia.org/wiki?curid=1633579" title="Sranan Tongo">
Sranan Tongo



</doc>
<doc id="1633588" url="https://pl.wikipedia.org/wiki?curid=1633588" title="Leon Osman">
Leon Osman

Leon Osman (ur. 17 maja 1981 w Higher End, Wigan) – piłkarz angielski grający na pozycji bocznego pomocnika.
Kariera klubowa.
Ojciec Osmana pochodzi z Cypru Północnego i jest Turkiem. Leon urodził się w Anglii, a karierę piłkarską rozpoczął w Evertonie. Uczęszczał do tamtejszej akademii piłkarskiej, a w 1998 roku z drużyną młodzieżową, w której występował wraz z m.in. Francisem Jeffersem, Richardem Dunne'm i Tonym Hibbertem, zdobył FA Youth Cup. W 2000 roku awansował do kadry pierwszej drużyny, jednak nie przebił się do pierwszego składu i w 2002 roku został wypożyczony do Carlisle United, grającego w Division Three, w barwach którego rozegrał 12 meczów i zdobył jedną bramkę.
Na początku 2003 roku Leon wrócił do Evertonu, a w Premiership zadebiutował 12 stycznia 2003 roku w wygranym 2:1 domowym meczu z Aston Villą, gdy w 89. minucie zmienił Steve'a Watsona. Do końca sezonu rozegrał jeszcze jedno spotkanie w barwach Evertonu i występował głównie w rezerwach "The Toffies". W drugiej połowie 2003 roku Osman przedłużył kontrakt z Evertonem, ale w trakcie sezonu wypożyczono go do Derby County z Football League Championship. W Derby zadebiutował 28 stycznia 2004 w zwycięskim 2:0 meczu z Sheffield United. W Derby grał prawie całą wiosnę, a następnie wrócił do Evertonu, a 1 maja zdobył pierwszego gola w Premiership w meczu z Wolverhampton Wanderers (1:2). W sezonie 2004/2005 stał się podstawowym zawodnikiem zespołu prowadzonego przez menedżera Davida Moyesa i wygrał rywalizację z Walijczykiem Simonem Daviesem. Zdobył 6 bramek w sezonie, a w następnym zaliczył kolejne 3 trafienia. Z kolei w sezonie 2007/2008, w którym Everton zajął 5. miejsce kwalifikując się do Pucharu UEFA, strzelił 4 gole.

</doc>
<doc id="1633589" url="https://pl.wikipedia.org/wiki?curid=1633589" title="Jerzy Wojciak">
Jerzy Wojciak

Jerzy Wojciak (ur. 24 maja 1942 w Lesznie, zm. 18 września 2017 w Bydgoszczy) – polski doktor nauk humanistycznych, historyk, poseł na Sejm PRL IX kadencji, polityk Stronnictwa Demokratycznego.
Życiorys.
W 1967 ukończył studia na Uniwersytecie im. Adama Mickiewicza w Poznaniu. W 1976 w Instytucie Historii tej uczelni uzyskał stopień naukowy doktora na podstawie rozprawy "Walka polityczna w wyborach do Parlamentu Rzeszy i Sejmu pruskiego w poznańskim 1898–1944" (promotor: Zdzisław Grot). Jest autorem wielu prac naukowych i popularnonaukowych w zakresie historii XIX wieku. Przez wiele lat był członkiem oraz sekretarzem generalnym Bydgoskiego Towarzystwa Naukowego oraz wiceprzewodniczącym Towarzystwa Przyjaźni Polsko-Radzieckiej. W latach 80. przewodniczył Radzie Wojewódzkiej PRON. 
W 1963 został członkiem Stronnictwa Demokratycznego. W 1985 uzyskał mandat poselski w okręgu Bydgoszcz. W Sejmie zasiadał w następujących komisjach: Administracji, Spraw Wewnętrznych i Wymiaru Sprawiedliwości; Spraw Samorządowych; Nauki i Postępu Technicznego; Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych; Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych.
W wyborach w 1989 bez powodzenia ubiegał się o reelekcję, przegrywając z Mirosławą Grabarkiewicz. W okresie III RP był przewodniczącym kujawsko-pomorskiej Rady Regionalnej SD oraz wiceprzewodniczącym Rady Naczelnej tego ugrupowania. Stanął po stronie przeciwników przewodnictwa Pawła Piskorskiego w partii, w wyniku czego przestał te pełnić funkcje.
Odznaczony Krzyżem Oficerskim Orderu Odrodzenia Polski, Medalem 40-lecia Polski Ludowej i tytułem Zasłużony Działacz Kultury. Pochowany 22 września 2017 na cmentarzu komunalnym przy ul. Wiślanej w Bydgoszczy.

</doc>
<doc id="1633594" url="https://pl.wikipedia.org/wiki?curid=1633594" title="Janusz Rieger">
Janusz Rieger

Janusz Andrzej Rieger (ur. 20 września 1934 w Krakowie) – polski językoznawca i slawista specjalizujący się w historii języka polskiego na Kresach, profesor nauk humanistycznych, pracownik naukowy Instytutu Slawistyki Polskiej Akademii Nauk (1960–1997) oraz Instytutu Języka Polskiego PAN (1997–2004), wykładowca Uniwersytetu Warszawskiego, członek Towarzystwa Naukowego Warszawskiego, działacz opozycji demokratycznej w PRL.
Życiorys.
Pochodzenie.
Urodził się w 1934 w Krakowie jako syn Andrzeja Riegera, prokuratora i podporucznika rezerwy Wojska Polskiego, który w 1940 został zamordowany w Katyniu; oraz Antoniny z domu Latinik, pierwszej mistrzyni Polski we florecie; wnuk inżyniera i wynalazcy Romana Riegera (od strony ojca) i generała Franciszka Latinika (od strony matki). Jego młodszy brat Jerzy urodził się w 1938. Jego stryjem był Adam Rieger, kuzynem od strony ojca Stefan Rieger, zaś kuzynami od strony matki: Irena i Andrzej Popielowie oraz Jerzy i Jan Vetulani.
Młodość i edukacja.
W młodości Janusz Rieger był instruktorem harcerskim oraz ministrantem w kościele św. Floriana, gdzie wikariuszem był ksiądz Karol Wojtyła. Wraz ze swym bratem Janusz Rieger należał do tzw. Środowiska, studenckiej grupy duszpasterskiej skupionej wokół Wojtyły, odrzucającej doktrynę marksistowską. Jako członek Środowiska brał udział w konwersatoriach oraz wycieczkach krajoznawczych organizowanych przez Karola Wojtyłę.
Janusz Rieger planował studiować prawo, lecz uniemożliwiły to względy polityczne, w szczególności fakt że jego ojciec padł ofiarą zbrodni katyńskiej. W latach 1951–1955 Janusz Rieger studiował rusycystykę na Uniwersytecie Jagiellońskim, gdzie wśród jego wykładowców byli m.in. Zdzisław Stieber i Jan Janów. W 1956 roku jako doktorant rozpoczął pracę na Uniwersytecie Warszawskim. Tam w 1967 obronił pracę doktorską. 
Praca naukowa i społeczna.
Od 1960 roku pracował w Zakładzie Słowianoznawstwa, przekształconym następnie w Instytut Slawistyki Polskiej Akademii Nauk. Habilitował się w 1977. W latach 1980–1981 był wiceprzewodniczącym „Solidarności” w PAN, co skutkowało spowolnieniem jego awansów w karierze naukowej. Wykładał na Uniwersytecie Łódzkim (1980–1982) oraz Katolickim Uniwersytecie Lubelskim (1988–1990). Tytuł profesora nauk humanistycznych otrzymał w 1989 roku.
W latach 1990–1998 był przewodniczącym Rady Naukowej Instytutu Slawistyki PAN. W instytucie tym był zatrudniony do 1997. Następnie od 1997 do 2004 był profesorem Instytutu Języka Polskiego PAN. Był wykładowcą Uniwersytetu Warszawskiego, m.in. w Instytucie Badań Interdyscyplinarnych „Artes Liberales”. Był promotorem w osiemnastu przewodach doktorskich.
Został wybrany na członka Towarzystwa Naukowego Warszawskiego (w 1983; w 1990 na członka zwyczajnego); członka Komitetu Językoznawstwa PAN (w 1974; w latach 1975–1984 był jego sekretarzem; w latach 1990–2002 wiceprzewodniczącym) – a w jego ramach na członka Komisji Dialektologicznej Komitetu Językoznawstwa PAN; członka czynnego Towarzystwa Naukowego KUL oraz członka Komitetu Słowianoznawstwa PAN (1991–2015). Został także członkiem honorowym Charkowskiego Towarzystwa Naukowego (1999) oraz Komitetu Językoznawstwa PAN (2005).
W pracy badawczej interesowały go zagadnienia takie jak język polski na Wschodzie, dialektologia ukraińska, onomastyka słowiańska, historia języka ukraińskiego i rosyjskiego, kontakty językowe oraz leksykografia. W latach 80. XX wieku współorganizował zespół naukowców z Białorusi, Ukrainy, Litwy i Łotwy, który podjął się dokumentacji polszczyzny kresowej. Od 1989 prowadził dalsze badania nad polszczyzną dawnych polskich Kresów; organizował badania nad gwarami polskimi na Ukrainie, badał także język i kulturę Łemków. Wraz z Wiaczesławem Wereniczem był inicjatorem i współredaktorem dwóch serii Komitetu Językoznawstwa PAN: dwunastotomowej serii "Studia nad polszczyzną kresową" (1982–2010) oraz serii "Język polski dawnych Kresów Wschodnich". 
Od 1988 roku współpracował przy wydawaniu "Karpackiego Atlasu Dialektologicznego" jako przewodniczący zespołu polskiego i współredaktor wszystkich tomów, był także członkiem jego Kolegium Redakcyjnego (1997–1998). Od 1991 roku jest członkiem Kolegium Redakcyjnego kwartalnika "Slavia Orientalis". Był recenzentem oraz członkiem rady naukowej zeszytów językoznawczych wydawanych w "Rocznikach Humanistycznych".
W 1992 roku wraz z kierowanym przez siebie zespołem otrzymał Nagrodę im. Kazimierza Nitscha za "Atlas gwar bojkowskich". Janusz Rieger był inicjatorem przetłumaczenia z języka angielskiego na język ukraiński i wydania na Ukrainie ponad tysiącstronicowej pracy "Historyczna fonologia języka ukraińskiego" Jurija Shevelowa (Charków 2002), którą opatrzył słowem wstępnym. Wydanie to miało na celu ułatwienie językoznawcom ukraińskim zapoznania się z najnowszymi wynikami badań oraz metodologią lingwistyczną.
Janusz Rieger aktywnie działał na rzecz integracji środowisk akademickich polskich i ukraińskich, w szczególności poprzez pomoc młodzieży ukraińskiej, a także pochodzącej z innych krajów byłego ZSRR w otrzymywaniu stypendiów, m.in. z Kasy Mianowskiego. Stypendia te pozwalały studentom i doktorantomz ze Wschodu w realizowaniu kilkumiesięcznych staży w Polsce. Janusz Rieger był organizatorem Studium Polonistycznego dla młodych naukowców ze Wschodu w Instytucie Slawistyki PAN (1993–1996, grant Fundacji Batorego) oraz inicjatorem Międzynarodowej Szkoły Humanistycznej w Ośrodku Badań nad Tradycją Antyczną w Polsce i Europie Środkowo-Wschodniej UW. Był jednym z fundatorów założonej w 1992 roku Fundacji Slawistycznej wspierającej badania i upowszechnianie wiedzy o językach i kulturach krajów słowiańskich. W latach 1989–1997 był wiceprzewodniczącym Komisji Nazw Miejscowości i Obiektów Fizjograficznych. Angażował się w działania popularyzujące wiedzę o kulturze łemkowskiej, był m.in. gościem Łemkowskiej Watry w Zdyni.
Janusz Rieger zredagował i opatrzył przypisami dziennik swojego ojca, Andrzeja Riegera, prowadzony od września 1939, a potem w niewoli radzieckiej aż do śmierci w kwietniu 1940 – wydany w 2015 roku pod tytułem "Zapiski z Kozielska". W ocenie historyka Mečislava Boráka dziennik „stanowi dzisiaj jedno z podstawowych źródeł opisujących obóz w Kozielsku”.
Postanowieniem Prezydenta Rzeczypospolitej Polskiej Andrzeja Dudy z 22 listopada 2017 roku Janusz Rieger został odznaczony Krzyżem Kawalerskim Orderu Odrodzenia Polski „za wybitne zasługi dla rozwoju polskiej slawistyki, za osiągnięcia w pracy naukowo-dydaktycznej oraz popularyzowanie historii i kultury Kresów Wschodnich”. W marcu 2020 Lubelski Oddział Stowarzyszenia Pisarzy Polskich przyznał mu Międzynarodową Nagrodę Literacką im. Józefa Łobodowskiego za „szczególnie zaangażowane na rzecz współpracy polsko-ukraińskiej”.
Życie prywatne.
Jego żona, Ewa z domu Giedrojć (ur. 1936), jest inżynierem elektronikiem. Mają córkę Annę (ur. 1961), lekarkę.
Publikacje.
Monografie autorskie
Słowniki i atlasy
Redakcja
Opracowania
Na podstawie materiału źródłowego.
Ocena i odbiór.
W dniach 4–6 listopada 1999 w Warszawie odbyła się konferencja zorganizowana dla uczczenia 65-lecia urodzin i 40-lecia pracy naukowej Janusza Riegera. W następstwie konferencji ukazała się publikacja zbiorowa "Kontakty językowe polszczyzny na pograniczu wschodnim: prace ofiarowane Profesorowi Januszowi Riegerowi" (2000) pod redakcją Ewy Wolnicz-Pawłowskiej i Wandy Szulowskiej.
W 2020 Tadeusz Lewaszkiewicz ocenił, że Janusz Rieger „to wybitny polonista, slawista i językoznawca ogólny, m.in. znakomity znawca polszczyzny południowokresowej i północnokresowe”. W ocenie Doroty Krystyny Rembiszewskiej opracowany przez zespół pod kierunkiem Janusza Riegera "Atlas gwar bojkowskich" „stanowi ważne źródło do badań porównawczych, rejestruje historyczną dziś leksykę obszaru położonego "na północ od głównego grzbietu Karpat", z miastami Sanok, Lesko, Drohobycz”. W ocenie Feliksa Czyżewskiego prace Janusza Riegera dotyczące języka polskiego na Kresach Wschodnich „mają ważne znaczenie tak dokumentacyjne, jak i przede wszystkie metodologiczne (pozwalają uzasadnić genezę polszczyzny kresowej). Stanowią próbę odpowiedzi na pytanie: Czy jest to polszczyzna ludności etnicznej ruskiej czy dawnych osadników szlacheckich przybyłych z Mazowsza i Małopolski”.

</doc>
<doc id="1633598" url="https://pl.wikipedia.org/wiki?curid=1633598" title="Jazłowiec I (gmina)">
Jazłowiec I (gmina)

Jazłowiec I – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Jazłowiec.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy miejskiej Jazłowiec.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Jazłowiec w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1633600" url="https://pl.wikipedia.org/wiki?curid=1633600" title="Sza’are Tikwa">
Sza’are Tikwa

Sza’are Tikwa (hebr. שערי תקוה) - osiedle żydowskie położone w samorządzie regionu Szomeron, w Dystrykcie Judei i Samarii, w Izraelu.
Leży w zachodniej części Samarii, w otoczeniu miasteczek Oranit i Elkana, osiedla Ec Efrajim, oraz arabskiej wioski Azzun Atma. Na północny wschód od osiedla przebiega mur bezpieczeństwa oddzielający Izrael od Autonomii Palestyńskiej. Po stronie palestyńskiej znajdują się arabskie wioski Beit Amin i Sanniriya.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Tutejsze osiedle powstało w 1983 na mocy decyzji rządu izraelskiego. Pierwsi mieszkańcy osiedlili się tutaj w kwietniu 1983. Uroczystość oficjalnego utworzenia osiedla nastąpiła 19 maja 1983.
Podczas intifady Al-Aksa, 29 kwietnia 2001 palestyńscy terroryści przerzucili dwie bomby przez ogrodzenie osiedla Sza’are Tikwa. W wybuchu uszkodzone zostały dwa budynki mieszkalne. 17 maja 2003 terroryści ostrzelali osiedle, raniąc 1 Izraelczyka. 19 maja 2003 dwóch palestyńskich terrorystów z Brygad Męczenników Al-Aksa wtargnęło na teren osiedla, zostało jednak zastrzelonych przez żołnierzy z ochrony.
W 2004 wybudowano w pobliżu osiedla mur bezpieczeństwa, które "de facto" przyłączył te ziemie do Izraela.
Edukacja.
W osiedlu jest szkoła podstawowa.
Kultura i sport.
W osiedlu znajduje się ośrodek kultury, boisko do piłki nożnej oraz basen pływacki.
Gospodarka.
Gospodarka osiedla opiera się na sadownictwie.
Znajduje się tutaj niewielka wytwórnia win "Bustan", która powstała w 1994. Produkuje ona rocznie około 2 tys. butelek wina.
Komunikacja.
Z osiedla wyjeżdża się na południe na drogę nr 505 , którą jadąc na wschód dojeżdża się do miasteczka Elkana, lub jadąc na zachód dojeżdża się do autostrady nr 5 (Tel Awiw–Ari’el).

</doc>
<doc id="1633602" url="https://pl.wikipedia.org/wiki?curid=1633602" title="Jazłowiec II (gmina)">
Jazłowiec II (gmina)

Jazłowiec II – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Jazłowiec, który stanowił odrębną gminę Jazłowiec I.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Beremiany, Browary, Duliby, Nowosiółka Jazłowiecka, Przedmieście, Zaleszczyki Małe i Żnibrody.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Jazłowiec w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1633604" url="https://pl.wikipedia.org/wiki?curid=1633604" title="Ludwig Ziegler und Klipphausen-Dambrau">
Ludwig Ziegler und Klipphausen-Dambrau

Ludwig Ziegler und Klipphausen-Dambrau (ur. 1770, zm. 1845) - właściciel Dąbrowy (niem. Dambrau), Lipowej (niem. Polnisch Leipe), Sokolnik (niem. Sokollnik) oraz Ciepielowic (niem. Scheppelwitz). 
Starosta (niem. Landrat) powiatu niemodlińskiego (niem. Landkreis Falkenberg O.S.) w okresie od roku 1813 do 1818 roku.

</doc>
<doc id="1633617" url="https://pl.wikipedia.org/wiki?curid=1633617" title="Hałyczyna-Karpaty Lwów">
Hałyczyna-Karpaty Lwów

Hałyczyna-Karpaty Lwów (ukr. Футбольний клуб «Галичина-Карпати» Львів, "Futbolnyj Kłub "Hałyczyna-Karpaty" Lwiw") - ukraiński klub piłkarski z siedzibą we Lwowie.
W sezonie 2001/02, 2002/03 i 2003/04 występował w Drugiej Lidze Mistrzostw Ukrainy.
Historia.
Chronologia nazw: 
W 2001 została założona trzecia drużyna Karpat Lwów, która zamieniła w Drugiej Lidze Karpaty-2 Lwów. Przed rozpoczęciem sezonu 2003/04 klub zmienił nazwę na Hałyczyna-Karpaty Lwów. Jednak przez to, że Karpaty Lwów spadł do Pierwszej Ligi, Karpaty-2 Lwów był zmuszony spaść do Drugiej Ligi, a dla trzeciej drużyny Karpat zabrakło ligi, dlatego klub został rozwiązany i pozbawiony statusu klubu profesjonalnego.

</doc>
<doc id="1633618" url="https://pl.wikipedia.org/wiki?curid=1633618" title="Karpaty-3 Lwów">
Karpaty-3 Lwów



</doc>
<doc id="1633619" url="https://pl.wikipedia.org/wiki?curid=1633619" title="Ctenochasmatidae">
Ctenochasmatidae

Ctenochasmatidae – rodzina pterozaurów z podrzędu pterodaktyli.
Klasyfikacja.
Rodzina Ctenochasmatidae

</doc>
<doc id="1633621" url="https://pl.wikipedia.org/wiki?curid=1633621" title="Jezierzany (rejon buczacki)">
Jezierzany (rejon buczacki)

Jezierzany (ukr. Озеряни, "Ozeriany") – wieś w rejonie czortkowskim obwodu tarnopolskiego.
Wieś liczy 1055 mieszkańców. Przez wieś przechodzi droga krajowa N18.
Historia.
16 kwietnia 1887 w Jezierzanach wszedł w życie nowy urząd pocztowy na dworcu kolejowym tegoż nazwiska.
Po zakończeniu I wojny światowej, od listopada 1918 Jezierzany znajdowały się w Zachodnioukraińskiej Republice Ludowej (ZURL). Pobliski Buczacz do 4 czerwca 1919 znajdował się w ZURL, a tego dnia miasto zostało wyzwolone przez 4 dyw. piechoty. Podczas ofensywy czortkowskiej Buczacz a okolice znajdowały się ponownie w ZURL przez krótki czas (od 10 czerwca) do końca czerwca 1919.
W II Rzeczypospolitej miejscowość była siedzibą gminy wiejskiej Jezierzany w powiecie buczackim województwa tarnopolskiego.
Od 1945 wieś jest siedzibą rady wiejskiej.

</doc>
<doc id="1633622" url="https://pl.wikipedia.org/wiki?curid=1633622" title="Jezierzany (gmina w powiecie buczackim)">
Jezierzany (gmina w powiecie buczackim)

Jezierzany – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy były Jezierzany.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bertniki, Czechów, Hrehorów, Jezierzany, Przewłoka, Rukomysz, Wierzbiatyn i Żurawińce. Według podziału administracyjnego z 20 września 1934, 1 sierpnia 1936 i 1 października 1938 w skład gminy wchodziła gromada Okopy
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do czterech gmin: do nowo utworzonej gminy Barysz (gromady Bertniki, Czechów, Jezierzany i Wierzbiatyn) do nowo utworzonej gminy Buczacz (gromady Rukomysz i Żurawińce), do gminy Monasterzyska (gromada Hrehorów) oraz do gminy Petlikowce Stare (gromada Przewłoka) w powiecie czortkowskim ("Kreishauptmannschaft Czortków").
Po II wojnie światowej odłączona od Polski i włączona do Ukraińskiej SRR.

</doc>
<doc id="1633623" url="https://pl.wikipedia.org/wiki?curid=1633623" title="Hylomantis">
Hylomantis

Hylomantis – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące w atlantyckim lasie przybrzeżnym w stanach Bahia i Pernambuco w Brazylii.
Systematyka.
Etymologia.
"Hylomantis": rodzaj "Hyla" ; μαντις "mantis", μαντεως "manteōs" „żaba drzewna”.
Podział systematyczny.
Do rodzaju należą następujące gatunki:

</doc>
<doc id="1633626" url="https://pl.wikipedia.org/wiki?curid=1633626" title="Koropiec (gmina)">
Koropiec (gmina)

Koropiec – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Koropiec.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Koropiec, Nowosiółka Koropiecka, Ostra, Puźniki i Zalesie Koropieckie, przekształcając je w gromady, czyli składowe gminy. 20 września 1934 z gromady Koropiec wyodrębniono szóstą gromadę gminy, Werbka.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja; przyłączono wówczas do niej gromady Porchowa i Zubrzec ze zniesionej gminy Zubrzec (należącą przed wojną również do powiatu buczackiego w woj. tarnopolskim), a także gromadę Horyhlady z gminy Olesza, należącej przed wojną do powiatu tłumackiego w woj. stanisławowskim. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z ośmiu gromad (Hoyhlady, Koropiec, Nowosiółka Koropiecka, Ostra, Puźniki, Werbka, Zalesie Koropieckie i Zubrzec) i liczyła 16.366 mieszkańców.
Po II wojnie światowej obszar gminy znalazł się w ZSRR.

</doc>
<doc id="1633629" url="https://pl.wikipedia.org/wiki?curid=1633629" title="Harlan Marbley">
Harlan Marbley

Harlan Marbley (ur. 11 października 1943 w White Oak, zm. 13 maja 2008 w Clinton) – amerykański bokser kategorii papierowej. Jest brązowym medalistą letnich igrzysk olimpijskich w Meksyku oraz brązowym medalistą igrzysk panamerykańskich w Winnipeg.

</doc>
<doc id="1633631" url="https://pl.wikipedia.org/wiki?curid=1633631" title="Anoura fistulata">
Anoura fistulata



</doc>
<doc id="1633633" url="https://pl.wikipedia.org/wiki?curid=1633633" title="Monasterzyska (gmina)">
Monasterzyska (gmina)

Monasterzyska – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy było miasto Monasterzyska, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dubienko, Huta Nowa, Huta Stara, Komarówka, Korościatyn, Kowalówka, Olesza, Sawałuski, Słobódka Dolna, Słobódka Górna, Weleśniów i Wyczółki.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja; przyłączono wówczas do niej gromadę Hrehorów ze zniesionej gminy Jezierzany. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z 13 gromad (Dubienko, Hrehorów, Huta Nowa, Huta Stara, Komarówka, Korościatyn, Kowalówka, Olesza, Sawałuski, Słobódka Dolna, Słobódka Górna, Weleśniów i Wyczółki) i liczyła 11.897 mieszkańców.
Po II wojnie światowej obszar gminy znalazł się w ZSRR.

</doc>
<doc id="1633634" url="https://pl.wikipedia.org/wiki?curid=1633634" title="Karpaty Kamionka Bużańska">
Karpaty Kamionka Bużańska

Karpaty Kamionka Bużańska (ukr. Футбольний клуб «Карпати» Кам’янка-Бузька, "Futbolnyj Kłub "Karpaty" Kamjanka-Buźka") - ukraiński klub piłkarski z siedzibą w Kamionce Bużańskiej.
Historia.
Chronologia nazw:
Drużyna piłkarska Karpaty została założona w mieście Kamionka Bużańska w 1988 roku.
Ale jeszcze do 1992 drużyna z Kamionki Bużańskiej występowała w amatorskich rozgrywkach mistrzostw obwodu lwowskiego.
W 1991, kiedy klub Skała Stryj otrzymał prawo występować w drugiej lidze Mistrzostw ZSRR, odbyła się fuzja klubów Karpaty Kamionka Bużańska i Skała Stryj. W tym że roku Skała Stryj debiutowała w rozgrywkach profesjonalnych byłego ZSRR.
Amatorska drużyna Karpaty Kamionka Bużańska występowała w rozgrywkach mistrzostw obwodu lwowskiego.
Klub również występował w rozgrywkach Mistrzostw Stowarzyszenia Ukraińskiego Futbolu Amatorskiego.
W 2006 klub zdobył Puchar Stowarzyszenia Ukraińskiego Futbolu Amatorskiego.
W 2007 na bazie klubu Karpaty Kamionka Bużańska reaktywowano klub we Lwowie pod nazwą Hałyczyna Lwów. Klub został farm klubem Hałyczyny Lwów. Amatorska drużyna dalej występuje w rozgrywkach mistrzostw obwodu lwowskiego.

</doc>
<doc id="1633637" url="https://pl.wikipedia.org/wiki?curid=1633637" title="Phasmahyla">
Phasmahyla

Phasmahyla – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące w południowo-wschodniej Brazylia od wschodniego stanu Minas Gerais i środkowego stanu Espírito Santo do wschodniego stanu Parana.
Systematyka.
Etymologia.
"Phasmahyla": "phasma", φασματος "phasmatos" „zjawa, widmo, widziadło”, od φαινω "phainō" „dobyć na jaw, ukazać, pokazać”; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1633644" url="https://pl.wikipedia.org/wiki?curid=1633644" title="Razanandrongobe">
Razanandrongobe

Razanandrongobe – rodzaj drapieżnego archozaura żyjącego w środkowej jurze na terenie dzisiejszego Madagaskaru. Został opisany przez Maganuco, Dal Sasso i Pasiniego (2006) na podstawie niekompletnej kości szczękowej z trzema zębami (MSNM V5770) oraz kilku izolowanych zębów, odkrytych w datowanych na baton (ok. 164,7–167,7 mln lat) osadach formacji Sakaraha w Prowincji Mahajanga. Autorzy opisu "Razanandrongobe" początkowo zaliczyli go jedynie do archozaurów, wskazując, że skamieniałości tego taksonu przypominają budową szczęki i zęby teropodów oraz niektórych krokodylomorfów. W 2017 roku opisano kolejne szczątki "Razanandrongobe", w tym niemal kompletną kość przedszczękową z pięcioma zębami oraz fragment kości zębowej. W tej drugiej znajdował się ząb o długości ponad 15 cm – największy ze wszystkich zębów przypisywanych do "Razanandrongobe". Ich budowa sugeruje, że "Razanandrongobe" żywił się twardym pokarmem, takim jak ścięgna i kości. Prawdopodobnie cechował się on stosunkowo szerokim i wysokim pyskiem – z przodu żuchwa była bezzębna. Rozmiar odnalezionych skamieniałości dowodzi, że był to jeden z największych drapieżnych archozaurów Gondwany.
Dal Sasso i współautorzy (2017) wykluczyli przynależność "Razanandrongobe" do teropodów. Według nich rodzaj ten należy do krokodylomorfów z grupy Mesoeucrocodylia. Według przeprowadzonej przez nich analizy filogenetycznej "Razanandrongobe" jest przedstawicielem Notosuchia z kladu Ziphosuchia. Rodzaj ten jest jednak starszy od pozostałych znanych Notosuchia o ponad 40 mln lat, więc tak zaawansowaną pozycję filogenetyczną należy uważać za wstępną hipotezę.

</doc>
<doc id="1633646" url="https://pl.wikipedia.org/wiki?curid=1633646" title="Razanandrongobe sakalavae">
Razanandrongobe sakalavae



</doc>
<doc id="1633647" url="https://pl.wikipedia.org/wiki?curid=1633647" title="Edward Szuster">
Edward Szuster

Edward Szuster (ur. 25 maja 1918 w Genewie, zm. 1 grudnia 2011 w Łodzi) – polski prozaik oraz autor widowisk telewizyjnych.
Studiował na Wydziale Archeologii Politechniki Warszawskiej. W latach 1940-1944 mieszkał w Piotrkowie Trybunalskim. Był żołnierzem Armii Krajowej, walczył w partyzantce w Piotrkowskiem i 
na Kielecczyźnie. Od 1945 roku mieszkał w Łodzi, tam też debiutował jako prozaik na łamach tygodnika „Kuźnica”. W latach 1945–1949 pracował w przemyśle, zaś w latach 1949-1951 był redaktorem Wytwórni Filmów Fabularnych. W okresie od 1952 do 1955 roku pełnił funkcję kierownika literackiego Teatru Powszechnego. Był też długoletnim redaktorem TV oraz redaktorem naczelnym Ośrodka Telewizji w Łodzi. W 1950 roku otrzymał nagrodę zespołową III stopnia, zaś w 1965 roku nagrodę Ministra Kultury i Sztuki.
W latach 1946–1948 był członkiem PPS, od 1948 roku należał do PZPR, był wielokrotnie członkiem Komitetu Wojewódzkiego PZPR w Łodzi (od 1956 roku), delegatem na VI Zjazd PZPR. Był odznaczony Krzyżem Oficerskim Orderu Odrodzenia Polski, Krzyżem Walecznych i Krzyżem Partyzanckim.
Jego rodzicami był Lucjan (zm. 1944) i Jadwiga (1890-1961) Szustrowie, miał dwoje rodzeństwa.

</doc>
<doc id="1633651" url="https://pl.wikipedia.org/wiki?curid=1633651" title="Skocznia Olimpijska K90 w Hakubie">
Skocznia Olimpijska K90 w Hakubie



</doc>
<doc id="1633653" url="https://pl.wikipedia.org/wiki?curid=1633653" title="Las Leśnicki">
Las Leśnicki

Las Leśnicki – kompleks leśny położony w zachodniej części Wrocławia, o powierzchni około 38 ha, przy ulicy Średzkiej. Jest to las typu grądu nawiązującego do łęgu, położonego na glebach świeżych i wilgotnych. Drzewostan tego lasu określa się jako silnie przekształcony. Występują tu: brzoza brodawkowata, jesion wyniosły, sosna pospolita, olsza czarna, klon zwyczajny, a w domieszce także osika, robinia akacjowa, lipa drobnolistna, jawor i świerk.
Las Leśnicki położony jest pomiędzy osiedlami:
Las ten podlega Regionalnej Dyrekcji Lasów Państwowych we Wrocławiu, nadleśnictwu Miękinia, w ramach obrębu leśnego Miękinia – leśnictwo Ratyń.
Ulica Średzka, przy której położony jest Las Leśnicki, stanowi drogę krajową nr 94 i biegnie z Wrocławia do Środy Śląskiej i dalej Legnicy, ale także do Zielonej Góry. Trasa przecina las, dzieląc go na dwie części, o zbliżonej powierzchni. Przez las przepływa również potok Leśna, zasilający dalej stawy położone pomiędzy osiedlami Pustki i Leśnica i dalej mający swe ujście w rzece Bystrzyca.
Obowiązująca nazwa została nadana temu lasowi w § 1 pkt 30 uchwały nr "LXXI/454/93" Rady Miejskiej Wrocławia z 9 października 1993.

</doc>
<doc id="1633654" url="https://pl.wikipedia.org/wiki?curid=1633654" title="Phrynomedusa">
Phrynomedusa

Phrynomedusa – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące w południowo-wschodniej Brazylii.
Systematyka.
Etymologia.
"Phrynomedusa": "phrunē", φρυνης "phrunēs" „ropucha”; Meduza (gr. Μεδουσα "Medousa", ), w mitologii greckiej najmłodsza z trzech Gorgon.
Podział systematyczny.
Do rodzaju należą następujące gatunki:

</doc>
<doc id="1633655" url="https://pl.wikipedia.org/wiki?curid=1633655" title="Illia Kwasza">
Illia Kwasza



</doc>
<doc id="1633656" url="https://pl.wikipedia.org/wiki?curid=1633656" title="FAW">
FAW



</doc>
<doc id="1633657" url="https://pl.wikipedia.org/wiki?curid=1633657" title="Leon Szwed">
Leon Szwed

Leon Szwed (ur. 1 stycznia 1918 w Smoleńsku, zm. 5 czerwca 2003) – polski poeta, prozaik, autor utworów dla dzieci.
W dwudziestoleciu międzywojennym mieszkał na Litwie, później studiował na Wydziale Humanistycznym Uniwersytetu Wileńskiego. Od 1945 mieszkał we Wrocławiu. W latach 1948–1958 był redaktorem Polskiego Radia. Debiutował jako poeta na łamach miesięcznika "Twórczość" w 1959. W latach 1958–1961 przebywał w USA.

</doc>
<doc id="1633658" url="https://pl.wikipedia.org/wiki?curid=1633658" title="Skocznia Olimpijska K90 w Lake Placid">
Skocznia Olimpijska K90 w Lake Placid



</doc>
<doc id="1633662" url="https://pl.wikipedia.org/wiki?curid=1633662" title="Ana Caram">
Ana Caram

Ana Caram (ur. 1 października 1958 w São Paulo) – brazylijska wokalistka, gitarzystka i flecistka wykonująca bossa novę.
Ukończyła studia na uniwersytecie w São Paulo w specjalnościach kompozytora i dyrygenta. Poza komponowaniem i śpiewem, w swoich utworach gra na gitarze i flecie. W początkowym okresie kariery blisko współpracowała z Antônio Carlosem Jobimem. Jej styl, z racji wykonywanej muzyki oraz charakterystycznego głosu, porównywany jest to twórczości Astrud Gilberto.

</doc>
<doc id="1633665" url="https://pl.wikipedia.org/wiki?curid=1633665" title="CCC Polkowice">
CCC Polkowice



</doc>
<doc id="1633666" url="https://pl.wikipedia.org/wiki?curid=1633666" title="Petlikowce Stare">
Petlikowce Stare

Petlikowce Stare (ukr. Старі Петликівці) – wieś w rejonie czortkowskim obwodu tarnopolskiego.
Przez wieś przechodzi droga terytorialna T 2006 (prowadzi m.in. do Zarwanicy) a obok droga krajowa N18.
Historia.
Juliusz Leopold Franciszek Korytowski w 1865 zaślubił Wandę z Młockich, właścicielkę dóbr ziemskich "Petlikowce Stare", Petlikowce Nowe, Bielawińce, Kurdwanówka, córkę Franciszka i Sabiny z Dziokowskich herbu Trąby z odmianą.
W 1901 działała gorzelnia Michała Lewickiego.
C. K. Rada Szkolna Krajowa orzeczeniem l. 7495 z 6 marca 1905 przekształciła 1-klasową na 2-klasową szkołę ludową w Petłikowcach Starych w okręgu szkolnym buczackim.
W II Rzeczypospolitej miejscowość była siedzibą gminy wiejskiej Petlikowce Stare w powiecie buczackim województwa tarnopolskiego.
8 września 1931 ks. prałat Władysław Libreski w otoczeniu duchowieństwa dekanatów podhajeckiego i buczackiego, w asystencji proboszcza greckokatolickiego, w obecności kolatora hr. Erazma Korytowskiego, starosty powiatowego Adama Fedorowicza, obywatelstwa z parafii i około 6000 ludzi dokonał poświęcenia nowego, czwartego z rzędu na parafii, nieukończonego jeszcze kościoła murowanego (brak sufitów, okien i posadzki), który powstał na gruzach spalonego przez Rosjan podczas pierwszej wojny światowej dzięki ofiarności parafian, kolatora i dworów.
Przed 1939 powstały: nowy kościół, Dom Ludowy, mleczarnia, szkoła, Kasa Stefczyka.
W czasie kampanii wrześniowej stacjonował tu IV/1 dywizjon myśliwski Brygady Pościgowej oraz 121. i 122. eskadry myśliwskie.
Od 1944 wieś jest siedzibą rady wiejskiej.

</doc>
<doc id="1633667" url="https://pl.wikipedia.org/wiki?curid=1633667" title="Kogazyna">
Kogazyna

Kogazyna – produkt będący frakcją z destylacji produktów zgazowania węgla, mieszanina węglowodorów składająca się głównie z parafinowych węglowodorów nasyconych i do 9% węglowodorów nienasyconych. Zawiera w cząsteczce 13–18% atomów węgla. Temperatura wrzenia wynosi od 230 do 320 0C.
Cenny surowiec chemiczny, dawniej używany jako olej napędowy, obecnie jest stosowany do syntezy środków piorących i zwilżających, a niekiedy do uszlachetnienia paliw silnikowych.

</doc>
<doc id="1633668" url="https://pl.wikipedia.org/wiki?curid=1633668" title="Petlikowce Stare (gmina)">
Petlikowce Stare (gmina)

Petlikowce Stare – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy były Petlikowce Stare.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bielawińce, Bobulińce, Dobropole, Kujdanów, Kurdwanówka, Ossowce, Petlikowce Nowe i Petlikowce Stare.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Przyłączono wówczas do niej gromadę Zielona ze zniesionej gminy Podzameczek oraz gromadę Przewłoka ze zniesionej gminy Jezierzany; z dawnego obszaru gminy wyodrębniono natomiast dwie nowe gromady - Mateuszówka i Puszkary. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z 12 gromad i liczyła 16.599 mieszkańców.
Po II wojnie światowej obszar gminy został włączony w struktury ZSRR (jako część Ukraińskiej SRR).

</doc>
<doc id="1633671" url="https://pl.wikipedia.org/wiki?curid=1633671" title="Cittadella (Werona)">
Cittadella (Werona)

Cittadella - dzielnica historyczna Werony, zawarta w pierwszym okręgu. Dzielnica jest zamieszkana przez 7.040 osób. Jest odgrodzona od północy przez miejskie mury, które ją odzielają od wczesnośredniowiecznego i rzymskiego miasta, na wschód od Adygi i na południe od torów kolejowych, nieopodal murów austriackich i murów Borgo Roma, podczas gdy na zachodzie graniczy z dzielnicą San Zeno. Nazwa dzielnicy pochodzi z czasów epoki krótkiego panowania rodu Visconti pod koniec XIV wieku, kiedy została zbudowana cytadela obronna, której nazwę zapożyczył również plac Citadella. Główna ulica w dzielnicy nosi nazwę Corso Porta Nuova (Werona).

</doc>
<doc id="1633680" url="https://pl.wikipedia.org/wiki?curid=1633680" title="Damysos">
Damysos

Damysos – w mitologii greckiej syn Uranosa i Gai, gigant potrafiący bardzo szybko biegać. Po jego śmierci Chiron wyjął z jego pięty kostkę, aby włożyć ją Achillesowi w miejsce uszkodzonej.

</doc>
<doc id="1633686" url="https://pl.wikipedia.org/wiki?curid=1633686" title="Parametr spowolnienia">
Parametr spowolnienia

Parametr spowolnienia – bezwymiarowa wielkość przyspieszenia Wszechświata występująca w teorii Wielkiego Wybuchu. Zdefiniowany jest on następująco:

</doc>
<doc id="1633687" url="https://pl.wikipedia.org/wiki?curid=1633687" title="Phyllomedusa">
Phyllomedusa

Phyllomedusa – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące w Panamie, pacyficznych stokach w Kolumbii i Ameryce Południowej na wschód od Andów, w tym Trynidad, na południe do północnej Argentyny i Urugwaju.
Morfologia.
Długość ciała do 130 mm. W skórze południowoamerykańskich gatunków znajdują się siedmiopeptydowe opiaty: dermorfina oraz deltoforyna
Systematyka.
Etymologia.
"Phyllomedusa": "phullon" „liść”; Meduza (gr. Μεδουσα "Medousa", ), w mitologii greckiej najmłodsza z trzech Gorgon. 
Podział systematyczny.
Do rodzaju należą następujące gatunki:

</doc>
<doc id="1633689" url="https://pl.wikipedia.org/wiki?curid=1633689" title="Casino Arena">
Casino Arena

Casino Arena – kompleks skoczni narciarskich w austriackiej miejscowości Seefeld in Tirol. W jego skład wchodzą dwa obiekty: Toni-Seelos-Olympiaschanze – skocznia, na której rozgrywane były konkursy skoków narciarskich i kombinacji norweskiej podczas Zimowych Igrzysk Olimpijskich 1964, oraz w 1976 w Innsbrucku, a także mniejsza skocznia K68.
W 1964 najlepszy okazał się Fin Veikko Kankkonen. Kolejne miejsca na podium zajęli Norwegowie – Toralf Engan i Torgeir Brandtzæg. Ta sama trójka zawodników stanęła w innej kolejności na podium konkursu na dużym obiekcie w Innsbrucku.
Konkurs Olimpijski w 1976 roku wygrał reprezentant NRD Hans-Georg Aschenbach, za nim uplasował się jego rodak Jochen Danneberg, zaś na najniższym stopniu podium stanął mistrz z dużej skoczni, Austriak Karl Schnabl.
W 2003 roku skocznia przeszła gruntowną modernizację. Obecnym rekordzistą obiektu jest Japończyk Ryōyū Kobayashi, który uzyskał odległość 113 m.
W latach 2010-2011 skocznia przeszła gruntowną modernizację w związku z organizacją w Innsbrucku Zimowej Olimpiady Młodzieży 2012.
W 2019 roku na tym obiekcie odbyły się Mistrzostwa Świata w Narciarstwie Klasycznym. Konkursy na dużej skoczni zostały rozegrane na skoczni Bergisel w Innsbrucku. Jedyny konkurs indywidualny kobiet, właśnie na skoczni normalnej, wygrała Norweżka Maren Lundby, przed Niemką Kathariną Althaus i Austraiczką Danielą Iraschko-Stolz, a wcześniej jej reprezentacja Niemiec zwyciężyła w konkursie drużynowym kobiet nad Austriaczkami i Norweżkami. Na tej skoczni odbył się również jeden z dwóch konkursów panów, na której zwyciężył Polak Dawid Kubacki, przed swym rodakiem Kamilem Stochem i Austriakiem, obrońcą tytułu mistrzowskiego, Stefanem Kraftem. Rozegrano również konkurs drużyn mieszanych, w których wygrali Niemcy, z taką samą kolejnością na podium, aniżeli w konkursie drużyn pań.

</doc>
<doc id="1633691" url="https://pl.wikipedia.org/wiki?curid=1633691" title="CCC Polkowice (kolarstwo górskie)">
CCC Polkowice (kolarstwo górskie)

CCC Polkowice - kobieca zawodowa grupa kolarska powstała w 2009 roku, zarejestrowana wśród UCI MTB Teams. Grupa została oficjalnie zaprezentowana przed meczem koszykarek CCC Polkowice 11 marca 2009 roku. Team powstał po rozpadzie grupy Halls, wszystkie zawodniczki oraz obsługa pochodzą z popularnych "cukiereczków".
Skład grupy w sezonie 2009.
Zawodniczki:
Obsługa:

</doc>
<doc id="1633700" url="https://pl.wikipedia.org/wiki?curid=1633700" title="Podzameczek">
Podzameczek

Podzameczek, dawniej Podzamek (ukr. Підзамочок, "Pidzamoczok") – wieś na Ukrainie, w rejonie czortkowskim obwodu tarnopolskiego. W 2001 roku liczyła 1541 mieszkańców. Przez wieś przebiega droga krajowa N18.
Historia.
W 1862 działała w Podzameczku szkoła trywialna, która wchodziła w skład buczackiego szkolnego dystryktu. Aleksander Matuszewski pracował w owej szkole jako nauczyciel.
W 1902 roku właścicielami tabularnymi we wsi Podzameczek byli hrabiowie Emil, Artur i Oskar Potoccy.
Po zakończeniu I wojny światowej, od listopada 1918 roku do lipca 1919 roku Podzameczek znajdował się w Zachodnioukraińskiej Republice Ludowej.
W II Rzeczypospolitej miejscowość była siedzibą gminy wiejskiej Podzameczek w powiecie buczackim województwa tarnopolskiego.
Od 1950 wieś jest siedzibą rady wiejskiej.

</doc>
<doc id="1633701" url="https://pl.wikipedia.org/wiki?curid=1633701" title="Podzameczek (gmina)">
Podzameczek (gmina)

Podzameczek – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Podzameczek.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dźwinogród, Mеdwedowce, Nagórzanka, Nowostawce, Pilawa, Podlesie, Podzameczek i Zielona.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie: do nowo utworzonej gminy Buczacz (gromady Dźwinogród, Mеdwedowce, Nagórzanka, Nowostawce, Pilawa i Podzameczek), do gminy Petlikowce Stare (gromada Zielona) oraz do gminy Trybuchowce (gromada Podlesie) w powiecie czortkowskim ("Kreishauptmannschaft Czortków").
Po II wojnie światowej obszar gminy znalazł się w ZSRR.

</doc>
<doc id="1633711" url="https://pl.wikipedia.org/wiki?curid=1633711" title="Potok Złoty I (gmina)">
Potok Złoty I (gmina)

Potok Złoty I – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Potok Złoty.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy wiejskiej Potok Złoty.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Potok Złoty w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1633712" url="https://pl.wikipedia.org/wiki?curid=1633712" title="Big Thunder K90">
Big Thunder K90



</doc>
<doc id="1633714" url="https://pl.wikipedia.org/wiki?curid=1633714" title="Big Thunder">
Big Thunder



</doc>
<doc id="1633715" url="https://pl.wikipedia.org/wiki?curid=1633715" title="Potok Złoty II (gmina)">
Potok Złoty II (gmina)

Potok Złoty II – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Potok Złoty, który stanowił odrębną gminę Potok Złoty I.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Hubin, Kośmierzyn, Kościelniki, Rusiłów, Skomorochy, Snowidów, Sokołów, Ścianka, Sokulec i Woziłów.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Potok Złoty w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1633716" url="https://pl.wikipedia.org/wiki?curid=1633716" title="Suckow">
Suckow

Suckow (pol. hist. "Żuków") – część gminy "(Ortsteil)" Ruhner Berge w Niemczech, w kraju związkowym Meklemburgia-Pomorze Przednie, w południowo-wschodniej części powiatu Ludwigslust-Parchim, w Związku Gmin Eldenburg Lübz. Do 31 grudnia 2018 samodzielna gmina.

</doc>
<doc id="1633717" url="https://pl.wikipedia.org/wiki?curid=1633717" title="Normal Thunder K-90">
Normal Thunder K-90



</doc>
<doc id="1633718" url="https://pl.wikipedia.org/wiki?curid=1633718" title="Clemente Mastella">
Clemente Mastella

Mario Clemente Mastella (ur. 5 lutego 1947 w Ceppaloni) – włoski polityk i samorządowiec, były minister, wieloletni parlamentarzysta krajowy i europejski.
Życiorys.
Ukończył studia z zakresu filozofii na Uniwersytecie w Neapolu. Początkowo zajmował się dziennikarstwem, do pracy w oddziale RAI w Neapolu rekomendował go Ciriaco De Mita.
Działalność polityczną rozpoczął w ramach Chrześcijańskiej Demokracji. Od 1976 do 2006 sprawował mandat posła do Izby Deputowanych VII, VIII, IX, X, XI, XII, XIII i XIV kadencji. W latach 1986–1992 i 2003–2008 pełnił funkcję burmistrza rodzinnej miejscowości.
W 1994 znalazł się wśród założycieli Centrum Chrześcijańsko-Demokratycznego, formacji powstałej po rozwiązaniu chadecji (w wyniku afer korupcyjnych). Po zwycięstwie centroprawicowej koalicji z udziałem CCD Clemente Mastella objął w pierwszym rządzie Silvia Berlusconiego tekę ministra pracy i ochrony socjalnej. Urząd ten sprawował od 10 maja 1994 do 17 stycznia 1995.
W 1998 opuścił centrystów, decydując się na wsparcie lewicowego rządu Massima D’Alemy. Wkrótce utworzył własną partię chadecką, z którą w 1999 przystąpił do Unii Demokratów na rzecz Republiki (ugrupowania, na czele której stanął były prezydent Francesco Cossiga). Kiedy nowa formacja rozpadła się już po około pół roku Clemente Mastella stanął na czele ugrupowania Popolari-UDEUR. W latach 1999–2004 sprawował mandat posła do Parlamentu Europejskiego V kadencji. W 2000 był świadkiem na ślubie Francesca Campanelliego, znanego z przygotowania fałszywych dokumentów lekarskich dla Bernarda Provenzano, szefa organizacji mafijnej.
W wyborach w 2006 w ramach centrolewicowego bloku "L’Unione" został senatorem XV kadencji. W drugim gabinecie Romano Prodiego objął tekę ministra sprawiedliwości. Ustąpił z tego stanowiska na początku 2008, gdy ujawniono, iż razem z żoną znalazł się wśród osób zamieszanych w skandal korupcyjny w publicznej służbie zdrowia w regionie Kampania. Wycofał też poparcie swojej partii dla rządu, co przyczyniło się do utraty przez centrolewicową koalicję większości w Senacie, przegrania głosowania nad wotum zaufania w tej izbie i rozpisania przedterminowych wyborów.
Clemente Mastella zgłosił chęć uczestnictwa ludowców w federacyjnym Ludzie Wolności (PdL) organizowanym przez Silvia Berlusconiego i jego sojuszników, jednak były premier odmówił przyjęcia UDEUR do swojej koalicji, motywując to rozbieżnościami programowymi. W konsekwencji Popolari-UDEUR nie wystawiła swoich list wyborczych, a Clemente Mastella po ponad 30 latach przestał być parlamentarzystą.
W lutym 2009 porozumiał się jednak z Silviem Berlusconim, który zgodził się na jego start do Europarlamentu z ramienia PdL w zamian za poparcie jego partii w wyborach lokalnych w Kampanii (rodzinnym regionie Clemente Mastelli, w którym jego ludowcy w 2005 uzyskali 10% głosów). Dzięki tej umowie lider UDEUR uzyskał w tym samym roku mandat w wyborach do Parlamentu Europejskiego, który wykonywał do 2014. W tym samym roku dołączył do reaktywowanej partii Forza Italia. W 2016 objął stanowisko burmistrza Benewentu; w 2021 wybrany na kolejną kadencję. W tym samym roku założył ugrupowanie pod nazwą Noi di Centro.

</doc>
<doc id="1633720" url="https://pl.wikipedia.org/wiki?curid=1633720" title="Spektroskopia jądrowego rezonansu kwadrupolowego">
Spektroskopia jądrowego rezonansu kwadrupolowego

Spektroskopia jądrowego rezonansu kwadrupolowego ("NQR") – metoda spektroskopowa oparta na obserwacji absorpcji promieniowania elektromagnetycznego podczas zmian orientacji spinów jąder kwadrupolowych (o spinie większym niż 1/2, czyli takich jak 14N, 35Cl lub 63Cu) znajdujących się w niejednorodnym wewnątrzmolekularnym polu elektrycznym. W przeciwieństwie do pokrewnej spektroskopii NMR, spektroskopia NQR nie wymaga zatem obecności pola zewnętrznego, a długość absorbowanej fali (przypadająca w zakresie fal radiowych) zależy od gradientu pola elektrycznego pochodzącego od cząsteczki, w której znajduje się jądro.

</doc>
<doc id="1633722" url="https://pl.wikipedia.org/wiki?curid=1633722" title="Mir-Hosejn Musawi">
Mir-Hosejn Musawi

Mir-Hosejn Musawi, pers. میرحسین موسوی (ur. 2 marca 1942 w Chamene) – irański polityk i architekt, premier Iranu w latach 1981–1989. Kandydat w wyborach prezydenckich w 2009.
Życiorys.
Mir-Hosejn Musawi urodził się Chamene w ostanie Azerbejdżan Wschodni w rodzinie kupca. Jest absolwentem architektury na Uniwersytecie Shahid Beheshti w Teheranie. Po ustanowieniu republiki islamskiej w Iranie był redaktorem gazety "Dżomhuri-e Eslami" (Republika Islamska), oficjalnego organu prasowego Islamskiej Partii Republikańskiej.
Od 15 sierpnia 1981 do 15 grudnia 1981 zajmował stanowisko ministra spraw zagranicznych. Od 31 października 1981 do 3 sierpnia 1989 pełnił funkcję premiera Iranu, do czasu zmiany konstytucji i zniesienia tego urzędu. Za jego rządów przeprowadzano masowe egzekucje(cyt.za „Miasto kłamstw” Ramita Nawai)
Począwszy od lat 90. XX w. Mir-Hosejn Musawi wycofał się z życia politycznego. W 1997 odmówił wzięcia udziału w wyborach prezydenckich. Musawi był uważany za jednego z głównych potencjalnych kandydatów w wyborach prezydenckich w 2005, jednak w październiku 2004, po spotkaniu z liderami obozu reformatorskiego, ponownie zdecydował się nie wziąć w nich udziału.
Musawi obecnie zajmuje stanowisko dyrektora Irańskiej Akademii Sztuk oraz jest członkiem Najwyższej Rady Rewolucji Kulturalnej. Wchodzi również w skład Rady Rozeznania, celem której jest rozwiązywanie sporów konstytucyjnych między organami władzy oraz wprowadzanie poprawek do konstytucji.
9 marca 2009 Musawi ogłosił swój start w wyborach prezydenckich w czerwcu 2009. 16 marca 2009 były prezydent Iranu Mohammad Chatami wycofał się z wyścigu prezydenckiego i zadeklarował swoje poparcie dla Musawiego.

</doc>
<doc id="1633726" url="https://pl.wikipedia.org/wiki?curid=1633726" title="Wieniera Czernyszowa">
Wieniera Czernyszowa

Wieniera Michajłowna Czernyszowa (ros. Венера Михайловна Чернышова, ur. 5 marca 1954 w Permie) – radziecka biathlonistka, wielokrotna medalistka mistrzostw świata.
Kariera.
Pierwsze sukcesy osiągnęła w 1984 roku, zdobywając złote medale w biegu indywidualnym, sprincie i sztafecie podczas mistrzostw świata w Chamonix. Następnie zajęła trzecie w sprincie na mistrzostwach świata w Egg, za Norweżką Sanną Grønlid i Kaiją Parve z ZSRR. Zdobyła tam też złoto w sztafecie, podobnie jak na rozgrywanych rok później mistrzostwach świata w Falun. Kolejne dwa medale wywalczyła podczas mistrzostw świata w Lahti w 1987 roku. Po raz kolejny zwyciężyła w sztafecie, zajmując także drugie miejsce w sprincie. Rozdzieliła tam na podium swą rodaczkę Jelenę Gołowiną i Norweżkę Anne Elvebakk. Ponadto zdobyła czwarte z rzędu złoto w sztafecie oraz brązowy medal w biegu indywidualnym na mistrzostwach świata w Chamonix w 1988 roku.
W zawodach Pucharu Świata startowała sporadycznie, głównie na terenie ZSRR i mistrzostwach świata (które od 1978 roku także zaliczane są do cyklu PŚ). Pięciokrotnie stawała na podium zawodów pucharowych, za każdym razem podczas mistrzostw świata. Nigdy nie stanęła na podium klasyfikacji generalnej.

</doc>
<doc id="1633731" url="https://pl.wikipedia.org/wiki?curid=1633731" title="Amt Eldenburg Lübz">
Amt Eldenburg Lübz

Amt Eldenburg Lübz – związek gmin w Niemczech, leżący w kraju związkowym Meklemburgia-Pomorze Przednie, w południowo-wschodniej części powiatu Ludwigslust-Parchim. Siedziba związku znajduje się w mieście Lübz. 
W skład związku wchodzi dziesięć gmin, w tym jedna gmina miejska "(Stadt)" i dziewięć gmin wiejskich "(Gemeinde)":
Zmiany administracyjne.
Do 31 grudnia 2011 związek liczył 16 gmin.

</doc>
<doc id="1633733" url="https://pl.wikipedia.org/wiki?curid=1633733" title="Memoriał Alfreda Smoczyka 1991">
Memoriał Alfreda Smoczyka 1991

XLI Memoriał Alfreda Smoczyka odbył się 16 czerwca 1991 r. Wygrał Piotr Świst z Gorzowa Wielkopolskiego.
Wyniki.
Bieg po biegu

</doc>
<doc id="1633734" url="https://pl.wikipedia.org/wiki?curid=1633734" title="Charles Kawalsky">
Charles Kawalsky



</doc>
<doc id="1633735" url="https://pl.wikipedia.org/wiki?curid=1633735" title="Jelcz M070">
Jelcz M070

Jelcz M070 – prototypowy autobus miejski, produkowany przez Jelczańskie Zakłady Samochodowe.
Historia.
W roku 1995, podczas Międzynarodowych Targów Poznańskich, Jelcz zaprezentował prototyp małego średniopodłogowego autobusu miejskiego, oznaczonego symbolem M070. Pojazd zbudowany został na podwoziu Csepel 613.028. Napędzany był umieszczonym na zwisie tylnym silnikiem Cummins 4BTAA o maksymalnej mocy 122 KM, który współpracował z trzystopniową przekładnią automatyczną Voith Midimat 120BR. Masa własna pojazdu wynosiła 5300 kg, natomiast masa całkowita – 8500 kg.
Autobus otrzymał oryginalne nadwozie z charakterystyczną, pochyloną ścianą przednią oraz okrągłymi reflektorami. Równie oryginalną stylistykę zastosowano w ścianie tylnej. Nie była to jednak konstrukcja jelczańska, ale nadwozie małego autobusu Csepel Lyra, zmontowane w Zakładach „Jelcz” z gotowych elementów.
Oś przednia oraz tylny most typu Raba A-005-2, zawieszone zostały na miechach powietrznych, wspomaganych przez amortyzatory teleskopowe i stabilizatory przechyłu. Rozwiązania takie stosunkowo rzadko spotykane były w małych autobusach i czyniły Jelcza autobusem komfortowym. Koła przednie wyposażono w sterowane pneumatycznie hamulce tarczowe, natomiast tylne otrzymały mechanizm bębnowy. Ponadto autobus otrzymał awaryjny hamulec membranowo – sprężynowy.
Konstrukcję pojazdu stanowił spawany z zamkniętych profili stalowych szkielet, połączony z ramą kratownicową. Ściany przednią oraz tylną wykonano z laminatów i umocowano do szkieletu metodą klejenia. Natomiast ściany boczne – z blachy ocynkowanej – przytwierdzono poprzez nitowanie i zgrzewanie. Klapy boczne wykonane zostały z blachy aluminiowej. Szyby boczne oraz tylne wklejono do szkieletu, natomiast szybę przednią umieszczono w uszczelce.
Podłoga, wykonana ze sklejki wodoodpornej, pokryta została specjalną wykładziną antypoślizgową. Ściany boczne wykończono płytami unilam. W pojeździe zastosowano wodne ogrzewanie, które odbywało się poprzez niezależny agregat grzewczy oraz pobieranie ciepła z obiegu chłodzącego silnika. Wentylację zapewniały przesuwne górne partie szyb bocznych oraz dwie przesuwne pokrywy dachowe.
Wznios podłogi we wnętrzu przyjął wartość 750 mm, a wymianę pasażerów zapewniały dwie pary drzwi, sterowanych pneumatycznie i otwieranych do wewnątrz, umieszczonych w układzie 1-2-0.
Jelcz M070 posiadał długość 7200 mm i szerokość 2400 mm. Mógł pomieścić 47 pasażerów, w tym 19 na twardych fotelach Astromal. Wyposażenie obejmowało elektroniczne wyświetlacze zewnętrzne oraz jeden wewnętrzny.
Prototyp odbył jazdy testowe na ulicach Jeleniej Góry. Nie podjęto jednak decyzji o jego produkcji seryjnej, ponieważ cena była zbyt wysoka w porównaniu do cen autobusów o większej pojemności.
Obecnie autobus stoi nieużywany na parkingu przy ulicy Sikorskiego w Olsztynie.

</doc>
<doc id="1633742" url="https://pl.wikipedia.org/wiki?curid=1633742" title="Drifter’s Escape">
Drifter’s Escape

Drifter’s Escape – piosenka skomponowana przez Boba Dylana, nagrana przez niego w październiku i wydana na albumie "John Wesley Harding" w grudniu 1967.
Historia i charakter utworu.
„Drifter’s Escape” należy do trzech najważniejszych utworów na albumie, które ustalają ton całej płyty; dwoma pozostałymi piosenkami są „The Ballad of Frankie Lee and Judas Priest” i „I Dreamed I Saw St. Augustine”.
Jest to jeden z najbardziej tajemniczych utworów Dylana, alegoryczny i zapewne także autobiograficzny. Atmosfera utworu jest kafkowska – pewien człowiek zostaje zawleczony przed sąd i oskarżony o w ogóle nienazwaną zbrodnię. Różnica jest jednak taka, że ostatecznie udaje mu się uniknąć skazania dzięki ewidentnie boskiej interwencji.
Cechami utworu są tajemniczość i niejasność – nie wiadomo kim jest bohater utworu, jakie naprawdę są moce, które go uwolniły. Dylan unika odpowiedzi, ukazując jego bohatera przemierzającego krajobraz jak z obrazów Goi z „ciemnego okresu”.
Można patrzeć także na tę postać jak na "outsidera", który spotyka się z niechęcią, a nawet groźbami ze strony społeczeństwa, jednak pozostaje niezwyciężony. Porównanie tej piosenki z utworem „John Wesley Harding” rzuca na „Drifter’s Escape” dodatkowe światło.

</doc>
<doc id="1633744" url="https://pl.wikipedia.org/wiki?curid=1633744" title="Christian Nerlinger">
Christian Nerlinger

Christian Nerlinger (ur. 21 marca 1973 w Dortmundzie) – niemiecki piłkarz, występował na pozycji pomocnika.
Kariera klubowa.
Nerlinger jako junior grał w klubach TSV Forstenried i Bayern Monachium, do którego trafił w 1985 roku. Do pierwszej drużyny Bayernu został przesunięty przed rozpoczęciem sezonu 1993/94. W Bundeslidze zadebiutował 7 sierpnia 1993 w wygranym przez jego zespół 3-1 pojedynku z SC Freiburgiem. Natomiast pierwszego gola w zawodowej karierze strzelił 22 sierpnia 1993 w spotkaniu z Dynamem Drezno, wygranym przez Bayern 5-0. Na koniec sezonu zajął z klubem pierwsze miejsce w lidze i został mistrzem Niemiec. Na kolejny sukces czekał z "Bawarczykami" do 1996 roku, kiedy to triumfowali w Pucharze UEFA, a także zostali wicemistrzem Niemiec. Rok później zwyciężyli w rozgrywkach ligi niemieckiej oraz Pucharu Ligi, a w 1998 w Pucharze Niemiec. W tym samym roku zostali także wicemistrzem Niemiec. Łącznie w barwach Bayernu Nerlinger wystąpił 156 razy i zdobył 27 bramek.
W 1998 roku przeszedł do Borussii Dortmund. Pierwszy występ zanotował tam 14 sierpnia 1998 w przegranym przez Borussię 1-2 ligowym pojedynku z VfB Stuttgart. Na Westfalenstadion spędził trzy lata. W tym czasie zagrał tam 59 razy i strzelił dwa gole, a jego najlepszym miejscem zajętym z klubem w Bundeslidze, było trzecie w sezonie 2000/01.
W 2001 roku odszedł do szkockiego Rangers F.C., grającego w ekstraklasie. Zadebiutował tam 27 lipca 2001 w wygranym przez jego zespół 3-0 ligowym spotkaniu z Aberdeen F.C. W tamtym meczu strzelił także gola. Nie wywalczył tam jednak sobie miejsce w pierwszym składzie i był głównie rezerwowym. W pierwszym sezonie zdobył z klubem Puchar Szkocji i Puchar Ligi Szkockiej. Rok później Rangersi ponownie sięgnęli po te trofea, a dodatkowo po wygraniu rozgrywek Scottish Premier League, zostali mistrzem Szkocji. Łącznie rozegrał tam 25 spotkań i zdobył dwie bramki.
W 2004 roku powrócił do Niemiec, a konkretnie do 1. FC Kaiserslautern. Z powodu przewlekłej kontuzji rzadko grywał tam w pierwszym zespole, przez półtora roku gry na Fritz Walter Stadion, zaliczając dziewięć meczów.
W grudniu 2005 roku postanowił zakończyć karierę.
Kariera reprezentacyjna.
Nerlinger jest byłym reprezentantem Niemiec. W drużynie narodowej zadebiutował 5 września 1998 w zremisowanym 1-1, towarzyskim spotkaniu z Rumunią. W tamtym meczu strzelił jedynego gola dla Niemców. Łącznie w reprezentacji rozegrał sześć spotkań i zdobył jedną bramkę.

</doc>
<doc id="1633745" url="https://pl.wikipedia.org/wiki?curid=1633745" title="Wendy Vuik">
Wendy Vuik

Wendy Vuik (ur. 25 listopada 1988 w Rotterdamie) – holenderska skoczkini narciarska.
W 2007 w Baiersbronn zadebiutowała w Pucharze Kontynentalnym pań, zajmując 41. miejsce.
Po debiucie w Baiersbronn zajęła 31. miejsce w mistrzostwach świata juniorów w Tarvisio. Rok później w Pucharze Świata juniorów w Zakopanem zajęła 24. miejsce. W lutym 2009 była 23. na mistrzostwach świata w skokach narciarskich. Jej najlepszy wynik w Pucharze Kontynentalnym pań to 12. miejsce w Oberstdorfie.
3 grudnia 2011 w pierwszym w historii konkursie Pucharu Świata kobiet w Lillehammer zajęła 32. miejsce. 7 stycznia 2012 w Hinterzarten zdobyła pierwsze punkty w PŚ za zajęcie 23. miejsca.

</doc>
<doc id="1633746" url="https://pl.wikipedia.org/wiki?curid=1633746" title="Vicki Barr">
Vicki Barr

Vicki Barr (ur. 14 kwietnia 1982 w Gateshead) – brytyjska lekkoatletka, specjalizująca się w biegu na 400 metrów. W 2017 roku po dyskwalifikacji sztafety rosyjskiej przyznano sztafecie brytyjskiej, w której skład wchodziła również Barr brązowy medal mistrzostw świata z Berlina.

</doc>
<doc id="1633747" url="https://pl.wikipedia.org/wiki?curid=1633747" title="Mistrzostwa świata w łyżwiarstwie szybkim na dystansach">
Mistrzostwa świata w łyżwiarstwie szybkim na dystansach

Mistrzostwa świata w łyżwiarstwie szybkim na dystansach zawody w łyżwiarstwie szybkim, które początkowo odbywające się co roku (oprócz lat olimpijskich) pod patronatem Międzynarodowej Unii Łyżwiarskiej (ISU). Pierwsza impreza tego cyklu odbyła się w 1996 roku norweskim Hamar. Począwszy od 2021 roku mistrzostwa te są organizowane co dwa lata, w latach nieparzystych. 
Podczas mistrzostw zawodnicy walczą o czternaście medali, po siedem w konkurencjach męskich i kobiecych.
Tabela medalowa.
Stan po MŚ 2021.

</doc>
<doc id="1633749" url="https://pl.wikipedia.org/wiki?curid=1633749" title="Battle Forge">
Battle Forge



</doc>
<doc id="1633753" url="https://pl.wikipedia.org/wiki?curid=1633753" title="Generał West">
Generał West



</doc>
<doc id="1633757" url="https://pl.wikipedia.org/wiki?curid=1633757" title="Sanna Grønlid">
Sanna Grønlid

Sanna Grønlid (ur. 2 maja 1959) – norweska biathlonistka, wielokrotna medalista mistrzostw świata, a także zdobywczyni Pucharu Świata.
Kariera.
Pierwsze sukcesy osiągnęła w 1984 roku, zdobywając dwa medale podczas mistrzostw świata w Chamonix. Najpierw była druga w sprincie, rozdzielając na podium Wienierę Czernyszową z ZSRR i Austriaczkę Andreę Grossegger. Następnie razem z Gry Østvik i Siv Bråten była też druga w sztafecie. Na rozgrywanych rok później mistrzostwach świata w Egg zdobyła medale we wszystkich trzech konkurencjach. W sprincie zwyciężyła, zdobywając pierwszy w historii złoty medal dla Norwegii w tej konkurencji. Następnie zajęła drugie miejsce w sztafecie i biegu indywidualnym, w którym rozdzieliła Kaiję Parve z ZSRR i Evę Korpelę ze Szwecji. Kolejne dwa medale zdobyła na mistrzostwach świata w Falun w 1986 roku, zajmując tym razem trzecie miejsce w biegu indywidualnym i sztafecie. Ponadto zwyciężyła w biegu indywidualnym podczas mistrzostw świata w Lahti w 1987 roku, jako pierwsza Norweżka w historii. Na tej same imprezie była też trzecia w sztafecie, wspólnie z Siv Lunde i Anne Elvebakk.
W zawodach Pucharu Świata zadebiutowała 5 marca 1983 roku w Lappeenranta, zajmując dziewiąte miejsce w sprincie. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 7 stycznia 1984 roku w Falun, kończąc rywalizację w tej samej konkurencji na trzeciej pozycji. Wyprzedziły ją tam jedynie Aino Kallunki z Finlandii i Szwedka Anette Bouvin. W kolejnych startach jeszcze osiem razy stawała na podium zawodów tego cyklu, odnosząc cztery zwycięstwa: 10 marca 1984 roku w Lygna, 1 marca 1985 roku w Lahti i 25 lutego 1987 roku w Lahti wygrywała biegi indywidualne, a 23 lutego 1985 roku w Egg zwyciężyła w sprincie. Najlepsze wyniki osiągnęła w sezonie 1984/1985, kiedy zwyciężyła w klasyfikacji generalnej. Ponadto w sezonach 1983/1984 i 1985/1986 zajmowała drugie miejsca, a w 1986/1987 była trzecia.

</doc>
<doc id="1633759" url="https://pl.wikipedia.org/wiki?curid=1633759" title="Ikarus 30">
Ikarus 30

Ikarus 30 – autobus miejski, produkowany przez węgierską firmę Ikarus. Eksportowany głównie do Niemiec.

</doc>
<doc id="1633761" url="https://pl.wikipedia.org/wiki?curid=1633761" title="Mistrzostwa Świata w Łyżwiarstwie Szybkim na Dystansach 2009">
Mistrzostwa Świata w Łyżwiarstwie Szybkim na Dystansach 2009

12. Mistrzostwa świata w łyżwiarstwie szybkim na dystansach 2009 odbyły się w dniach 12–15 marca 2009 w Vancouver w Kanadzie. Zawody rozegrano w hali Richmond Olympic Oval. Do rozdania było 12 kompletów medali po 6 w konkurencjach męskich, jak i żeńskich. Najlepsi byli Holender Sven Kramer oraz Kanadyjka Christine Nesbitt. W klasyfikacji medalowej najlepsza była Holandia.
Uczestnicy.
W zawodach wzięło udział 143 łyżwiarzy z 20 krajów.

</doc>
<doc id="1633762" url="https://pl.wikipedia.org/wiki?curid=1633762" title="Jugal Hansraj">
Jugal Hansraj

Jugal Hansraj – aktor, reżyser, scenarzysta bollywoodzki (także model), ur. 26 lutego 1972 roku. Zadebiutował jako aktor dziecięcy w 1983 w "Masoom", potem kontynuował grę jako dziecko w Karma grając syna bohatera granego przez sławnego Dilip Kumara. Jako dorosły zadebiutował w 1994 w parze z Urmila Matondkar, z którą w debiucie dziecięcym zagrali rodzeństwo w "Masoom". Przełomową rolą w aktywności aktora dorosłego okazała się rola w "Mohabbatein", od czasu tej roli związany z Kim Sharma (w parze z nią grał w tym filmie). Obecnie mieszka w Mumbaju.
W 2008 roku wyreżyserował film rysunkowy "Roadside Romeo", do którego głosy podłożyli Kareena Kapoor, Saif Ali Khan, Javed Jaffrey.

</doc>
<doc id="1633763" url="https://pl.wikipedia.org/wiki?curid=1633763" title="Bałła">
Bałła

Bałła ("Bałło") – polski herb szlachecki, odmiana herbu Gryf, z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym gryf srebrny, wspięty o orężu złotym, trzymający w prawej łapie szablę o srebrnej głowni i rękojeści złotej. W klejnocie pół godła.
Najwcześniejsze wzmianki.
Nadany w 1768 roku wojskowym Franciszkowi i Janowi Bałła.
Herbowni.
Bałła - Bałło.

</doc>
<doc id="1633765" url="https://pl.wikipedia.org/wiki?curid=1633765" title="Boline">
Boline

Boline – w Wicca, nóż rytualny, wykorzystywany jako magiczne narzędzie. W przeciwieństwie do athame, (który jest bardziej tradycyjny i nie używany do ścinania) boline używa się do ścinania powrozów, ziół, czy rzeźbienia świeczek, itd. To mały nóż o prostym lub zakrzywionym, pojedynczym ostrzu i tradycyjnie białym trzonku.
Jest włączany do kanonu narzędzi magicznych używanych również w innych tradycjach (vide Wicca eklektyczna). Wśród późniejszych tradycji opinie co do niego różnią się, ponieważ istnieją wątpliwości czy boline jest słusznie magicznym narzędziem, czy tylko użytkowym. Czasami nóż nazywany "kirfane" (różne pisownie) jest wykorzystywany do tych samych celów co boline.
Zgodnie z filozofią Kitchen Witchcraft, użycie magicznego narzędzia do celów codziennych jest wskazane, co czyni boline czy athame bezużytecznymi. Niektóre tradycje, w rodzaju tej Roberta Cochrane'a, zalecają użycie tego samego noża do rytuałów i celów praktycznych.
Wiele boline reklamowanych w on-line'owych "sklepach magicznych", ma charakterystyczny kształt sierpa i służy do zbioru ziół. Ten księżycowy kształt pojawia się w Kluczu Salomona, średniowiecznym grymuarze, który jest jednym ze źródeł dla współczesnej Wicca. Co warte wspomnienia celem uniknięcia pomyłek, włoska wersja Klucza zawiera hakowato-wygięty nóż zwany "artauo" (prawdopodobnie alternatywna nazwa athame) oraz prosty, igło-podobny zwany "bolino". 

</doc>
<doc id="1633772" url="https://pl.wikipedia.org/wiki?curid=1633772" title="Czeremcha skalna">
Czeremcha skalna

Czeremcha skalna ("Prunus padus" subsp. "borealis" (Schübeler) Cajander) – podgatunek czeremchy zwyczajnej ("Prunus padus"). We florze Polski opisywany w randze gatunku jako "Padus petraea". W Polsce jest rośliną rzadką.
Rozmieszczenie geograficzne.
Występuje w północnej Skandynawii oraz w górach Europy: w Alpach, Wogezach, górach Bawarii, Karkonoszach, Karpatach Zachodnich (Tatry, Wielka Fatra i Mała Fatra), Karpatach Wschodnich (Bieszczady, Czarnohora, Góry Rodniańskie) i Karpatach Południowych. Podano także jej stanowisko w północno-wschodniej Turcji. Przypuszcza się, że ma szerszy zasięg; na półwyspie Kola występuje bowiem "Padus schuebeleri" (N.I.Orlova) Czerep, prawdopodobnie będący synonimem czeremchy skalnej. W Polsce czeremcha skalna jest bardzo rzadko spotykana. Występuje w Karkonoszach, Bieszczadach Zachodnich i Tatrach. Jedyne potwierdzone stanowisko w Tatrach znajduje się na Długim Giewoncie na wysokości ok. 1560 m n.p.m. W Bieszczadach rośnie na Małej Rawce i Wielkiej Rawce, na przełęczy między Wielką Rawką i Małą Rawką, na Kamiennej i w dolinie potoku Litmirz na zboczach Wołowego Garbu. W Karkonoszach występuje w kotłach polodowcowych (w Kotle Łomniczki i Małym Śnieżnym Kotle). 
Zagrożenia i ochrona.
Gatunek w „Polskiej Czerwonej Księdze Roślin” (2001) ujęty jako gatunek niskiego ryzyka LR. W Wydaniu z 2014 roku otrzymał kategorię VU (narażony). Tę samą kategorię posiada na polskiej czerwonej liście.
W skali całego kraju w Polsce nie jest gatunkiem bezpośrednio zagrożonym wyginięciem, gdyż wszystkie jej stanowiska znajdują się w obrębie parków narodowych, na dokładkę w miejscach o małym ruchu turystycznym. Niektóre jej stanowiska są jednak zagrożone. Na najliczniejszym stanowisku na zboczach Rawki zagrażają jej zacieniające ją drzewa. Z powodu zacienienia od kilku lat nie zakwitnął tutaj żaden okaz. Zacienieniu przez drzewa ulegają również stanowiska w Bieszczadach. Na Długim Giewoncie w Tatrach wszystkie okazy były zaatakowane przez grzybowe choroby roślin i owady.

</doc>
<doc id="1633775" url="https://pl.wikipedia.org/wiki?curid=1633775" title="Kaija Parve">
Kaija Parve

Kaija Helinurm z domu Parve (ros. Кайя Ахтовна Парве, ur. 14 czerwca 1964 r. w Tallinnie) – estońska biathlonistka reprezentująca ZSRR, wielokrotna medalistka mistrzostw świata.
Kariera.
Pierwszy sukces osiągnęła w 1984 roku, zdobywając wspólnie z Wienierą Czernyszową i Ludmiła Zabołotnią złoty medal w sztafecie podczas mistrzostw świata w Chamonix. Na rozgrywanych rok później mistrzostwach świata w Egg zdobyła medale we wszystkich trzech konkurencjach. Zwyciężyła w sztafecie i biegu indywidualnym, a w sprincie była druga za Norweżką Sanną Grønlid. Kolejne dwa medale zdobyła na mistrzostwach świata w Falun w 1986 roku, zwyciężając tym razem w sprincie i sztafecie. Następnie wywalczyła srebrny medal w sprincie podczas rozgrywanych w 1987 roku mistrzostw świata w Lahti. Rozdzieliła tam na podium swą rodaczkę Jelenę Gołowiną i Norweżkę Anne Elvebakk. Ponadto zdobyła czwarte z rzędu złoto w sztafecie na mistrzostwach świata w Chamonix w 1988 roku.
W zawodach Pucharu Świata startowała sporadycznie, głównie na terenie ZSRR i mistrzostwach świata (które od 1978 roku także zaliczane są do cyklu PŚ). Pierwszy raz na podium zawodów pucharowych stanęła 9 stycznia 1985 roku w Mińsku, zajmując drugie miejsce w biegu indywidualnym. W zawodach tych uplasowała się między Jeleną Gołowiną i Tatjaną Bryliną. W kolejnych startach jeszcze pięciokrotnie stawała na podium zawodów tego cyklu, odnosząc dwa zwycięstwa - za każdym razem podczas mistrzostw świata. Najlepsze wyniki osiągnęła w sezonie 1984/1985, który zakończyła na trzeciej pozycji w klasyfikacji generalnej. Wyprzedziły ją jedynie Sanna Grønlid i Eva Korpela ze Szwecji.

</doc>
<doc id="1633776" url="https://pl.wikipedia.org/wiki?curid=1633776" title="Reinhold Muenzenberg">
Reinhold Muenzenberg



</doc>
<doc id="1633777" url="https://pl.wikipedia.org/wiki?curid=1633777" title="Parafia św. Małgorzaty w Ulanie">
Parafia św. Małgorzaty w Ulanie

Parafia św. Małgorzaty w Ulanie-Majoracie – parafia rzymskokatolicka w Ulanie-Majoracie.
Parafia Ulan jest jedną z najstarszych jednostek kościelnych w całej historycznej Ziemi Łukowskiej, a więc terytorium odpowiadającym z grubsza dzisiejszym powiatom łukowskiemu, siedleckiemu i radzyńskiemu. Wiekiem ustępuje znacznie tylko parafiom w Łukowie (XII w.), Kocku (XII w.) i Tuchowiczu (poł. XIV w.). Pozostałe parafie są jej rówieśnicami, tak jak np. Zbuczyn (1418), Trzebieszów (1430) i Wojcieszków (1437), bądź powstały później. Historia parafii Ulan sięga I poł. XV w. Zarówno dokument fundacyjny (uposażenie) jak i erekcyjny (powołanie do życia) nie zachowały się, nie dysponujemy więc bezpośrednim źródłem podającym rok założenia parafii, nie ma również wykazu miejscowości wchodzących na początku w jej skład. Jednakże na podstawie szeregu innych dokumentów dane te udaje się z dość dużą dokładnością ustalić.
Parafia Ulan wchodzi w skład dekanatu radzyńskiego, diecezji siedleckiej, czyli podlaskiej. Liczy 5700 osób (dane z 2002 r.). 
Na obszarze parafii leżą wsie: Bedlno, Kępki (część), Klębów, Krasew (bez przysiółka Ruda), Olszewnica, Paskudy (część), Rozwadów, Rzymy-Rzymki (część), Sętki, Skrzyszew, Sobole, Stok, Ulan, Wierzchowiny, Wola Chomejowa, Zarzec Ulański, Żyłki (część). W trzech wsiach znajdują się kościoły filialne lub kaplice, w których odprawiane są w każdą niedzielę msze. Są to Krasew, Olszewnica i Skrzyszew. 

</doc>
<doc id="1633778" url="https://pl.wikipedia.org/wiki?curid=1633778" title="Mâconnais">
Mâconnais

 
Mâconnais − francuski region winiarski położony w Burgundii, leżący na południe od rzeki Saony. Region wziął swoją nazwę od miasta Mâcon.
Region słynie z produkcji dobrej jakości win białych pochodzących z plantacji winogron szczepu chardonnay.
Styl.
Wina produkowane w regionie Mâconnais stanowią prawie w całości wina białe. Większość win przeznaczanych jest do wczesnego picia i generalnie nie nadających się do wytrawnych dań.
Na potrzeby własne produkuje się niewielką ilość wina czerwonego, produkowanego z winogron pinot noir, natomiast na eksport pewną ilość wysokiej jakości win eksportowych ze szczepu gamay.
Geografia.
Geograficznie region Mâconnais jest ukształtowany podobnie do regionu Côte-d’Or, jednakże w przeciwieństwie do niego tradycyjne rolnictwo jest rozwinięte na równi z uprawą winorośli. Na wysokich wzgórzach wapiennych dobrze rosną winogrona odmiany chardonnay, jednakże najlepsze wina uzyskuję się z miejscowości położonych u podnóża szczytu Mont de Pouilly: Vergisson, Solutré-Pouilly, Fuissé i Chaintré.
Historia.
W czasach rzymskich region Mâconnais był ważnym węzłem transportowym. Winogrona w regionie zaczęli hodować Rzymianie lub nawet ludy celtyckie. 
W latach 843-1600 region Mâconnais stanowił granicę pomiędzy Francją a Wielkim Cesarstwem Rzymskim. Przez lata ziemiami w regionie władał biskup Mâcon, a następnie władze nad nimi przyjęli lokalnie hrabiowie. W roku 1239 ziemie położone w regionie zostały sprzedane królowi Francji, Ludwikowi IX. W roku 1435 w wyniku traktatu z Artois, Mâconnais zostało scedowane na rzecz Burgundii, jednakże w roku 1477 roku powróciło do Francji, która oficjalnie otrzymało prawo do regionu w roku 1529 roku, po wejściu w życie traktatu z Cambrai.
Po zdobyciu Bastylii w 1789 roku, chłopi z Mâconnais dokonali rebelii, która została krwawo stłumiona przez oddziały milicji z Mâcon.

</doc>
<doc id="1633779" url="https://pl.wikipedia.org/wiki?curid=1633779" title="Veronetta">
Veronetta

Veronetta to dzielnica Werony, położona nad lewym przegiem Adygi w stosunku do centrum historycznego. Dzielnica jest zamieszkana przez 10.235 osób.
Veronetta reprezentuje pierwszą grupę mieszkalną w mieście. Posiada pozostałości teatru rzymskiego i fortu austriackiego znanego jako Zamek świętego Piotra, na wzgórzu świętego Piotra, który góruje się nad miastem.
Po trzęsieniu ziemi z 3 stycznia 1117, które zniszczyło niemal całe miasto, również w Veronetta rozpoczęto odbudowy: zostały wzniesione nowe mury, które objęły kościoły Santo Stefano, San Giovanni in Valle i Santa Maria in Organo. W dzielnicy zostały zbudowane również inne kościoły, takie jak kościół San Siro i San Nazaro e Celso.
W XVI wieku została wzniesiona Porta Vescovo, która jeszcze dziś odgranicza wschodnią część dzielnicy.
W 1801, wraz z przyjazdem napoleońskim do Włoch, miasto zostało podzielone na dwie części: lewy brzeg Adygi, właśnie Veronetta, została przydzielona austriakom, natomiast prawy brzeg francuzom. Od tego czasu narodził się zwyczaj nazywania części poddanej austriakom imieniem Veronetta, z francuskiego «Veronette», początkowo z pogardliwym akcentem. Miasto zostało zjednoczone aż w 1805 roku, pod władzą Francji. 
Wraz z ponownym podbiciem przez austriaków, Veronetta została zaopatrzona w różne magazyny wojskowe dla oddziałów imperium Austro-Węgier. Właśnie po opuszczeniu przez austriaków Werony i powodzi w 1882 roku Veronetta popadła w biedę, i figurowała jako dzielnica biedoty.
Dopiero w 1973 roku, wraz ze specjalnym planem, rozpoczęto przywracać dawny stan dzielnicy.
Dziś Veronetta jest również dzielnicą wieloetniczną, jako że zamieszkuje ją wielu obywateli zagranicznych, i jej wschodnia część jest dzielnicą uniwersytecką, jak również główną siedzibą Uniwersytetu w Weronie.

</doc>
<doc id="1633787" url="https://pl.wikipedia.org/wiki?curid=1633787" title="Paweł Tomaszewski">
Paweł Tomaszewski

Paweł Tomaszewski (ur. 16 czerwca 1983 w Warszawie) – polski aktor teatralny i filmowy.
Kariera.
W 2005 miał miejsce jego debiut teatralny na scenie bydgoskiego Teatru Polskiego im. Hieronima Konieczki, z którym związał się do roku 2008. W 2006 ukończył Państwową Wyższą Szkołę Teatralną w Krakowie. Występował na deskach teatrów: Starym w Krakowie (2005–2006), Dramatycznym w Wałbrzychu (2006–2008), Wybrzeże w Gdańsku (2007–2009) i Dramatycznym w Warszawie (2007–2009).
W 2008 odebrał nagrodę za debiut aktorski w głównej roli męskiej w filmie "Środa, czwartek rano" na Koszalińskim Festiwalu Debiutów Filmowych „Młodzi i Film”. W latach 2010-2012 grał rolę boya hotelowego Jakuba Gwiazdy w serialu "Hotel 52". Wystąpił też gościnnie w "Ojcu Mateuszu" (2014), "Mieście 44" (2014) czy "Sztuce kochania" (2017). W 2022 zagrał jedną z głównych ról w filmie Kamila Krawczyckiego "Słoń".
Życie prywatne.
W sierpniu 2019 dokonał publicznego coming outu jako gej.

</doc>
<doc id="1633788" url="https://pl.wikipedia.org/wiki?curid=1633788" title="Lübz">
Lübz

Lübz – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Eldenburg Lübz.
25 maja 2014 do miasta przyłączono gminę Lutheran, która stała się automatycznie jego dzielnicą. 26 maja 2019 przyłączono do miasta gminę Gischow.
Przez miasto przebiega droga krajowa B191.
Toponimia.
Nazwa pochodzenia słowiańskiego, poświadczona źródłowo w formie "Lubicz" (1224), "Louize"/"Loubze" (1274), "Lubizc"/"Lubisc"/"Lubetz" (1317), "Lubitze" (1328), "Lubisse" (1377). Skrócona forma "Lubcze" (1322), "Luptz" (1342) w XVI wieku w wyniku przegłosu głoski "u" przybrała postać "Lübz". Połabskie "*L’ubeč" jest formą odosobową, utworzoną od imienia "*L’ubek".
Współpraca.
Miejscowości partnerskie:

</doc>
<doc id="1633789" url="https://pl.wikipedia.org/wiki?curid=1633789" title="James Rossiter">
James Rossiter

James Rossiter (ur. 25 sierpnia 1983 w Oksfordzie) – brytyjski kierowca wyścigowy.
Kariera.
Formuła Renault.
Rossiter karierę rozpoczynał w wieku 14 lat, od kartingu. Po sześciu latach jeżdżenia na kartach, w 2001 roku zadebiutował w Formule Audi Palmer. W tym samym roku uczestniczył również w kilku rundach Brytyjskiej Formuły Renault. W latach 2002-2003 kontynuował starty w tej serii. Najlepszy okazał się ostatni sezon, kiedy to został sklasyfikowany na 3. miejscu, za takimi gwiazdami, jak Lewis Hamilton i Alex Lloyd.
Formuła 3.
Po obiecujących wynikach dostał szansę testów w ekipie startującej w Brytyjskiej Formule 3. Dobre wyniki w jego wykonaniu zaowocowały podpisaniem kontraktu, z francuską stajnią Signature-Plus. W ciągu sezonu dwanaście razy stanął na podium, z czego trzykrotnie na najwyższym stopniu, zajmując ostatecznie 3. pozycję w klasyfikacji generalnej.
Rok później awansował z francuskim zespołem do Formuły 3 Euroseries, gdzie jeździł razem z Francuzem Loïciem Duvalem. Ostatecznie z dorobkiem trzech wizyt na podium (w tym jedno zwycięstwo, na torze Hockenheimring), zmagania zakończył na 7. miejscu.
Formuła Renault 3.5.
W roku 2007 podpisał kontrakt z ekipą Pons Racing, na starty w Formule Renault 3.5. Uzyskane punkty pozwoliły mu na zajęcie 13. lokaty w końcowej klasyfikacji.
Formuła 1.
W latach 2005-2006 pełnił funkcję kierowcy testowego japońskiej stajni F1 – Honda (w 2005 roku BAR-Honda). W sezonie 2007 był testerem ekipy Super Aguri, będącej drugorzędną ekipą japońskiego giganta. Rok 2008 był ostatnim, w którym James był związany kontraktem ze stajnią Formuły 1. Wówczas powrócił do testerstwa w zespole Hondy.
American Le Mans Series.
W sezonie 2008 Rossiter wystąpił w trzech wyścigach Amerykańskiej serii Le Mans, w zespole Michael Andretti. Wygrawszy jeden z nich, ostatecznie rywalizację ukończył na 22. miejscu (w klasie LMP2 był czternasty).

</doc>
<doc id="1633791" url="https://pl.wikipedia.org/wiki?curid=1633791" title="Filipka (szczyt)">
Filipka (szczyt)

Filipka (768 m n.p.m.) – mało wybitne wzniesienie w tzw. "ramieniu Łączki i Filipki" w czeskiej części Pasma Czantorii i Stożka w Beskidzie Śląskim, ok. 1,2 km na południowy wschód od szczytu wspomnianej Łączki.
W kierunku południowo-zachodnim wybiega od Filipki grzbiet, rozdzielający dolinki potoków Kostków i Radwanów i obniżający się ku Nawsiu w dolinie Olzy, natomiast w kierunku północno-wschodnim – krótki grzbiecik, opadający stromo nad Kolibiska w górnej części doliny Głuchówki. Stoki wzniesienia pokryte są w większości ładnymi, widokowymi polanami, na których (głównie po stronie doliny Głuchówki) rozrzucone są domostwa przysiółka Filipka, dziś w większości zamienione na domki rekreacyjne.
Filipka jest częstym celem krótszych wycieczek turystycznych z doliny Olzy. Jest też głównym węzłem szlaków turystycznych w górskim "ramieniu Łączki i Filipki" i obok Wielkiego Stożka w ogóle największym węzłem tych szlaków w całym paśmie Stożka i Czantorii.

</doc>
<doc id="1633795" url="https://pl.wikipedia.org/wiki?curid=1633795" title="Hans Kirschstein">
Hans Kirschstein

Hans Kirschstein (ur. 5 sierpnia 1896 w Koblencji, zm. 16 lipca 1918 w okolicach Fismes) – as lotnictwa niemieckiego Luftstreitkräfte z 27 potwierdzonymi zwycięstwami w I wojnie światowej.
Życiorys.
Służbę wojskową rozpoczął w 3 Batalionie Inżynieryjnym ("3. Pionier-Bataillon von Rauch ") w Spandau. Razem z jednostką walczył we Francji, a potem na ziemiach polskich w Galicji. Na początku 1916 roku zachorował na malarię i powrócił do Niemiec na leczenie. Ponownie znalazł się na froncie wschodnim w końcu 1916 roku. W maju 1917 roku został skierowany do lotnictwa. Po przejściu szkolenia latał w Feldflieger-Abteilung 19 i brał udział w bombardowaniach Dover oraz w raidach powietrznych we Flandrii. Następnie służył w jednostkach lotniczych FA 256 i FFA 3 zanim został przeniesiony do eskadry myśliwskiej Jagdstaffel 6 w połowie marca 1918 roku. Eskadra Jasta 6 była wówczas podporządkowana do dywizjonu JG I dowodzonego przez Manfreda von Richthofen.
Bardzo szybko Hans Kirschstein stał się jednym z najskuteczniejszych pilotów jednostki. Do 24 czerwca jego konto wzrosło do 27 zestrzelonych maszyn wroga. 10 czerwca przejął dowództwo nad swoją jednostką. Sześć dni później zginął w wypadku lotniczym. Jego samolot zderzył się wkrótce po starcie z lotniska Fismers z pilotowanym przez Johannesa Markgrafa samolotem Hannover CL.II. Obaj piloci zginęli.
Latał na samolocie Albatros D.V oraz Fokker Dr.I. Został uwieczniony na Sanke Postkarte Nr. 623.

</doc>
<doc id="1633796" url="https://pl.wikipedia.org/wiki?curid=1633796" title="Aleksandre Iaszwili">
Aleksandre Iaszwili

Aleksandre Iaszwili (gruz. ალექსანდრე იაშვილი, ur. 23 października 1977 w Tbilisi) – gruziński piłkarz, występował na pozycji ofensywnego pomocnika lub napastnika.
Kariera klubowa.
Iaszwili urodził się w Tbilisi, a karierę piłkarską rozpoczął w tamtejszym Dinamie Tbilisi. W 1993 roku zadebiutował w jego barwach w pierwszej lidze i stał się jednym z najlepszych jej strzelców. Już w 1994] roku został mistrzem Gruzji z Dinamem, a także sięgnął po Puchar Gruzji. Dublet na rodzimych boiskach wywalczył także w [1995, 1996 i 1997 roku. W trakcie sezonu 1996/1997 trafił do niemieckiego drugoligowca, VfB Lübeck, ale zdobył dla niego tylko 3 gole i latem 1997 wrócił do Dinama, w którym grał jeszcze przez miesiąc.
Następnie Iaszwili ponownie wyjechał do Niemiec i został zawodnikiem SC Freiburg. 19 października 1997 roku zadebiutował w drugiej lidze w przegranym 0:1 domowym meczu z SpVgg Greuther Fürth w 46. minucie zmieniając Uwe Wassmera. W 1998 roku awansował z Freiburgiem do pierwszej ligi, jednak z powodu kontuzji opuścił większą część sezonu. Od 2000 roku ponownie był podstawowym zawodnikiem Freiburga, z którym w 2002 roku spadł do drugiej ligi. Pobyt na zapleczu Bundesligi trwał rok i już w sezonie 2003/2004 Iaszwili ponownie grał w niemieckiej ekstraklasie. Z kolei w latach 2005–2007 znów występował na boiskach 2. Bundesligi. We Freiburgu rozegrał łącznie 256 meczów i zdobył 51 bramek.
Latem 2007 Iaszwili przeszedł do Karlsruher SC i został przesunięty przez trenera Edmunda Beckera do linii pomocy. W Karlsruhe swoje pierwsze spotkanie zaliczył 12 sierpnia 2007 roku przeciwko 1. FC Nürnberg (2:0). W całym sezonie 2007/2008 nie zdobył gola, ale pomógł KSC w utrzymaniu w lidze. W 2009 roku spadł z zespołem do 2. Bundesligi. Graczem Karlsruher był jeszcze przez trzy lata.
W 2012 roku Iaszwili odszedł do innego drugoligowca, VfL Bochum. W sezonie 2013/2014 grał w azerskim İnterze Baku, a w sezonie 2014/2015 w SK Samtredia. W 2015 wrócił do Dinama Tbilisi, w którym zakończył karierę piłkarską.
Kariera reprezentacyjna.
W reprezentacji Gruzji Iaszwili zadebiutował 5 grudnia 1996 roku w przegranym 2:4 towarzyskim meczu z Libanem. Od czasu debiutu stał się podstawowym zawodnikiem kadry narodowej i ma za sobą występy w eliminacjach do mistrzostw świata i Europy.

</doc>
<doc id="1633797" url="https://pl.wikipedia.org/wiki?curid=1633797" title="Aleksander Jaszwili">
Aleksander Jaszwili



</doc>
<doc id="1633801" url="https://pl.wikipedia.org/wiki?curid=1633801" title="Wasyl Szwed">
Wasyl Szwed

Wasyl Wasylowycz Szwed, ukr. Василь Васильович Швед, ros. Василий Васильевич Швед, "Wasilij Wasiljewicz Szwied" (ur. 11 grudnia 1971 we wsi Pisoczna, w obwodzie lwowskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Karierę piłkarską rozpoczął w klubie Skała Stryj, który potem zmienił nazwę na Hazowydobuwnyk-Skała. W 2000 został zaproszony do Karpat Lwów. Najpierw występował w drużynie rezerwowej, a potem w podstawowej jedenastce Karpat. Na początku 2004 powrócił do stryjskiego klubu, który już nazywał się Hazowyk-Skała Stryj. W sezonie 2004/05 bronił barw klubu Techno-Centr Rohatyn, a zakończył swoje występy na profesjonalnym poziomie w Nywie Tarnopol. Od 2006 z przerwami broni barw amatorskiego zespołu Karpaty Kamionka Bużańska.

</doc>
<doc id="1633802" url="https://pl.wikipedia.org/wiki?curid=1633802" title="Swarzędzkie Fabryki Mebli">
Swarzędzkie Fabryki Mebli

Swarzędzkie Fabryki Mebli – przedsiębiorstwo państwowe a następnie spółka giełdowa (SWZ) notowana na Giełdzie Papierów Wartościowych w Warszawie, z siedzibą w Swarzędzu (województwo wielkopolskie, powiat poznański), wchodząca w skład grupy kapitałowej Swarzędz. Jako Swarzędz Meble S.A. od 10 marca 2009 w likwidacji.
Historia.
Zakład Stolarski Antoniego Tabaki.
Firma powstała na początku XX wieku. Najstarszymi zakładami, z których wywodziła się spółka był Zakład Stolarski Antoniego Tabaki ze Swarzędza i Wytwórnia Mebli Artystycznych Józefa Sroczyńskiego z Poznania.
Przedsiębiorstwo Państwowe Swarzędzkie Fabryki Mebli.
Po II wojnie światowej zakłady znacjonalizowano i w 1952 utworzono przedsiębiorstwo państwowe Swarzędzka Fabryka Mebli (SFM). W późniejszych latach do fabryki w Swarzędzu dołączono zakłady w innych miastach, zmieniono również nazwę przedsiębiorstwa na Swarzędzkie Fabryki Mebli. Pod koniec lat 80. XX wieku przedsiębiorstwo tworzyło kilka zakładów produkcyjnych, zlokalizowanych w Swarzędzu (zakład nr 1 i 2), Kostrzynie (zakład nr 3), Poznaniu (zakład nr 4), Mosinie (zakład nr 5), Kościanie (zakład nr 6), Rawiczu (zakład nr 7), Gostyniu (zakład nr 8) oraz filii w Bojanowie. W ramach przedsiębiorstwa działało wiele organizacji społecznych, m.in. Oddział Zakładowy PTTK „Meblarz”, którego prezesem był Marian Jaskuła. Wydawano pismo dla załogi – dwutygodnik "Segmenty". Długoletnim dyrektorem przedsiębiorstwa w tym okresie był dr Andrzej Pawlak.
Swarzędzkie Fabryki Mebli S.A..
30 października 1990 nastąpiła komercjalizacja – z przedsiębiorstwa państwowego utworzono spółkę akcyjną, a następnie prywatyzacja przedsiębiorstwa – jedna z pierwszych w III Rzeczypospolitej. Zmianie uległa nazwa przedsiębiorstwa na Swarzędzkie Fabryki Mebli S.A. Pierwszym prezesem spółki został dotychczasowy dyrektor przedsiębiorstwa dr Andrzej Pawlak. W 1991 spółka była jednym z pierwszych przedsiębiorstw notowanych na Giełdzie Papierów Wartościowych w Warszawie.
Swarzędz Meble S.A..
W lipcu 2000 nastąpiła zmiana nazwy spółki na Swarzędz Meble S.A. Spółka była m.in. sponsorem Klubu Sportowego Akademickiego Związku Sportowego Akademii Wychowania Fizycznego im. Eugeniusza Piaseckiego w Poznaniu, którego drużyna kobiecej piłki siatkowej występował pod nazwą IDMSA Swarzędz Meble AWF Poznań. Przez wiele lat funkcje kierownicze w spółce sprawowali byli członkowie władz naczelnych Związku Harcerstwa Polskiego: prezesem zarządu w latach 1996-2005 był dr Julian Nuckowski (zastępca Naczelnika ZHP, przewodniczący Rady Naczelnej ZHP), wiceprezesem zarządu Andrzej Ornat (Naczelnik ZHP w latach 1980-1982, minister-członek Rady Ministrów w latach 1982-1985) oraz jako członek zarządu i dyrektor finansowy Wiesław Maślanka (Naczelnik ZHP w latach 2000-2005).
Likwidacja.
10 marca 2009 Nadzwyczajne Walne Zgromadzenie Spółki podjęło uchwałę w sprawie rozwiązania i likwidacji spółki. 19 maja 2010 złożono w sądzie rejonowym wniosek o ogłoszenie upadłości, obejmującej likwidację majątku. Ostatnim prezesem zarządu był Łukasz Stelmaszyk. Z dniem 16 stycznia 2011 wycofano akcje Swarzędz Meble SA z obrotu giełdowego. Dokumenty pracownicze przechowywane są w Archeon - Składnica Akt Pracowniczych Sp. z o.o. w Janikowie.

</doc>
<doc id="1633803" url="https://pl.wikipedia.org/wiki?curid=1633803" title="Anjou-Saumur">
Anjou-Saumur

Anjou-Saumur – francuski region winiarski położony w Dolinie Loary. Region specjalizuje się w produkcji win musujących oraz win czerwonych produkowanych z winogron ze szczepu cabernet franc.
Niewielka ilość białego wina jest otrzymywana głównie z winogron chenin blanc.
Apelacje.
Lista apelacji w rejonie Anjou-Saumur:

</doc>
<doc id="1633804" url="https://pl.wikipedia.org/wiki?curid=1633804" title="Amt Grabow">
Amt Grabow

Amt Grabow – niemiecki związek gmin leżący w kraju związkowym Meklemburgia-Pomorze Przednie, w południowo-wschodniej części powiatu Ludwigslust-Parchim. Siedziba związku znajduje się w mieście Grabow.
Związek powstał 1 stycznia 2005. W skład związku wchodzi trzynaście gmin:
Zmiany administracyjne.
1 stycznia 2016 gminę Steesow włączono do miasta Grabow.

</doc>
<doc id="1633806" url="https://pl.wikipedia.org/wiki?curid=1633806" title="Le Claret">
Le Claret

Le Claret – kompleks skoczni narciarskich w francuskiej miejscowości Autrans. Na największej ze skoczni rozgrywane były konkursy skoków narciarskich podczas Zimowych Igrzysk Olimpijskich 1968 w Grenoble.
Konkurs Olimpijski w 1968 roku wygrał Czechosłowak Jiří Raška, za nim uplasowali się Austriacy - Reinhold Bachler, oraz na najniższym stopniu podium Baldur Preiml.
W 2000 roku Manuel Fettner ustanowił aktualny rekord obiektu - 97 metrów.

</doc>
<doc id="1633809" url="https://pl.wikipedia.org/wiki?curid=1633809" title="Taksydermia">
Taksydermia

Taksydermia (z gr. : "taxis" przygotowywanie, układanie + "derma" skóra lub z łac.: "taxi" ruch + "derm" skóra) – sztuka montażu lub reprodukcji, najczęściej poprzez wypchanie martwych zwierząt na wystawę (np. trofea myśliwskie) lub dla innych źródeł badań. Metody praktykowane przez taksydermistów rozwinęły się w ostatnim stuleciu, podnosząc jakość tej dziedziny. Po usunięciu z okazu organów, krwi i oczu, zastępuje się je substancjami konserwującymi, a oczy sztucznymi.
Taksydermiści mogą być profesjonalistami, przygotowując eksponaty komercyjnie dla muzeów, myśliwych czy wędkarzy, a także amatorami – przygotowując eksponaty w ramach swojego hobby.
Do preparowania eksponatów taksydermicznych niezbędna jest znajomość anatomii, autopsji, rzeźbienia, malarstwa oraz garbowania.

</doc>
<doc id="1633811" url="https://pl.wikipedia.org/wiki?curid=1633811" title="Virus (rosyjski zespół muzyczny)">
Virus (rosyjski zespół muzyczny)

Virus! (Вирус!) – rosyjska grupa muzyczna wykonująca muzykę Euro house oraz pop.
W skład zespołu wchodzą Jurij Stupnik (Dj Doctor), Andriej Gudas (Chip) oraz wokalistka Olga Łaki (Lucky). Grupa powstała w 1998. Wydała 11 płyt, nakręciła tyle samo teledysków. Zespół wykonał wiele koncertów w Rosji a także na Ukrainie, Białorusi, Litwie, Łotwie oraz w Niemczech. W 2007 zespół wydał najnowszy album pt. "Paljot" i pod tą samą nazwą grupę promował singiel a także teledysk. Zespół Virus cieszy się dużą popularnością szczególnie w krajach byłego ZSRR. Ich przeboje takie jak: "Kap, kap", "Poproszu tiebia", "Ruczki", "Sczastje", "Ty mienia nie iszczi" są także znane w Polsce.

</doc>
<doc id="1633814" url="https://pl.wikipedia.org/wiki?curid=1633814" title="Yevgeniy Borisov">
Yevgeniy Borisov



</doc>
<doc id="1633826" url="https://pl.wikipedia.org/wiki?curid=1633826" title="Alfonso Pecoraro Scanio">
Alfonso Pecoraro Scanio

Alfonso Pecoraro Scanio (ur. 13 marca 1959 w Salerno) – włoski polityk, prawnik i nauczyciel akademicki, były przewodniczący Federacji Zielonych, minister i parlamentarzysta.
Życiorys.
Ukończył studia prawnicze, podjął praktykę w zawodzie adwokata, zajmował się też dziennikarstwem.
W latach 80. uzyskiwał mandaty radnego Salerno i regionu Kampania. W 1989 został koordynatorem Europejskiej Partii Zielonych, a rok później znalazł się wśród założycieli krajowej Federacji Zielonych ("Verdi"). Od 1992 do 2008 zasiadał w Izbie Deputowanych XI, XII, XIII, XIV i XV kadencji. Od 25 kwietnia 2000 do 11 lipca 2001 sprawował urząd ministra rolnictwa w rządzie Giuliana Amato. Następnie został przewodniczącym Zielonych. W 2006 bez powodzenia ubiegał się o przywództwo w wyborczym bloku centrolewicy – "L'Unione". Po wygranych przez Unię wyborach w 2006 objął tekę ministra środowiska w gabinecie Romano Prodiego. Urząd ten sprawował do końca urzędowania tego rządu, tj. do 7 maja 2008. Przed przedterminowymi wyborami w 2008 wraz z liderami ugrupowań socjalistycznych i komunistycznych powołał koalicję Lewica-Tęcza, która nie weszła do parlamentu. Po tej porażce i utracie mandatu poselskiego Alfonso Pecoraro Scanio jeszcze w tym samym roku zrezygnował z kierowania Federacją Zielonych.
W 2008 został prezesem fundacji Fondazione UniVerde, zajął się też działalnością dydaktyczną jako nauczyciel akademicki na włoskich uniwersytetach. Autor i współautor kilku publikacji książkowych.
Jest biseksualistą, co ujawnił w 2000 jako pierwszy minister w historii Włoch.

</doc>
<doc id="1633831" url="https://pl.wikipedia.org/wiki?curid=1633831" title="Dauphiné (skocznia narciarska)">
Dauphiné (skocznia narciarska)

Tremplin du Dauphiné – nieczynna duża skocznia narciarska o punkcie konstrukcyjnym K112, zlokalizowana we francuskiej miejscowości Saint-Nizier, na północnym stoku góry Les Trois Pucelles (1456 m n.p.m.), na wysokości 1280 m n.p.m. Wybudowana w latach 1966–1967 z myślą o konkursie skoków narciarskich podczas Zimowych Igrzysk Olimpijskich 1968 w Grenoble. Posiadała oświetloną bulę, zeskok i dojazd. Obiekt zamknięto w 1990 r.
Historia.
Przed Zimowymi Igrzyskami Olimpijskimi 1968 postanowiono, że normalna skocznia K70 zostanie wybudowana w Autrans (Le Claret), natomiast duża K90 – w Saint-Nizier, skąd roztacza się piękny widok na Grenoble. Nazwa obiektu nawiązuje do Delfinatu (franc. "Dauphiné") – krainy historycznej, w której zlokalizowane jest Saint-Nizier. Na realizację inwestycji zaplanowano budżet w wysokości 5,9 mln franków francuskich, a zaprojektowanie obiektu zlecono Heiniemu Klopferowi i Pierre'owi Dallozowi. Budowę rozpoczęto w lipcu 1966 r., a zakończono w styczniu 1967 r., na ponad rok przed rozpoczęciem igrzysk. Inauguracyjne zawody - Międzynarodowy Tydzień Springera - zorganizowano już w styczniu 1967 r. Podczas pierwszego treningu Max Bolkart przekroczył 100 m, a w kolejnym osiągnął 112 m, natomiast całą imprezę wygrał Bjørn Wirkola, uzyskując 99 m.
Olimpijski konkurs indywidualny na Tremplin du Dauphiné rozegrano 18 lutego 1968 przed licznie zgromadzoną publicznością (około 70 000 widzów), a jego zwycięzcą został Władimir Biełousow przed Jiřím Rašką i Larsem Grinim.
W latach 70. XX wieku skocznię rozbudowano do punktu konstrukcyjnego K112. Na Tremplin du Dauphiné trzykrotnie odbyły się zawody Pucharu Świata – dwa razy w sezonie 1979/80 (9 i 10 lutego 1980) i jeden raz w edycji 1980/81 (28 lutego 1981). W 1980 r. zwyciężali kolejno Piotr Fijas i Tom Christiansen, a w 1981 r. – Roger Ruud. Obiekt ten miał być również gospodarzem dwóch konkursów Pucharu Świata w następnym sezonie (9 i 10 stycznia 1982), jednak odwołano je z powodu wysokich temperatur powietrza i braku śniegu. W kolejnych latach odbyły się na nim cztery konkursy Pucharu Europy (po dwa w sezonach 1982/83 i 1983/84).
Od połowy lat 80. XX wieku na Tremplin du Dauphiné nie organizowano żadnych poważniejszych zawodów międzynarodowych, a opuszczony obiekt niszczał, tracąc w międzyczasie homologację FIS. Losy skoczni zostały przesądzone w 1988 r., gdy podjęto decyzję o budowie nowej skoczni Tremplin du Praz w Courchevel na potrzeby Zimowych Igrzysk Olimpijskich 1992 w Albertville. W 1990 r., decyzją mera Saint-Nizier, ze względów finansowych zaprzestano jakichkolwiek prac konserwacyjnych, a obiekt wyłączono z użytkowania i zamknięto. W kolejnych latach uszkodzeniu uległy elementy betonowe konstrukcji skoczni. Koszty rozbiórki obiektu władze gminy Saint-Nizier uznały za zbyt wysokie w stosunku do swoich możliwości budżetowych.

</doc>
<doc id="1633839" url="https://pl.wikipedia.org/wiki?curid=1633839" title="Rawa Rawa Ruska">
Rawa Rawa Ruska

Rawa Rawa Ruska (ukr. Футбольний клуб «Рава» Рава-Руська, "Futbolnyj Kłub "Rawa" Rawa Ruśka") – ukraiński klub piłkarski z siedzibą w Rawie Ruskiej.
Historia.
Chronologia nazw:
Klub piłkarski Rawa w Rawie Ruskiej został założony w 2001. Chociaż już wcześniej miejscowa piłkarska drużyna występowała w amatorskich rozgrywkach mistrzostw obwodu lwowskiego.
Klub również występował w rozgrywkach Mistrzostw Stowarzyszenia Ukraińskiego Futbolu Amatorskiego.
W 2003 klub zgłosił się do rozgrywek w Drugiej Lidze. W pierwszym że sezonie 2003/04 zajął trzecie miejsce w swojej grupie. W następnym sezonie 2004/05 został mistrzem w swojej grupie, ale odmówił awansu do Pierwszej Lihi na korzyść drugiego Enerhetyka Bursztyn. W sezonie 2005/06 klub ponownie zajął trzecie miejsce. Po zakończeniu sezonu kierownictwo klubu z przyczyn finansowych rezygnuje z dalszych występów w lidze profesjonalnej i dalej występował w rozgrywkach amatorskich.
W 2007 klub doszedł do półfinału Pucharu Stowarzyszenia Ukraińskiego Futbolu Amatorskiego.
Również amatorska drużyna dalej występuje w rozgrywkach mistrzostw obwodu lwowskiego. W 2007 zdobyła mistrzostwo obwodu.
W końcu 2008 drużyna została mistrzem obwodu lwowskiego, ale z przyczyn finansowych została rozformowana. Na początku 2009 została założona nowa drużyna Łokomotyw. Latem 2012 została przywrócona nazwa Rawa.

</doc>
<doc id="1633840" url="https://pl.wikipedia.org/wiki?curid=1633840" title="Ska'ara">
Ska'ara



</doc>
<doc id="1633841" url="https://pl.wikipedia.org/wiki?curid=1633841" title="Papoose Peak Jumps">
Papoose Peak Jumps

Papoose Peak Jumps – nieistniejący kompleks skoczni narciarskich w amerykańskiej miejscowości Squaw Valley w stanie Kalifornia. W jego skład wchodziły obiekty o punktach konstrukcyjnych K80, K60 i K40.
Kompleks gościł konkursy kombinacji norweskiej i skoków narciarskich podczas Zimowych Igrzysk Olimpijskich 1960. Poza igrzyskami był wykorzystywany sporadycznie i nawet zawody krajowe odbywały się na nim rzadko (mistrzostwa Stanów Zjednoczonych w skokach narciarskich zorganizowano tu raz), w związku z czym ostatecznie popadł w ruinę. Współcześnie przez teren, na którym funkcjonowały skocznie, przebiega wyciąg krzesełkowy.
Charakterystyka.
Kompleks Papoose Peak Jumps, złożony z trzech naturalnych skoczni, był położony na zboczu góry Little Papoose Peak, leżącej w pasmie górskim Sierra Nevada, w amerykańskim stanie Kalifornia. Wszystkie trzy skocznie korzystały ze wspólnego zeskoku (była to jedyna tego typu konstrukcja wykorzystana podczas igrzysk olimpijskich), który nie był wyposażony w igelit.
Położenie kompleksu sprawiało, iż w czasie zawodów słońce świeciło w plecy skaczących zawodników, a wysokie drzewa porastające zbocze po obu stronach skoczni zapewniały dobrą ochronę przed wiatrem. Zarówno na szczyt skoczni, jak i do wieży sędziowskiej, można było się dostać na dwa sposoby – przy użyciu schodów po prawej stronie zeskoku bądź też za sprawą wyciągu krzesełkowego kursującego na szczyt góry (przy korzystaniu z wyciągu należało wysiąść na jego pierwszej stacji po stacji początkowej i zejść nieco w dół zbocza).
Wysokość od najwyższego punktu najazdu do najniższego punktu odjazdu wynosiła w przypadku największej skoczni (K80) 139,79 m, a dla skoczni K60 – 110,71 m. Z kolei długość skoczni (od najwyższego punktu najazdu do końca odjazdu) mierzyła 367,55 m (K80) i 320,09 m (K60), a długość najazdu skoczni K80 około 113 m. Najazd obiektu K80 nachylony był pod kątem 39° (w najbardziej stromym punkcie) do 33°, przy nachyleniu progu 8°, a w przypadku skoczni K60 najazd nachylony był pod kątem 33° (a najbardziej stromym punkcie) do 30°, przy identycznym jak na większym obiekcie nachyleniu progu (8°). Zeskok za punktami konstrukcyjnymi obu skoczni nachylony był pod kątem 39°. Na skoczni K80 zawodnicy osiągali prędkość około 55 mil na godzinę.
Największa skocznia w kompleksie Papoose Peak Jumps była jednocześnie największą, jaka kiedykolwiek funkcjonowała w Kalifornii. Z kolei najmniejsza skocznia (K40) miała charakter treningowy.
Historia.
Przygotowania do igrzysk.
Kompleks skoczni olimpijskich Papoose Peak Jumps został zaprojektowany wiosną 1957 przez Niemca Heiniego Klopfera, a przy jej projektowaniu brał również udział między innymi Amerykanin Stanley DuRose – wieloletni przewodniczący komitetu do spraw budowy skoczni narciarskich w Amerykańskim Związku Narciarsko-Snowboardowym (USSA). Jesienią 1957 Komisja Olimpijska Kalifornii (ang. "California Olympic Commission"), powołana do życia 2 lata wcześniej w celu przygotowania Zimowych Igrzysk Olimpijskich 1960, dokonała wyboru wykonawcy i podpisała umowę z firmą Diversified Builders. Tuż po tym zaczęto wycinkę drzew, a właściwe prace budowlane przeprowadzono latem i jesienią 1958. Po zakończeniu robót inspekcji kompleksu dokonał Klopfer.
Pierwsze oficjalne konkursy na skoczniach wchodzących w skład kompleksu rozegrano na przełomie lutego i marca 1959 podczas zawodów przedolimpijskich, mających jednocześnie rangę mistrzostw Ameryki Północnej. Konkurs skoków narciarskich na skoczni K80 zwyciężył Fin Kalevi Kärkinen, a na podium stanęli również Amerykanin Gene Kotlarek i Kanadyjczyk Jacques Charland. Kärkinen ustanowił wówczas oficjalny rekord obiektu, który wynosił 88,5 m. Odbyły się także zawody kombinatorów norweskich, w których wygrał zawodnik ze Związku Radzieckiego, a drugie miejsce zajął Amerykanin Ted Farwell. Podczas zawodów przedolimpijskich kontroli obiektów dokonali przedstawiciele Międzynarodowej Federacji Narciarskiej, którzy wysoko ocenili poziom przygotowań, zgłaszając potrzebę poprawy jedynie kilku drobnych uchybień, czego dokonano wiosną 1959. Na skoczniach kompleksu Papoose Ski Jumps zorganizowano także eliminacje olimpijskie do reprezentacji Stanów Zjednoczonych.
Zimowe igrzyska olimpijskie.
Konkursy olimpijskie w ramach Zimowych Igrzysk Olimpijskich 1960 rozegrano w lutym 1960. 21 lutego na skoczni K60 rywalizowali kombinatorzy norwescy. W części skokowej najlepszy okazał się Niemiec Georg Thoma, drugi był reprezentujący Związek Radziecki Dmitrij Koczkin, a trzeci Japończyk Yōsuke Etō. Thoma oddanym wówczas skokiem na odległość 69 m ustanowił rekord skoczni K60. W całej kombinacji, po rozegraniu części biegowej, złoty medal zdobył Thoma, srebrny Norweg Tormod Knutsen, a brąz reprezentujący ZSRR Nikołaj Gusakow. Konkurs skoków narciarskich odbył się 28 lutego, podczas ostatniego dnia igrzysk. Na skoczni K80 najlepszy okazał się Niemiec Helmut Recknagel, drugi był Fin Niilo Halonen, a trzeci Austriak Otto Leodolter. Recknagel skokiem na odległość 93,5 m ustanowił nowy rekord największego obiektu w kompleksie Papoose Peak Jumps.
Sytuacja po igrzyskach.
Po igrzyskach z 1960 za zarządzanie kompleksem Papoose Peak Jumps odpowiadał stan Kalifornia. Mimo że skocznie należały do najnowocześniejszych w Ameryce, to wykorzystano je zaledwie kilkukrotnie. W 1962 odbyły się na nich mistrzostwa NCAA w skokach narciarskich (wygrał Oyvind Floystad) i kombinacji norweskiej (zwyciężył Tor Fageraas). W kolejnych latach kompleks ulegał stopniowemu niszczeniu, a teren pełniący dotąd rolę odjazdu wykorzystywany był jako parking.
Z okazji dwustulecia Stanów Zjednoczonych, za sprawą projektu złożonego przez grupę mieszkańców Squaw Valley, kompleks odbudowano zgodnie z ówczesnymi normami Międzynarodowej Federacji Narciarskiej, przesuwając punkt konstrukcyjny największej skoczni na odległość 85 metrów. Po zakończeniu prac, w styczniu 1976, na wyremontowanych obiektach treningi odbyła reprezentacja Stanów Zjednoczonych w skokach narciarskich, a także zorganizowano na nich Mistrzostwa Stanów Zjednoczonych w Skokach Narciarskich 1976. W kategorii seniorów zwycięstwo w tej imprezie odniósł Jim Denney, który ustanowił nowy rekord największej skoczni (97,5 m), oddając także najdalszy skok w historii tego obiektu (99 m). Wśród juniorów zwyciężył John Broman, a w konkursie weteranów Earle Murphy.
Zawody o mistrzostwo USA z 1976 okazały się jednak ostatnimi oficjalnymi konkursami w historii kompleksu. W kolejnych latach skocznie ponownie uległy zniszczeniu, dawny odjazd skoczni zaczęto wykorzystywać jako parking, a wieża sędziowska zawaliła się. Na terenie, na którym znajdował się kompleks, w kolejnych latach organizowano zawody w narciarstwie szybkim i snowboardingu, a następnie zaczął on być wykorzystywany wyłącznie przez narciarzy alpejskich. Ostatecznie przez teren ten przeprowadzono wyciąg krzesełkowy o nazwie „Far East Express”.

</doc>
<doc id="1633844" url="https://pl.wikipedia.org/wiki?curid=1633844" title="Florus">
Florus

Lucjusz Anneusz Florus (ur. ok. 70 n.e., zm. ok. 140 n.e.) – rzymski historyk piszący w czasach cesarza Hadriana.
Autor zachowanego "Zarysu dziejów rzymskich" ("Epitomae de Tito Livio bellorum omnium annorum septingentorum libri duo") w 2 księgach. Dla datowania "Epitomy" pomocna jest wzmianka we wstępie o cesarzu Trajanie oraz informacja, że od Cezara Augusta do czasów Florusa minęło niewiele mniej niż 200 lat. Głównym źródłem Florusa był Tytus Liwiusz. Salustiusz dostarczył mu natomiast materiału do opisu wojen z Jugurtą i Katyliną, a Cezar do opisu podboju Galii i wojny z Pompejuszem. Jego praca jest krótką syntezą dziejów Rzymu, od założenia miasta aż do 9 n.e., napisaną w duchu historiografii stoickiej. Florus przedstawił historię narodu rzymskiego według podziału na podstawie analogii z okresami życia człowieka - okres dzieciństwa, młodości, wieku dojrzałego i starości. Dziełko to pod względem formy stanowi przykład kwiecistego stylu retorycznego, panującego w ówczesnej literaturze rzymskiej. Mimo niewielkiej wartości historycznej książka przez długi czas była używana jako podręcznik szkolny, od starożytności aż do XVII wieku. Do naszych czasów zachowała się ponad setka rękopisów.
Część uczonych uważa tego historyka za identycznego z Publiuszem Anniusem Florusem, literatem i poetą z otoczenia cesarza Hadriana, który napisał rozprawkę "Vergilius orator an poeta". Dowiadujemy się z tego dzieła, że autor pochodził z Afryki i że jako chłopiec brał udział w igrzyskach kapitolińskich za Domicjana, ale mimo zwycięstwa nie otrzymał nagrody, gdyż cesarz nie chciał się zgodzić aby ktoś z Afryki miał zdobyć wieniec potężnego Jowisza. Rozgoryczony tym poeta udał się w długą podróż i ostatecznie osiadł w Hiszpanii. Najprawdopodobniej zamieszkał w Tarragonie i utrzymywał się z nauczania literatury w szkole. Aelius Spartianus w Historii Augusta ("Żywot Hadriana" 16, 3) podawał, że gdy Florus napisał żartobliwy epigram do Hadriana, ten mu odpowiedział równie żartobliwym wierszem. Z bardziej udanych utworów Florusa zachowało się m.in. 26 tetrametrów i 5 heksametrów.

</doc>
<doc id="1633845" url="https://pl.wikipedia.org/wiki?curid=1633845" title="Papier metalizowany">
Papier metalizowany

Papier metalizowany – papier o gramaturze większej niż 60 g/m² oraz tektury, z jednostronną warstwą metaliczną (srebrną lub złotą), powlekane, polerowane na gorąco. Są one przeznaczone do druków wysokiej jakości. Występują też jako papiery samoprzylepne. 

</doc>
<doc id="1633847" url="https://pl.wikipedia.org/wiki?curid=1633847" title="Piotr Boczkariow">
Piotr Boczkariow

Piotr Boczkariow (ur. 3 listopada 1967 w Moskwie) – rosyjski lekkoatleta specjalizujący się w skoku o tyczce. 
Jego matka – Irina Turowa także uprawiała lekkoatletykę (biegi sprinterskie).
Największe osiągnięcia.
Medalista mistrzostw kraju.

</doc>
<doc id="1633850" url="https://pl.wikipedia.org/wiki?curid=1633850" title="Pyotr Bochkaryov">
Pyotr Bochkaryov



</doc>
<doc id="1633854" url="https://pl.wikipedia.org/wiki?curid=1633854" title="Trip-hop">
Trip-hop



</doc>
<doc id="1633856" url="https://pl.wikipedia.org/wiki?curid=1633856" title="Stefan Kirmaier">
Stefan Kirmaier

Stefan Kirmaier (ur. 28 lipca 1889 w Lachen, zm. 22 listopada 1916 w Les Boeufs) – as lotnictwa niemieckiego Luftstreitkräfte z 11 potwierdzonymi zwycięstwami w I wojnie światowej. 
Informacje ogólne.
Służył w 8 Pułku Piechoty, zanim został przeniesiony do lotnictwa. Latał w FAA 203 w latach 1915–1916. W 1916 został przeniesiony do KEK Jamez, gdzie odniósł swoje pierwsze zwycięstwo 2 lipca 1916 roku. 5 października 1916 roku po odniesienie 3 zwycięstw został przeniesiony do eskadry myśliwskiej dowodzonej przez Oswalda Boelcke Jasta 2. Po śmierci dowódcy zajął jego miejsce. 22 listopada w czasie lotu bojowego na samolocie Albatros D.II został trafiony pojedynczą kulą w głowę. Zginą na miejscu mając na swoim koncie 11 zwycięstw powietrznych. Zestrzelenie Stefana Kirmaiera zostało przypisane załodze samolotu D.H.2s w składzie późniejszych asów brytyjskich Kelvina Crawforda oraz Johna Olivera Andrewsa z 24 Eskadry RFC. W dniu swojej śmierci został odznaczony Orderem Hohenzollernów.
Latał na samolocie Albatros D.II.

</doc>
<doc id="1633860" url="https://pl.wikipedia.org/wiki?curid=1633860" title="Dynamika światów Robertsona-Walkera">
Dynamika światów Robertsona-Walkera

Opisuje zachowanie się światów czasu-przestrzeni (zależność czasową) na bazie równań Einsteina. W kosmologii rozważa się dwa interesujące przypadki:
gdzie:
Przyjmując dodatkowe założenie przestrzennej jednorodności oraz że świat jest wypełniony płynem doskonałym, przy czym formula_8 możemy zapisać tensor Einsteina dla metryki Friedmana-Lemaître’a-Robertsona-Walkera dla składowej czasowej:
gdzie formula_10 jest stałą kosmologiczną.
Równania na pozostałe składowe formula_11 są proporcjonalne do formula_12 a więc nie dostarczają nam żadnej dodatkowej informacji.
Dla światów zdominowanych przez materię z początkowych założeń otrzymujemy, że formula_13 jest stałą całkowania.
Wtedy możemy napisać następującą równość:
Świat może istnieć w obszarach, w których formula_15 implikuje to warunek formula_16
Ponieważ obecnie wiemy, że formula_17 (Wszechświat rozszerza się), możliwe są trzy scenariusze przyszłości:
Wspólną cechą wszystkich trzech przypadków jest to, że zaczynają się one od formula_22 nie mają punktów zwrotu dla małych formula_5 i jest to tzw. Wielki Wybuch. Ma to poważne implikacje fizyczne, ponieważ oznacza to, że w przeszłości Wszechświat musiał być mniejszy, a co za tym idzie mieć większą gęstość formula_4 i temperaturę formula_25
Taki sam wynik rozważań uzyskamy dla Wszechświata zdominowanego przez promieniowanie. Wtedy można napisać formula_26 Oznacza to, że
Jakościowo nie różni się to od równania dla Wszechświata zdominowanego przez materię (początkowym punktem jest formula_28).
Hawking i Penrose pokazali, że można osłabić założenia powyższych wyprowadzeń, rezygnując z izotropii i jednorodności. Mówią o tym twierdzenia o osobliwościach, które pokazują, że Wszechświat posiadał osobliwość bez względu na wielkość asymetrii. Twierdzenia te jednak nie wyjaśniają natury tej osobliwości.

</doc>
<doc id="1633865" url="https://pl.wikipedia.org/wiki?curid=1633865" title="Andrea Tornielli">
Andrea Tornielli

Andrea Tornielli (ur. 1964 w Chioggia) – włoski pisarz i dziennikarz katolicki.
Studiował historię języka greckiego na Uniwersytecie w Padwie. Współpracował z dziennikiem „Il Sabato”. Obecnie jest watykanistą mediolańskiego „Il Giornale”. Pisuje także dla miesięcznika katolickiego „Il Timone”. Ma własną audycję we włoskim Radio Maria. Prowadzi również popularny we Włoszech blog "Sacri palazzi", na łamach którego porusza ważniejsze tematy związane z historią współczesnego katolicyzmu. Tornielli jest żonaty i ma troje dzieci.

</doc>
<doc id="1633866" url="https://pl.wikipedia.org/wiki?curid=1633866" title="Antoine Tassy">
Antoine Tassy

Antoine Tassy (ur. 26 marca 1924, zm. 3 marca 1991) – haitański trener piłkarski, za którego kadencji w latach 1965-1975 reprezentacja Haiti osiągnęła największe sukcesy w swojej historii, czego dowodem był udział w Mistrzostwach Świata w 1974 roku.
W roku 1971 Antoine Tassy odniósł pierwszy wielki sukces z reprezentacją Haiti w postaci wicemistrzostwa strefy CONCACAF. Haiti było jedynie gorsze od reprezentacji Meksyku.
Dwa lata później Haiti odniosło jeszcze większy sukces, wygrywając Mistrzostwa CONCACAF. Wygranie mistrzostw oznaczało jednocześnie awans do mistrzostw świata 1974 w RFN.
Reprezentacja Haiti przegrała w Mundialu w roku 1974 wszystkie trzy mecze, z Włochami 1-3, Polską 0-7 i Argentyną 1-4.

</doc>
<doc id="1633870" url="https://pl.wikipedia.org/wiki?curid=1633870" title="Iván Velasco">
Iván Velasco

Iván Velasco Murillo - (urodził się 7 lutego 1980 roku w Mondragon) jest hiszpańskim kolarzem szosowym. W zawodowym peletonie jeździ od 2006 roku. Od 2007 reprezentuje barwy Euskaltel-Euskadi.
Bask jak do tej pory nie odnosił żadnych znaczących sukcesów. Dwukrotnie startował w Giro d'Italia i raz w Vuelta a España. Za każdym razem dojeżdżał do mety wyścigu lecz bez rewelacyjnych wyników. Jego obowiązkami była pomoc swoim liderom. W 2006 roku był 11 we francuskim Tour du Limousin.
Mierzy 177 cm wzrostu i waży 65 kg. 

</doc>
<doc id="1633871" url="https://pl.wikipedia.org/wiki?curid=1633871" title="Tachypteron franzeni">
Tachypteron franzeni



</doc>
<doc id="1633872" url="https://pl.wikipedia.org/wiki?curid=1633872" title="Dorota Dziadkowiec-Michoń">
Dorota Dziadkowiec-Michoń

Dorota Dziadkowiec-Michoń (ur. 8 maja 1969 w Miłkowie) – polska biegaczka narciarska specjalizująca się w biegach długodystansowych.
Kariera.
Zawodniczka i trenerka KS Śnieżka Karpacz. Pochodzi z Miłkowa koło Jeleniej Góry. W klasyfikacji Worldloppet Cup zwyciężała w latach 1990, 1991 i 1992, a w 1998 roku zajęła trzecie miejsce. Była także piąta w klasyfikacji generalnej FIS Marathon Cup w sezonie 2002/2003. Nigdy nie startowała na Igrzyskach olimpijskich ani mistrzostwach świata. Jest wielokrotną medalistką mistrzostw Polski, na których zdobyła 7 złotych (5 km stylem klasycznym (1999), 23 km stylem klasycznym (2003), 25 stylem klasycznym (2004, 2005), 30 m stylem klasycznym (2002, 2006), 30 km stylem dowolnym (1999)), 10 srebrnych (5 km stylem klasycznym (2003), 10 km stylem klasycznym (2002), 10 km stylem łączonym (2002), 15 km stylem dowolnym (2000), 15 km stylem klasycznym (1999), 30 km stylem klasycznym (2000, 2007), 3 x 5 km (1999, 2000, 2001)) i 9 brązowych medali (5 km stylem klasycznym (2000, 2004), 10 km stylem dowolnym (1999), 10 km stylem klasycznym (2001), 10 km stylem łączonym (2001), 15 km stylem dowolnym (2001, 2002, 2003), 3 x 5 km (1998)
Polka m.in. wygrała maraton König-Ludwig-Lauf w Niemczech w 1999 roku, była druga w maratonie Dolomitenlauf w Austrii w 1992 roku, zajęła szóste miejsce w Biegu Wazów w Szwecji w 1991 roku oraz była siódma w maratonie La Sgambeda we Włoszech w 2006 roku.
Jej mężem był narciarz i trener Stanisław Michoń.
Osiągnięcia.
Puchar Świata.
Miejsca na podium.
Dziadkowiec nigdy nie stała na podium indywidualnych zawodów Pucharu Świata.
FIS Marathon Cup.
Miejsca na podium.
Dziadkowiec nigdy nie stała na podium zawodów FMC.

</doc>
<doc id="1633875" url="https://pl.wikipedia.org/wiki?curid=1633875" title="Miloš Jakeš">
Miloš Jakeš

Miloš Jakeš (ur. 12 sierpnia 1922 w České Chalupy, zm. 10 lipca 2020 w Pradze) – czechosłowacki polityk komunistyczny. W latach 1987–1989 sekretarz generalny Komunistycznej Partii Czechosłowacji.
Życiorys.
Z wykształcenia inżynier elektryk, a w latach 1955–1958 studiował w Moskwie.
Urodził się w biednej rodzinie cieśli i drobnych rolników. Od 1937 pracował jako monter w przedsiębiorstwie Bata w Zlinie, gdzie uczęszczał również do Wyższej Przemysłowej Szkoły Elektrotechniki. W 1944 ukończył ją z wyróżnieniem. W 1945 został członkiem Komunistycznej Partii Czechosłowacji.
W 1968 poparł pomoc wojsk Układu Warszawskiego i ich interwencję w Czechosłowacji, a następnie po upadku praskiej wiosny – jako szef centralnej komisji kontroli partyjnej nadzorował czystki wśród partyjnych reformatorów. Od 1981 był członkiem Biura Politycznego Komitetu Centralnego KSČ. 17 grudnia 1987 został wybrany sekretarzem generalnym KSČ. 24 listopada 1989 w wyniku aksamitnej rewolucji ustąpił z zajmowanego stanowiska, choć jeszcze trzy dni wcześniej w wystąpieniu telewizyjnym wykluczył możliwość dialogu z opozycją (od kilku dni trwały demonstracje, które zostały zaatakowane przez siły porządkowe) i potępił tych wszystkich, którzy "manipulując młodzieżą i środowiskami kulturalnymi usiłują wygrać własne interesy, wymierzone przeciw socjalizmowi i przebudowie".

</doc>
<doc id="1633876" url="https://pl.wikipedia.org/wiki?curid=1633876" title="Karnicki I (herb szlachecki)">
Karnicki I (herb szlachecki)



</doc>
<doc id="1633877" url="https://pl.wikipedia.org/wiki?curid=1633877" title="Halina Jefremenko">
Halina Jefremenko



</doc>
<doc id="1633882" url="https://pl.wikipedia.org/wiki?curid=1633882" title="Jelena Gołowina">
Jelena Gołowina

Jelena Wiktorowna Gołowina (ros. Елена Викторовна Головина, ur. 16 lutego 1961 w Komarowie) – radziecka biathlonistka, reprezentująca również Rosję, multimedalistka mistrzostw świata, a także zdobywczyni Pucharu Świata.
Kariera.
W zawodach Pucharu Świata zadebiutowała 9 stycznia 1985 roku w Mińsku, wygrywając rywalizację w biegu indywidualnym. Tym samym już w debiucie nie tylko zdobyła pierwsze punkty, ale od razu stanęła na najwyższym stopniu podium. W kolejnych startach jeszcze piętnaście razy stawała na podium zawodów tego cyklu, odnosząc kolejne dziewięć zwycięstw: 11 stycznia 1985 roku w Mińsku, 27 lutego 1987 roku w Lahti, 21 stycznia 1989 roku w Borowcu i 4 marca 1989 roku w Hämeenlinna była najlepsza w sprintach, a 2 marca 1989 roku w Hämeenlinna, 14 grudnia 1989 roku w Obertilliach, 25 stycznia 1990 roku w Ruhpolding, 13 grudnia 1990 roku w Les Saisies i 17 stycznia 1991 roku w Ruhpolding wygrywała biegi indywidualne. Najlepsze wyniki osiągnęła w sezonie 1988/1989, kiedy zwyciężyła w klasyfikacji generalnej, wygrywając też klasyfikacje sprintu i biegu indywidualnego. Została wtedy pierwszą w historii radziecką triumfatorką Pucharu Świata. Ponadto w sezonie 1989/1990 była trzecia w klasyfikacji generalnej i ponownie najlepsza w klasyfikacji biegu indywidualnego.
Pierwszy medal zdobyła podczas mistrzostw świata w Egg w 1985 roku, gdzie wspólnie z Kaiją Parve i 
Wienierą Czernyszową zdobyła złoty medal w sztafecie. Na rozgrywanych dwa lata później mistrzostwach świata w Lahti ponownie wygrała w sztafecie, zdobywając też złoty medal w sprincie. W zawodach tych wyprzedziła Czernyszową i Anne Elvebakk z Norwegii. Reprezentacja ZSRR w składzie: Jelena Gołowina, Kaija Parve i Wieniera Czernyszowa obroniła tytuł wywalczony w sztafecie podczas rozgrywanych rok później mistrzostw świata w Chamonix. Kolejne dwa medale zdobyła na mistrzostwach świata w Feistritz w 1989 roku. Razem z Natalją Prikazczikową i Swietłaną Dawydową wygrała sztafetę, a razem z Prikazczikową, Dawydową i Łuizą Czeriepanową wygrała też bieg drużynowy. W obu tych konkurencjach zwyciężała także na mistrzostwach świata w Oslo/Mińsku/Kontiolahti w 1990 roku i rozgrywanych rok później mistrzostwach świata w Lahti. W 1990 roku zdobyła dodatkowo srebro w biegu indywidualnym, rozdzielając Dawydową i Petrę Schaaf z RFN. Ponadto zdobyła też brązowy medal w sprincie rok później, ulegając tylko Norweżce Grete Ingeborg Nykkelmo i Swietłanie Pieczorskiej (Dawydowej).
W 1992 roku wystartowała na igrzyskach olimpijskich w Albertville, gdzie zajęła 22. miejsce w biegu indywidualnym i 20. w sprincie. Były to jej jedyne starty olimpijskie.

</doc>
<doc id="1633883" url="https://pl.wikipedia.org/wiki?curid=1633883" title="Karnicki II (herb szlachecki)">
Karnicki II (herb szlachecki)



</doc>
<doc id="1633885" url="https://pl.wikipedia.org/wiki?curid=1633885" title="Stanisław Skowroński (lekkoatleta)">
Stanisław Skowroński (lekkoatleta)

Stanisław Skowroński (ur. 22 lutego 1946) – polski lekkoatleta, który specjalizował się w rzucie dyskiem.
Trzykrotny medalista mistrzostw Polski. Trzy raz brał udział w meczach międzypaństwowych: w 1968 w Zurychu przeciwko Szwajcarii, w 1970 w Olsztynie także w spotkaniu przeciw drużynie szwajcarskiej oraz w 1973 przeciwko Francji na stadionie Skry w Warszawie. Był zawodnikiem stołecznej Legii.
Rekord życiowy: 58,42 (28 maja 1973, Wrocław).

</doc>
<doc id="1633887" url="https://pl.wikipedia.org/wiki?curid=1633887" title="Jelena Golowina">
Jelena Golowina



</doc>
<doc id="1633888" url="https://pl.wikipedia.org/wiki?curid=1633888" title="Cerkiew św. Mikołaja w Rzepedzi">
Cerkiew św. Mikołaja w Rzepedzi

Cerkiew św. Mikołaja Cudotwórcy w Rzepedzi – drewniana cerkiew z 1824, obecnie wykorzystywana wspólnie przez katolików obrządku łacińskiego i bizantyjskiego. Cerkiew jest położona w dolinie potoku Rzepedka dopływu Osławy. Typowa cerkiew wschodniołemkowska.
Świątynia włączona do podkarpackiego Szlaku Architektury Drewnianej.
Historia.
Cerkiew powstała w 1824 na miejscu wcześniejszej. W 1869 uzupełniono jej wyposażenie wnętrza o ikonostas, w 1896 – przebudowano. Cerkiew była czynna do Akcji „Wisła”, kiedy ukraińscy mieszkańcy okolicy zostali wywiezieni, a Ludowe Wojsko Polskie splądrowało wnętrze, zabierając m.in. wszystkie dzwony. Cerkiew zaadaptowano na rzymskokatolicką kaplicę pogrzebową, dzięki czemu uniknęła całkowitej ruiny. W latach 1970-1973 została wyremontowana z oddolnej inicjatywy pozostałych na miejscu (lub powracających) grekokatolików mimo przejawów represji ze strony SB. W 1976 rzymskokatolicki biskup przemyski wyraził zgodę na otwieranie cerkwi w najważniejsze święta. W 1987 cerkiew została otwarta na stałe.
Architektura.
Do budowy cerkwi wykorzystano drewno oraz kamień łamany, z którego wykonana jest jej podmurówka. Bryła cerkwi, typ cerkwi łemkowskiej jest trójdzielna, konstrukcji zrębowej. Od strony prezbiterium znajduje się zakrystia. Dzwonnica cerkiewna jest konstrukcją wolnostojącą, dwukondygnacyjną. 
We wnętrzu cerkwi zachowała się część jej oryginalnego wyposażenia, trzy ołtarze boczne, oryginalna dekoracja malarska chóru oraz czterorzędowy ikonostas wykonany przez Josipa Bukowczyka (część ikon została skradziona).

</doc>
<doc id="1633890" url="https://pl.wikipedia.org/wiki?curid=1633890" title="Livio Fanzaga">
Livio Fanzaga

Livio Fanzaga SchP (ur. 1940 w Sforzatica, Dalmine) – włoski pijar, filozof i teolog, kierownik duchowy, autor książek z zakresu kształtowania życia duchowego, od 1987 roku także dyrektor włoskiego Radio Maria oraz dziennikarz.
Ukończył studia na Papieskim Uniwersytecie Gregoriańskim w Rzymie.

</doc>
<doc id="1633893" url="https://pl.wikipedia.org/wiki?curid=1633893" title="Edward Zalewski">
Edward Zalewski

Edward Zbigniew Zalewski (ur. 20 lutego 1957 we Wrocławiu) – polski prawnik, prokurator i urzędnik państwowy, w latach 2010–2015 przewodniczący Krajowej Rady Prokuratury.
Życiorys.
Ukończył studia prawnicze na Wydziale Prawa i Administracji Uniwersytetu Wrocławskiego. Odbył aplikację prokuratorską w Prokuraturze Rejonowej w Legnicy. Od 1983 pracował jako asesor, w 1984 został prokuratorem w tej jednostce. W drugiej połowie lat 80. należał do PZPR.
Od 1986 do 1999 był prokuratorem w Prokuraturze Okręgowej (do 1999 Prokuraturze Wojewódzkiej) w Legnicy. W 1990 został zastępcą prokuratora wojewódzkiego, a dwa lata później stanął na czele tej prokuratury. W 1999 mianowano go na prokuratora Prokuratury Apelacyjnej we Wrocławiu. W 2006 został odwołany ze stanowiska prokuratora okręgowego. Pracował w Wydziale Postępowania Sądowego wrocławskiej Prokuratury Apelacyjnej. W 2008 powierzono mu funkcję naczelnika wydziału ds. przestępczości zorganizowanej Prokuratury Krajowej we Wrocławiu. W 2009 uzyskał nominację na prokuratora Prokuratury Krajowej.
6 marca 2009 objął stanowisko prokuratora krajowego i zastępcy prokuratora generalnego w Ministerstwie Sprawiedliwości. W wyniku konkursu na urząd Prokuratora Generalnego Krajowa Rada Sądownictwa 7 stycznia 2010 wybrała go na jednego z dwóch kandydatów (obok Andrzeja Seremeta) do objęcia urzędu, nie uzyskał jednak nominacji prezydenta Lecha Kaczyńskiego. Prokuratorem krajowym był do czasu likwidacji tej jednostki 31 marca 2010.
We wrześniu 2010 prezydent Bronisław Komorowski powołał go w skład Krajowej Rady Prokuratury. Był przewodniczącym tego gremium. W 2015 został przez nowego prezydenta Andrzeja Dudę odwołany.
Odznaczony Krzyżem Kawalerskim Orderu Odrodzenia Polski (2015).

</doc>
<doc id="1633895" url="https://pl.wikipedia.org/wiki?curid=1633895" title="Alewtina Kołczina">
Alewtina Kołczina

Alewtina Pawłowna Kołczina, ros. Алевтина Павловна Колчина (ur. 11 listopada 1930 w Pawłowsku, zm. 1 marca 2022) – rosyjska biegaczka narciarska reprezentująca Związek Radziecki, pięciokrotna medalistka olimpijska oraz ośmiokrotna medalistka mistrzostw świata.
Kariera.
Jest jedną z najbardziej utytułowanych zawodniczek w historii biegów narciarskich. Zdobyła pięć medali olimpijskich. Jej olimpijskim debiutem były igrzyska w Cortinie d’Ampezzo w 1956 roku. Wspólnie z Lubow Kozyriewą i Radią Jerosziną zdobyła srebrny medal w sztafecie 3x5 km. Zajęła także czwarte miejsce w biegu na 10 km stylem klasycznym przegrywając walkę o brązowy medal z Sonją Edström ze Szwecji. Na tym samym dystansie podczas igrzysk olimpijskich w Squaw Valley ponownie zajęła czwarte miejsce, tym razem w wale o trzecie miejsce ulegając swej rodaczce Radii Jeroszynej. Na igrzyskach olimpijskich w Innsbrucku w 1964 r. zdobyła brązowy medal w biegu na 5 km, a wspólnie z Klawdią Bojarskich i Jewdokią Meksziło zdobyła złoty medal w sztafecie. Igrzyska olimpijskie w Grenoble były ostatnimi w jej karierze. Powtórzyła tam wynik z Innsbrucku w biegu na 5 km, a wraz z Ritą Aczkiną i Galiną Kułakową zdobyła kolejny brązowy medal, tym razem w sztafecie 3x5 km.
Zdobyła także osiem medali mistrzostw świata. W 1958 roku wystartowała na mistrzostwach świata w Lahti. Razem z Jerosziną i Kozyriewą triumfowała w sztafecie, a indywidualnie była także na najlepsza w biegu na 10 km. W 1962 roku zdominowała kobiece konkurencje na mistrzostwach świata w Zakopanem. Zwyciężyła w biegach na 5 i 10 km oraz w sztafecie. Tym razem reprezentantki ZSRR pobiegły w składzie Lubow Baranowa, Marija Gusakowa i Alewtina Kołczina. Na mistrzostwach świata w Oslo Obroniła tytułu w biegu na 5 km oraz w sztafecie. W biegu na 10 km stylem klasycznym uległa jedynie Klawdi Bojarskich. Na kolejnych mistrzostwach już nie startowała.
Kołczina była także trzynastokrotnie mistrzynią Związku Radzieckiego: w biegu na 5 km w latach 1956, 1958, 1960, 1962 i 1963, w biegu na 10 km w latach 1959, 1962, 1963, 1964 i 1967 oraz w sztafecie 3x5 km w latach 1959, 1960 i 1963.
Jej mąż Paweł Kołczin również reprezentował ZSRR w biegach narciarskich. Ich syn Fiodor reprezentował ZSRR w kombinacji norweskiej.
W 1963 roku została nagrodzona medalem Holmenkollen wraz ze swoim mężem oraz dwojgiem Norwegów: narciarską alpejską Astrid Sandvik oraz skoczkiem narciarskim Torbjørnem Yggesethem.

</doc>
<doc id="1633896" url="https://pl.wikipedia.org/wiki?curid=1633896" title="Sha're">
Sha're



</doc>
<doc id="1633897" url="https://pl.wikipedia.org/wiki?curid=1633897" title="Antonio Di Pietro">
Antonio Di Pietro

Antonio Di Pietro (ur. 2 października 1950 w Montenero di Bisaccia) – włoski polityk, prokurator prowadzący śledztwo "Mani pulite", parlamentarzysta, były minister i eurodeputowany.
Życiorys.
Działalność zawodowa.
W 1978 ukończył studia prawnicze na Uniwersytecie Mediolańskim. Początkowo pracował jako policjant, po kilku latach rozpoczął karierę w zawodzie prokuratora. Na początku lat 90. pełnił funkcję zastępcy prokuratora republiki w Mediolanie, działając jako sędzia śledczy.
W 1992 w związku z zarzutami korupcyjnymi wydał nakaz tymczasowego aresztowania wobec Maria Chiesy, działacza Włoskiej Partii Socjalistycznej i jednocześnie dyrektora miejskiego przytułku. Zatrzymanie to zapoczątkowało śledztwo "Mani pulite" („czyste ręce”), które ujawniło system powiązań polityków i biznesmenów oraz znaczącą skalę łapówek na szczytach władzy (tzw. Tangentopoli). Po kilku miesiącach zespół Antonio Di Pietro prowadził śledztwa w sprawie ponad 150 firm, a także dotyczące blisko 40 polityków (w większości należących do PSI i Chrześcijańskiej Demokracji). Zarzuty przedstawiono m.in. byłemu premierowi i przywódcy socjalistów Bettino Craxiemu, który stał się symbolem całej afery.
Prowadzone postępowania karne wobec przedsiębiorców i polityków przyczyniły się do zmian na włoskiej scenie partyjnej. Spośród ugrupowań należących do "Pentapartito" (koalicji pięciu partii) socjaliści, chadecy i liberałowie rozwiązali się, republikanie i demokratyczni socjaliści ulegli zanikowi, przy czym wielu ich liderów pozostało aktywnych w polityce w ramach innych formacji.
W 1996 wszczęto kilka postępowań wobec samego Antonio Di Pietro, dotyczących jego działalności jako funkcjonariusza policji i sędziego śledczego. Zarzuty te zostały po jakimś czasie oddalone, okazało się też, iż prowadzący większość tych spraw prokurator z Brescii, Fabio Salamone, był bratem jednego ze skazanych za korupcję przedsiębiorców, przeciwko któremu śledztwo prowadził Antonio Di Pietro.
Działalność polityczna.
Od 17 maja do 20 listopada 1996 Antonio Di Pietro sprawował urząd ministra do spraw robót publicznych w pierwszym rządzie Romano Prodiego. Sam premier też należał do osób, którego nazwisko przewinęło się w "Mani pulite" (postępowanie prowadził osobiście Antonio Di Pietro), jednak śledztwo w tym zakresie zostało umorzone.
Po zakończeniu postępowań przeciwko swojej osobie powrócił do czynnej polityki. W 1997 w wyborach uzupełniających z poparciem lewicowego Drzewa Oliwnego został senatorem XIII kadencji. W 1998 założył własne ugrupowanie pod nazwą Włochy Wartości, które już rok później przyłączyło się do nowej inicjatywy Romano Prodiego, partii Demokraci, działającej w ramach Drzewa Oliwnego. W wyborach do Parlamentu Europejskiego w 1999 z tej listy Antonio Di Pietro uzyskał mandat europosła. W 2000 opuścił Demokratów i reaktywował Włochy Wartości, sprzeciwiając się powołaniu nowego rządu kierowanego przez Giuliana Amato, byłego długoletniego członka Włoskiej Partii Socjalistycznej.
Jego partia w wyborach parlamentarnych w 2001 wystartowała samodzielnie. Antonio Di Pietro prowadził populistyczną kampanię wyborczą skierowaną m.in. przeciwko nielegalnej imigracji. Krytykował wówczas też wszystkie inne siły polityczne (łącznie z lewicą Massima D’Alemy i zwłaszcza centroprawicowym blokiem Silvia Berlusconiego), którym zarzucał tolerowanie korupcji. Lista wyborcza IdV uzyskała 3,9% głosów, nie wprowadzając żadnych posłów do Izby Deputowanych, a jedyny senator wkrótce przeszedł do Forza Italia.
W 2003 po raz kolejny zaangażował się w kampanię przeciwko liderowi Forza Italia, zbierając podpisy pod referendum mającym na celu uchylenie urzędującemu premierowi immunitetu.
Przed wyborami do Europarlamentu w 2004 sprzymierzył się z byłym liderem Włoskiej Partii Komunistycznej, Achille Occhetto, tworząc listę wyborczą Di Pietro-Occhetto, z której obaj przywódcy uzyskali mandaty.
Przed wyborami w 2006 wprowadził Włochy Wartości do centrolewicowego bloku "L’Unione", z ramienia którego został posłem do Izby Deputowanych XV kadencji. W drugim gabinecie Romano Prodiego objął tekę ministra infrastruktury. Urząd ten sprawował do 8 maja 2008. W tym samym roku w przedterminowych wyborach uzyskał ponownie mandat posła XVI kadencji, który sprawował do 2013.

</doc>
<doc id="1633898" url="https://pl.wikipedia.org/wiki?curid=1633898" title="Andriej Griazew">
Andriej Griazew



</doc>
<doc id="1633900" url="https://pl.wikipedia.org/wiki?curid=1633900" title="Olena Laszenko">
Olena Laszenko



</doc>
<doc id="1633902" url="https://pl.wikipedia.org/wiki?curid=1633902" title="Sokił Złoczów">
Sokił Złoczów

Sokił Złoczów (ukr. Футбольний клуб «Сокіл» Золочів, "Futbolnyj Kłub "Sokił" Zołocziw") - ukraiński klub piłkarski z siedzibą w Złoczowie. 
Historia.
Chronologia nazw:
Klub piłkarski FK Bilszowyk został założony w Złoczowie w 1946 roku po zakończeniu II wojny światowej. Zespół występował w amatorskich rozgrywkach mistrzostw obwodu lwowskiego. W 1951 klub zmienił nazwę na Iskra, a w 1952 został mistrzem obwodu. W 1955 roku klub przyjął nazwę Burewisnyk, a w 1955 i 1956 zdobył kolejne 2 mistrzostwa obwodu. 
Od 1976 klub występował z nazwą Sokił w rozgrywkach mistrzostw i Pucharu obwodu. 
W 2000 klub zgłosił się do rozgrywek w Drugiej Lidze. W pierwszym że sezonie 2000/01 zajął drugie miejsce w swojej grupie. W następnym sezonie 2001/02 ponownie został wicemistrzem w swojej grupie i awansował do Pierwszej Lihi. W sezonie 2002/03 klub po 23 kolejce z przyczyn finansowych zrezygnował z dalszych występów w lidze profesjonalnej i dalej występuje w rozgrywkach amatorskich obwodu lwowskiego.
Klub również występuje w rozgrywkach Mistrzostw Stowarzyszenia Ukraińskiego Futbolu Amatorskiego.

</doc>
<doc id="1633905" url="https://pl.wikipedia.org/wiki?curid=1633905" title="Bitwa pod Helgolandem (1914)">
Bitwa pod Helgolandem (1914)



</doc>
<doc id="1633907" url="https://pl.wikipedia.org/wiki?curid=1633907" title="Bitwa pod Helgolandem (1917)">
Bitwa pod Helgolandem (1917)



</doc>
<doc id="1633914" url="https://pl.wikipedia.org/wiki?curid=1633914" title="Haraj Żółkiew">
Haraj Żółkiew

Haraj Żółkiew (ukr. Футбольний клуб «Гарай» Жовква, "Futbolnyj Kłub "Haraj" Żowkwa") - ukraiński klub piłkarski z siedzibą w mieście Żółkiew.
Historia.
Chronologia nazw:
Drużyna piłkarska Haraj została założona w mieście Żółkiew 11 stycznia 1990 roku.
Do 1992 drużyna z miasta Żółkiew występowała w amatorskich rozgrywkach mistrzostw obwodu lwowskiego.
W 1995 klub zgłosił się do rozgrywek w Drugiej Lidze. W pierwszym że sezonie 1995/96 zajął 8. miejsce w swojej grupie. Potem co rok było gorzej. W sezonie 1998/99 klub po rundzie jesiennej z przyczyn finansowych zrezygnował z dalszych występów w lidze profesjonalnej i dalej występuje w rozgrywkach amatorskich obwodu lwowskiego.
Klub również występuje w rozgrywkach Mistrzostw Stowarzyszenia Ukraińskiego Futbolu Amatorskiego.
W 2002 klub zdobył Puchar Stowarzyszenia Ukraińskiego Futbolu Amatorskiego.

</doc>
<doc id="1633915" url="https://pl.wikipedia.org/wiki?curid=1633915" title="Reprezentacja Polski w biegach narciarskich">
Reprezentacja Polski w biegach narciarskich

Reprezentacja Polski w biegach narciarskich – grupa biegaczy narciarskich reprezentujących Rzeczpospolitą Polską w sportowych imprezach międzynarodowych.
Obecna reprezentacja Polski 2021/2022.
Aktualnie, kadrę A stanowi jedenaścioro zawodników:
Kobiety.
Sztab szkoleniowo-przygotowawczy:
Osoby współpracujące:
Zawodnicy rezerwowi (zawodnicy mogą zostać wprowadzeni do grupy późną jesienią po spełnieniu kryteriów sportowych).
Sztab szkoleniowo-przygotowawczy:
Osoby współpracujące:
Trenerzy.
"do uzupełnienia"

</doc>
<doc id="1633916" url="https://pl.wikipedia.org/wiki?curid=1633916" title="Mad Max pod Kopułą Gromu">
Mad Max pod Kopułą Gromu

Mad Max pod Kopułą Gromu (tytuł oryg. "Mad Max Beyond Thunderdome") – film fabularny z roku 1985, sequel "Mad Maksa" i jego kontynuacji "Mad Maksa II". Rolę główną powtórzył Mel Gibson, któremu na ekranie towarzyszyła wokalistka Tina Turner.
Film zdobył nominację do Złotego Globu za najlepszą piosenkę, a także cztery nominacje do Saturn Award. Jego dystrybucją zajęła się wytwórnia Warner Bros.
Fabuła.
„Mad” Max Rockatansky (Mel Gibson) od dwudziestu lat przemierza samotnie ziemię spustoszoną przez wojnę nuklearną. Przybywa wreszcie do Bartertown, gdzie na terenie dawnej kopalni powstało miasto o archaicznej cywilizacji i niewolniczych stosunkach. Rządzi nim jego założycielka Aunty Entity (Tina Turner), która proponuje Maxowi stoczenie pojedynku na śmierć i życie z kierownikiem podziemnej świniarni, Blasterem (Paul Larsson).
Mad Max, mimo że zwycięża, zostaje deportowany na pustynię i uratowany przez grupę dzieci, widzących w nim legendarnego bohatera, który ma je zaprowadzić do ziemi obiecanej.

</doc>
<doc id="1633917" url="https://pl.wikipedia.org/wiki?curid=1633917" title="Hazowyk-Churtowyna Komarno">
Hazowyk-Churtowyna Komarno

Hazowyk-Churtowyna Komarno (ukr. Футбольний клуб «Газовик-Хуртовина» Комарно, "Futbolnyj Kłub "Hazowyk-Churtowyna" Komarno") - ukraiński klub piłkarski z siedzibą w Komarnie. 
Historia.
Chronologia nazw: 
Drużyna piłkarska Churtowyna została założona w mieście Komarno 1925. Występowała do 1939 w mistrzostwach Polski.
Po zakończeniu II wojny światowej klub został odrodzony jako Hazowyk i do 1992 zespół występował w amatorskich rozgrywkach mistrzostw obwodu lwowskiego. 
W pierwszych że Mistrzostwach Ukrainy klub występował w Przejściowej Lidze, gdzie zajął drugie miejsce i awansował do rozgrywek w Drugiej Lidze. Po sezonie 2000/01 klub przeniósł się do Stryju, gdzie połączył się z miejscową drużyną Hazowydobuwnyk-Skała Stryj. Nowo utworzony klub Hazowyk-Skała Stryj kontynuował występy w Drugiej Lidze. 
22 lipca 2004 w Komarno powstała nowa drużyna Hazowyk-Churtowyna, która dalej występuje w rozgrywkach amatorskich obwodu lwowskiego .

</doc>
<doc id="1633918" url="https://pl.wikipedia.org/wiki?curid=1633918" title="Hazowyk Komarno">
Hazowyk Komarno



</doc>
<doc id="1633919" url="https://pl.wikipedia.org/wiki?curid=1633919" title="Adolf Tortilowicz von Batocki-Friebe">
Adolf Tortilowicz von Batocki-Friebe

Max Johann Adolf Otto Tortilowicz von Batocki-Friebe (ur. 31 lipca 1868 w Gut Bledau koło Cranz (obecnie Zielenogradsk); zm. 22 maja 1944 w Gut Wosegau koło Cranz) – pruski prawnik i politolog, naukowiec i polityk, nadprezydent Prus Wschodnich w latach 1914-1916 oraz 1918-1919.
Pochodzenie.
Pochodził z rodziny szlacheckiej pochodzenia litewskiego, był synem Ottona Tortilowicza von Batockiego-Friebe, prusko-królewskiego szambelana, dziedzica ordynacji w Gut Bledau oraz hrabiny Fanny von Keyserlingk.
Tortilowicz von Batocki zawarł w dniu 4 marca 1898 roku w Gut Kilgis związek małżeński z hrabianką Paulą von Kalnein, córką prusko-królewskiego szambelana hrabiego Karla von Kalnein i hrabiny Ady zu Eulenburg.
Działalność.
Tortilowicz von Batocki był właścicielem dóbr w Nuskern w Prusach Wschodnich, profesorem i honorowym obywatelem Uniwersytetu w Królewcu, członkiem królewskiej pruskiej Tajnej Rady, nadprezydentem Prus Wschodnich i członkiem dworu pruskiego w latach 1910-1918.
Karierę rozpoczął w 1889 jako urzędnik sądowy w Niemodlinie na Górnym Śląsku, jednak już w 1892 wrócił do Królewca, gdzie pracował jako urzędnik rejencji królewieckiej, od 1895 w randze asesora. Następnie objął zarząd dobrami ojcowskimi w Gut Bledau.
W latach 1900-1907 był starostą powiatu królewieckiego, w latach 1907-1914 stał na czele Izby Rolniczej Prus Wschodnich i był członkiem niemieckiej Rady Gospodarki Rolnej, a od 1909 członkiem Komisji ds. Reformy Administracyjnej. Od października 1914 do sierpnia 1916 oraz od lutego 1918 do lipca 1919 pełnił urząd nadprezydenta Prus Wschodnich.
Podczas I wojny światowej od sierpnia 1917 jako major rezerwy walczył na froncie włoskim, a do stycznia 1918 jako niemiecki gubernator zarządzał miastem Udine we Włoszech.
W kwietniu 1918 został kuratorem Uniwersytetu Królewieckiego. Od połowy 1919 zajmował się administrowaniem własnymi posiadłościami. W 1921 został członkiem Rządowej Komisji ds. Odbudowy, był również członkiem założycielem Instytutu Gospodarki Wschodnioniemieckiej, a także członkiem zarządu Kolei Niemieckich. Zasiadał również w licznych radach nadzorczych.

</doc>
<doc id="1633921" url="https://pl.wikipedia.org/wiki?curid=1633921" title="Sebastian Spence">
Sebastian Spence

Sebastian Spence (ur. 9 grudnia 1969 w St. John’s) – kanadyjski aktor, występował w roli Cade’a Fostera w serialu telewizyjnym "Pierwsza fala" ("First Wave").
Życiorys.
Urodził się w St. John’s w prowincji Nowa Fundlandia i Labrador jako syn dramatopisarza Michaela Cooka (1933-1994) i aktorki / dramatopisarki Janis Spence. Wychowywał się z dwiema siostrami - starszą Sarah i młodszą Perditą oraz młodszym bratem Fergusem, który był twórcą skryptów do serialu "Pierwsza fala".
W wieku 16 lat wystąpił w sztuce autorstwa swojej matki. W kanadyjskim serialu "Sophie" wcielał się w Ricka Rydera. Jest znany z ról homoseksualistów: profesora Matta Freemana w młodzieżowym serialu "Jezioro marzeń" ("Dawson's Creek") z Jamesem Van Der Beekiem, a także jako Timothy Callahan, partner głównego bohatera filmów "Obnażyć prawdę" ("Third Man Out", 2005), "Kontrowersyjna terapia" ("Shock to the System", 2006), "Morderstwo po drugiej stronie" ("On the Other Hand, Death", 2008) i "Zagadka Donalda Stracheya" ("Ice Blues", 2008).
W 2008 roku zdobył nominację do nagrody Leo za rolę Daniela Cimmermana w filmie "Crossing". Zagrał naczelnika Weavera w filmie akcji "12 rund 2" (2013).
Spotykał się z Elisą Donovan (2004), Larisą Oleynik (2014) i Josie Davis (2015). Zamieszkał w Vancouver w Kolumbii Brytyjskiej.

</doc>
<doc id="1633922" url="https://pl.wikipedia.org/wiki?curid=1633922" title="Ziemla i Wola">
Ziemla i Wola

Ziemla i Wola (ros. "Земля и Воля", pol. "Ziemia i Wolność") – wczesnosocjalistyczna organizacja konspiracyjna wywodząca się z ruchu tzw. narodników, działająca w Rosji w latach 1861-1864 oraz 1876-1879. Celem jej było wprowadzenie socjalizmu w oparciu o niezadowolenie chłopów. Chłopi organizowani i szkoleni w obszczinach mieli obalić carat. Nazwa ruchu powstała pod koniec 1878 roku wraz z drukiem pisma o tym tytule. W praktyce Ziemia i Wolność oddziaływała nie tylko na chłopów.
Okres I - lata 1861-1864.
Inicjatorami Powstania pierwszej organizacji byli Aleksander Hercen i Nikołaj Czernyszewski. Dołączyli do nich Nikołaj Obruczew, S.S. Rymarienko, Iwan Szamszyn i wielu innych. Program i plan działania przygotowali Hercen oraz Nikołaj Ogariow. Powstałej organizacji postawili za cel przygotowanie chłopskiej rewolucji i wyłonienie demokratycznej (nieklasowej) władzy. Rewolucja miała skończyć z samodzierżawiem (samowładztwem) i dać chłopom ziemię. Komitet wykonawczy partii składał się z sześciu osób: N. Obruczewa, S. Rymarienki, braci Nikołaja i Aleksandra Sjerno-Sołowjowiczów, Aleksandra Slepcowa oraz Wasilija Kuroczkina.
Członkowie organizacji byli rozproszeni, głównie po miastach tworząc 13-14 kółek, z których najbardziej prężnie działały kółko moskiewskie z Jurijem Mosołowem i Nikołajem Szatiłowem oraz petersburskie z Nikołajem Utinem. Wojskową strona organizacji zajmował się Komitet Rosyjskich oficerów w Polsce dowodzony przez podporucznika Andrija Potiebnię.
A.A. Slepcow oceniał liczebność organizacji na ok. 3000 ludzi z tego najliczniejsze koło moskiewskie liczyło około 400 członków.
Latem 1862 roku carskie władze poważne osłabiły organizację aresztując jej liderów Czernyszewskiego, Sjerno-Sołowjowiczów, a także radykalnego dziennikarza Dmitrija Pisariewa.
Ziemla i Wola utrzymywała kontakty z polskim stronnictwem czerwonych. 2 grudnia 1862 zawarli układ z polskim Komitetem Centralnym Narodowym w sprawie wspólnej akcji przeciw caratowi. W roku 1863 organizacja, zgodnie ze swymi planami, miała zorganizować powstanie chłopskie wspólnie z polskimi rewolucjonistami. Niestety Polacy już na początku roku rozpoczęli powstanie styczniowe. Uniemożliwiło to koordynację działań, a na dodatek car na ziemiach rosyjskich zwolnił chłopów od poddaństwa i tym samym zniweczył plany wywołania powstania chłopskiego.
Wierząc w kontynuację reform zaczętych przez cara, z działalności w organizacji zrezygnowali członkowie o bardziej umiarkowanych poglądach. Te wszystkie okoliczności sprawiły, że z początkiem roku 1864 pierwsza Ziemla i Wola zakończyła swą działalność.
Okres II – lata 1876-1879.
W 1876 roku w Sankt Petersburgu zebrali się Aleksandr Michajłow, Gieorgij Plechanow, Dmitrij Lizogub i po wspólnych naradach utworzyli drugą "Ziemlę i Wolę". Decyzję o utworzeniu organizacji poprzedziły długie dyskusje wśród ludu prowadzone w latach 1873-1875, na temat czego pragną chłopi i co jest dla nich najważniejsze. Dla wszystkich inicjatorów było jasne, że droga rozwoju Rosji musi być inna niż kapitalistyczna. Organizacja stawiała na chłopów i zaspokojenie ich potrzeb przez skupienie całej ziemi w ich rękach. Początkowo starano się grupować bezrolnych w osadach kolektywnie przygotowujących ludzi do rewolucji i wspólnej pracy. Wkrótce grupa rozszerzyła się o Siergieja Krawczyńskiego, Nikołaja Morozowa, Sofję Pierowską, Lwa Tichomirowa oraz Nikołaja Tiutczewa. Organizacja liczyła wówczas ok. 200 członków. Jako podstawę działalności przyjęto zasadę centralizmu, dyscypliny, wzajemnej kontroli i konspiracji. W szczegółach postulowano:
Powyższe cele miano zrealizować przy pomocy propagandy i agitacji wśród chłopów, których członkowie "Ziemi i Wolności" widzieli jako główną rewolucyjną siłę. Do klasy robotniczej nie mieli zaufania. Przyjmowano, że przejęcie władzy nastąpi metodą zamachu stanu. Agitacją zamierzano zaszczepić anarchizm i doprowadzić do masowego buntu, w czym pomocne miały być wzniecane demonstracje i strajki. Dopuszczano przeprowadzanie akcji terrorystycznych skierowanych przeciwko jednostkom szczególnie szkodzącym planom organizacji – przede wszystkim przeciwko urzędnikom carskim oraz agentom ochrany. Kwestie te w szczegółach określał wewnętrzny regulamin. Włodzimierz Lenin, którego brat był członkiem tej organizacji, pragnął, aby ta organizacja przyciągnęła całe niezadowolenie i skierowała je do walki przeciwko autokracji.
Nazwa "Ziemia i Wolność" pojawiła się w 1878 roku w drukowanym piśmie rozprowadzanym wśród członków i sympatyków - najpierw jako hasło chłopskie: „ziemi i wolności” trafiło na okładkę, wkrótce stało się tytułem pisma, skąd cała organizacja wzięła swą nazwę (wcześniej była określana jako "Północna Rewolucyjno-Narodnicka Grupa" (Северная революционно-народническая группа) czy "Stowarzyszenie Narodników" (Общество народников)).
Struktura organizacji była prosta – koło główne dzieliło się na 7 specjalistycznych grup zajmujących się wybranymi i ukierunkowanymi zagadnieniami. W większych miastach imperium rosyjskiego działały kółka lokalne zajmujące się agitacją i pozyskiwaniem kolejnych członków i sympatyków. Działalność ułatwiała wspomniana już drukowana gazeta organizacyjna. Tym sposobem łatwiej można było dotrzeć do studentów niż do chłopów, stąd spory wpływ i popularność organizacji wśród studentów.
Widoczną oznaką aktywności organizacji było zorganizowanie pierwszej rosyjskiej demonstracji politycznej, tzw. kazańskiej demonstracji w Petersburgu, przed soborem Kazańskiej Ikony Matki Bożej 6 grudnia 1876 roku. Wówczas pierwszy raz organizacja wystąpiła publicznie, przedstawiając swój program. Na placu przed soborem zebrało się około 400 osób. Porywające przemówienie wygłosił Gieorgij Plechanow. Młody robotnik Jakow Potapow rozwinął czerwony sztandar. Demonstranci stawili czynny opór policji, która aresztowała 31 osób. Spośród aresztowanych 5 osób skazano na 10-15 lat katorgi, 10 osób zesłano na Syberię, 3 robotników, w tym Potapowa, skazano na 5 lat odosobnienia. Był to początek czasów świadomego udziału klasy robotniczej w walce o swoje prawa.
Ziemlowolcy postanowili poszerzyć swoje wpływy i rozlokować się w miastach takich jak Saratów, Niżny Nowogród, Samara, Astrachań, Tambow, Psków, Woroneż oraz w okolicach Donu, Kaukazu oraz Uralu. W tamtejszych ośrodkach "Ziemia i Wolność" rozprowadzały ulotki i prowadziły dystrybucję rewolucyjnej literatury. Członkowie organizacji w latach 1878-1879 wywołali lub podtrzymali strajki prowadzone różnych ośrodkach między innymi w Petersburgu.
Dużym sukcesem organizacji było pozyskanie jako agenta "Ziemi i Wolności" N. Kletocznikowa, pracującego w Trzecim Oddziale (wydziale do zwalczania przestępstw politycznych). Koncepcje komun wiejskich i „pójścia w lud” nie sprawdziły się, chłopi nie chcieli żyć zgodnie z wyobrażeniami i planami organizacji. Rozwój sytuacji sprawił, że coraz więcej uwagi poświęcano planowaniu akcji terrorystycznych. W 1878 r. Wiera Zasulicz dokonała zamachu na oberpolicmajstra Petersburga Fiodora Trepowa wprost w jego biurze przy ul. Gorochowej. Siergiej Krawczyński zamordował Nikołaja Miezencowa, szefa żandarmerii i naczelnika Trzeciego Oddziału carskiej kancelarii. Zamachy te nie były jeszcze uznaną metodą walki z caratem, wynikały z obrony przed zdemaskowaniem i z zemsty za aresztowania współtowarzyszy.
Rozczarowanie części członków "Ziemi i Wolności" dotychczasowymi efektami działalności organizacji, wzrost represji ze strony władz oraz wzrost antypaństwowych nastrojów spowodowany wojną rosyjsko-turecką (1877-1878) zradykalizowały poglądy i część członków uznała terroryzm za lepszą metodę walki o realizację swoich celów. Wobec narastania wewnętrznych sprzeczności w czerwcu 1879 r. planowano zebranie w Woroneżu, aby ustalić nowe cele i metody pracy. Tymczasem niedaleko, w Lipiecku, zebrali się tajnie i odrębnie od głównej grupy Aleksandr Michajłow, Aleksandr Kwiatkowski, Lew Tichomirow, Mikołaj Morozow, Aleksander Barannikow, Marija Oszanina, Andriej Żelabow, Nikołaj Kołodkiewicz, Grigorij Goldienbierg, Stiepan Szyriajew, Michaił Frolenko. Zdecydowali, że należy dopisać w programie partii konieczność politycznej walki z samodzierżawiem jako działanie najpilniejsze i najważniejsze. Uczestnicy tego tajnego lipieckiego zebrania ogłosili siebie "Wykonawczym Komitetem Społeczno-Rewolucyjnym Partii" i po uzyskaniu zgody ogólnego zjazdu ziemlowolców w Woroneżu postanowili podjąć się akcji terrorystycznych.
Zjazd ogólny członków organizacji "Ziemia i Wolność" w czerwcu 1879 r. w Woroneżu miał określić perspektywy dalszej pracy. W zjeździe uczestniczyło około 20 ludzi, w tym Gieorgij Plechanow, Aleksander Michajłow, Andriej Żelabow, Wiera Figner, Sofja Pierowska, Nikołaj Morozow, Michaił Frolenko, Osip Aptiekman. Zwolennicy polityki terroru (Żelabow, Michajłow, Morozow i in.) przyszli na zjazd zwartą grupą. Zwolennicy Plechanowa (dieriewienszczyki) zajęli neutralną postawę, przyjmując jednak, że ich głównym zadaniem będzie praca uświadamiająca wśród chłopstwa, nie sprzeciwili się planom grupy lipieckiej. Jedynie Plechanow ostrzegał i zwracał uwagę na niebezpieczeństwa praktyk terrorystycznych dla perspektyw planów poszerzenia ich idei w narodzie i formalnie odszedł z organizacji i porzucił zjazd przed końcem. Końcowe postanowienia zjazdu nosiły kompromisowy charakter: na równi z uświadamiającą działalnością narodu uznano politykę indywidualnego terroru. Do grupy zwolenników terroru wkrótce dołączyła grupa Wiery Figner, mająca ścisłe więzi z rewolucjonistami w Kijowie, Charkówie i Odessie.
Zawarty kompromis okazał się nietrwały. Organizacja przetrwała do końca 1879 roku, po czym rozpadła się z powodu rozbieżności co do metod zwalczania caratu. Zwolennicy metod terrorystycznych utworzyli nową organizację o nazwie "Narodnaja Wola", natomiast skrzydło pozostające przy bardziej narodnickim programie społecznym utworzyło organizację "Czornyj Pieriedieł".

</doc>
<doc id="1633923" url="https://pl.wikipedia.org/wiki?curid=1633923" title="Clive Harris">
Clive Harris

Clive Harris (ur. 2 grudnia 1943 w Londynie, zm. 17 września 2009) – znany w Polsce od lat 70. XX wieku uzdrowiciel, bioenergoterapeuta, założyciel poznańskiej Fundacji Clive'a Harrisa.
W niektórych źródłach prasowych podawane są informacje, jakoby Clive Harris był z pochodzenia Anglikiem, według innych pochodzi z Kanady, mieszkał w Afryce, gdzie prowadził klinikę medyczną. Harris nie udzielał wywiadów, w prasie można znaleźć rozmowę z nim. Organizatorką spotkań z Harrisem była Anna Łożyńska. W czasie spotkań zbierane były dobrowolne ofiary na działalność fundacji.
Harris prowadził przez długi okres seanse uzdrowicielskie w polskich kościołach. W seansach tych wzięły udział miliony ludzi (według jednego ze źródeł było to 9 milionów ludzi). Gdy jednak Harris poinformował, że uzdrawia za pomocą duchów i że są to demony, zabroniono mu wstępu do kościołów. Aktywista antysektowy Robert Tekieli twierdzi, że Harris inicjował uczestników seansów w okultyzm i szacuje, że zainicjował w ten sposób trzy miliony Polaków, którzy – pełni zaufania – przychodzili do kościołów na jego seanse.
Egzorcyści katoliccy są obecnie całkowicie pewni tego, że dopuszczenie Harrisa do kościołów było wielkim błędem i lekkomyślnością, gdyż – według nich – korzystanie z zabiegów bioenergoterapetów jest praktykowaniem okultyzmu, co prowadzi do duchowych zniewoleń.
Motyw przyjmowania chorych przez uzdrowiciela o nazwisku Harris pojawił się w ostatnim odcinku serialu "Dom" oraz w filmie Rajski ptak.
Harrisowi poświęcono kilka publikacji naukowych.

</doc>
<doc id="1633927" url="https://pl.wikipedia.org/wiki?curid=1633927" title="Akō">
Akō

 – miasto portowe w Japonii, na wyspie Honsiu ("Honshū"), w prefekturze Hyōgo.
Słynie z produkcji soli morskiej, zamku, historycznych ulic, gorących źródeł (onsen) i opowieści o zemście 47 rōninów.
Położenie.
Miasto leży w południowo-zachodniej części prefektury, nad Morzem Wewnętrznym, u ujścia rzeki Chikusa. Graniczy z miastami: Aioi (od wschodu), Bizen (od zachodu). 
Na południe wychodzi na otwarte morze przybrzeżne Harima-nada (część Morza Wewnętrznego), a linia brzegowa zajmuje róg Parku Narodowego Seto Naikai.
Sól z Akō.
Miasto zbudowało swoją pozycję gospodarczą w oparciu o produkcję soli morskiej, której historia sięga okresu Nara (710–784). Znaczenie soli z Akō wzrosło w okresie Edo (1603–1867), gdy w Banshū Akō powstał duży taras soli (salina) pozyskiwanej metodą "irihama", które przynosiło dochody domenie feudalnej (han) Akō. 
W 2019 roku historia jej produkcji została uznana za dziedzictwo Japonii. 
W Japonii sól jest tradycyjnie wykorzystywana nie tylko w celach kulinarnych, ale także w wielu rytuałach związanych m.in. ze: ślubami, narodzinami dzieci, sportem (sumō). Proces produkcji soli morskiej jest częścią japońskiej historii, a jest to wyjątkowo prawdziwe w pionierskim regionie Akō. Delikatny, ale bogaty jej smak oraz różnorodność zastosowań kulinarnych sprawia, że jest niezbędna w japońskich domach.
Galeria: Ako Marine Science Museum, „kraina soli”
Uwagi
Akō Gishi-sai.
W okresie Edo hanowi Akō wiodło się dobrze i był słynny dzięki produkcji soli morskiej wysokiej jakości. Jednak miasto jest obecnie w świecie bardziej znane z licznych dzieł literackich i sztuk teatralnych (w różnych wersjach), takich jak jedna z pierwszych, przedstawianych wpierw na scenie teatru lalek, a następnie adaptowanej dla kabuki pt.: "Kanadehon chūshingura" (Wzór liter, czyli skarbiec wiernych wasali, 1748), opisującej zemstę czterdziestu siedmiu rōninów za ich pana, daimyō Akō, Naganori Asano.
Na pamiątkę tamtych wydarzeń z lat 1701–1703, w dniu 14 grudnia w mieście odbywa się co roku festiwal Akō Gishi-sai. Jedna z parad odtwarza ten czyn.
Galeria: Parada w trakcie Akō Gishi-sai
Hata no Kawakatsu.
Hata no Kawakatsu żył na przełomie V i VI wieku (daty urodzin i śmierci nieznane) i był legendarną postacią japońskiego folkloru. Przypisuje mu się wprowadzenie do obrzędów shintō rytualnych tańców "kagura" w VI wieku. Jest również uważany za protoplastę linii dziedzicznej, która obejmuje wielu największych dramaturgów i aktorów teatru nō, takich jak Zeami. Był uważany za głowę klanu Hata i stratega dla księcia Shōtoku (574–622), ale istnieje również opinia, że był bogatym kupcem i zajmował się sprawami finansowymi dworu cesarskiego, a jego potęga finansowa umożliwiła mu udział w budowie Heian-kyō (starożytnej stolicy w miejscu obecnego Kioto) i chramu Ise-jingū.
W legendach jest przedstawiany także jako reinkarnacja lub potomek pierwszego cesarza Chin, Qin Shi Huanga (ur. 259 p.n.e., zm. 210 p.n.e.). 
Zakłada się, że jeśli Kawakatsu naprawdę istniał, to prawdopodobnie był imigrantem z Chin lub kimś z dalszych stron, który dotarł do Japonii poprzez Chiny.
Legenda mówi, że Kawakatsu często odwiedzał region Akō, zmarł tu i został pochowany w świętym miejscu spoczynku Ōsake-jinja O-tabisho na małej wyspie Iku (lub Iki) w zatoce Sakoshi. Natomiast właściwy chram Ōsake-jinja znajduje się blisko na drugim brzegu w dzielnicy Sakoshi miasta Akō i jest poświęcony Kawakatsu jako bóstwu.
Galeria: Legenda Kawakatsu

</doc>
<doc id="1633928" url="https://pl.wikipedia.org/wiki?curid=1633928" title="Kontrowersyjna terapia">
Kontrowersyjna terapia

Kontrowersyjna terapia (ang. "Shock to the System") – kanadyjski thriller telewizyjny w reżyserii Rona Olivera z 2006 roku, powstały na kanwie powieści Richarda Stevensona. Sequel filmu "Obnażyć prawdę".
Zanim film odnotował swoją premierę w stacji here!, został zaprezentowany podczas Festiwalu Filmowego Outfest w roku 2006.
Opis fabuły.
Jako partia cyklu filmów gejowskiej stacji telewizyjnej here! pt. "The Donald Strachey Mysteries", film "Kontrowersyjna terapia" skupia się na losach homoseksualnego detektywa Donalda Stracheya, kreowanego przez Chada Allena. W tej części serii Strachey, trudząc się śledztwem w sprawie tajemniczej śmierci młodego chłopaka, trafia na trop fundacji organizującej terapie konwersyjne.

</doc>
<doc id="1633929" url="https://pl.wikipedia.org/wiki?curid=1633929" title="Rangatira">
Rangatira

Rangatira – dziedziczny tytuł maoryskich wodzów wywodzących się od legendarnych dowódców pierwszych siedmiu waka, wielkich żaglowych łodzi, którymi pierwsi Māori dotarli do "Aotearoa". Wodzowie ci cieszyli się ogromnym szacunkiem i zaufaniem, każdy z nich posiadał własny dwór złożony z najdzielniejszych w iwi Māori Toa. Jako właściciele ziemi mieli nieograniczoną władzę, a do ich obowiązków należało wytyczanie granic pomiędzy własnym terytorium a tymi, które podlegały innym rangaritom.
Maorysi rzadko używali między sobą tytulatury swych wodzów, mówiąc o nich najczęściej „nasz przyjaciel”, a gdy chodziło o kogoś w podeszłym wieku – „nasz starszy”. Natomiast w rozmowach z Europejczykami często mawiali „nasz Rangatira”, z którego to powodu dla przybyszów słowo to stało się synonimem wodza plemienia, jakkolwiek mogło ono mieć wiele innych znaczeń.

</doc>
<doc id="1633930" url="https://pl.wikipedia.org/wiki?curid=1633930" title="Morderstwo po drugiej stronie">
Morderstwo po drugiej stronie

Morderstwo po drugiej stronie (ang. "On the Other Hand, Death") – amerykańsko-kanadyjski thriller telewizyjny w reżyserii Rona Olivera z 2008 roku, powstały na kanwie powieści Richarda Stevensona. Sequel filmu "Kontrowersyjna terapia".
Film, zanim zadebiutował na ekranie tematycznej telewizji here!, został zaprezentowany na licznych gejowskich Festiwalach Filmowych, m.in. na New York Lesbian, Gay, Bisexual, &amp; Transgender Film Festival w roku 2008.
Opis fabuły.
Homoseksualny prywatny detektyw, Donald Strachey (Chad Allen), na własną rękę prowadzi zlecone mu zadania. Zajmuje się sprawą dotyczącą zniszczenia domu należącego do pewnej lesbijki, która otwarcie przyznała się do swojej orientacji seksualnej. W trakcie śledztwa Strachey odkrywa, że sprawa jest bardziej skomplikowana niż podejrzewał.

</doc>
<doc id="1633931" url="https://pl.wikipedia.org/wiki?curid=1633931" title="Brynzolamid">
Brynzolamid

Brynzolamid (łac. "Brinzolamidum") – inhibitor anhydrazy węglanowej, stosowany w leczeniu chorób przebiegających ze zwiększonym ciśnieniem wewnątrzgałkowym.
Mechanizm działania.
Anhydraza węglanowa jest enzymem ogólnoustrojowym, którego działanie polega na katalizowaniu odwracalnej reakcji tworzenia kwasu węglowego z wody i dwutlenku węgla. Zahamowanie tego enzymu w wyrostkach rzęskowych w oku prowadzi do zmniejszenia wydzielania cieczy wodnistej, prawdopodobnie wskutek spadku stężenia jonów wodorowęglanowych (HCO3-) i sodowych. Dochodzi tym samym do obniżenia ciśnienia wewnątrzgałkowego, które jest jednym z głównych czynników patogenetycznych przyczyniających się do uszkodzenia nerwu wzrokowego, a tym samym ograniczenia pola widzenia w przebiegu jaskry. Działanie pojedynczej dawki leku utrzymuje się 5–7 dni.
Farmakokinetyka.
Brynzolamid wchłania się z miejsca podania w bardzo niewielkim stopniu (stężenie metabolitów poniżej granicy wykrywalności). Ze względu na duże powinowactwo do anhydrazy węglanowej, lek kumuluje się w krwinkach czerwonych, gdzie utrzymuje względnie stałe stężenie przez ok. 24 tygodnie. Brynzolamid wiąże się z białkami osocza w ok. 60%. Tylko 20% podanej dawki jest metabolizowane, głównie do "N"-dezetylobrynzolamidu oraz "N"-demetoksypropylowych i "O"-demetylowych pochodnych, a następnie wydalane z moczem. Badania wykazały, że "N"-dezetylobrynzolamid również jest inhibitorem anhydrazy węglanowej oraz kumuluje się w erytrocytach.
Wskazania.
Brynzolamid stosowany jest w leczeniu zwiększonego ciśnienia wewnątrzgałkowego w przypadku:
Lek może być stosowany zarówno w monoterapii, gdy doustne β-blokery są nieskuteczne lub niewskazane, jak i w leczeniu złożonym razem z β-blokerami lub pochodnymi prostaglandyn.
Przeciwwskazania.
Lek nie powinien być podawany w następujących przypadkach:
Nie należy zakraplać preparatu podczas noszenia soczewek kontaktowych.
Ostrzeżenia specjalne.
Należy starannie monitorować chorych leczonych brynzolamidem, u których występują uszkodzenia rogówki związane np. z cukrzycą lub stosowaniem soczewek kontaktowych.Chlorek benzalkoniowy, powszechnie stosowany konserwant preparatów okulistycznych, może powodować keratopatię punktowatą lub wrzodziejącą toksyczną keratopatię. Chlorek benzalkoniowy może również odbarwiać soczewki kontaktowe.
Interakcje.
Ze względu na to, że brynzolamid wchłania się z miejsca podania, należy wziąć pod uwagę ryzyko wystąpienia interakcji między preparatem a inhibitorami anhydrazy węglanowej podawanymi doustnie. Istnieją doniesienia o wystąpieniu zaburzeń równowagi kwasowo-zasadowej podczas jednoczesnego stosowania brynzolamidu i doustnych inhibitorów anhydrazy węglanowej.
Działania niepożądane.
Badania kliniczne wykazały, że do najczęstszych objawów niepożądanych należą:
Większość działań ubocznych związana jest z ogólnoustrojowym oddziaływaniem brynzolamidu, który w niewielkiej ilości wchłania się z miejsca podania. Są więc one analogiczne do tych wywoływanych przez doustne inhibitory anhydrazy węglanowej i najczęściej obejmują objawy ze strony:
Poza tym, bardzo rzadko, wystąpić mogą: reakcje alergiczne, upośledzenie wzwodu, zaburzenia pracy serca, ból w okolicach nerek i/lub w klatce piersiowej, osłabienie mięśni, zmęczenie i apatia, obniżenie nastroju, koszmary senne, spadek libido, bezsenność, nerwowość. Istnieją doniesienia świadczące o tym, że brynzolamid powoduje statystycznie istotne zwiększenie grubości rogówki oraz wpływa na naturalny kolor tęczówki.

</doc>
<doc id="1633932" url="https://pl.wikipedia.org/wiki?curid=1633932" title="Zagadka Donalda Stracheya">
Zagadka Donalda Stracheya

Zagadka Donalda Stracheya (ang. "Ice Blues") – amerykański thriller telewizyjny w reżyserii Rona Olivera z 2008 roku, powstały na kanwie powieści Richarda Stevensona. Sequel filmu "Morderstwo po drugiej stronie".
Opis fabuły.
Donald Strachey, homoseksualny prywatny detektyw – bohater poprzednich filmów z serii – staje przed najbardziej skomplikowanym zadaniem w swojej dotychczasowej karierze; zajmuje się sprawą zgonu pewnego denata, który zginął w tajemniczych okolicznościach.

</doc>
<doc id="1633934" url="https://pl.wikipedia.org/wiki?curid=1633934" title="Chcesz poznać sekret?">
Chcesz poznać sekret?

Chcesz poznać sekret? (tytuł oryg. "Do You Wanna Know a Secret") – amerykański horror filmowy z roku 2001, wyreżyserowany przez Thomasa Bradforda. Film powstał na fali popularności modnych pod koniec lat dziewięćdziesiątych młodzieżowych slasherów, takich jak "Krzyk" czy "Koszmar minionego lata".
Obsada.
Aktorzy występujący w filmie, według kolejności alfabetycznej:
Fabuła.
Sześcioro studentów z prestiżowego college’u Tenneyson w stanie Connecticut przyjeżdża na wakacje na Florydę. Pewnego wieczoru, w czasie zabawy w jednym z nocnych klubów, jeden z nich zostaje brutalnie zamordowany. Trzy dni później w niewyjaśnionych okolicznościach giną kolejne trzy osoby. Pozostała przy życiu dwójka przyjaciół zastanawia się, kto i dlaczego ich atakuje. Policja jest bezradna, a w sprawę angażuje się FBI.

</doc>
<doc id="1633940" url="https://pl.wikipedia.org/wiki?curid=1633940" title="Borys I">
Borys I



</doc>
<doc id="1633941" url="https://pl.wikipedia.org/wiki?curid=1633941" title="Li Jinzhong">
Li Jinzhong

Li Jinzhong (; zm. 696), przyjął tytuł Wushang Kehan (無上可汗, "najwyższy kagan") – chan Kitanów.
Był gubernatorem generalnym Songmo (松漠), wasalnego wobec Chin państewka kitańskiego na pograniczu dzisiejszych Hebei i Mongolii Wewnętrznej. W 696 roku, wraz z Sun Wanrongiem, wystąpił przeciwko chińskiej dominacji. Powstanie spowodowane było złym traktowaniem Kitanów przez chińskich zwierzchników i brakiem pomocy w czasie klęski głodu, która miała miejsce nieco wcześniej. Dwór tangowski zareagował sprawnie, wysyłając przeciw Kitanom znaczne siły, ale te zostały całkowicie zniszczone. Cesarzowa Wu Zetian wydała amnestię dla skazańców chcących się zaciągnąć do wojska, gromadząc w ten sposób nową armię. Złożyła też obietnice Kapaganowi, chanowi Turkutów, który uderzył na tereny kitańskie. Po śmierci Li Jinzhonga, Kapagan kontynuował ofensywę na rdzenne ziemie kitańskie, a armia kitańska przesunęła się na południe, do Hebei, gdzie z braku poparcia lokalnej ludności powstanie załamało się. Efektem rebelii Li Jinzhonga były wielkie zniszczenia w Hebei i wzrost roli Turkutów.

</doc>
<doc id="1633944" url="https://pl.wikipedia.org/wiki?curid=1633944" title="Waka (łódź)">
Waka (łódź)

Waka w języku maoryskim (a współcześnie również w nowozelandzkim angielskim) to maoryska łódź, zazwyczaj w kształcie canoe. Waka różniły się między sobą, od małych, prostych "waka tīwai" służących do łowienia ryb i poruszania się po rzekach, po duże, bogato zdobione "waka taua", czyli łodzie wojenne mające do 40 m długości. W ostatnich latach zrekonstruowano kilka wielkich, dwukadłubowych waka, jakie służyły długim podróżom transoceanicznym. Takie łodzie można spotkać w całej Polinezji, gdzie funkcjonują podobne określenia: "vaka", "wa'a", lub "va'a".
Waka taua (łodzie wojenne).
Waka taua to duże łodzie, obsadzane nawet przez 80 wioślarzy-wojowników i długie do 40 metrów. Większość to jednokadłubowe dłubanki wycięte z jednego pnia drzewa. Największe waka, zwykle starannie rzeźbione i dekorowane, mogły składać się z kilku części na trwale spojonych ze sobą. Wraz z odradzaniem się kultury Māori, spotyka się coraz więcej nowo zbudowanych waka taua, które służą różnym grupom plemiennym przy wielu świątecznych okazjach.
Łodzie oceaniczne.
Transoceaniczne waka, niezależnie od rozmiaru, mogły posiadać napęd wiosłowy, ale największą szybkość osiągały wtedy, gdy stawiano żagle. Polinezyjscy zdobywcy Nowej Zelandii przybyli na wyspy w wielkich, żaglowych waka; niektórymi z nich były "waka hourua", dwukadłubowe katamarany. Historie owych waka i ich nazwy przetrwały w historii mówionej (kōrero o mua) od czasów, gdy potomkowie przybyszów rozmnożyli się i podzielili na poszczególne iwi (plemiona) i hapu (klany). W rezultacie słowo "waka" jest używane dla określenia konfederacji "iwi" wywodzących się od wędrowców, którzy przybyli w jednym z pierwszych siedmiu katamaranów. Słowo to ma też wiele innych zastosowań w codziennym życiu Maorysów, odnosząc się do rybołówstwa i poszukiwania pożywienia.
Waka ama (łodzie pływakowe).
Pierwsi podróżnicy europejscy mieli niejednokrotnie okazję napotykać maoryskie waka ama (pływakowe canoe). „Sydney Parkinson, rysownik towarzyszący pierwszej wyprawie kapitana Jamesa Cooka do Nowej Zelandii w roku 1769, a także niemiecki badacz Johann Reinhold Forster, który wędrował z Cookiem w 1773, opisali waka zaopatrzone w pływaki (ama, amatiatia or korewa)”. Już raczej rzadkie w czasach Cooka, waka ama pozostawały w pamięci Maorysów jeszcze w początkach XIX wieku. Termin "waka ama" pojawiał się w starych opowieściach, jak w historii Māui opublikowanej w roku 1854; Tregear także wspominał, że waka ama „należą do Maori”. Z biegiem lat jednak zarówno pływakowe, jak i dwukadłubowe waka zniknęły ze świadomości Maorysów; wątpliwe, czy nawet najstarsi mieszkańcy Nowej Zelandii widzieli je kiedykolwiek. Maoryjskie słowa, m.in. "ama" i "kiato", odnotowane przez wczesnych europejskich osadników sugerują, że maoryskie łodzie pływakowe były identyczne z tymi ze środkowej Polinezji. 
W ostatnich latach regaty waka ama, sprowadzone do Nowej Zelandii z innych obszarów Pacyfiku w latach osiemdziesiątych i dziewięćdziesiątych XX wieku, odbywają się przy użyciu high-tech canoe z hawajskich lub tahitańskich stoczni i stają się coraz bardziej popularną dziedziną sportu.
Inne materiały.
Niektóre waka, szczególnie na wyspach Chatham, nie były zwykłymi canoe, bowiem budowano je z włókien "raupo" (papirusu) bądź lnu.
Dalsze znaczenia.
Słowo "waka" jest również używane w tak szerokim zakresie, że można je przetłumaczyć jako „pojemnik”, „naczynie” bądź „pojazd”. "Waka huia" to zdobne naczynie przeznaczone do przechowywania "taonga" (skarbów) jak np. wysoce cenionych piór wymarłego ptaka Heteralocha acutirostris służących za przybranie głowy. Dzisiejsi Maorysi używają słowa "waka" w odniesieniu do samochodów, łącznie z wyrazem "motokā" ("motorcar"). Pojawiły się też neologizmy: "waka-rere-rangi" (dosłownie: waka, który pływa po niebie) ma oznaczać samolot, "waka hari hino" (waka, co przewozi ropę) to tankowiec, a "waka niho" (tłuste naczynie) – miska olejowa.

</doc>
<doc id="1633946" url="https://pl.wikipedia.org/wiki?curid=1633946" title="Tokoliza">
Tokoliza



</doc>
<doc id="1633947" url="https://pl.wikipedia.org/wiki?curid=1633947" title="Stanisław Skowroński">
Stanisław Skowroński

icho

</doc>
<doc id="1633949" url="https://pl.wikipedia.org/wiki?curid=1633949" title="Ontake">
Ontake

, również – góra, drugi pod względem wysokości czynny wulkan w Japonii. Zlokalizowany w górach Hida, około 100 km na północny wschód od Nagoi. Znajduje się on na granicy prefektur Gifu i Nagano, w miejscowościach Kiso i Ōtaki w Nagano oraz Gero w Gifu.
Wulkan był uważany za nieczynny aż do 28 października 1979 roku, kiedy doszło do średniej wielkości erupcji freatycznej o skali eksplozywności wulkanicznej równej VEI 2.
Do bardzo niewielkich erupcji (VEI 0) doszło także w 1991 i 2007 roku.
Ostatnia niespodziewana erupcja miała miejsce 27 września 2014 roku.
Wulkan posiada pięć jezior kraterowych, a jedno z nich, Ni-no-ike (二ノ池) na wysokości 2905 m jest najwyższym jeziorem wulkanicznym w Japonii.

</doc>
<doc id="1633950" url="https://pl.wikipedia.org/wiki?curid=1633950" title="Samodzielny Batalion Strzelców Morskich Dalekiego Wschodu">
Samodzielny Batalion Strzelców Morskich Dalekiego Wschodu

Samodzielny Batalion Morskich Strzelców Dalekiego Wschodu (ros. Отдельный батальон морских стрелков Дальнего Востока) – jednostka wojskowa białych podczas wojny domowej w Rosji.
Rozkazem z 10 stycznia 1919 r. na bazie Harbińskiej Kompanii Morskiej został sformowany w stanicy Okieanskaja pod Władywostokiem Samodzielny Batalion Strzelców Morskich Dalekiego Wschodu. Liczył on według etatu 75 oficerów, 8 czinowników i 1496 żołnierzy. Trzy kompanie miały być użyte do skompletowania załóg statków Amurskiej Flotylli Rzecznej, zaś czwarta dla oddziału okrętów wojennych we Władywostoku. W marcu 1919 r. Batalion został zwiększony o ponad 1 tys. nowych żołnierzy. Następnie część żołnierzy została odkomenderowana do innych jednostek, tak że stan liczebny Batalionu liczył ponad 600 ludzi. Na pocz. sierpnia powstał oddział karabinów maszynowych, zaś na pocz. września – oddział ćwiczebny dla szkolenia podoficerów. Batalion był uzbrojony w japońskie karabiny, karabiny maszynowe i granaty ręczne. We wrześniu wydzielona grupa bojowa zwalczała bolszewickich partyzantów i bandytów. Na pocz. października strzelcy morscy złożyli przysięgę wojskową. W tym czasie na ich czele stał ppłk Dmitrij Lisuczenko. Funkcję jego zastępcy pełnił kpt. 2 rangi Gładki. Batalion trafił na front, otrzymując dodatkowo na uzbrojenie 1 działo i 2 karabiny maszynowe. Na pocz. listopada 10 żołnierzy odkomenderowano do uzupełnienia załóg statków Amurskiej Flotylli Rzecznej. 17 listopada gen. Radola Gajda doprowadził we Władywostoku do wybuchu buntu przeciw adm. Aleksandrowi W. Kołczakowi. Wzięły w nim udział niektóre pododdziały morskich strzelców. Dalsze losy Batalionu nie są znane. Być może został rozformowany.

</doc>
<doc id="1633951" url="https://pl.wikipedia.org/wiki?curid=1633951" title="Magen Dan">
Magen Dan

Magen Dan (hebr. מגן דן; pol. "Tarcza Dana") - nieautoryzowane osiedle żydowskie położone w samorządzie regionu Szomeron, w Dystrykcie Judei i Samarii, w Izraelu.
Leży w zachodniej części Samarii, w otoczeniu miasteczka Elkana, osiedla Sza’are Tikwa, oraz arabskiej wioski Azzun Atma. Na południe od osiedla przebiega mur bezpieczeństwa oddzielający Izrael od Autonomii Palestyńskiej. Po stronie palestyńskiej znajduje się arabskie miasto Az-Zawija.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Tutejsze osiedle powstało nielegalnie w maju 1999. W 2004 wybudowano w pobliżu osiedla mur bezpieczeństwa, które "de facto" przyłączył te ziemie do Izraela. Osiedle zostało uznane w czerwcu 2006. Przyznano wówczas mu ziemię i środki na budowę infrastruktury, jednak dalsze plany przewidują istnienie w tym miejscu tylko punktu obsługi podróżnych. Pomimo to w marcu 2009 rząd przedstawił plan rozbudowy osiedla.
Komunikacja.
Z osiedla wyjeżdża się na południe na drogę ekspresową nr 5 (Tel Awiw–Ari’el). Lokalna droga prowadzi na północny wschód do miasteczka Elkana.

</doc>
<doc id="1633966" url="https://pl.wikipedia.org/wiki?curid=1633966" title="Droylsden">
Droylsden

Droylsden - miasto w Wielkiej Brytanii, w Anglii, w regionie North West England, w hrabstwie Wielki Manchester. W 2001 r. miasto to zamieszkiwało 23172 osób.
W tym mieście ma swą siedzibę klub piłkarski - Droylsden F.C.

</doc>
<doc id="1633968" url="https://pl.wikipedia.org/wiki?curid=1633968" title="Alina l'Ami">
Alina l'Ami

Alina l'Ami (z domu Moţoc, ur. 1 czerwca 1985 w Jassach) – rumuńska szachistka, arcymistrzyni od 2005, posiadaczka męskiego tytułu mistrza międzynarodowego od 2014 roku.
Kariera szachowa.
W latach 1993–2005 wielokrotnie reprezentowała Rumunię na mistrzostwach świata i Europy juniorów w różnych kategoriach wiekowych, zdobywając trzy medale: dwa złote (São Lourenço 1995 – MŚ do 10 lat i Peñiscola 2002 – ME do 18 lat) oraz srebrny (Băile Herculane 1994 – ME do 10 lat). W 2001 r. zdobyła tytuł mistrzyni kraju juniorek w kategorii do 20 lat, w 2002 – do 18 lat, a w 2004 – ponownie do 20 lat. Była również wielokrotną finalistką indywidualnych mistrzostw Rumunii, dwukrotnie zdobywając medale: srebrny (2002) i brązowy (2007).
Wielokrotnie reprezentowała Rumunię w turniejach drużynowych, m.in.:
Normy na tytuł arcymistrzyni wypełniła w Bukareszcie (2003, dz. I m. wspólnie z Angelą Dragomirescu), Stambule (2003, indywidualne mistrzostwa Europy kobiet) oraz Hengelo (2005). W 2007 r. odniosła samodzielne zwycięstwo w kołowym turnieju, rozegranym w Poniewieżu. W 2014 r. zwyciężyła w turnieju "Heroes Day Master" w Bridgetown.
Najwyższy ranking w dotychczasowej karierze osiągnęła 1 lipca 2014 r., z wynikiem 2446 punktów zajmowała wówczas 45. miejsce na światowej liście FIDE, jednocześnie zajmując 2. miejsce (za Coriną-Isabelą Peptan) wśród rumuńskich szachistek.
Życie prywatne.
Mężem Aliny l'Ami jest holenderski arcymistrz Erwin l'Ami.

</doc>
<doc id="1633969" url="https://pl.wikipedia.org/wiki?curid=1633969" title="Karl Wilhelm Ramler">
Karl Wilhelm Ramler

Karl Wilhelm Ramler (ur. 25 lutego 1725 w Kolbergu, zm. 11 kwietnia 1798 w Berlinie) – niemiecki poeta, autor między innymi znanej kantaty "Tod Jesus".

</doc>
<doc id="1633970" url="https://pl.wikipedia.org/wiki?curid=1633970" title="Alina Motoc">
Alina Motoc



</doc>
<doc id="1633972" url="https://pl.wikipedia.org/wiki?curid=1633972" title="Kaladium">
Kaladium

Kaladium, obraźnica ("Caladium" Vent.) – rodzaj wieloletnich roślin zielnych, geofitów ryzomowych, z rodziny obrazkowatych, obejmujący 12 gatunków pochodzących z lasów deszczowych środkowych i południowych rejonów tropikalnej Ameryki. Nazwa naukowa rodzaju pochodzi bądź od zwyczajowego, indiańskiego określenia tej rośliny, brzmiącego jak "kaladi" lub "kelady", bądź od greckiego słowa ("kalathion" – koszyczki).

</doc>
<doc id="1633973" url="https://pl.wikipedia.org/wiki?curid=1633973" title="Caladium">
Caladium



</doc>
<doc id="1633974" url="https://pl.wikipedia.org/wiki?curid=1633974" title="Jana Gerekova">
Jana Gerekova



</doc>
<doc id="1633975" url="https://pl.wikipedia.org/wiki?curid=1633975" title="Obraźnica">
Obraźnica



</doc>
<doc id="1633976" url="https://pl.wikipedia.org/wiki?curid=1633976" title="Droitwich Spa">
Droitwich Spa

Droitwich Spa (potocznie nazywane Droitwich)- miasto w Wielkiej Brytanii, w Anglii, w regionie West Midlands, w hrabstwie Worcestershire. W 2001 r. miasto to zamieszkiwało 22 585 osób. Usytuowane na wielkich złożach soli, wydobywanej od czasów prehistorycznych

</doc>
<doc id="1633977" url="https://pl.wikipedia.org/wiki?curid=1633977" title="Madara Liduma">
Madara Liduma



</doc>
<doc id="1633978" url="https://pl.wikipedia.org/wiki?curid=1633978" title="Marc Torrejon">
Marc Torrejon



</doc>
<doc id="1633979" url="https://pl.wikipedia.org/wiki?curid=1633979" title="Amar Akbar Anthony">
Amar Akbar Anthony

Amar Akbar Anthony (Devnagari: अमर अकबर एन्थोनी) to bollywoodzki dramat rodzinny i film akcji z 1977 roku. W tytułowych rolach trzech braci rozdzielonych w dzieciństwie i wychowanych w trzech różnych religiach: Amitabh Bachchan (chrześcijanin Anthony), Vinod Khanna (hindus Anar) i Rishi Kapoor (muzułmanin Akbar). Film, którego podstawą jest motyw rozdzielonych i odnalezionych obraca się wokół problemu, kto kim jest. Bohaterowie nie są świadomi łączących ich relacji: braterskiej bądź synowsko-rodzicielskiej. Nad wątkami scalania rodziny, krzywdy doszukującej się kary czy wręcz zemsty na krzywdzicielu i rodzących się miłości dominuje temat jedności wiary w Boga przekraczającej różnice wyznań. Film jest wezwaniem do tego, aby w Indiach jak w rodzinie zobaczyć, że i hindus i muzułmanin i chrześcijanin są sobie braćmi, że "jeśli są razem", jak mówi tytułowa piosenka, "to mogą niemożliwe uczynić możliwym". Bohaterowie zostają rozdzieleni 15 sierpnia w Dniu Niepodległości, który dla Indii w 1947 roku stał się oprócz symbolu wolności, także dniem podziału na Indie i Pakistan, symbolem braterskich podziałów, krwi, która polała się pomiędzy hindusami, muzułmanami i sikhami. Odnalezienie się bohaterów w filmie jest wołaniem o jedność Indii niezależnie od wyznań i rachunku krzywd z przeszłości. 
Film miał swój remake w telugu pt. Ram Robert Rahim (1980). 
Fabuła.
Kishelal (Pran) odsiedziawszy za swojego pana, Roberta (Jeevan) wyrok w więzieniu, dowiaduje się, że ten nie wywiązał się z opieki nad jego rodziną. Zastawszy swoje dzieci głodne, a żonę chorą na gruźlicę, z rozpaczy próbującą popełnić samobójstwo, rozżalony wyrzuca szefowi zaniedbanie. Spotyka go w zamian tylko pogarda i poniżenie. Po nieudanej próbie zastrzelenia Roberta ucieka pobity zabierając po drodze ze slumsów swoich trzech synków. Bojąc się o nich pozostawia ich pod pomnikiem Gandhiego. Liczy, że uda mu się zmyliwszy poślizg wrócić po nich. Niestety podczas ucieczki dochodzi do wypadku. Samochód prowadzony przez Kishalala spada w przepaść. Pozostawione przez niego dzieci rozpraszają się. Na szczęście Bóg przewidział dla każdego z nich współczującego opiekuna. Amar dostaje się pod opiekę hinduskiego policjanta. Raju otacza troską muzułmański krawiec. Chłopiec przybiega do niego, jak do ojca słysząc swoje nowe imię: Akbar. Najmłodsze, znajduje na progu kościoła ksiądz, stąd dostaje ono na chrzcie chrześcijańskie imię Anthony. 
Mija dwadzieścia lat. W mieście przecinają się drogi trzech obcych sobie ludzi: hinduskiego policjanta Amara (Vinod Khanna), muzułmańskiego śpiewaka gazeli Akbara (Rishi Kapoor) i chrześcijańskiego zabijaki Anthony'ego (Amitabh Bachchan).
Muzyka i piosenki.
Muzykę do filmu skomponował duet Laxmikant-Pyarelal, autorzy muzyki do takich filmów jak "Khalnayak", "Hum", "Dayavan", "Ram Lakhan", "Mr. India", "Tezaab Is Acid", "Amar Akbar Anthony", "Bobby ". Bohater grany przez Amitabh Bachchana śpiewa głosem Kishore Kumara, a grany przez Rishi Kapoor głosem Mohammeda Rafi.

</doc>
<doc id="1633981" url="https://pl.wikipedia.org/wiki?curid=1633981" title="Dronfield">
Dronfield

Dronfield – miasto i civil parish w Wielkiej Brytanii, w Anglii, w regionie East Midlands, w hrabstwie Derbyshire, w dystrykcie North East Derbyshire. Leży 19,3 km od miasta Matlock, 42,1 km od miasta Derby i 220 km od Londynu. W 2001 roku miasto liczyło 21 177 mieszkańców. W 2011 roku civil parish liczyła 21 261 mieszkańców. Dronfield jest wspomniana w Domesday Book (1086) jako "Dranefeld".

</doc>
<doc id="1633989" url="https://pl.wikipedia.org/wiki?curid=1633989" title="Listy Julii (album)">
Listy Julii (album)

Listy Julii – album z recitalem Katarzyny Groniec z towarzyszeniem 7-osobowego zespołu pod kierownictwem Łukasza Damrycha. 
Na koncert składają się piosenki Elvisa Costello z płyty „The Juliet Letters” w polskich tłumaczeniach Katarzyny Groniec, który został zaprezentowany podczas 30. Przeglądu Piosenki Aktorskiej.

</doc>
<doc id="1633990" url="https://pl.wikipedia.org/wiki?curid=1633990" title="Downham Market">
Downham Market

Downham Market - miasto w Wielkiej Brytanii, w Anglii, w regionie East of England, w hrabstwie Norfolk. W 2001 r. miasto liczyło 6 730 mieszkańców. Rozciąga się na powierzchni 5,2 km².
W tym mieście ma swą siedzibę klub piłkarski - Downham Town F.C.

</doc>
<doc id="1634001" url="https://pl.wikipedia.org/wiki?curid=1634001" title="Dinnington (South Yorkshire)">
Dinnington (South Yorkshire)

Dinnington – miasto w Wielkiej Brytanii, w Anglii, w regionie Yorkshire and the Humber, w hrabstwie South Yorkshire, w dystrykcie Rotherham, w civil parish Dinnington St John’s. W 2001 miasto to zamieszkiwało 11 000 osób. Dinnington jest wspomniana w Domesday Book (1086) jako "Domnitone"/"Dunintone"/"Dunnitone".
W tym mieście ma swą siedzibę klub piłkarski – Dinnington Town F.C.

</doc>
<doc id="1634003" url="https://pl.wikipedia.org/wiki?curid=1634003" title="Rezerwat przyrody Muńcoł">
Rezerwat przyrody Muńcoł

Rezerwat przyrody Muńcoł – rezerwat florystyczny, o powierzchni 45,20 ha, utworzony w 1998 roku. Położony w Soblówce, gmina Ujsoły, obejmuje wschodnie stoki masywu Muńcuła i Kotarza (925-1120 m n.p.m.). Leży w granicach Żywieckiego Parku Krajobrazowego. Obszar rezerwatu podlega ochronie czynnej.
Celem utworzenia rezerwatu Muńcoł w Beskidzie Żywieckim była ochrona licznego stanowiska śnieżyczki przebiśnieg ("Galanthus nivalis"), występującej w płacie żyznej buczyny karpackiej, w podzespole z kokoryczą pustą ("Dentario glandulosae-Fagetum corydaletosum"), który należy do zbiorowisk rzadkich w skali kraju.
Runo, o pokryciu 60-90%, w zależności od pory roku charakteryzuje się zróżnicowaną kolorystką. Wczesną wiosną co ma miejsce w szczytowych partiach Muńcoła na przełomie kwietnia i maja, jest ono białe od kwitnącej masowo śnieżyczki przebiśnieg, która zdecydowanie dominuje w tej warstwie. Później końcem maja runo staje się różowe od kokoryczy pustej ("Corydalis cava") i żywca cebulkowego ("Dentaria bulbifera"). W pełni lata, kiedy do dna lasu dociera niewielka ilość światła, runo staje się soczystozielone od dominującej gwiazdnicy gajowej ("Stellaria nemorum"), przytulii wonnej ("Galium odoratum") i niecierpka pospolitego ("Impatiens noli-tangere"). Latem można obserwować gdzieniegdzie okazy lilii złotogłów ("Lilium martagon"), której największe skupienia liczą do 30 okazów.
Stanowisko śnieżyczki przebiśnieg na Muńcole, liczące kilka tysięcy osobników, jest największym na terenie powiatu żywieckiego. Poza przebiśniegiem w rezerwacie można spotkać inne gatunki podlegające ochronie prawnej. Są nimi: wawrzynek wilczełyko ("Daphne mezereum"), lilia złotogłów ("Lilium martagon"), ciemiężyca zielona ("Veratrum lobelianum"), paprotnik kolczysty ("Polystichum aculeatum"), podrzeń żebrowiec ("Blechnum spicant"), kruszczyk szerokolistny ("Epipactis helleborine"), przytulia wonna ("Galium odoratum") i kopytnik pospolity ("Asarum europaeum").
Ze względu na łatwy dostęp, oznakowanie za pomocą tablic informacyjnych, usytuowanie w pobliżu szlaku turystycznego, wzdłuż którego wyznaczono ścieżkę dydaktyczną, rezerwat stanowi znaczną atrakcję turystyczną.

</doc>
<doc id="1634010" url="https://pl.wikipedia.org/wiki?curid=1634010" title="Bitty McLean">
Bitty McLean

Bitty McLean (ur. 8 sierpnia 1972 w Birmingham) – brytyjski wokalista reggae, ragga i lovers rock. Jego największe przeboje to "It Keeps Rainin' (Tears from My Eyes)", "Pass It On", "Here i Stand" i "Dedicated to the One I Love". Współpracował m.in. z UB40, Wet Wet Wet i Simply Red.

</doc>
<doc id="1634014" url="https://pl.wikipedia.org/wiki?curid=1634014" title="Szidónia Vajda">
Szidónia Vajda

Szidónia Vajda (ur. 20 stycznia 1979 w Odorheiu Secuiescu) – rumuńska szachistka, reprezentantka Węgier od 2000, arcymistrzyni od 1998, posiadaczka męskiego tytułu mistrza międzynarodowego od 2003 roku.
Kariera szachowa.
W drugiej połowie lat 90. XX wieku należała do światowej czołówki juniorek. W 1995 r. w Żaganiu zdobyła tytuł mistrzyni Europy do 16 lat, a w Guarapuavie – brązowy medal mistrzostw świata w tej samej kategorii wiekowej. Trzeci medal zdobyła w 1999 r. w Erywaniu, gdzie na mistrzostwach świata juniorek do 20 lat zajęła III miejsce (za Marią Kuwatsu i Janą Jackovą).
W latach 1994 i 1998 r. zajęła IV m. w finałach indywidualnych mistrzostw Rumunii. W 1999 r. zdobyła w Batumi brązowy medal drużynowych mistrzostw Europy. W turniejach DME startowała jeszcze trzykrotnie (w latach 2003–2007, już jako reprezentantka Węgier) w 2003 r. zdobywając tytuł drużynowej wicemistrzyni Europy oraz brązowy medal za indywidualny wynik na II szachownicy. Była również czterokrotną uczestniczką szachowych olimpiad (w latach 2002–2008, w tym raz na I szachownicy), w 2004 r. zdobywając złoty medal za indywidualny wynik na II szachownicy.
W 2002 r. zdobyła tytuł wicemistrzyni, a w 2004 – mistrzyni Węgier. Do innych jej sukcesów indywidualnych należą m.in.:
Najwyższy ranking w dotychczasowej karierze osiągnęła 1 stycznia 2008 r., z wynikiem 2418 punktów zajmowała wówczas 47. miejsce na światowej liście FIDE (oraz trzecie – za Judit Polgár i Hoàng Thanh Trang – wśród węgierskich szachistek).

</doc>
<doc id="1634015" url="https://pl.wikipedia.org/wiki?curid=1634015" title="Szidonia Vajda">
Szidonia Vajda



</doc>
<doc id="1634020" url="https://pl.wikipedia.org/wiki?curid=1634020" title="Aswad">
Aswad

Aswad (z arab. „czarny”) – angielska grupa reggae założona w 1975 w Londynie. W skład zespołu wchodzą: Martin „Tatta” Augustine” (gitarzysta prowadzący), Brinsley „Dan” Forde (wokalista i gitarzysta rytmiczny), Drummie „Angus Gaye” Zeb (wokalista i perkusista), Donald Griffiths (wokalista), Jimmy „J-Slice” Neath (trębacz), Jimmy „Senyah” Haynes (gitarzysta prowadzący i akustyczny), Clifton „Bigga” Morrison (wokalista, klawiszowiec i harmonijkarz klawiszowy), Paul Garred (basista) i Dennis Anthony „Tony Gad” Robinson (wokalista i basista).
Grupa wydała 21 albumów. Jej największe przeboje to „Don’t Turn Around”, „Give a Little Love”, „Three Babylon” „It’s Not Our Wish” i „Shine”, a także „Warrior Charge” ze ścieżki dźwiękowej do filmu "Babylon".
W 1990 zespół wystąpił z recitalem na 27. Międzynarodowym Festiwalu Piosenki w Sopocie.

</doc>
<doc id="1634027" url="https://pl.wikipedia.org/wiki?curid=1634027" title="Wojciech Solarz (aktor)">
Wojciech Solarz (aktor)

Wojciech Solarz (ur. 13 kwietnia 1979 w Michalinie) – polski aktor teatralny i filmowy, reżyser i scenarzysta.
Życiorys.
Jest absolwentem Akademii Teatralnej z Warszawy (2002). 24 lutego 2001 r. miał miejsce jego debiut teatralny na scenie stołecznego Teatru Ochoty (tytułowa rola w "Hamlecie", Shakespeare’a). W latach 2003–2004 był aktorem Teatru Ateneum w Warszawie, a od 1 września 2004 gra na deskach Teatru Narodowego; występuje także w Kabarecie na Koniec Świata. W 2018 roku miał premierę jego pełnometrażowy debiut reżyserski i scenariuszowy, "Okna, okna".
Rozwiedziony z aktorką Kamillą Baar.

</doc>
<doc id="1634030" url="https://pl.wikipedia.org/wiki?curid=1634030" title="Moment Prawdy">
Moment Prawdy



</doc>
<doc id="1634032" url="https://pl.wikipedia.org/wiki?curid=1634032" title="Maxi Priest">
Maxi Priest

Maxi Priest (urodzony jako Max Alfred Elliott 10 czerwca 1961 roku w Lewisham, Londyn) – brytyjski wokalista i autor piosenek reggae. Nagrał 9 albumów i 2 kompilacje. Jego największe przeboje to 'Wild World', "Strollin' On", "In The Springtime", "Close to you" i "Human Work Of Art".

</doc>
<doc id="1634033" url="https://pl.wikipedia.org/wiki?curid=1634033" title="Kapitalny Pomysł">
Kapitalny Pomysł



</doc>
<doc id="1634035" url="https://pl.wikipedia.org/wiki?curid=1634035" title="Kaladium dwubarwne">
Kaladium dwubarwne

Kaladium dwubarwne ("Caladium bicolor" (Aiton) Vent.) – gatunek wieloletnich, ziemnopączkowych roślin zielnych z rodzaju kaladium. Pochodzi z Ameryki, gdzie występuje naturalnie w wilgotnych lasach równikowych na obszarze od Nikaragui do Argentyny. Uprawiany na całym świecie. W uprawie doniczkowej roślina rozpoczyna okres wegetacyjny późną zimą, zakwita późną wiosną, a pod koniec lata wchodzi w stan spoczynku. Cała roślina jest trująca, spożyta w większych ilościach powoduje zapalenie jelit.
Kultywary.
W uprawie znajdują się przeważnie nie typowa forma kaladium dwubarwnego, lecz jego kultywary i mieszańce z "Caladium schomburgkii".

</doc>
<doc id="1634038" url="https://pl.wikipedia.org/wiki?curid=1634038" title="Port lotniczy Antonio Rivera Rodriguez">
Port lotniczy Antonio Rivera Rodriguez

Port lotniczy Antonio Rivera Rodriguez – port lotniczy, zlokalizowany w portorykańskim mieście Vieques.

</doc>
<doc id="1634039" url="https://pl.wikipedia.org/wiki?curid=1634039" title="Rosyjska Ruletka (teleturniej)">
Rosyjska Ruletka (teleturniej)



</doc>
<doc id="1634040" url="https://pl.wikipedia.org/wiki?curid=1634040" title="Caladium bicolor">
Caladium bicolor



</doc>
<doc id="1634041" url="https://pl.wikipedia.org/wiki?curid=1634041" title="Arum bicolor">
Arum bicolor



</doc>
<doc id="1634045" url="https://pl.wikipedia.org/wiki?curid=1634045" title="Fresnes-lès-Reims">
Fresnes-lès-Reims



</doc>
<doc id="1634047" url="https://pl.wikipedia.org/wiki?curid=1634047" title="Katedra w Bourges">
Katedra w Bourges



</doc>
<doc id="1634050" url="https://pl.wikipedia.org/wiki?curid=1634050" title="Katedra w Le Mans">
Katedra w Le Mans



</doc>
<doc id="1634051" url="https://pl.wikipedia.org/wiki?curid=1634051" title="Zygmunt Stanisław Czarnecki">
Zygmunt Stanisław Czarnecki

Zygmunt Stanisław Czarnecki herbu Prus III (ur. 20 marca 1823 w Gogolewie, zm. 7 czerwca 1908 w Dobrzycy) – ziemianin wielkopolski, hrabia, kolekcjoner numizmatów, bibliofil.
Zarys biografii.
Zygmunt Czarnecki był synem pierwszego ordynata na Gogolewie i innych majątkach, Marcelego (1793-1868), który w 1854 uzyskał dla siebie i swych potomków pruski tytuł hrabiowski, związany z posiadaniem trzech ordynacji w Wielkopolsce (zob. Czarneccy h. Prus III) i Florentyny z baronów Chłapowskich herbu Drya (1795-1873), bratem m.in. Antoniego, ordynata na Golejówku i Stanisława, ordynata na Pakosławiu. Pozostając panem na Gogolewie, wzorowy i zamożny gospodarz Czarnecki dokupił później dalsze majątki w okolicach Jarocina i Pleszewa, m.in. Dobrzycę i Rusko. W roku 1876 przekazał ordynację gogolewską synowi Wiktorowi, przenosząc się do Ruska, gdzie wybudował dla siebie i swych zbiorów piękną rezydencję w stylu neorenesansu. Oddawszy majątek Dobrzyca młodszemu synowi Józefowi (1857-1922) poświęcił resztę życia swej pasji kolekcjonerskiej.
Czarnecki zaczął od zbierania numizmatów i udało mu się zgromadzić ok. 4500 obiektów, często unikatów. Po jakimś czasie sprzedał kolekcję fotografowi warszawskiemu Karolowi Beyerowi i zaczął zbierać książki i ryciny, przeważnie staropolskie. Pod koniec życia posiadał ok. 7000 woluminów, w większości bezcennych unikatów, obejmujących m.in. literaturę piękną, historyczną i religijną, w tym wiele publikacji polskich dysydentów z XVII i XVIII wieku oraz dzieł drukowanych w małych, zapomnianych i efemerycznych oficynach drukarskich. W sprawach swojej kolekcji utrzymywał kontakt korespondencyjny z polskimi kręgami naukowymi we Lwowie m.in. z Oswaldem Balzerem i Wojciechem Kętrzyńskim.
Żonaty z Marią Giżycką h. Gozdawa (1827-1914), miał z nią ośmioro dzieci, z których najmłodszy Zygmunt (1866-1940) dostał od niego w 1897 Rusko, podczas gdy stary już hrabia przeniósł się do syna Józefa w Dobrzycy i do śmierci mieszkał w tamtejszym pałacu. Obecnie linia Zygmunta Stanisława Czarneckiego jest reprezentowana przez jego prawnuków i ich potomstwo, zamieszkałe w Polsce i Szwecji.
Swe zbiory Zygmunt Czarnecki zapisał łącznie wszystkim spadkobiercom, którzy ulegając perswazji krakowskiej Akademii Umiejętności i innych instytucji kulturalnych w Galicji sprzedali je w 1914, częściowo jako dar, gdyż za obniżoną sumę 180 000 marek w złocie, lwowskiej Bibliotece Baworowskich. W roku 1944, w obliczu ponownej sowieckiej inwazji na Lwów, część cenniejszych książek udało się ewakuować do Krakowa. Znajdują się dziś w zbiorach Biblioteki Narodowej w Warszawie.

</doc>
<doc id="1634054" url="https://pl.wikipedia.org/wiki?curid=1634054" title="Jurij Wowk">
Jurij Wowk

Jurij Wowk, ukr. Юрій Вовк (ur. 11 listopada 1988 we Lwowie) – ukraiński szachista, arcymistrz od 2008 roku.
Kariera szachowa.
Do połowy 2003 r. nie osiągnął znaczących sukcesów szachowych (ranking w dniu 1 października 2003 – 2243 pkt). Pod koniec 2003 r. zwyciężył w turniejach rozegranych w Tarnopolu i Lwowie (wspólnie z Michaiłem Kozakowem). W 2004 r. zdobył srebrny (w kategorii do 16 lat) oraz brązowy medal (do 18 lat) w mistrzostwach kraju juniorów, natomiast w 2007 – tytuł mistrza Ukrainy (do 20 lat). Dzięki tym sukcesom, w 2004 r. reprezentował Ukrainę na mistrzostwach Europy do 16 lat, a w 2007 – na mistrzostwach świata juniorów do 20 lat.
Normy na tytuł arcymistrza wypełnił w 2007 roku. Do jego sukcesów w turniejach międzynarodowych należą:
Najwyższy ranking w dotychczasowej karierze osiągnął 1 lipca 2015 r., z wynikiem 2632 punktów.

</doc>
<doc id="1634055" url="https://pl.wikipedia.org/wiki?curid=1634055" title="Mistrzostwa Świata w Łyżwiarstwie Szybkim na Dystansach 2008">
Mistrzostwa Świata w Łyżwiarstwie Szybkim na Dystansach 2008

11. Mistrzostwa świata w łyżwiarstwie szybkim na dystansach 2008 odbyły się w dniach 6–9 marca 2008 w Nagano w Japonii. Zawody rozegrano w hali M-Wave. Do rozdania było 12 kompletów medali, po 6 w konkurencjach męskich, jak i żeńskich. Najwięcej razy na podium stanęli Holender Sven Kramer oraz Niemka Anni Friesinger. W klasyfikacji medalowej najlepsza była Holandia.
Uczestnicy.
W zawodach wzięło udział 137 łyżwiarzy z 21 krajów.

</doc>
<doc id="1634057" url="https://pl.wikipedia.org/wiki?curid=1634057" title="Port lotniczy Pagan">
Port lotniczy Pagan

Port lotniczy Pagan – port lotniczy zlokalizowany na wyspie Pagan (Mariany Północne). Jest czwartym co do wielkości aeroportem tego kraju.

</doc>
<doc id="1634059" url="https://pl.wikipedia.org/wiki?curid=1634059" title="Georg von Thaer">
Georg von Thaer

Georg Friedrich Wilhelm von Thaer (ur. 23 września 1872 w Baldensruh blisko Panten (Pątnów Legnicki), na Śląsku, zm. 15 listopada 1946 w Hanowerze) – wysoki urzędnik na Śląsku. Od 1916 do 1924 pełnił funkcję wojewody samorządowego (Landeshauptmann) Śląska, od 1924 do 1933 był wojewodą samorządowym na Dolnym Śląsku.
Życiorys.
Georg von Thaer urodził się na Śląsku w powiecie legnickim w majątku Baldensruh jako czwarte z sześciorga dzieci. Jego rodzicami byli Georg Ernst von Thaer (1834-1898) i Franziska von Dresler-Scharfenstein (1843-1918), zaś pradziadkiem Albrecht Daniel Thaer, który był inicjatorem nowoczesnej edukacji rolniczej w Europie. Georg von Thaer odebrał wykształcenie od prywatnych nauczycieli, uczęszczał także do Akademii Rycerskiej w Legnicy następnie studiował prawo we Wrocławiu, a w wieku 21 lat zdał egzamin z wyróżnieniem i otrzymał tytuł doktora prawa – "summa cum laude".
Pracował jako asesor rządowy przy prezydencie we Wrocławiu, a od 1905 do 1914 piastował funkcję starosty powiatowego (Landrat) w swoim rodzinnym powiecie Lublinieckim. Od 1915 do 1916 pełnił funkcję urzędnika administracyjnego Generalnego Gubernatorstwa Warszawy i Częstochowy. W 1916 został wybrany na wojewodę samorządowego Śląska. Po podziale Śląska pełnił funkcję wojewody samorządowego dla Dolnego Śląska. W 1933 musiał zaniechać pełnienia tej funkcji, gdyż odmówił wymiany sprawdzonych starostów na przedstawicieli NSDAP.
Aż do wydalenia z kraju, w styczniu 1945, gospodarował na folwarku w Pawonkowie w okręgu lublinieckim. Sprawował też funkcję honorowego senatora na Uniwersytecie Wrocławskim oraz w Wyższej Szkole Technicznej we Wrocławiu. W 1925 uzyskał tytuł doktora inżyniera honoris causa. W tym samym czasie pełnił funkcję senatora Spółki Cesarza Wilhelma (Kaiser-Wilhelm-Gesellschaft) wspierającej rozwój naukowy na uniwersytetach, otrzymał także tytuł honorowego mieszkańca Lublińca i miasta Dobrodzień. Był również patronem kościoła w Pawonkowie.
Od 1938 wspólnie ze starszym bratem – generałem majorem Albrechtem von Thaerem (1868-1957) był właścicielem folwarku w miejscowości Kątna przy Oleśnicy, który otrzymał jako prezent od swego przyjaciela Hansa Merensky’ego (1871-1957).
Rodzina.
Georg von Thaer był żonaty z Margarethe Helene Walther-Weisbeck (1882-1961), ze związku tego mieli czwórkę dzieci – Juttę, Ingeborgę, Hansa i Jürgena. Dwoje z nich zmarło młodo, syn Jürgen von Thaer zginął jako jeniec w 1944 w Bobrujsku na Białorusi. Córka Ingeborga (1913) poślubiła w 1936 Eckarda Ferdinanda Flechtnera, syna generała majora Arthura Flechtnera. Georg von Thaer i jego żona spoczywają na cmentarzu w Rössing w powiecie Hildesheim w Dolnej Saksonii.

</doc>
<doc id="1634060" url="https://pl.wikipedia.org/wiki?curid=1634060" title="FK Mikołajów">
FK Mikołajów

FK Mikołajów (ukr. Футбольний клуб «Миколаїв», "Futbolnyj Kłub "Mykołajiw"") - ukraiński klub piłkarski z siedzibą w Mikołajowie w obwodzie lwowskim. 
Historia.
Chronologia nazw: 
Drużyna piłkarska Cementnyk została założona w mieście Mikołajów i reprezentował miejscową cementownię.
Do 1992 drużyna z Mikołajowa występowała w amatorskich rozgrywkach mistrzostw obwodu lwowskiego. 
W 1979 klub przegrał w finale Pucharu Ukraińskiej SRR z Enerhiją Nowa Kachowka (3:1 i 0:0).
Klub również występował w rozgrywkach Mistrzostw Stowarzyszenia Ukraińskiego Futbolu Amatorskiego.
W 1997 klub jako uczestnik turnieju finałowego Mistrzostw Stowarzyszenia Ukraińskiego Futbolu Amatorskiego otrzymał prawo uczestniczyć w rozgrywkach w Drugiej Lidze. W pierwszym że sezonie 1997/98 zajął 6. miejsce w swojej grupie. W sezonie 2001/02 klub po rundzie jesiennej z przyczyn finansowych zrezygnował z dalszych występów w lidze profesjonalnej i dalej występuje w rozgrywkach amatorskich obwodu lwowskiego.

</doc>
<doc id="1634064" url="https://pl.wikipedia.org/wiki?curid=1634064" title="Port lotniczy Tau">
Port lotniczy Tau

Port lotniczy Tau – port lotniczy zlokalizowany w miejscowości Tau, na wyspie Tau (Samoa Amerykańskie).

</doc>
<doc id="1634065" url="https://pl.wikipedia.org/wiki?curid=1634065" title="Katedra w Lyonie">
Katedra w Lyonie



</doc>
<doc id="1634069" url="https://pl.wikipedia.org/wiki?curid=1634069" title="Salvador Villalba">
Salvador Villalba

Salvador Villalba (29 sierpnia 1924) – piłkarz paragwajski, prawy pomocnik. Syn Jacinta, rezerwowego podczas finałów mistrzostw świata w 1930 roku
Wziął udział w turnieju Copa América 1955, gdzie Paragwaj zajął przedostatnie, piąte miejsce. Villalba zagrał we wszystkich pięciu meczach – z Argentyną (zdobył bramkę), Urugwajem, Ekwadorem, Chile i Peru.
Rok później wziął udział w turnieju Copa América 1956, gdzie Paragwaj ponownie był piąty i przedostatni. Villalba zagrał we wszystkich pięciu meczach – z Urugwajem, Brazylią, Argentyną, Peru i Chile.
Jako piłkarz klubu Club Libertad był w kadrze reprezentacji podczas finałów mistrzostw świata w 1958 roku, gdzie Paragwaj, pomimo świetnej gry, odpadł już w fazie grupowej. Villalba zagrał we wszystkich trzech meczach – z Francją, Szkocją i Jugosławią.
Rok po mistrzostwach wziął udział w turnieju Copa América 1959, gdzie Paragwaj zajął trzecie miejsce (za Argentyną i Brazylią). Villalba zagrał we wszystkich sześciu meczach – z Chile, Boliwią, Urugwajem, Argentyną, Brazylią i Peru.
Jeszcze w tym samym roku wziął udział w ekwadorskim turnieju Copa América, gdzie Paragwaj zajął ostatnie, piąte miejsce. Villalba zagrał we wszystkich czterech meczach – z Brazylią, Argentyną, Urugwajem i Peru.

</doc>
<doc id="1634070" url="https://pl.wikipedia.org/wiki?curid=1634070" title="Katedra w Metzu">
Katedra w Metzu



</doc>
<doc id="1634071" url="https://pl.wikipedia.org/wiki?curid=1634071" title="Port lotniczy Lambasa">
Port lotniczy Lambasa

Port lotniczy Lambasa (IATA: LBS, ICAO: NFNL) – port lotniczy położony w mieście Labasa (Lambasa). Jest czwartym co do wielkości portem lotniczym na Fidżi.

</doc>
<doc id="1634075" url="https://pl.wikipedia.org/wiki?curid=1634075" title="Port lotniczy Abaiang">
Port lotniczy Abaiang

Port lotniczy Abaiang (ICAO: ABF, ICAO: NGAB) – port lotniczy położony między wsiami Tabwiroa i Tuarabu, na atolu Abaiang, w Kiribati.

</doc>
<doc id="1634077" url="https://pl.wikipedia.org/wiki?curid=1634077" title="Katedra w Clermont-Ferrand">
Katedra w Clermont-Ferrand



</doc>
<doc id="1634079" url="https://pl.wikipedia.org/wiki?curid=1634079" title="Port lotniczy Auki">
Port lotniczy Auki

Port Lotniczy Auki (ang. "Auki Airport") – port lotniczy zlokalizowany w mieście Auki, na Wyspach Salomona.

</doc>
<doc id="1634081" url="https://pl.wikipedia.org/wiki?curid=1634081" title="Błat">
Błat

Błat (ros. "блат", jidysz "list") – żargonowy termin używany powszechnie w ZSRR na określenie znajomości (dojść) wykorzystywanych w celu zdobycia deficytowych dóbr albo innych korzyści.
W czasach Imperium Rosyjskiego słowa tego używano w Odessie na określenie przestępczego półświatka, w słowniku z 1908, autorstwa Trachtenberga, określenie "Блатная музыка" tłumaczono jako żargon więzienny.
W latach 20. i 30. w ZSRR występował chroniczny deficyt towarów pierwszej potrzeby. Zdobycie towarów w tej sytuacji zależało od znajomości z urzędnikami, którzy zajmowali się ich dystrybucją. W okresie realizacji I pięciolatki w ZSRR pojawili się zagraniczni specjaliści, których obsługiwały wydzielone sklepy. Podstawą do wydania towarów dla tej grupy było specjalne pismo (stąd określenie "продавать по «блату»" – wydawać na błat). Z czasem pojęcie to upowszechniło się, rozszerzając zakres znaczeniowy na wszelkie nieformalne kontakty handlowe i znajomości, a także nabywanie towarów na czarnym rynku.

</doc>
<doc id="1634082" url="https://pl.wikipedia.org/wiki?curid=1634082" title="Zornitsa Kostadinova">
Zornitsa Kostadinova



</doc>
<doc id="1634084" url="https://pl.wikipedia.org/wiki?curid=1634084" title="Port lotniczy Ken Jones">
Port lotniczy Ken Jones

Port lotniczy Ken Jones (IATA: POT, ICAO: MKKJ) – port lotniczy zlokalizowany w mieście Port Antonio, na Jamajce.

</doc>
<doc id="1634086" url="https://pl.wikipedia.org/wiki?curid=1634086" title="Kardynałowie z nominacji Eugeniusza III">
Kardynałowie z nominacji Eugeniusza III

Papież Eugeniusz III (1145—1153) mianował 15 nowych kardynałów:
Uwagi dodatkowe.
Brixius, Zenker i Horn zaliczają do grona nominatów Eugeniusza III kardynała Guido di Crema, diakona S. Maria in Portico, późniejszego antypapieża Paschalisa III. Miał on zostać mianowany na konsystorzu we wrześniu 1145. W rzeczywistości jednak Guido di Crema został kardynałem diakonem już za Lucjusza II i podpisał bullę tego papieża z 31 grudnia 1144 jako "S. R. E. diaconus cardinalis". Eugeniusz III nadał mu jedynie kościół tytularny.
Brixius i Zenker wymieniają jeszcze ponadto następujących kardynałów: 
Horn wskazuje jednak, że Cinzio oraz Bernard z S. Clemente zostali mianowani jeszcze przez Lucjusza II jako diakoni Świętego Kościoła Rzymskiego, a Eugeniusz III jedynie nadał im kościoły tytularne. Z kolei kardynał diakon Bernard nie istniał jako odrębna osoba. Choć Brixius i Zenker podają, jakoby podpisywał on bulle papieskie od 28 kwietnia 1145 aż do 20 grudnia 1152, w rzeczywistości chodzi tu o zaledwie kilka podpisów w 1145 i kilka w 1152, a nie o ciągłe występowanie takiego kardynała w dokumentach przez ponad siedem lat. Kardynał diakon Bernard z 1145 jest tożsamy z późniejszym prezbiterem S. Clemente (od grudnia 1145), a ten z 1152 z późniejszym diakonem Ss. Cosma e Damiano.
Krewny papieża Eugeniusza III, Graziano da Pisa, został kardynałem dopiero w 1178 roku, z nominacji Aleksandra III.

</doc>
<doc id="1634087" url="https://pl.wikipedia.org/wiki?curid=1634087" title="Port lotniczy Antoine-Simon">
Port lotniczy Antoine-Simon

Port lotniczy Antoine-Simon (fr. Aéroport Antoine-Simon) (IATA: CYA, ICAO: MTCA) – czwarty co do wielkości port lotniczy Haiti położony w mieście Les Cayes.

</doc>
<doc id="1634091" url="https://pl.wikipedia.org/wiki?curid=1634091" title="Kardynałowie z nominacji Lucjusza III">
Kardynałowie z nominacji Lucjusza III

Papież Lucjusz III (1181-1185) mianował 15 nowych kardynałów:

</doc>
<doc id="1634092" url="https://pl.wikipedia.org/wiki?curid=1634092" title="Ołeksij Kasjanow">
Ołeksij Kasjanow

Ołeksij Serhijowicz Kasjanow, ukr. Олексій Сергійович Касьянов (ur. 26 sierpnia 1985 w Stachanowie) – ukraiński lekkoatleta specjalizujący się wielobojach.
Na dużych imprezach międzynarodowych zadebiutował w 2007 roku zajmując czwarte lokaty na młodzieżowych mistrzostwach Europy oraz uniwersjadzie. W kolejnym sezonie był siódmym zawodnikiem igrzysk olimpijskich w Pekinie. Sezon 2009 rozpoczął od zdobycia tytułu halowego wicemistrza Europy w siedmioboju. Tuż za podium – na czwartym miejscu – zakończył udział w mistrzostwach świata w Berlinie (2009). Po zajęciu w marcu 2010 szóstego miejsca w siedmioboju na halowych mistrzostwach świata nie udało mu się latem ukończyć dziesięcioboju podczas mistrzostw Europy (Ukrainiec wycofał się z rywalizacji po piątej konkurencji, czyli biegu na 400 metrów). Zajął dalszą lokatę na mistrzostwach świata w Daegu. W 2012 został halowym wicemistrzem świata oraz wicemistrzem Europy. Piąty zawodnik halowych mistrzostw świata w Sopocie (2014). Dwa lata później, na kolejnych halowych mistrzostwach globu, sięgnął po srebrny medal. W 2016 zajął miejsce tuż za podium podczas mistrzostw Europy. Szósty zawodnik mistrzostw świata w Londynie (2017).
Stawał na podium czempionatu Ukrainy oraz reprezentował kraj w pucharze Europy i drużynowych mistrzostwach Europy wielobojach lekkoatletycznych oraz meczach międzypaństwowych.
Rekordy życiowe: dziesięciobój – 8479 pkt. (19/20 sierpnia 2009, Berlin); siedmiobój – 6254 pkt. (29/30 stycznia 2010, Zaporoże), rezultat ten jest halowym rekordem Ukrainy.

</doc>
<doc id="1634093" url="https://pl.wikipedia.org/wiki?curid=1634093" title="Oleksiy Kasyanov">
Oleksiy Kasyanov



</doc>
<doc id="1634100" url="https://pl.wikipedia.org/wiki?curid=1634100" title="Cementnyk-Chorda Mikołajów">
Cementnyk-Chorda Mikołajów



</doc>
<doc id="1634102" url="https://pl.wikipedia.org/wiki?curid=1634102" title="Kappel am Albis">
Kappel am Albis

Kappel am Albis (dawniej "Kappel", "Cappel") – miejscowość i gmina w północnej Szwajcarii, w kantonie Zurych, leży na południe od Zurychu w okręgu Affoltern, 846 mieszkańców (grudzień 2007), 7,87 km² powierzchni.
Historia.
Miejscowość powstała przy klasztorze cystersów, założonym w roku 1185 przez baronów von Eschenbach. Zgromadzenie rozwiązano w okresie reformacji – w roku 1527 ostatni opat klasztoru zawarł związek małżeński i przekazał klasztor burmistrzowi i radzie miasta Zurychu. Kościół przyklasztorny użytkowany jest od tej pory przez zbór ewangelicko-reformowany. W czasie wojny kantonów protestanckich z katolickimi w bitwie pod Kappel 11 października 1531 poległ Ulrich Zwingli. Bitwa zakończyła się klęską protestantów. Miesiąc później, 16 listopada, w Kappel zawarto pokój, który zakończył wojnę uznając autonomię religijną poszczególnych kantonów.

</doc>
<doc id="1634105" url="https://pl.wikipedia.org/wiki?curid=1634105" title="Port lotniczy Aeropuerto Internacional Las Américas">
Port lotniczy Aeropuerto Internacional Las Américas

Aeropuerto Internacional Las Américas (IATA: SDQ, ICAO: MDSD) – międzynarodowy port lotniczy położony w Punta Caucedo niedaleko stolicy Dominikany – Santo Domingo. Został otwarty w 1959 roku.
Lotnisko jest obsługiwane przez Aeropuertos Dominicanos Siglo XXI (AERODOM), dominikańskie prywatne przedsiębiorstwo, z 25-letnią koncesję na budowę, obsługę i transfer (BOT) sześciu lotnisk w Republice Dominikany. Las Americas zwykle obsługuje Boeingi 737, 747, 757, 767, 777, Airbus A319, A320, A330, A340 oraz wiele samolotów na trasach długich, średnich i krótkich.
Lotnisko jest drugim najbardziej ruchliwych w kraju, po Punta Cana, i jednym z największych na Karaibach, obsługując 3,4 mln pasażerów w 2010 roku.
Historia.
Port lotniczy Las Americas został otwarty w 1959 roku jako oficjalne lotnisko Santo Domingo.
Oficjalna nazwa lotniska została zmieniona w 2002 roku do "Aeropuerto Internacional Las Americas-José Francisco Pena Gómez (AIJFPG)", ale jest najbardziej znana jako "Las Americas International Airport", lub lokalnie, "Las Americas".
15 lutego 1970 roku Dominicana de Aviación DC-9, który leciał do Luis Muñoz Marín w San Juan, na Portoryko, rozbił się, zginęły wszystkie 102 osoby będące na pokładzie.
Las Americas był węzłem Dominicana de Aviación, APA Dominicana International, Air Santo Domingo i wielu innych mniejszych linii lotniczych. Obecnie PAWA Dominicana i SAP Air.
Las Americas służył również jako centrum dla linii lotniczych takich jak Aeromar Líneas Aéreas Dominicanas, Air Santo Domingo, Aero Continente Dominicana i Queen Air.
Ostatnio droga ekspresowa prowadząca z Santo Domingo do lotniska (około 20 km na wschód od centrum miasta) została rozbudowana i zmodernizowana. Nowa autostrada przecina nowy most wiszący nad rzeką Ozama, łącząc ruch tranzytowy i system tuneli na głównej ulicy miasta, Av. 27 de Febrero.
Nowy terminal.
Nowy terminal jest kompletny i otwarty dla obsługi samolotów. Może pomieścić cztery Boeingi 747 jednocześnie. Nowy terminal ma cztery bramki z rękawami, system klimatyzacji i urządzenia do obsługi technicznej statków powietrznych.
Pas startowy.
Pas startowy Las Americas ma kierunek 17/35. Ten pas o długości 3355 m jest największym w kraju i jednym z największych na Karaibach. Jest w stanie obsługiwać samolot Airbus A380. Pas startowy SDQ został odnowiony w czerwcu 2008. Pas startowy był wykorzystywany przez samolot An-225 Mrija do dostarczenia pomocy po trzęsieniu ziemi na Haiti w 2010.

</doc>
<doc id="1634106" url="https://pl.wikipedia.org/wiki?curid=1634106" title="Rudolf Huch">
Rudolf Huch

Rudolf Huch, pseud. A. Schuster (ur. 28 lutego 1862 w Porto Alegre, zm. 13 stycznia 1943 w Bad Harzburg) – niemiecki pisarz, brat Ricardy Huch i krewny Friedricha Huch. Prawnik z wykształcenia (adwokat i notariusz).
Głównym motywem jego twórczości była droga niemieckiego mieszczaństwa od drobnomieszczaństwa do burżuazji. Tworzył eseje krytyczno-literackie (Ibsen, Nietzsche, Szekspir), w tym znany "Mehr Goethe!" z 1899, powieści satyryczne i opowiadania ("Der tolle Halberstaedter" z 1917), dramaty ("Kobolde im Bauernhaus" z 1901), powieści edukacyjne, pisma autobiograficzne ("Mein Weg" z 1936). Znana była jego powieść "Die Familie Hellmann" z 1917.
Mimo swego żydowskiego pochodzenia i przynależności swojej siostry Ricardy Huch do ruchu antyhitlerowskiego, w latach 30. opowiedział się po stronie nazistów. W 1934 opublikował antysemicką, propagandową broszurę "Izrael i my".

</doc>
<doc id="1634109" url="https://pl.wikipedia.org/wiki?curid=1634109" title="Felix Huch">
Felix Huch

Felix Huch (ur. 6 września 1880 w Brunszwiku, zm. 6 lipca 1952 w Tutzing) – niemiecki pisarz.
Wnuk Friedricha Gerstäckera, brat Friedricha Hucha, krewny Ricardy Huch i Rudolfa Hucha. Z wykształcenia lekarz, syn notariusza w Dreźnie.
Pisał głównie powieści biograficzne, poświęcone postaciom znanych muzyków: Beethovenowi i Mozartowi.

</doc>
<doc id="1634111" url="https://pl.wikipedia.org/wiki?curid=1634111" title="Port lotniczy Andros Town">
Port lotniczy Andros Town

Port lotniczy Andros Town – port lotniczy zlokalizowany w mieście Andros Town, na wyspie Andros (Bahamy).

</doc>
<doc id="1634113" url="https://pl.wikipedia.org/wiki?curid=1634113" title="Łazarz Dal">
Łazarz Dal

Łazarz Dal (ur. 1875 w Żytomierzu, zm. po 1939) – działacz żydowski, senator BBWR w okresie II RP (II kadencji), wybrany w województwie wołyńskim, pochodził z Łucka na Wołyniu.
Życiorys.
Ukończył gimnazjum Żytomierzu. Po złożeniu egzaminu farmaceutycznego przy akademii wojskowej w Petersburgu wstąpił na wydział farmaceutyczny uniwersytetu w Kijowie, który ukończył w 1900. W 1905 otrzymał koncesję na aptekę w Łucku, którą prowadził do 1939. Był także prezesem gminy wyznaniowej w Łucku i radnym miejskim. Sprawował funkcję prezesa Banku Kupieckiego, był członkiem Rady Naczelnej Centrali Związku Kupców w Polsce i prezesem Związku Obrony Kupców na Wołyniu. Działał także w latach 1929–1939 w Lublinie jako Radca tamtejszej Izby Przemysłowo-Handlowej, był członkiem Komitetu Organizacyjnego Izby w 1928. Wiceprezes Izby w latach 1929–1934. Przyczynił się do otworzenia Giełdy Zbożowo-Towarowej w Równem. Postulował założenie na Wołyniu ekspozytury lubelskiej Izby Przemysłowo-Handlowej, do czego jednak przed wybuchem wojny nie doszło. Był zwolennikiem współpracy wołyńskich Żydów z władzami polskimi i wojewodą Henrykiem Józewskim. Prawdopodobnie zaginął po 17 września 1939.
Mandat senatorski utracił 17 lutego 1930 na mocy orzeczenia Sądu Najwyższego o unieważnieniu wyborów do Senatu w województwie wołyńskim. O jego działalności parlamentarnej wiadomo niewiele oprócz tego, że ani razu nie zabrał głosu podczas plenarnego posiedzenia Senatu.

</doc>
<doc id="1634117" url="https://pl.wikipedia.org/wiki?curid=1634117" title="Anne Lise Bailly">
Anne Lise Bailly



</doc>
<doc id="1634120" url="https://pl.wikipedia.org/wiki?curid=1634120" title="Alexander Böhm">
Alexander Böhm

Alexander Böhm: (ur. 14 czerwca 1929 w Berlinie, zm. 12 maja 2006 w Oppershofen k. Rockenberg) – niemiecki profesor prawa. Syn Franza Böhma i Marietty Böhm, wnuk pisarki Ricardy Huch.
Alexander w latach 1938–1945 uczęszczał do humanistycznego gimnazjum Carolo-Alexandrinum w Jenie, a następnie Friedrich-Gymnasium we Fryburgu, gdzie w 1947 zdał egzamin dojrzałości. Studiował prawo w Bazylei i Frankfurcie nad Menem. W 1957 otrzymał doktorat na Uniwersytecie Goethego we Frankfurcie. Od 1957 do 1974 pracował jako heski urzędnik w więziennictwie oraz kierownik zakładu dla nieletnich. W 1974 został wykładowcą kryminologii, prawa karnego i nauk o więziennictwie na Uniwersytecie Jana Gutenberga w Moguncji. Od 1988 był także sędzią wyższego sądu krajowego w Zweibrücken.
Od 1962 był członkiem "Deutsche Vereinigung für Jugendgerichte und Jugendgerichtshilfe". Zajmował się postępowaniem w sprawach nieletnich, przestępczością wśród nieletnich oraz resocjalizacją. Angażował się też w sprawy pomocy ofiarom przestępstw.
W latach 1976–1980 pracował w Komisji Federalnego Ministerstwa Sprawiedliwości, gdzie pracował nad ustawą prawa dla nieletnich.

</doc>
<doc id="1634122" url="https://pl.wikipedia.org/wiki?curid=1634122" title="Port lotniczy Norsup">
Port lotniczy Norsup

Port lotniczy Norsup (IATA: NUS, ICAO: NVSP) – port lotniczy położony w Norsup, na wyspie Malekula. Jest czwartym co do wielkości portem lotniczym Vanuatu.

</doc>
<doc id="1634127" url="https://pl.wikipedia.org/wiki?curid=1634127" title="Port lotniczy 'Eua">
Port lotniczy 'Eua

Port lotniczy 'Eua (IATA: EUA, ICAO: NFTE) – port lotniczy zlokalizowany na wyspie 'Eua w Królestwie Tonga. Znajduje się 3 km od miasta ‘Ohonua oraz 40 km od stolicy Tonga – Nukuʻalofa. Posiada 1 pas startowy.

</doc>
<doc id="1634131" url="https://pl.wikipedia.org/wiki?curid=1634131" title="Maszynobudiwnyk Borodzianka">
Maszynobudiwnyk Borodzianka



</doc>
<doc id="1634132" url="https://pl.wikipedia.org/wiki?curid=1634132" title="Port lotniczy Eniwetok">
Port lotniczy Eniwetok

Port lotniczy Eniwetok (IATA: ENT, ICAO PKMA) – port lotniczy zlokalizowany na atolu Eniwetok (Wyspy Marshalla).

</doc>
<doc id="1634133" url="https://pl.wikipedia.org/wiki?curid=1634133" title="Awanhard Drohobycz">
Awanhard Drohobycz



</doc>
<doc id="1634134" url="https://pl.wikipedia.org/wiki?curid=1634134" title="Andrew Raynes">
Andrew Raynes

Andrew Raynes (ur. 7 kwietnia 1973) - angielski kulturysta, trójboista siłowy i strongman.
Wymiary:
Rekordy życiowe:

</doc>
<doc id="1634137" url="https://pl.wikipedia.org/wiki?curid=1634137" title="Port lotniczy Anduki">
Port lotniczy Anduki

Port lotniczy Anduki – port lotniczy położony w Seria. Jest drugim co do wielkości portem lotniczym w Brunei.

</doc>
<doc id="1634140" url="https://pl.wikipedia.org/wiki?curid=1634140" title="Jakub Lejkin">
Jakub Lejkin

Jakub Lejkin (ur. 1906, zm. 29 października 1942 w Warszawie) – polski prawnik, adwokat żydowskiego pochodzenia, zastępca komendanta policji żydowskiej w getcie warszawskim, kolaborant III Rzeszy.
Życiorys.
Był bardzo niskiego wzrostu. Przed 1940 pracował jako adwokat. 
Od 1 maja 1942 (po czasowym aresztowaniu przez Niemców nadkomisarza Józefa Szeryńskiego) pełnił obowiązki komendanta policji żydowskiej. Odegrał kluczową rolę podczas wielkiej akcji deportacyjnej do obozu zagłady w Treblince latem 1942. W sierpniu tego roku na polecenie Niemców wydał wtedy rozkaz, że każdy policjant żydowski musi doprowadzić na Umschlagplatz pięć osób.
29 października 1942 zginął w wyniku egzekucji przeprowadzonej przez Żydowską Organizację Bojową (ŻOB). Został zastrzelony przez Eliasza Różańskiego na ulicy Gęsiej w Warszawie, w drodze powrotnej z komendy do domu – trasa ta wyśledzona została wcześniej przez Emilię Landau i Israela Gutmana. Była to pierwsza egzekucja przeprowadzona przez ŻOB. 
Jest pochowany w alei głównej cmentarza żydowskiego przy ulicy Okopowej (kwatera 12a, rząd 1, nr 2).

</doc>
<doc id="1634141" url="https://pl.wikipedia.org/wiki?curid=1634141" title="Browar Zamkowy">
Browar Zamkowy

Browar Zamkowy – browar w Raciborzu. Spośród czynnych browarów polskich raciborski Browar Zamkowy posiada jedną z najstarszych tradycji warzenia piwa sięgającą początków XVI wieku. Obecny budynek zakładu pochodzi jednakże z XIX wieku, kiedy po pożarze wzniesiono w północno-zachodnim skrzydle dawnego zamku książąt raciborskich nowe zabudowania browarnicze. Aktualnym właścicielem Browaru Zamkowego w Raciborzu jest Jerzy Łazarczyk, a prezesem zarządu Mariusz Dudek. 
Historia.
Browar nad Młynówką.
Najstarsze, pisemne wzmianki o piwowarstwie raciborskim pochodzą z 1293 i znajdują się w poradzie prawnej udzielonej na prośbę miasta przez radcę i ławników Świdnicy. Rok później książę Przemysław raciborski nadał miastu prawo mili zapowiedniej, określającej, że w obrębie 1 mili od murów miasta raciborzanie posiadali monopol warzenia i wyszynku, rzemiosła i handlu. Piwowarstwo musiało istnieć w Raciborzu już dużo wcześniej, jeszcze za czasów księcia piastowskiego Mieszka Plątonogiego, gdyż raciborska osada przedlokacyjna posiadała prawo targu i wyszynku potwierdzona źródłowo w 1217.
Pierwsza jednoznaczna wzmianka o browarze książęcym przy zamku w Raciborzu pochodzi z 1567 z księgi gruntowej komory książęcej. Przypuszcza się, że browar powstał na początku XVI wieku po gospodarczej reorganizacji komory książęcej. Wiadomo również, że w 1559 powstała Karczma Zamkowa, która zapewne szynkowała piwo książęce. Natomiast urbarz książęcy z 1564 wykazywał 1200 talarów dochodu od piwa pszenicznego i jęczmiennego szynkowanego w karczmach dóbr książęcych, które – najprawdopodobniej – musiały szynkować piwo książęce. O znacznej produkcji browaru książęcego na przełomie XVI i XVII w. świadczyć może fakt istnienia własnej plantacji chmielu, dwóch sklepionych składów piwa w podziemiach zamkowych oraz utrzymywanie książęcego poborcy piwnego Bartłomieja Sokoła. Urbarz miejski z 1642 notuje:
Z kolei spis inwentarza zamkowego z 1812 r. wymienia:
Browar na zamku raciborskim.
19 stycznia 1858 roku wybuchł pożar w browarze. Przyczyną był ogień spod panwi, który ogarnął cały zakład i przeniósł się na zabudowania zamkowe. Odbudowa browaru zamkowego nastąpiła bardzo szybko. Postanowiono go jednak umieścić w nowym miejscu. Wybudowany został od podstaw na miejscu północnego i częściowo zachodniego skrzydła zamku książęcego. Zaopatrzony został również w nowoczesną jak na owe czasy maszynę parową. Gruntowna modernizacja nastąpiła 40 lat później, kiedy browar został ponownie przebudowany i unowocześniony. Po krótkiej przerwie zakład piwowarski ruszył ponownie. W 1898 mistrzem w nim został piwowar Kaufmann. Zarządzał on 55-osobową załogą, która częściowo zamieszkiwała specjalnie wybudowany dom dla czeladników. W 1898 browar zaczął warzyć piwo w stylu pilzneńskim, dzięki któremu zyskał uznanie w wielu miastach polskich i zagranicznych. Na ówczesny sukces piwa zamkowego złożyło się kilka czynników: własna uprawa, zbiór i oczyszczanie jęczmienia browarnego, woda z własnych źródeł w Oborze doprowadzana drewnianym rurociągiem z odległości 6 km, najlepszy chmiel z niemieckiego Hallertau lub czeskiego Żatca, zaniechana już w innych browarach, ale w Raciborzu cały czas stosowana 3 miesięczna wtórna fermentacja w drewnianych kufach leżakowych w chłodnych piwnicach zamkowych.
O ile pod koniec XIX wieku istniało w Raciborzu jeszcze 9 browarów, to na parę lat przed II wojną światową piwo warzył jedynie browar zamkowy. Co prawda śmierć piwowara Kaufmanna spowodowała konsternację wśród raciborskich piwoszy, jednakże w 1930 udało się znaleźć mistrza piwowarskiego, który nawiązał do „kaufmannowskiego piwa szkoły pilzneńskiej” i ponownie schlebił podniebieniom najstarszych raciborzan.
Po II wojnie światowej raciborski browar wznowił warzenie 15 czerwca 1945 roku, a pierwsze piwo trafiło na rynek 15 września 1945 roku. Zakład został znacjonalizowany, a w 1953 włączono go w skład Zakładów Piwowarsko-Słodowniczych w Głubczycach.
Do końca 1958 browar wykorzystywał maszyny i urządzenia zamontowane jeszcze w 1897. Dopiero w 1957 rozpoczęto modernizacje. Kufy dębowe zastąpione zostały 16 tankami metalowymi. Dwa lata później zamontowano dodatkowe 24 tanki. Modernizacja browaru zwiększyła zdolności produkcyjne zakładu do 54 tys. hl piwa i 600 ton słodu rocznie. W przybrowarnej słodowni wymieniono po raz pierwszy w Polsce ogniowy układ grzejny na parowy (1962). W 1958 zakład został przekazany pod zarząd Raciborskich Zakładów Fermentacyjnych Przemysłu Terenowego, a w 1959 – Raciborskich Zakładów Spożywczych Przemysłu Terenowego. W 1973 browar ponownie połączono z Zakładami Piwowarskimi w Głubczycach. W 1975 browar połączono z Górnośląskimi Zakładami Piwowarskimi, które w 1991 stały się jednoosobową spółką Skarbu Państwa pod nazwą Górnośląskie Zakłady Piwowarskie S.A. W 1999 Browary Górnośląskie ogłosiły upadłość. Zarząd firmy został zmuszony do wyprzedaży części majątku i zamknięcia zakładu w Raciborzu. Budynki browaru zostały wystawione na sprzedaż.
W 2003 nieczynny browar został zakupiony przez przedsiębiorcę z Sosnowca, Jerzego Łazarczyka. Po remoncie i zainstalowaniu urządzeń browarniczych pochodzących ze zlikwidowanego zakładu piwowarskiego w Tymbarku, browar wznowił działalność w 2004 pod nazwą Browar Książęcy Racibórz. W połowie 2008 właściciel browaru poinformował o trudnej sytuacji zakładu. W grudniu 2008 roku część załogi przedsiębiorstwa Browar Racibórz Sp. z o.o. otrzymała wypowiedzenia z pracy. Zakład nie zawiesił jednak produkcji i podejmował starania o przetrwanie kryzysu. Od początku 2009 roku w weekendy był otwarty do zwiedzania dla zorganizowanych grup turystów.
W sierpniu 2009 roku poinformowano o wstrzymaniu produkcji w browarze. W 2010 roku został on ponownie reaktywowany. Zmieniono wówczas nazwę zakładu na Browar Zamkowy.
We wrześniu 2021 roku Browar Zamkowy w Raciborzu był uczestnikiem Industriady.

</doc>
<doc id="1634142" url="https://pl.wikipedia.org/wiki?curid=1634142" title="SKWO Odessa">
SKWO Odessa



</doc>
<doc id="1634143" url="https://pl.wikipedia.org/wiki?curid=1634143" title="OBO Odessa">
OBO Odessa



</doc>
<doc id="1634146" url="https://pl.wikipedia.org/wiki?curid=1634146" title="Międzynarodowe Siły Wspierające Bezpieczeństwo">
Międzynarodowe Siły Wspierające Bezpieczeństwo



</doc>
<doc id="1634148" url="https://pl.wikipedia.org/wiki?curid=1634148" title="Port lotniczy Tubuai-Mataura">
Port lotniczy Tubuai-Mataura

Port lotniczy Tubuai-Mataura – port lotniczy położony na atolu Tubuai, w miejscowości Mataura (Polinezja Francuska).

</doc>
<doc id="1634149" url="https://pl.wikipedia.org/wiki?curid=1634149" title="Cerkiew Zaśnięcia Najświętszej Marii Panny w Hodyszewie">
Cerkiew Zaśnięcia Najświętszej Marii Panny w Hodyszewie

Cerkiew Zaśnięcia Najświętszej Marii Panny w Hodyszewie – nieistniejąca już murowana cerkiew z 1875, rozebrana w 1949 r., pozyskane cegły posłużyły do budowy plebanii, (1952-1956) i domu pielgrzyma (1950).
Historia.
Cerkiew prawosławna, a następnie greckokatolicka w Hodyszewie istniała już w XVI w.. Od 1630 znajdowała się w niej cudowna ikona Matki Boskiej, według legendy odnaleziona na drzewie w pobliżu wsi Kiewłaki, gdzie później wytrysnęło cudowne źródełko o nazwie Krynica. Kolejna cerkiew w miejscowości powstała w 1775. Była wzniesiona na planie sześciokąta, a przy jej budowie wykorzystano wsparcie finansowe licznie przybywających do Hodyszewa prawosławnych i greckokatolickich pielgrzymów. Na ikonie i ołtarzu znajdowało się kilkaset pozostawionych wotów. W 1805 władze pruskie planowały zamknąć cerkiew, jednak na prośbę jej proboszcza odstąpiły od tego zamiaru. W 1843 cerkiew została rozbudowana, w jej wnętrzu znalazły się elementy zapożyczone z liturgiki łacińskiej - w tym organy. Usunięto je w 1875, kiedy obiekt przeszedł ponownie w ręce prawosławnych. W 1867 cerkiew otrzymała dar od cara Aleksandra II w postaci kompletu szat i naczyń liturgicznych oraz ewangeliarza. W 1878 rozpoczęto budowę kolejnej, jeszcze okazalszej cerkwi, którą poświęcono 8 maja 1881. Starą cerkiew w 1884 r. rozebrano, a z jej elementów zbudowano nowy kościół, który przed II wojną światową przeniesiono do źródełka w miejsce dawnej kaplicy (do tzw. Krynicy). W nowej świątyni, obok tradycyjnie czczonej ikony Matki Boskiej, znalazły się również ikony Jezusa Chrystusa Tronującego, Mikołaja Cudotwórcy i Najświętszej Maryi Panny. W dzwonnicy znajdowało się 5 dzwonów różnej wielkości.
W czasie I wojny światowej większość prawosławnych wyjechała z Hodyszewa, zabierając ze sobą ikonę (wróciła do Polski w 1926, do Hodyszewa 24 maja 1928). Cerkiew została zamieniona na kościół rzymskokatolicki, rozebrano plebanię i zamknięto cmentarz prawosławny (zachowało się jedynie kilka nagrobków pomiędzy grobami katolickimi). W latach 1932-1949 wzniesiono nowy kościół, w którym do dnia dzisiejszego znajduje się kopia ikony, zwanej dziś Matką Boską Hodyszewską, natomiast starą cerkiew rozebrano w 1949. Zachowała się do naszych czasów stara, drewniana kaplica znajdująca się przy źródełku.

</doc>
<doc id="1634150" url="https://pl.wikipedia.org/wiki?curid=1634150" title="Zirka Tyraspol">
Zirka Tyraspol



</doc>
<doc id="1634151" url="https://pl.wikipedia.org/wiki?curid=1634151" title="Cementnyk Mikołajów">
Cementnyk Mikołajów



</doc>
<doc id="1634152" url="https://pl.wikipedia.org/wiki?curid=1634152" title="Szachtar Oleksandria">
Szachtar Oleksandria



</doc>
<doc id="1634153" url="https://pl.wikipedia.org/wiki?curid=1634153" title="Awanhard Krzywy Róg">
Awanhard Krzywy Róg



</doc>
<doc id="1634154" url="https://pl.wikipedia.org/wiki?curid=1634154" title="Port lotniczy Lifou">
Port lotniczy Lifou

Port lotniczy Lifou (IATA: LIF, ICAO: NWWL) – port lotniczy zlokalizowany na Lifou (Nowa Kaledonia).

</doc>
<doc id="1634155" url="https://pl.wikipedia.org/wiki?curid=1634155" title="Awanhard Symferopol">
Awanhard Symferopol



</doc>
<doc id="1634157" url="https://pl.wikipedia.org/wiki?curid=1634157" title="Kołhospnyk Połtawa">
Kołhospnyk Połtawa



</doc>
<doc id="1634159" url="https://pl.wikipedia.org/wiki?curid=1634159" title="Torpedo Kirowohrad">
Torpedo Kirowohrad



</doc>
<doc id="1634161" url="https://pl.wikipedia.org/wiki?curid=1634161" title="Swietłana Pieczorska">
Swietłana Pieczorska

Swietłana Władimirowna Pieczorska z d. Dawydowa (ros. Светлана Владимировна Печёрская, z d. Давыдова, ur. 14 listopada 1968 r. w Jekaterynburgu) – radziecka biathlonistka, reprezentująca również Wspólnotę Niepodległych Państw oraz Rosję. Srebrna medalistka igrzysk olimpijskich, wielokrotna medalistka mistrzostw świata, a także zdobywczyni Pucharu Świata.
Kariera.
W Pucharze Świata zadebiutowała 19 stycznia 1989 roku w Borowcu, zajmując 12. miejsce w biegu indywidualnym. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 28 stycznia 1989 roku w Ruhpolding, gdzie wygrała rywalizację w sprincie. W zawodach tych wyprzedziła swą rodaczkę - Jelenę Gołowiną i Mariję Manołową z Bułgarii. W kolejnych startach jeszcze 18 razy stawała na podium, odnosząc przy tym kolejne cztery zwycięstwa: 20 lutego 1990 roku w Mińsku i 24 stycznia 1991 roku w Anterselvie triumfowała w biegach indywidualnych, a 16 marca 1991 roku w Canmore i 25 stycznia 1992 roku w Anterselvie zwyciężała w sprintach. Najlepsze wyniki osiągnęła w sezonie 1990/1991, kiedy zwyciężyła w klasyfikacji generalnej oraz klasyfikacji biegu indywidualnego, a w klasyfikacji sprintu była druga. Sezon 1988/1989 ukończyła na trzecim miejscu, za Jeleną Gołowiną i Natalją Prikazczikową. Była też druga w klasyfikacji biegu indywidualnego i trzecia w sprincie. Trzecie miejsce w klasyfikacji sprintu zajęła również w sezonie 1989/1990.
Pierwsze medale wywalczyła podczas mistrzostw świata w Feistritz w 1989 roku. W biegu indywidualnym zajęła trzecie miejsce, ulegając Petrze Schaaf z RFN i Norweżce Anne Elvebakk. Zdobyła tam ponadto złote medale w sztafecie (razem z Prikazczikową i Gołowiną) oraz biegu drużynowym (razem z Prikazczikową, Gołowiną i Łuizą Czeriepanową). Złote medale w obu konkurencjach drużynowych zdobyła też na rozgrywanych rok później mistrzostwach świata w Mińsku/Oslo. Oprócz tego zwyciężyła w biegu indywidualnym oraz zajęła drugie miejsce w sprincie, rozdzielając Anne Elvebakk i jej rodaczkę - Elin Kristiansen.
Kolejne trzy medale zdobyła na mistrzostwach świata w Lahti w 1991 roku. Najpierw zajęła drugie miejsce w sprincie, plasując się za Norweżką Grete Ingeborg Nykkelmo a przed Jeleną Gołowiną. Następnie zwyciężyła w sztafecie i biegu drużynowym. Ostatni medal w zawodach tego cyklu zdobyła podczas mistrzostw świata w Nowosybirsku w 1992 roku, razem z Inną Szeszkil, Jeleną Biełową i Anfisą Riezcową zajmując drugie miejsce w biegu drużynowym.
Brała też udział w igrzysk olimpijskich w Albertville w 1992 roku, gdzie zdobyła srebrny medal w biegu indywidualnym. W zawodach tych rozdzieliła Niemkę Antje Misersky i Myriam Bédard z Kanady. Zajęła również 13. miejsce w sprincie.
W 1990 roku otrzymała tytuł Zasłużonego Mistrza Sportu ZSRR.

</doc>
<doc id="1634163" url="https://pl.wikipedia.org/wiki?curid=1634163" title="Stal Zaporoże">
Stal Zaporoże



</doc>
<doc id="1634165" url="https://pl.wikipedia.org/wiki?curid=1634165" title="Awanhard Charków">
Awanhard Charków

Awanhard Charków (ukr. Футбольний клуб «Авангард» Харків, "Futbolnyj Kłub "Awanhard" Charkiw") – ukraiński klub piłkarski z siedzibą w Charkowie.
Historia.
Chronologia nazw:
Piłkarska drużyna Awanhard została założona w mieście Charków.
W 1938 zespół startował w rozgrywkach Pucharu ZSRR.
Również występował w rozgrywkach lokalnych. Następnie został rozwiązany. Po II wojnie światowej nazwę Awanhard przyjął klub Metalist Charków, który w nosił taką nazwę w latach 1949-1966.

</doc>
<doc id="1634166" url="https://pl.wikipedia.org/wiki?curid=1634166" title="Park Narodowy Table Mountain">
Park Narodowy Table Mountain



</doc>
<doc id="1634167" url="https://pl.wikipedia.org/wiki?curid=1634167" title="Wojna z Cayuse">
Wojna z Cayuse

Wojna z Cayuse – wojna Indian z niewielkiego plemienia Cayuse, pod dowództwem wodza Tiloukaikta, z milicją terytorium Oregon i siłami rządowymi USA, toczona w latach 1847-1848, choć Cayuse brali też udział kolejnych walkach, aż do 1858.
Wstęp.
Cayuse byli jednym z mniejszych plemion Wyżyny Oregońskiej. W 1835 ich liczba miała wynosić ok. 2000 ludzi. Spośród wiosek Cayusów najważniejsze były trzy: wodza Camaspello nad rzeką Umatilla, wodzów Pięć Kruków (Achekaia) i Tauitau w dole tejże rzeki oraz wodza Umtippe w górze rzeki Walla Walla.
W latach 1836-38 kościół Metodystów założył na terytorium obecnych stanów Oregon i Waszyngton szereg misji. Jedną z nich była położona w Waiilatpu w dolinie Walla Walla na ziemiach plemienia Cayuse misja dra Marcusa Whitmana. Druga – H. H. Spaldinga, została założona wśród plemienia Nez Percé w miejscu zwanym Lapwai nad rzeką Clearwater. Trzecia – Elkanaha Walkera i Gushinga Eellsa powstała nad rzeką Spokane wśród tamtejszego plemienia Spokane. Czwarta - A. B. Smitha wśród Górnych Nez Percé, 60 mil na północ od Lapwai. Jeszcze jedna misja – Daniela Lee i H. W. Perkinsa, zwana “The Dalles”, została założona nad rzeką Columbia.
Wkrótce na ziemiach tych pojawili się również księża katoliccy z Kanady (F. N. Blanche i Modeste Demers). Ich rytuały wydały się Indianom bardziej atrakcyjne. Poza tym księża odwrotnie niż ich protestanccy odpowiednicy nie ingerowali w miejscowe zwyczaje i nie zmuszali Indian do ich porzucania. Między Cayusami a Whitmanami zaczęło dochodzić do coraz większych nieporozumień. W 1840 Cayuse zniszczyli system irygacyjny misji i rozjechali końmi zboże na polach. W 1841 jeden z białych uderzył chłopca, którego wuj był wodzem na terenach, na których stała misja. W odwecie wódz Tiloukaikt uderzył Whitmana, łamiąc mu nos. Whitman jednak nie opuścił misji. Misja z czasem stała się jednym z punktów zaopatrzeniowych dla emigrantów podążających do Oregonu (zatrzymała się tam pierwsza karawana emigrantów zmierzająca do Doliny Williamette). Zaczęli też się w jej pobliżu osiedlać biali osadnicy, z zadowoleniem powitani przez Whitmanów, lecz coraz bardziej irytujący Cayusów. Whitmanowie sądzili, że większa liczba białych zniechęci Indian od napadów na nich. Poza tym biali mieli stać się nauczycielami dla Indian i pokazać im nowoczesne formy gospodarowania i uprawy roślin. Whitmanowie wykazali się tym samym kompletnym niezrozumieniem Indian, którzy np. uważali, iż orka bezcześci ducha Ziemi. Ponadto Cayuse sądzili, iż emigranci powinni im płacić za przejazd przez ich ziemie i wykorzystywanie jej zasobów naturalnych. Jednak oni nie chcieli uiszczać opłat i przeganiali Indian żądających zapłaty uznając ich za „żebraków”.
4 marca 1844 w miasteczku Willamette Falls (dziś Oregon City) doszło do starcia osadników z 5 Indianami w którym zginął 1 Indianin i 2 białych (sekretarz tymczasowego rządu Terytorium George W. LeBreton oraz Sterling Rodgers). Po tym wydarzeniu utworzono na Terytorium Oregonu 25-osobowy oddział strzelców konnych pod dowództwem kapitana T. D. Keysura. Był to pierwszy oddział militarny w Terytorium Oregonu.
W roku 1846, po podpisaniu traktatu z Wielką Brytanią Oregon oficjalnie stał się częścią USA.
Wojna.
Masakra Whitmanów. W 1847 wśród Cayusów wybuchła epidemia odry przywleczona na ich ziemie przez białych. Mimo usiłowań Whitmana Cayusowie umierali, podczas gdy większość białych dochodziła do zdrowia. Spowodowało to wśród Indian pojawienie się podejrzeń, iż to Whitmanowie swoimi czarami wywołali epidemię. Podejrzenia te podsycał wśród Indian jeden z nowych osadników – Joe Lewis. 29 listopada 1847 grupa wojowników Cayuse wodza Tiloukaikta zaatakowała misję Whitmanów w Waiilatpu w dolinie Walla Walla. Cayuse, których nawracali Whitmanowie nie szanowali indiańskich zwyczajów i popierali osadnictwo białych na terenach Indian. W wyniku ataku zginęło 13 białych (w tym małżeństwo Whitmanów), zaś 54 dostało się do niewoli, gdzie przynajmniej 2 osoby zmarły (zostali uwolnieni po interwencji kupców Kompanii Zatoki Hudsona, którzy wykupili jeńców z niewoli za 62 koce, 63 bawełniane koszule, 24 sztuki broni, 600 naboi i siedem funtów tabaki, z niewoli powróciło 49 osób). Jeden z mieszkańców misji – Peter Hall uciekł i zawiadomił Fort Walla Walla. Jednak kilka dni później został on pochwycony przez Indian i zabity.
Inni misjonarze – Spaldingowie zostali w porę ostrzeżeni i uciekli. Ich misja w Lapwai została splądrowana.
Władze zorganizowały 45 osobową kompanię ochotników (tzw. „Strzelcy Oregońscy”) pod dowództwem majora Henry’ego A. G. Lee która wyruszyła na poszukiwanie sprawców. Pod koniec grudnia ochotnicy stoczyli potyczkę koło misji The Dalles, gdzie 1 żołnierz został ranny a 3 Indian zginęło. Mimo odparcia napastników, Indianie uprowadzili 300 sztuk bydła, co stanowiło poważną stratę dla Terytorium. Lee wzniósł w The Dalles fortyfikację zwaną „Fort Lee”. Niedługo potem nad rzeką Deschutes Lee i jego żołnierze, którzy zostali wysłanie na poszukiwanie skradzionego bydła wykryli małą grupę Indian Sahaptin (którzy nic nie mieli wspólnego z walkami czy napaścią na misję) i zaatakowali ich. 1 Indianin zginął, 2 kobiety zostały wzięte do niewoli zdobyto też kilka koni. W drodze powrotnej oddział wpadł w wąskim kanionie w zasadzkę, żaden z żołnierzy nie został jednak ranny. Następnego dnia Lee rzucił się w pościg, rozbił Indian i spalił ich obóz. Miało zginąć od 20 do 30 Indian. Żołnierze zdobyli trochę koni i bydła. Jednak część wojowników zdołała uciec i w kolejnych dniach atakowała ludzi Lee z zasadzek. W starciach tych zginęło 3 a rannych zostało 2 białych – to pierwsze ofiary śmiertelne wśród oregońskiej milicji. Tymczasem gubernator Terytorium George Abernethy utworzył 3-osobową „komisję pokojową” która miała udać się do oregońskich Indian. W jej skład weszli Joel Palmer – jako Inspektor do spraw Indian, traper Robert Newell i major Lee. Komisja miała udać się do Walla Walla i spotkać się z plemionami, zwłaszcza z silnymi Nez Percé. Komisarze mieli przekonać plemiona, by nie przyłączały się do Cayusów i obiecać, że wojsko zostanie wycofane natychmiast po tym, jak mordercy Whitmanów zostaną oddani w ręce władz. Rozmowy na razie nie przyniosły efektu.
Bitwa pod Sand Hollow. Na początku lutego siła „strzelców oregońskich” wzrosła do 537 żołnierzy pod dowództwem pułkownika Corneliusa Gilliama – weterana wojen z Czarnym Jastrzębiem i z Seminolami. Milicja przeszła do ofensywy. 14 lutego Gilliam z ponad 400 ludźmi ruszył do kraju Cayuse. Zanim wyruszył otrzymał wieści od plemion Yakima i Sahaptin znad rzeki Deschutes. Plemiona te stwierdzały, że nie przyłączą się do Cayuse. Jednak największym zmartwieniem komisarzy było najsilniejsze w regionie plemię Nez Perce. 24 lutego nastąpiło spotkanie z Cayuse pod Sand Hollow. Siły były podobne, lecz wśród Cayuse było ok. 100 nieuzbrojonych kobiet. Kiedy Indianie podeszli bliżej, żołnierze ustawili się w krąg dookoła wozów i bydła. Po kilku godzinach ataków Indianie wycofali się. W starciu zostało rannych 5 żołnierzy zaś 8 Indian zginęło (w tym szaman Szary Orzeł). Następnego dnia Amerykanie kontynuowali marsz, doszło do kolejnych starć, które trwały aż do momentu, gdy żołnierze dotarli do rzeki Umatilla. Następnego dnia wojsko przekroczyło rzekę. Wkrótce nadeszły wieści od Nez Percé, którzy postanowili pozostać w pokoju.
2 marca Gilliam z dwoma kompaniami dotarł do ruin Waiilatpu. 6 marca 250 Nez Percé udających się na polowanie na bizony przybyło do obozy armii. Potwierdzili, że nie przystąpią do wojny. W dalszym marszu do Gilliama zgłosiło się też kilku wodzów pokojowych odłamów Cayusów (m.in. Tauitau), którzy zamierzali utrzymać pokój. Poinformowali oni Gilliama, że Tiloukaikt i jego grupa wycofali się do kraju Paluse – swych sojuszników.
Starcie z plemieniem Palouse. W pogoni za Cayuse milicja wkroczyła na ziemie Palouse. Gilliam otrzymał informację, że Tiloukaikt obozuję nad rzeką Tucannon. Była to informacja błędna – w rzeczywistości był to zimowy obóz Paluse i Walla Walla. 14 marca Amerykanie wkroczyli do obozu, gdzie nie znaleźli śladu Cayuse, za to pokojowo nastawionych Indian. Gilliam rozkazał odwrót, lecz przy okazji żołnierze zabrali kilka sztuk koni i bydła. Kilku Indian zaczęło protestować, doszło do starcia. Wkrótce przybyło więcej wojowników. Żołnierze wycofali się pozostawiając zagarnięte konie i bydło. Gilliam był przekonany, że odzyskanie zwierząt usatysfakcjonuje Indian i pozostawią go oni w spokoju. Jednak w trakcie starcia zginęło lub zostało rannych kilku Paluse i część wojowników zamierzało ich pomścić. Amerykanie zostali zaatakowani przez ok. 400 wojowników z plemion Palouse i Cayuse. Po 30-godzinnej walce żołnierze wycofali się tracąc 10 rannych (być może 1 później zmarł). Indianie stracili prawdopodobnie 4 zabitych i 14 rannych. 20 marca Gilliam z dwiema kompaniami ruszył do The Dalles. Tam w obozie doszło do wypadku – przypadkowo wypalił karabin i śmiertelnie ranił Gilliama. Dowództwo przejął po nim podpułkownik James Waters, tymczasem Lee objął stanowisko Inspektora do spraw Indian po Palmerze, który zrezygnował. Tymczasem sytuacja Cayuse stawała się coraz cięższa. Nie udało im się stworzyć silnego sojuszu, ich siły były też osłabiane podziałami wewnętrznymi. Część Cayuse przebywała wśród plemienia Palouse, część uciekła w górę Burnt River, zaś wódz Pięć Kruków leczył rany w dolinie Wallowa u wodza Nez Percé Józefa. Kilka grup Cayusów np. wodza Welptulketa znajdowało się „pod ochroną” wojska (w faktycznym areszcie). W centrum zaś ziem Cayusów (dolina Walla Walla) siedziały siły Watersa, które rozbudowały fort w miejscu zniszczonej misji Whitmanów i nazwały go Fort Waters. Jednocześnie zaczęły szerzyć się choroby, które niszczyły plemię skuteczniej niż kule.
Pościg. 17 maja Waters wyruszył z Waiilatpu na czele 400 ludzi w kierunku rzeki Snake. Spośród nich wydzielił 121 ludzi pod dowództwem Lee, aby ruszyli do obozu Nez Percé wodza Czerwonego Wilka. Plan polegał na schwytaniu Cayusów w pułapkę między dwoma brodami na rzece. Jednak w obozie Nez Percé Lee dowiedział się, że Tiloukaikt i jego Cayusowie ruszyli na wschód – do Lapwai. Lee ruszył w pogoń i 21 marca dotarł do opuszczonej misji Spaldingów. Tam odkrył, że Cayusowie uciekli w góry. Po schwytaniu z pomocą Nez Percé 118 koni i 42 krów Cayuse – Lee zawrócił w dół rzeki Snake i połączył się z Watersem. Przed odjazdem major zaoferował Nez Percé pewną sumę pieniędzy za każdego schwytanego uczestnika masakry Whitmanów. W połowie czerwca Nez Percé rzeczywiście schwytali jednego, który został powieszony. Jednak Nez Perce nie nawiązali szerszej współpracy z wojskiem, ze względu na bliskie więzi łączące ich z Cayuse. W tym czasie major Joseph Magone z oddziału Watersa wraz z 100 ludźmi przeczesujący teren nad rzeką Snake napotkał 2 Indian, którzy w kanoe rzucili się do ucieczki. Zostali oni zastrzeleni bez przeprowadzenia rozpoznania z jakiego plemienia się wywodzą. Po połączeniu z Lee Waters zawrócił do Waiilatpu zagarniając po drodze bydło, które jak sądził należało do Cayusów. Gdy jeden z okolicznych pokojowo nastawionych Indian usiłował podjechać do kolumny, by przekonać białych, iż bydło należy do niego – jeden z żołnierzy zastrzelił go. Żołnierz nie został ukarany. Sytuacja była skomplikowana. Wojsko nie było w stanie złapać winnych masakry Whitmanów, zaś z drugiej strony ciągła obecność żołnierzy w kraju Indian mogła prowadzić do incydentów, które mogły przerodzić się w otwarty konflikt z innymi, do tej pory neutralnymi plemionami. Waters postanowił więc ewakuować pozostałych miejscowych misjonarzy i wycofać wojsko, pozostawiający tylko małe garnizony w Waiilatpu i The Dalles dla ochrony szlaku karawan imigranckich. Zastanawiając się w jaki sposób skłonić ochotników do pozostania w tych odległych placówkach, Lee, korzystając ze swych uprawnień Inspektora do spraw Indian, postanowił skonfiskować ziemię Cayusów i oddać je do zasiedlenia tym, którzy pozostaną na placówkach. Jako uzasadnienie tej decyzji Lee stwierdził, iż Cayuse wszczynając wojnę pozbawili się prawa do doliny Walla Walla. Jednocześnie w miejscowej gazecie ogłosił „Proklamację o konfiskacie ziem Cayuse” w której zachęcał do zasiedlenia doliny Walla Walla. Mimo że teoretycznie działania Lee były wymierzone w zabójców Whitmanów – uderzyły faktycznie w Cayuse, którzy nie mieli nic wspólnego z masakrą. Jednocześnie były złamaniem słowa danego okolicznym plemionom, że Amerykanie nie chcą ich ziem, a interesuje ich wyłącznie schwytanie sprawców. Ponieważ akt ten był arbitralną decyzją jednego człowieka, nieusankcjonowaną przez żaden akt prawny czy traktat, oraz nie wyznaczał żadnych granic osadnictwa – stał się przyczyną kolejnych gwałtownych konfliktów. Najazd głodnych ziemi, nienawidzących Indian osadników zakończył pokojowe współżycie między plemionami dorzecza Kolumbii a białymi. Ponieważ plemiona te nie miały tradycji jednoczenia się we wspólnych walkach – padały po kolei.
Koniec wojny. Krótko po wycofaniu ostatnich oddziałów z Fort Waters do doliny powróciła część Cayuse. 14 sierpnia 1848 Terytorium Oregon zostało oficjalnie przyjęte do Unii.
W marcu 1849 wprost z wojny z Meksykiem przybył do Oregonu nowy gubernator – generał Joseph Lane. W kwietniu zorganizował on w The Dalles spotkanie z Indianami w celu ustanowienia przyjaznych stosunków. 11 września na Terytorium nad rzekę Umatilla przybył pierwszy oddział regularnej armii USA, który zastał okolicę żyjącą w pokoju. Po przybyciu regularnego wojska, gubernator Lane postanowił przekonać Cayuse do wydania morderców. O ile wcześniej większość plemion sympatyzowała z Cayuse – o tyle teraz mieli interes w jak najszybszym ujęciu sprawców masakry Whitmanów. Część miejscowych Indian przyłączyła się do pościgu za sprawcami. Pod koniec października grupa Nez Percé starła się nad John Day River z uciekinierami. Zginęło dwóch Cayuse, 4 zostało schwytanych. Najbardziej poszukiwani – Tiloukaikt i Tomahas chcieli się schronić w obozie wodza Tauitau. Jednak okazało się to błędem. Ludzie wodza schwytali ich. 25 stycznia 1850 wódz Tauitau otrzymał list od gubernatora Lane. Gubernator stwierdzał, iż pokój z białymi jest możliwy wyłącznie pod warunkiem wydania morderców Whitnamów. W przeciwnym razie – groził zniszczeniem całego plemienia Cayusów. Tauitau w końcu zgodził się na to. Lane powitał tę decyzję z zadowoleniem, stwierdzając, iż w ten sposób zniknęła ostatnia przeszkoda dla pokoju między białymi a Cayuse.
5 Cayuse (Tiloukaikt, Tomahas, Klokamas, Isaiachalkis i Kimasumpkin) oskarżono o morderstwa w Waiilatpu i po procesie uznano za winnych, mimo że Kimasumpkin do końca twierdził, iż tego dnia nie było go w Waiilatpu. 3 czerwca 1850 cała piątka została powieszona w Oregon City. Przed śmiercią Tiloukaikt zgodził się przyjąć sakramenty od księży katolickich, jednak odrzucił podobną propozycję ze strony misjonarzy prezbiteriańskich (Whitmanowie też nimi byli). Powiedział im „Czyż wasi misjonarze nie uczą nas, że Chrystus oddał życie, by ocalić swych ludzi? Więc i my umrzemy, by ocalić naszych ludzi”.
Śmierć pięciu Cayuse nie zakończyła jednak konfliktu z plemionami. Decyzja Lee o intensyfikacji osadnictwa w dolinie Walla Walla już wkrótce doprowadziła do kolejnych starć. Cayuse uczestniczyli w walkach z białymi podczas wielkiej wojny Yakima w latach 1855–1856.

</doc>
<doc id="1634169" url="https://pl.wikipedia.org/wiki?curid=1634169" title="Table Mountain National Park">
Table Mountain National Park



</doc>
<doc id="1634171" url="https://pl.wikipedia.org/wiki?curid=1634171" title="Park Narodowy Góry Stołowej">
Park Narodowy Góry Stołowej

Park Narodowy Góry Stołowej (ang. "Table Mountain National Park"), poprzednio zwany Cape Peninsula National Park – park narodowy położony w Republice Południowej Afryki w Prowincji Przylądkowej Zachodniej. 
Park powstał w dniu 29 maja 1998 roku w celu ochrony naturalnego środowiska masywu Góry Stołowej i endemicznej roślinności fynbos. Park znajduje się pod protektoratem zarządu Sanparks (South African National Parks). 
PN Góry Stołowej posiada dwie ważne atrakcje turystyczne: Górę Stołową, od której park został nazwany, i Przylądek Dobrej Nadziei, najdalszego punktu Afryki w kierunku południowo-zachodnim.
Powierzchnia parku wynosi 225 000 ha plus dodatkowe 1000km² wód przybrzeżnych i plaży.
W odróżnieniu od innych parków RPA, otoczony jest przez miasta i prywatne posiadłości, przez co istnieje praktycznie wolny wstęp z istniejącymi trzema płatnymi bramami.
Warunki naturalne.
Park rozciąga się od Signal Hill ("Góra Sygnałowa") przez Lion’s Head ("Głowa Lwa"), Devil's Peak ("Diabli Szczyt"), Constantiaberg, góry południowej części Peninsula do Cape Point. 
Park składa się z trzech części oddzielonych od siebie przez tereny miejskie na równinnym terenie. 
Trzy oddzielne części Parku Narodowego Góry Stołowej.
Terytorium Góry Stołowej.
W skład tej części wchodzą szczyty: Signal Hill, Lion’s Head, Góra Stołowa razem z (niższa część Góry Stołowej), Devil's Peak, łańcuch Dwunastu Apostołów (siedemnaście szczytów wzdłuż linii brzegowej Oceanu Atlantyckiego) i Orange Kloof (teren pod ścisłą ochroną, nie udostępniony dla turystów).
Część ta powstała z dawnego Narodowego Pomnika Góry Stołowej, Cecilia State Forest i Newlands Forest.
Ogród Botaniczny Kirstenbosch oficjalnie nie zalicza się do terytorium parku, ale jego wyższe partie utrzymywane są na podobnych zasadach.
Terytorium Silvermine-Tokai.
Biegnie przez półwysep od Oceanu Atlantyckiego do brzegów False Bay.
Ważne punkty wchodzące w skład tego terytorium to Constantiaberg, szczyt Steenberg i góry Kalk Bay.
Powstało z dawnego Tokai State Forest i z Rezerwatu Silvermine.
Terytorium Cape Point.
Znajduje się na południowym końcu półwyspu, rozciąga się od Cape Point i Przylądka Dobrej Nadziei na południu do Scarborough przy Atlantyku i Simonstad nad False Bay. Powstało z dawnego Rezerwatu Przylądka Dobrej Nadziei.
Fauna i flora.
Park Narodowy Góry Stołowej wchodzi w skład zespołu obszarów ochrony przyrody Cape Floral z 2285 gatunkami roślin (z czego 90% w tym 300 endemicznych lub zagrożonych zagładą) wpisanego na Listę Światowego Dziedzictwa Kulturalnego i Przyrodniczego UNESCO.
Występuje tutaj mniej zwierząt niż w pozostałych parkach RPA. Często spotykane są oswojone góralki skalne i przyzwyczajone do widoku ludzi stada pawianów czakma. Żyją tam też mangusty, jeżozwierze, węże, żółwie i karakale.
Na plaży Boulders w Simonstad żyje duża kolonia pingwinów przylądkowych.
Turystyka.
Z 4.4 miliona odwiedzających rocznie, Park Narodowy Góry Stołowej jest najczęściej odwiedzanym ze wszystkich parków w RPA.
Atrakcje turystyczne:

</doc>
<doc id="1634172" url="https://pl.wikipedia.org/wiki?curid=1634172" title="Tafelberg">
Tafelberg



</doc>
<doc id="1634173" url="https://pl.wikipedia.org/wiki?curid=1634173" title="Table Mountain">
Table Mountain



</doc>
<doc id="1634174" url="https://pl.wikipedia.org/wiki?curid=1634174" title="Badanie biochemiczne krwi">
Badanie biochemiczne krwi

Badanie biochemiczne krwi – badanie obejmujące analizę składników osocza. Dostarcza wielu cennych informacji i wskazówek ułatwiających postawienie właściwej diagnozy. Badanie osocza pokazuje poziom enzymów, hormonów, białek, elektrolitów i pierwiastków śladowych w naszym organizmie. Wyniki obrazują stan kliniczny konkretnych narządów. 
Profile oznaczeń.
Wyniki badania biochemicznego krwi dają obraz funkcji prawie wszystkich narządów, układów, gruczołów, stanu nawodnienia, odżywienia, postępu choroby. W celu lepszej diagnozy i leczenia schorzeń konieczna jest ocena zmian zachodzących w składnikach osocza. Dla ułatwienia zostały opracowane tzw. profile oznaczeń. Służą one dokładniejszemu przedstawieniu funkcjonowania danego narządu, dlatego każdy profil został opracowany tak, aby zawarte w nim parametry jak najlepiej oddawały jego funkcję. 
Wartości referencyjne składników osocza.
W badaniu biochemicznym krwi każdy oceniany składnik ma ustalone granice normy, tzw. wartości referencyjne, w których powinien się mieścić, mogące nieznacznie się różnić w zależności od ustaleń danego laboratorium. Odpowiednie wartości referencyjne są zawsze podawane obok wyniku. Normy badań laboratoryjnych zależą od innych elementów procesu diagnostycznego, dlatego analizą wyników powinien zawsze zajmować się lekarz prowadzący pacjenta. Ponadto należy pamiętać, że nie każde odchylenie od normy świadczy o zaburzeniach funkcji organizmu, gdyż często wynika ono ze zmian fizjologicznych, błędów w pobraniu składników do badania bądź niewłaściwego transportu materiału przeznaczonego do badania.

</doc>
<doc id="1634175" url="https://pl.wikipedia.org/wiki?curid=1634175" title="Port lotniczy Mangaia">
Port lotniczy Mangaia

Port lotniczy Mangaia – port lotniczy zlokalizowany na wyspie Mangaia (Wyspy Cooka).

</doc>
<doc id="1634176" url="https://pl.wikipedia.org/wiki?curid=1634176" title="Świadkowie Jehowy w Norwegii">
Świadkowie Jehowy w Norwegii

Świadkowie Jehowy w Norwegii – społeczność wyznaniowa w Norwegii, należąca do ogólnoświatowej wspólnoty Świadków Jehowy, licząca w 2022 roku 11 877 głosicieli, należących do 163 zborów. Na dorocznej uroczystości Wieczerzy Pańskiej w 2022 roku zgromadziło się 17 681 osób. Działalność miejscowych głosicieli koordynuje Skandynawskie Biuro Oddziału w Danii.
Historia.
Początki.
W roku 1892 do Norwegii powrócił ze Stanów Zjednoczonych Norweg Knud Pederson Hammer, który na emigracji przyjął wierzenia Badaczy Pisma Świętego. Rozpoczął on działalność kaznodziejską w okolicach Skien, jednak wkrótce został zmuszony wyjechać do Stanów Zjednoczonych. W roku 1894 zaczęły się ukazywać publikacje religijne w języku duńsko-norweskim. W roku 1899 na prośbę C.T. Russella Knud Pederson Hammer ze Stanów Zjednoczonych ponownie udał się do Norwegii. Rozpowszechniał on dwa pierwsze tomy „Wykładów Pisma Świętego”. Pierwszym Badaczem Pisma Świętego został Ingebret Andersen. Wkrótce, w roku 1900, powstał pierwszy w Norwegii, co najmniej 10-osobowy zbór w Skien.
W roku 1903 przybyli do Norwegii pionierzy – Fritiof Lindkvist, Viktor Feld i E. Gundersen. Działali m.in. w Trondheim, Bergen i Narwiku. W 1904 roku w mieście Kristiania otwarto Biuro Towarzystwa Strażnica. Anna Andersen (były oficer "Armii Zbawienia"), podróżując na rowerze, dotarła z działalnością ewangelizacyjną do wszystkich miast kraju. W roku 1905 zbory działały w Skien, Narwiku, Bergen i Kristianii. W tym ostatnim mieście odbyło się pierwsze zgromadzenie krajowe, na którym obecnych było 15 osób, a trzy z nich zostały ochrzczone. Rok później takie zgromadzenie odbyło się w Bergen. Od roku 1909 zgromadzenia urządzano co roku, a mówcy byli zapraszani z Danii, Finlandii i Szwecji.
W 1909 roku kraj ponownie odwiedził Charles T. Russell, który wygłosił przemówienia w Bergen i Kristianii. W roku 1911 Russell przemawiał w Skien, gdzie wysłuchało go około 1200 osób, wśród których było 61 Badaczy Pisma Świętego. Trzy lata później Henry Bjørnestad, został pierwszym pielgrzymem (podróżującym przedstawicielem Towarzystwa Strażnica) regularnie odwiedzającym zbory w Norwegii i Szwecji.
W grudniu 1914 roku rozpoczęto w norweskich miastach wyświetlać „Fotodramę stworzenia”. W 1915 roku grupy studium Biblii były w stolicy oraz m.in. w Kopervik, Skien, Tromsø i okolicach Narviku. W latach 20. XX wieku Alexander H. Macmillan, w kilku miastach wygłaszał przemówienie „Miliony ludzi z obecnie żyjących nigdy nie umrą”, m.in. w Kristianii dwukrotnie jednego dnia w przepełnionej auli uniwersyteckiej.
Od roku 1904 do 1916 nadzór nad działalnością sprawował Fritiof Lindkvist. Po nim do roku 1921 nadzór przejęły biura w Szwecji i w Danii. Od roku 1921 do 1945 funkcję sługi oddziału powierzono Enokowi Ömanowi. W roku 1925 utworzono Biuro Północnoeuropejskie z siedzibą w Kopenhadze, które sprawowało nadzór nad działalnością w Danii, Norwegii, Szwecji, Finlandii i państwach bałtyckich. Biurem tym kierował Szkot przybyły z Londynu, William Dey, któremu jako sługa oddziału w Norwegii podlegał Enok Öman.
Szwedzcy współwyznawcy wyjeżdżali do Norwegii, by tam rozpowszechniać publikacje. Badaczami Pisma Świętego zostali m.in. Rasmus Blindheim oraz Theodor Simonsen, duchowny wyznania "Wolna Misja", którzy prowadzili działalność w całej Norwegii. Andreas Øiseth wyruszył w podróż ewangelizacyjną na północ, a potem stopniowo przemieszczał się na południe wzdłuż fiordów, nie pomijając żadnej miejscowości. Podczas 8-letniej podróży przemierzył niemal cały kraj. Dwóch innych głosicieli wyruszyło na północ wzdłuż wybrzeża Norwegii 12-metrową łodzią motorową "Elihu", a później "Esther" i "Ruth" i dotarli aż do Arktyki. Prowadzili działalność ewangelizacyjną wśród mieszkańców wysp, latarni morskich, nadbrzeżnych wiosek oraz odległych osad górskich, rozpowszechniając w ciągu roku około 16 tysięcy publikacji.
W 1921 roku odbył się kongres w Bergen. W maju 1925 roku w Örebro w Szwecji zorganizowano kongres dla całej Skandynawii, na który przybyła 30-osobowa grupa z Norwegii. Przyjechali z Oslo pociągiem w zarezerwowanym wagonie. We wrześniu i październiku 1925 William Dey odwiedzał norweskie zbory, organizując działalność w zborach zgodnie ze wskazówkami Biura Głównego.
W marcu 1925 roku zaczęto wydawać w języku norweskim czasopismo „Złoty Wiek” (obecnie „Przebudźcie się!”). Do 1936 roku gdy w norweskim wydaniu czasopismo zmieniło tytuł na „Ny Verden” („Nowy Świat”), pozyskano 6190 prenumeratorów.
W 1928 roku na peryferiach Bergen wybudowano pierwszą salę, w której urządzano zebrania.
Na początku lat 30. XX wieku około 70-osobowy zbór w Oslo wynajmował na weekendy autokary, by głosiciele mogli dojechać do pobliskich miast, by tam prowadzić działalność kaznodziejską. W roku 1936 na kongresy do Bergen i Oslo przyjechał przedstawiciel Biura Głównego Towarzystwa Strażnica – Matthew A. Howlett. Przemawiał na tych dwóch zgromadzeniach do ogółem 1824 osób, wśród których było 265 głosicieli. W roku 1938 liczba głosicieli w Norwegii wzrosła do 328.
Na początku II wojny światowej zanotowano liczbę 462 głosicieli. Jako jedyna społeczność religijna w Norwegii przeciwstawili się nazistom. 8 czerwca 1941 roku funkcjonariusze Gestapo przeprowadzili akcję w ramach której odwiedzili wszystkich sług zborów w Norwegii i zakazali prowadzenia działalności kaznodziejskiej pod groźbą wysyłania do obozów koncentracyjnych. Tego samego dnia skonfiskowano dużą część majątku Towarzystwa Strażnica w Biurze Oddziału, a personel biura zabrano na przesłuchania, lecz nikt nie został aresztowany. 21 lipca 1941 roku władze wojskowe zajęły budynek Towarzystwa Strażnica w Oslo i zakazały prowadzenia działalności kaznodziejskiej oraz przeprowadzania zebrań. Konfiskowano literaturę biblijną, głosicieli próbowano zastraszyć możliwością wysłania do obozów koncentracyjnych oraz zmuszano do podpisywania oświadczenia o przyjęciu do wiadomości zakazu wszelkiej działalności Świadków Jehowy. Mimo to na polanach leśnych lub oddalonych od innych zabudowań gospodarstwach czasem organizowano nawet niewielkie zgromadzenia. W roku 1943 w okolicach miasta Ski odbyło się w konspiracji zgromadzenie pod hasłem „Wolny naród” z udziałem 180 głosicieli. W czasie wojny „Strażnica” była przemycana z Danii oraz Szwecji, a następnie tłumaczona na język norweski, przepisywana na maszynie i rozprowadzana poprzez siatkę kurierów po całym kraju. W latach 1940–1945 liczba głosicieli wzrosła z 462 do 689 pomimo zakazu oraz wojny.
Rozwój działalności.
Po zakończeniu wojny, w lipcu i sierpniu 1945 William Dey przyjechał do Norwegii by na nowo zorganizować działalność zborów. W październiku 1945 roku zaczęto wydawać „Strażnicę” w języku norweskim. W grudniu tego roku Norwegię odwiedził Nathan H. Knorr wraz z Miltonem G. Henschelem. W miejsce Enoka Ömana nadzorcą oddziału został William Dey, a w lutym 1946 Marvin F. Anderson ze Stanów Zjednoczonych.
We wrześniu i październiku roku 1946 kongresy pod hasłem „Weselące się narody” odbyły się w Oslo, Bergen i Trondheim, na które przybyło ogółem 3011 osób, a 52 ochrzczono. Liczba głosicieli wynosiła wówczas 766. W grudniu tego roku, wznowiono działalność nadzorców obwodów, po około pięcioletniej przerwie. W 1947 roku ogólnokrajowy kongres pod hasłem „Rozrost wszystkich narodów” odbył się w Oslo, na którym było obecnych 1446 osób, w tym Nathan Homer Knorr. W 1948 do Norwegii przybyli pierwsi absolwenci Biblijnej Szkoły Strażnicy – Gilead: Hans Peter Hemstad i Gunnar Marcussen. Obaj po powrocie do kraju usługiwali jako nadzorcy podróżujący oraz pracowali w Domu Betel.
W listopadzie i grudniu 1949 roku aresztowano osoby głoszące na ulicach w Oslo sugerując, że nie posiadają odpowiedniego zaświadczenia wydanego przez władzę. Początkowo głosiciele byli po kilku godzinach wypuszczani. Kiedy zatrzymania zdaniem policji nie przyniosły rezultatu siedmioro głosicieli postawiono przed sądem i skazano na niewielkie grzywny lub trzy dni pozbawienia wolności. Ponieważ jednak chodziło o prawo do swobodnego wyrażania przekonań religijnych złożono odwołanie do Sądu Najwyższego. W tym czasie aresztowania się powtarzały, a grzywny były coraz wyższe. Jednak 17 czerwca 1950 roku Sąd Najwyższy uchylił wyrok wydany przez sąd miejski oraz uniewinnił głosicieli, przyznając im prawo do publicznego głoszenia i rozpowszechniania literatury na ulicach. Rok później w kraju przekroczono liczbę 2 tysięcy głosicieli.
W 1951 roku na zgromadzeniu pod hasłem „Czyste wielbienie” w Lillehammer przemawiali N.H. Knorr i M.G. Henschel. Wśród 2391 obecnych byli delegaci z całego kraju, a 89 osób ochrzczono. W tym samym roku delegaci z Norwegii byli obecni na kongresie międzynarodowym w Londynie, a w 1953 120-osobowa delegacja norweskich głosicieli wyjechała na kongres międzynarodowy pod hasłem „Społeczeństwo Nowego Świata” w Nowym Jorku. W roku 1955 około 2000 norweskich delegatów uczestniczyło w kongresie międzynarodowym pod hasłem „Tryumfujące Królestwo” w Sztokholmie. W roku 1965 zorganizowano kongres międzynarodowy pod hasłem „Słowo prawdy” w którym oprócz norweskich Świadków Jehowy uczestniczyły delegacje zagraniczne (w tym ok. 7 tysięcy głosicieli większości z Danii). Ogółem skorzystało z niego 12 332 słuchaczy, a 199 ochrzczono. Kongres odbył się również w ich rodzimych językach emigrantów z Jugosławii. Było to największe do 2018 roku zgromadzenie Świadków Jehowy w Norwegii.
W 1968 roku Aksel Falsnes, jako pierwsza osoba posługująca się językiem lapońskim, przyjął wierzenia Świadków Jehowy. W rezultacie jego działalności na początku lat 70. kilku Lapończyków zostało głosicielami. Liczbę 5 tysięcy głosicieli osiągnięto w roku 1969.
W latach 60. XX wieku nadzorcą oddziału został Roar Hagen, a roku 1969 Thor Samuelsen. W 1976 roku w miejsce pojedynczego nadzorcy utworzono Komitet Oddziału. W pierwszym składzie Komitetu Oddziału znaleźli się Thor Samuelsen, Kåre Fjelltveit i Niels Petersen.
19 maja 1984 oddano do użytku nowe Biuro Oddziału wzniesione w Ytre Enebakk, 30 km od Oslo. W uroczystości tej uczestniczył Milton Henschel należący do Ciała Kierowniczego. Na budowie pracowało ochotniczo około 2000 Świadków Jehowy z Norwegii oraz z innych krajów.
Na początku lat 80. tylko kilka norweskich zborów posiadało zakupione lub wybudowane własne Sale Królestwa. W 1983 roku wzniesiono pierwszą Salę metodą szybkościową w miejscowości Askim. Rok później wzniesiono trzy kolejne w miejscowościach Rørvik, Steinkjer i Alta. Budowy te zostały ukończone w ciągu kilku dni. W ciągu kolejnych 10 lat metodą szybkościową wzniesiono około 80 Sal Królestwa.
W roku 1986 powstał pierwszy zbór (Oslo-Łaciński) skupiający głosicieli posługujących się językiem hiszpańskim lub portugalskim pochodzących głównie z Ameryki Łacińskiej. Pierwszy zbór angielskojęzyczny powstał w stolicy w roku 1990. W 2008 roku w Oslo powstał zbór norweskiego j. migowego. Program niektórych zebrań i większych zgromadzeń na norweski język migowy tłumaczono już od lat 70. XX w. dla kilku grup posługujących się tym językiem migowym.
W 1987 roku kutrem "Skagstein" dotarto do wszystkich nabrzeżnych osad, by prowadzić tam działalność kaznodziejską. Trzy lata później zbudowano za kołem podbiegunowym 21 Sal Królestwa. Jedna z nich znajduje się w Hammerfest — najdalej na północ wysuniętym mieście europejskim. W 1994 roku wybudowano Salę Zgromadzeń w Oslo, z której korzysta połowa głosicieli w kraju. W 2003 roku otwarto Salę Królestwa w Bergen, w której mogą się odbywać także większe zgromadzenia.
W 1990 roku utworzono Komitety Łączności ze Szpitalami, które organizują spotkania z personelem medycznym oraz udzielają pomocy Świadkom Jehowy w kontaktach ze służbą zdrowia. Komitet działający na terenie Oslo w przeciągu 20 lat od roku 1990 zorganizował 70 takich spotkań oraz udzielił pomocy w ponad 500 przypadkach. Podjęto również współpracę z wieloma lekarzami zgadzającymi się stosować alternatywne metody leczenia wobec przetaczania krwi.
W 1991 roku wydano w języku norweskim "Chrześcijańskie Pisma Greckie w Przekładzie Nowego Świata", a w roku 1996 całe Pismo Święte w tym przekładzie.
Biuro Tłumaczeń na język norweski znajduje się w Ytre Enebakk.
W XXI wieku.
W 2008 roku na Pamiątce zgromadziło się 26 676 osób. W latach 1948–2010 ponad 40 misjonarzy Szkoły Gilead pochodziło z Norwegii. W 2012 roku osiągnięto liczbę 11 141 głosicieli, nad którymi nadzór przejęło Skandynawskie Biuro Oddziału w Danii. Delegacje z Norwegii brały udział w kongresach specjalnych, w 2012 roku („Strzeż swego serca!”) w Göteborgu, w roku 2013 („Słowo Boże jest prawdą!”) w Kopenhadze, w 2015 roku („Naśladujmy Jezusa!”) w Sztokholmie w Szwecji, w 2016 roku („Lojalnie trwajmy przy Jehowie!”) w holenderskim Utrechcie oraz w Nuuk na Grenlandii.
W 2012 roku nadzór nad działalnością w Norwegii przejęło Skandynawskie Biuro Oddziału w Danii. Natomiast w obiektach w Ytre Enebakk zorganizowano norweskie Biuro Tłumaczeń oraz wykorzystuje się je jako miejsce dla teokratycznych szkoleń dla całej Skandynawii.
Jesienią 2015 roku rozpoczęto produkcję literatury i filmów o tematyce biblijnej w języku północnolapońskim. Na język ten przetłumaczono kilka filmów i traktatów oraz jedną broszurę o tematyce biblijnej. Następnie w 2016 i w maju 2017 roku zorganizowano dwie specjalne kampanie, by przetłumaczone materiały udostępnić Lapończykom mieszkających w małych lapońskich wioskach w odległych zakątkach regionu. Wzięło w nich udział około 200 głosicieli z Finlandii, Norwegii i Szwecji.
27 stycznia 2018 roku w Sali Zgromadzeń w duńskim Herlufmagle, Anthony Morris, wówczas członek Ciała Kierowniczego, ogłosił wydanie „Pisma Świętego w Przekładzie Nowego Świata” w języku norweskim, w wersji zrewidowanej z 2013 roku. Program był transmitowany do około 500 miejsc, a skorzystało z niego łącznie 50 274 osoby. W latach 1996–2018 wydrukowano około 97 000 egzemplarzy „Pisma Świętego w Przekładzie Nowego Świata” w języku norweskim, którym posługuje się ponad 11 tysięcy głosicieli na świecie. 
W lipcu 2018 roku w Oslo odbył się kongres specjalny pod hasłem „Bądź odważny!” z udziałem zagranicznych delegacji z Australii, Finlandii, Holandii, Japonii, Nepalu, Stanów Zjednoczonych i Wielkiej Brytanii.
W 2021 roku osiągnięto liczbę 12 001 głosicieli.
18 listopada 2019 roku norwescy urzędnicy postanowili, że Świadkowie Jehowy w dalszym ciągu mają prawo do otrzymywania środków. W swoim postanowieniu napisali: „Głosowanie w wyborach jest fundamentalnym prawem przysługującym obywatelom Norwegii, ale nie jest ich obowiązkiem. Powstrzymywanie się od korzystania z tego prawa wydaje się być częścią wierzeń Świadków Jehowy, (...) [ale rząd] nie może uważać, że stanowi ono (...) prawną podstawę wycofania się z przekazywania środków budżetowych”. Natomiast w 2022 roku władze zagroziły odebraniem statusu społeczności religijnej. 30 grudnia 2022 roku Sąd Rejonowy w Oslo wydał tymczasowy nakaz wstrzymujący działania władz mające na celu odebranie statusu społeczności religijnej (odmowy rejestracji działalności w poszczególnych krajach, to według Europejskiego Trybunału Praw Człowieka stanowią naruszenie wolności religijnej Świadków Jehowy).
Działalność jest prowadzona w zborach: norwesko-, szwedzko-, angielsko-, hiszpańsko-, francusko-, arabsko-, chińsko-, portugalsko-, pendżabsko-, tamilsko-, tagalsko-, tigrińsko-, persko-, rosyjsko- i polskojęzycznych oraz w norweskim języku migowym (w kilku grupach w jeszcze innych językach, m.in. w arabskim, chińskim, chorwackim, rumuńskim, suahili – również w tych językach przeprowadza się program kongresów). W 2017 roku funkcjonowało 110 Sal Królestwa.
Niektóre z kilkudziesięciu Sal Królestwa w Norwegii
Zbory polskojęzyczne.
Zbory polskojęzyczne działają w Oslo (dwa), Asker, Bergen, Heggedal, Kristiansand, Larvik i Sandnes, a grupy w Ålesund, Horten, Haugesund, Molde, Sellebakk (k. Fredrikstad), Skien i Tiller (k. Trondheim). Zbory i grupy polskojęzyczne należą do obwodu polskojęzycznego: EU Polish 5A. Kongresy regionalne i zgromadzenia obwodowe w języku polskim odbywają się w Sali Zgromadzeń w Oslo (np. w kongresie ph. „Lojalnie trwajmy przy Jehowie!” 8–10 lipca, uczestniczyło 911 polskojęzycznych obecnych ze Skandynawii, a 9 zostało ochrzczonych).

</doc>
<doc id="1634177" url="https://pl.wikipedia.org/wiki?curid=1634177" title="Żelgruda">
Żelgruda

Żelgruda - żelazo metaliczne otrzymywane bezpośrednio z rud w piecach obrotowych; zastępuje złom wsadowy.

</doc>
<doc id="1634178" url="https://pl.wikipedia.org/wiki?curid=1634178" title="Nowa Synagoga w Erfurcie">
Nowa Synagoga w Erfurcie

Nowa Synagoga w Erfurcie – znajduje się przy Juri-Gagarin-Ring i jest jedyną czynną synagogą Turyngii. Została wzniesiona w latach 1951-1952 (co czyni ją jedyna synagogą powstałą w czasach Niemieckiej Republiki Demokratycznej) według projektu Willy Nöckela na miejscu Wielkiej Synagogi zburzonej podczas nocy kryształowej w 1938 roku. Służy liczącej 750 członków Krajowej Gminie Żydowskiej Turyngii.

</doc>
<doc id="1634179" url="https://pl.wikipedia.org/wiki?curid=1634179" title="Changan Automobile">
Changan Automobile

Chang’an Automobile – chiński producent samochodów (głównie minivanów) z siedzibą w Chongqing. Przedsiębiorstwo założone zostało w 1862 roku jako Chang’an Machinery Manufactury.
Chang’an jest głównym udziałowcem spółek joint venture: Chang’an Ford i Chang’an Suzuki. Wielkość produkcji w 2002 roku (łącznie z filiami) wyniosła ponad 400 000 samochodów.
W 2019 roku firma była sponsorem startu iSpace, pierwszej prywatnej rakiety z Chin, która osiągnęła orbitę.

</doc>
<doc id="1634180" url="https://pl.wikipedia.org/wiki?curid=1634180" title="Far Cry (film)">
Far Cry (film)

Far Cry – kanadyjsko-niemiecki film fabularny, ekranizacja gry komputerowej o tej samej nazwie, wyreżyserowana przez Uwe Bolla.
Światowa premiera filmu miała miejsce 2 października 2008 w Niemczech. W głównej roli, Jacka Carvera, obsadzono Tila Schweigera.
Fabuła.
Były członek oddziału, który patrolował morza, Jack Carver, zaczął zarabiać jako przewoźnik ludzi po wyspach Mikronezji. Dotychczas wiódł spokojne życie, zarówno prywatne jak i zawodowe, jednak pewnego dnia podczas jednej z wycieczek jego łódź nagle zostaje zaatakowana przez grupę najemników. Z trudem udaje mu się uciec, jednak pasażerowie, którzy z nim byli trafiają do niewoli. Musi zrobić wszystko i wykorzystać zdobyte wcześniej umiejętności, aby ochronić swoje życie oraz uwolnić pasażerów-zakładników.

</doc>
<doc id="1634181" url="https://pl.wikipedia.org/wiki?curid=1634181" title="Port lotniczy Fagaliʻi">
Port lotniczy Fagaliʻi

Port lotniczy Fagaliʻi (IATA: FGI, ICAO: NSFI) – międzynarodowy port lotniczy położony w wiosce Fagaliʻi, na wyspie Upolu. Jest czwartym portem lotniczym na Samoa.

</doc>
<doc id="1634182" url="https://pl.wikipedia.org/wiki?curid=1634182" title="Deferypron">
Deferypron

Deferypron (łac. "Deferipronum") – związek chelatujący żelazo, stosowany w leczeniu talasemii.
Mechanizm działania.
Deferypron jest ligandem dwudonorowym chelatującym żelazo w stosunku 3:1. W badaniach klinicznych wykazano, że dawka 25 mg/kg masy ciała, podawana trzy razy dziennie, zmniejsza stężenie żelaza we krwi oraz zapobiega jego odkładaniu się w tkankach. Lek nie chroni jednak przed skutkami uszkodzenia organów wewnętrznych, spowodowanymi wysokim stężeniem żelaza. Badania dowodzą, że deferypron, w dawkach zalecanych, wykazuje mniejszą skuteczność niż deferoksamina. Co prawda, lek zmniejsza stężenie żelaza we krwi (zarówno w formie związanej z ferrytyną, jak również w postaci wolnej), jednak jego stężenie w wątrobie wciąż może pozostawać za wysokie.
Farmakokinetyka.
Deferypron wchłania się z przewodu pokarmowego dość szybko, osiągając po 30–60 minutach maksymalne stężenie we krwi. Przyjmowanie leku wraz z pokarmem wydłuża czas wchłaniania do 2 godzin, nie obniża jednak stężenia, jakie lek osiąga w osoczu. Dzieje się to jednak przy zażywaniu deferypronu po posiłku. Lek metabolizowany jest głównie na drodze sprzęgania, które dezaktywuje grupę 3-hydroksylową deferypronu. Metabolity nie wykazują więc żadnego działania farmakologicznego. Okres półtrwania leku wynosi 2–3 godziny. Deferypron wydalany jest z organizmu w 75-90% z moczem, w dwóch postaciach: jako glukoronid i kompleks deferypron-żelazo.
Wskazania.
Deferypron stosowany jest w talasemii w celu usunięcia z organizmu nadmiaru żelaza. Preparat powinien być stosowany w przypadku, gdy podawanie deferoksaminy jest niemożliwe lub niewystarczające.
Ostrzeżenia specjalne.
Leczenie deferypronem powinno przebiegać pod ścisłym nadzorem lekarza doświadczonego w leczeniu talasemii preparatami chelatującymi żelazo. Stosowanie dawek wyższych niż 100 mg/kg mc./dobę może wywołać poważne skutki uboczne w postaci zaburzeń neurologicznych. Deferypron u 1,2% leczonych wywołuje agranulocytozę, w tym neutropenię. Nie jest znany mechanizm wywoływania przez deferypron tych zaburzeń, dlatego nie wolno przyjmować pacjentom leczonym preparatem innych leków, o których wiadomo, że mogą powodować neutropenię. W trakcie leczenia deferypronem zaleca się oznaczanie poziomu granulocytów obojętnochłonnych co tydzień. Chory musi zostać poinformowany o konieczności zgłaszania lekarzowi prowadzącemu wszystkich objawów grypopodobnych. Świadczyć mogą one bowiem o wystąpieniu neutropenii. W przypadku wystąpienia neutropenii lek należy odstawić, a następnie wdrożyć odpowiednie leczenie. Nie zaleca się powrotu do terapii deferypronem chorym, u których wystąpiła neutropenia spowodowana stosowaniem tego leku. W trakcie leczenia deferypronem barwa moczu zmienia się ze słomkowej na czerwonobrązową. Lek wykazuje działanie mutagenne i klastogenne. Kobietom w wieku rozrodczym, które przyjmują deferypron, zaleca się stosowanie skutecznej antykoncepcji.
Interakcje.
Deferypron może zmniejszać skuteczność doustnych leków zobojętniających kwas żołądkowy zawierających glin. Istnieje bowiem możliwość chelacji jonów glinu przez deferypron. Istnieją doniesienia mówiące o występowaniu interakcji między deferypronem a witaminą C. Jeżeli to możliwe, na czas leczenia lekiem, kwas askorbinowy należy odstawić.
Działania niepożądane.
Do najpoważniejszych działań niepożądanych należy agranulocytoza, w tym neutropenia. Do częstych działań niepożądanych należą:
Rzadziej występują:
Przedawkowanie.
Przyjmowanie większej niż zalecana dawki leku może spowodować wystąpienie zaburzeń neurologicznych (zobacz: Ostrzeżenia specjalne), takich jak:
Objawy te ustępują stopniowo po przerwaniu leczenia deferypronem.

</doc>
<doc id="1634184" url="https://pl.wikipedia.org/wiki?curid=1634184" title="Port lotniczy Savannakhet">
Port lotniczy Savannakhet

Port lotniczy Savannakhet (IATA: ZVK, ICAO: VLSK) – port lotniczy położony w Savannakhet. Jest czwartym co do wielkości portem lotniczym w Laosie.

</doc>
<doc id="1634185" url="https://pl.wikipedia.org/wiki?curid=1634185" title="Awanhard Żydaczów">
Awanhard Żydaczów

FK Awanhard Żydaczów (ukr. Футбольний клуб «Авангард» Жидачів, "Futbolnyj Kłub "Awanhard" Żydacziw") – ukraiński klub piłkarski z siedzibą w Żydaczowie.
Historia.
Chronologia nazw:
Drużyna piłkarska Papirnyk została założona w mieście Żydaczów po zakończeniu II wojny światowej i reprezentowała miejscową fabrykę celulozy i papieru. Potem zmieniła nazwę na Awanhard.
Do 1992 drużyna z Żydaczowa występowała w amatorskich rozgrywkach mistrzostw obwodu lwowskiego. Najbardziej udany sezon – 1987, kiedy klub zdobył mistrzostwo obwodu, Puchar obwodu, puchar gazety "Sport" i Superpuchar dla najlepszych zespołów produkcyjnych Ukrainy i Bułgarii!.
W 1992 klub zgłosił się do rozgrywek w Przejściowej Lidze. W pierwszym że sezonie 1992/93 zajął 8. miejsce w swojej grupie. Potem co rok było gorzej. Po sezonie 1994/95 Trzecia Liha została zlikwidowana i klub w następnym sezonie występował już w Drugiej Lidze. Jednak po zakończeniu sezonu 1995/96 klub z przyczyn finansowych zrezygnował z dalszych występów w lidze profesjonalnej i dalej występuje w rozgrywkach amatorskich obwodu lwowskiego.
Klub również występuje w rozgrywkach Mistrzostw Stowarzyszenia Ukraińskiego Futbolu Amatorskiego.

</doc>
<doc id="1634189" url="https://pl.wikipedia.org/wiki?curid=1634189" title="Port lotniczy Battambang">
Port lotniczy Battambang

Port lotniczy Battambang (IATA: BBM, ICAO: VDBG) – port lotniczy położony w Battambang. Jest czwartym co do wielkości portem lotniczym w Kambodży.

</doc>
<doc id="1634194" url="https://pl.wikipedia.org/wiki?curid=1634194" title="Krystyna Mazurówna">
Krystyna Mazurówna

Krystyna Teresa Mazurówna (ur. 20 stycznia 1939 we Lwowie) – polska tancerka, choreografka, pisarka, felietonistka i osobowość medialna pracująca we Francji. Solistka "Casino de Paris".
Życiorys.
Urodziła się 20 stycznia 1939 we Lwowie. Jest młodszą córką matematyka prof. Stanisława Mazura (1905–1981) i Bronisławy Wysockiej-Mazurowej, chemiczki. Ma starszą o siedem lat siostrę, Barbarę, również tancerkę. Zainspirowana spektaklem baletowym obejrzanym w Teatrze Małych Form, w wieku trzech lat zainteresowała się tańcem. W latach 1946–1949 mieszkała w Łodzi, następnie w Warszawie, gdzie uczęszczała do szkoły baletowej Zygmunta Dąbrowskiego i Teresy Dobrowolskiej, a w 1957 ukończyła Państwową Średnią Szkołę Baletową; tańca klasycznego uczył ją Leon Wójcikowski. 
Jeszcze w okresie szkolnym debiutowała na scenie Opery Warszawskiej rolą łabędzia w "Strasznym dworze". Jej pierwszym partnerem tanecznym był Dariusz Hochman. Po ukończeniu szkoły baletowej została zaangażowana do baletu Teatru Wielkiego, występowała też w stołecznym Teatrze Syrena, w którym była także choreografką. W 1959 zdobyła trzecią nagrodę na I Ogólnopolskim Konkursie Tańca Klasycznego w Warszawie oraz wyjechała z grupą baletową na swoje pierwsze występy zagraniczne – najpierw do Monte Carlo, a następnie do Paryża.
Na początku lat 60. zaczęła występować w Polskim Zespole Tańca Eugeniusza Paplińskiego – tańczyła w duecie z Witoldem Grucą, ponadto została członkinią polskiej grupy estradowej, z którą odbyła m.in. trasę widowiskową po ZSRR. W 1961 została laureatką trzeciej nagrody na II Ogólnopolskim Konkursie Tańca Scenicznego w Warszawie oraz powróciła do występów w operze – tańczyła m.in. w „Zaczarowanej oberży”, „Kamiennym kwiecie” i „Don Kichocie”, w których partnerował jej Stanisław Szymański. W 1963 uczestniczyła z Grucą na Festiwalu Młodzieży w Helsinkach, a także zatańczyła w programach "Tele-Batory Coctail" i "25 minut z Mazurówną i Grucą".
Tworzyła choreografie dla wielu teatrów, m.in. Żydowskiego i Współczesnego w Warszawie, Starego w Krakowie i Wielkiego w Łodzi, jak też paryskiego „Élysées Montmartre”. Ministerstwo Kultury i Sztuki dwukrotnie przyznało jej stypendium artystyczne, dzięki czemu kilkutygodniowe warsztaty z tańca współczesnego i baletu jazzowego w Paryżu u Géne’a Robinsona. W drugiej połowie lat 60. zaczęła tańczyć z Gerardem Wilkiem, z którym wystąpiła m.in. w teledysku do utworu Piotra Szczepanika „Kochać”. W 1967 założyła zespół tańca jazzowego „Fantom”, z którym wystąpiła m.in. na Międzynarodowym Festiwalu Jazzowym w Pradze. Pracowała przy filmie Stanisława Barei "Przygoda z piosenką" (1968) jako główna choreografka i dublerka Poli Raksy w scenach tańca.
W 1968 została zmuszona przez ówczesne władze do rozwiązania grupy „Fantom” i do opuszczenia kraju. Po wyjeździe do Paryża została zaangażowana do występów w klubie „Bataclan” w Genewie, ponadto dołączyła do zespołu Victorem Upshawem, który zaangażował ją do występów w spektaklach Teatru Mogador, w prywatnym klubie Aristotelisa Onasisa w Atenach i uczynił pierwszą solistką w rewii wystawianej w paryskim Gaumont Palace, a także w filmie Claude’a Leloucha "Łobuz". Występowała też w paryskim klubie „Le Roi Lire”, była pierwszą solistką w rewii "Joséphine à Bobino 1975" z Josephiny Baker w roli głównej i była solistką "Casino de Paris". Założyła zespół taneczny „Ballet Mazurowna”, z którym występowała po Francji i innych krajach Europy. W latach 80. równocześnie z karierą artystyczną podejmowała szereg prac dorywczych, m.in. bileterką i kasjerką w kinie, barmanką w "Casino de Paris", ekspedientką, kelnerką i szatniarką oraz pracowała w informacji metra. W latach 90. została felietonistką w nowojorskim tygodniku „Kurier Plus”, pisała też dla czasopism: „Moda Top”, „Sukces”, „Pani”, „Uroda”, „Fashion”, „On” i „Twój Styl”.
W 2010 była choreografką w programie rozrywkowym TVN "You Can Dance – Po prostu tańcz" i wydała swoją pierwszą książkę autobiograficzną pt. "Burzliwe życie tancerki". W 2012 była jurorką dwóch pierwszych edycji programu rozrywkowego Polsatu "Got to Dance. Tylko taniec", za co w lutym 2013 była nominowana do nagrody Wiktory 2012 w kategorii „osobowość telewizyjna”. Jeszcze w 2012 gościła w programach telewizyjnych "Kuba Wojewódzki" i "Jaka ona jest" oraz wydała kolejną autobiografię pt. "Moje noce z mężczyznami". W 2016 wydała trzecią książkę autobiograficzną pt. "Ach, ci faceci!". W 2017 została nagrodzona Złotą Sową Polonii za twórczość teatralną. W 2019 wydała książkę pt. "Jak nie teraz, to kiedy?", wcześniej zapowiedziała także wydanie książki pt. "Romans wirtualny".
Wizerunek medialny.
Znana z ekscentycznego wizerunku, m.in. występowania w krzykliwych kreacjach oraz noszenia mocnego makijażu i kolorowych włosów. Ze względu na publiczne wyznania m.in. o kilkukrotnym poddaniu się zabiegowi aborcji media czasem określają ją mianem skandalistki.
Życie prywatne.
Z nieformalnego związku z Krzysztofem Teodorem Toeplitzem ma syna, Kaspra Teodora (ur. 1960). Następnie spotykała się ze Sławomirem Mrożkiem. Jej pierwszym mężem był Tadeusz Pluciński, z którym rozstała się po trzech miesiącach małżeństwa, a rozwiodła – trzy lata po ślubie. W latach 60. była zaręczona z Wacławem Kisielewskim, z którym rozstała się po siedmiu latach związku. Następnie przez 13 lat pozostawała w związku małżeńskim z Jean Pierre’em Bluteau, z którym ma dwoje dzieci, Balthazara (ur. 1983) i Ernestine (ur. 1986).
Jest właścicielką kilkunastu mieszkań w Paryżu.

</doc>
<doc id="1634195" url="https://pl.wikipedia.org/wiki?curid=1634195" title="Eva Repková">
Eva Repková

Eva Repková (ur. 16 stycznia 1975 w Lubowli) – słowacka szachistka, arcymistrzyni od 1995, posiadaczka męskiego tytułu mistrza międzynarodowego od 2007 roku. W latach 1997–2001 reprezentowała Liban, w okresie tym występując jako Eva Repková-Eid, a następnie Eva Eid.
Kariera szachowa.
Wielokrotnie reprezentowała Czechosłowację i Słowację na mistrzostwach świata i Europy juniorek w różnych kategoriach wiekowych, zdobywając cztery tytuł wicemistrzyni świata, w latach 1988 (Timișoara, do 14 lat), 1991 (Guarapuava, do 18 lat), 1993 (Bratysława, do 18 lat) oraz 1995 (Halle, do 20 lat).
Na przełomie lat 80. i 90. XX wieku należała do ścisłej czołówki czechosłowackich, a w kolejnych latach – słowackich szachistek. W 1991 r. zdobyła w Pardubicach tytuł indywidualnej mistrzyni Czechosłowacji, a w 1992 r. wystąpiła w reprezentacji tego kraju na szachowej olimpiadzie oraz drużynowych mistrzostwach Europy. Jako reprezentantka Słowacji, w olimpiadach uczestniczyła jeszcze pięciokrotnie (w latach 1994–2008, za każdym razem na I szachownicy), a w 2001 r. w drużynowych mistrzostwach Europy w León, gdzie zdobyła srebrny medal za indywidualny wynik na III szachownicy.
W okresie reprezentowania barw Libanu zwyciężyła w mistrzostwach państw arabskich (Maroko 1998) oraz zajęła II m. (za Xu Yuhua) w indywidualnych mistrzostwach Azji kobiet (Kuala Lumpur 1998). W 1999 r. zajęła II m. w otwartym turnieju w Bejrucie, a w 2000 r. w Bejrucie po raz drugi zdobyła tytuł mistrzyni państw arabskich.
W kolejnych latach sukcesy odniosła w:
Najwyższy ranking w dotychczasowej karierze osiągnęła 1 września 2010 r., z wynikiem 2447 punktów zajmowała wówczas 45. miejsce na światowej liście FIDE (oraz pierwsze wśród słowackich szachistek).

</doc>
<doc id="1634196" url="https://pl.wikipedia.org/wiki?curid=1634196" title="Eva Repkova">
Eva Repkova



</doc>
<doc id="1634198" url="https://pl.wikipedia.org/wiki?curid=1634198" title="Port lotniczy Kaadedhdhoo">
Port lotniczy Kaadedhdhoo

Port lotniczy Kaadedhdhoo – port lotniczy położony na wyspie Kaadedhdhoo, w atolu Gaafu Dhalu. Jest czwartym co do wielkości portem lotniczym na Malediwach. 

</doc>
<doc id="1634202" url="https://pl.wikipedia.org/wiki?curid=1634202" title="Pancerniki typu Revenge">
Pancerniki typu Revenge

Pancerniki typu Revenge – seria pięciu brytyjskich pancerników zbudowanych podczas I wojny światowej. Stanowiły ostatni typ brytyjskich drednotów. Wszystkie służyły aktywnie także podczas II wojny światowej, w której utracono jeden – „Royal Oak”, zatopiony w głośnych okolicznościach przez niemiecki okręt podwodny w bazie Scapa Flow. Określane też są często w literaturze jako typ "R" (od inicjałów nazw okrętów) lub "Royal Sovereign", lecz oryginalnym oznaczeniem Admiralicji z czasu powstania okrętów był typ "Revenge".
Historia powstania.
Pancerniki typu "Revenge" wywodziły się z konstrukcji pancerników poprzedniego typu "Queen Elizabeth", będąc jego przeprojektowaną – nieznacznie pomniejszoną i tańszą w budowie wersją pochodną. Okręty typu "Queen Elizabeth" dzięki dużej mocy siłowni dysponowały wysoką, niespotykaną do tej pory u pancerników prędkością, a także były pierwszymi, na których zastosowano działa nowego najsilniejszego kalibru 381 mm. Ich opancerzenie również przewyższało poprzednie brytyjskie pancerniki. Nowe pancerniki typu "Revenge" miały dysponować taką samą mocą bojową – uzbrojeniem i opancerzeniem, lecz zrezygnowano w nich z wymogu rozwijania dużej prędkości, stosując tańsze siłownie o mniejszej mocy (według projektu pierwotnego, 31 tys. wobec 56 tys. KM w "Queen Elizabeth"). Początkowo planowano też odwrót od opalania kotłów wyłącznie paliwem płynnym, jak w typie "Queen Elizabeth" i zaprojektowano kotłownie opalane częściowo węglem, bojąc się uzależnienia floty od dostaw ropy z zagranicy. Ostatecznie jednak w styczniu 1915 roku zrezygnowano z opalania mieszanego i okręty przeprojektowano na zastosowanie kotłów opalanych tylko bardziej wydajnym paliwem płynnym. Pozwoliło to na podniesienie mocy napędu do 40 tys. KM i prędkości projektowej do 23 węzłów, niewiele tylko niższej od "Queen Elizabeth". Ostatecznie prędkość okrętów po zbudowaniu, z powodu zastosowania bąbli przeciwtorpedowych, była niższa – 21,5 węzła, typowa dla pancerników tego okresu. Główną zewnętrzną cechą odróżniającą typ "Revenge" od okrętów typu "Queen Elizabeth" (przed ich modernizacją) był jeden zamiast dwóch kominów. Przy podobnej grubości opancerzenia, ulepszono jednak jego układ: wewnętrzny pokład pancerny umieszczono na większej wysokości, a część pancerza burtowego o maksymalnej grubości 330 mm rozciągała się na większej powierzchni w pionie (pancerz ten był optymalizowany do starć na krótkich dystansach).
Planowano budowę ośmiu okrętów, lecz zbudowano pięć, a zamówienie na trzy dalsze nierozpoczęte wstrzymano 26 sierpnia 1914 roku. Ostatecznie z budowy jednego okrętu „Resistance” zrezygnowano, a dwa dalsze zamówienia przeniesiono na budowę nowych krążowników liniowych, o tych samych nazwach: „Renown” i „Repulse”.
Opis konstrukcji, modernizacje.
Architektura okrętów była klasyczna dla późnych brytyjskich drednotów, z całością artylerii głównej umieszczoną w czterech wieżach we wzdłużnej linii okrętu (oznaczonych, od dziobu: A, B, X, Y), zgrupowanych po dwie na dziobie i rufie w superpozycji, oraz z artylerią średnią w kazamatach. Dzięki pojedynczemu kominowi za mało rozbudowaną nadbudówką dziobową, miały one zwartą sylwetkę. Kadłub miał podwyższony pokład dziobowy na ok. ⅔ długości okrętu, aż do barbety wieży X. Pokład ten był węższy od położonego niżej pokładu górnego. Na śródokręciu przykrywał on znajdujące się na pokładzie głównym kazamaty dział 152 mm – po 6 na każdej burcie. Dalsze działa – po jednym na każdej burcie – ustawione były na stanowiskach na pokładzie nad baterią, osłonięte maskami. Dziobnica miała formę taranową, lekko wysuniętą do przodu.
Na śródokręciu znajdował się kompleks nadbudówek, obejmujący barbetę wieży B (nr 2). Za wieżą B znajdowało się pancerne stanowisko dowodzenia, z opancerzonym stanowiskiem dalmierza na dachu. Za nim znajdowała się krótka wieżowa nadbudówka, połączona z trójnożnym masztem dziobowym, typowa dla brytyjskich pancerników, z rozbudowanym stanowiskiem obserwacyjnym na szczycie masztu. Dalej był pojedynczy komin i pokład łodziowy, po czym palowy (później trójnożny) maszt rufowy z dźwigiem do łodzi. Kompleks nadbudówek kończył się przed wieżą X (nr 3), umieszczoną na wysokiej barbecie.
Główny burtowy pas pancerny miał jednolitą grubość 330 mm i rozciągał się od osi wieży A do osi wieży Y (nr 4). Miał on wysokość 4,15 m, w tym 2,135 m znajdowało się poniżej konstrukcyjnej linii wodnej. Nad głównym pasem znajdował się górny pas o grubości 152 mm, od osi wieży A do osi wieży X, sięgając do pokładu górnego. Dalej w kierunku dziobu i rufy burty były opancerzone pasem z płyt o malejącej grubości 152 mm i dalej 102 mm (nie dochodząc do samego dziobu i rufy). Od przodu i od tyłu przestrzeń między pasami: głównym i górnym zamknięta była grodziami pancernymi grubości 152 mm, tworząc pancerną cytadelę. Gródź przednia utworzona była z płyt umieszczonych pod kątem, łączących krawędź obu pasów z przednią krawędzią barbety wieży A, a gródź tylna łączyła analogicznie skraj głównego pasa z tylną krawędzią barbety wieży Y (w przypadku górnego pasa, gródź tylna łączyła się z osią symetrii barbety wieży X). Cytadelę przykrywał pokład górny, o grubości od 32 do 38 mm na odcinku między wieżami A i Y. Umieszczony wewnątrz cytadeli pokład główny miał grubość 51 mm na zewnętrznych skosach i 25,4 mm w środkowej części, przy czym skosy znajdowały się między burtami a wzdłużną grodzią, przebiegającą między pokładem głównym a międzypokładem, o grubości 19 mm. Poza cytadelą, w części dziobowej był opancerzony pokład dolny, o grubości 25,4–63,5 mm, a w części rufowej międzypokład, o grubości 51–102 mm. Kadłub chroniony był również wewnątrz pancernymi grodziami poprzecznymi o grubości do 102 mm, oraz wzdłużnymi grodziami przeciwtorpedowymi o grubości 25,4–38 mm.
Wieże artylerii miały opancerzenie grubości 330 mm od czoła i 279 z boków i od tyłu. Odnośnie do grubości dachów, podawane są rozbieżne dane od 108 przez 114 do 127 mm. Barbety wież miały zróżnicowaną i niejednolitą, grubość w zakresie od 102 do 254 mm. Kazamaty artylerii średniej były chronione z boków pancerzem 152 mm, na wysokość pomiędzy pokładem górnym a dziobowym, a od góry były przykryte pokładem grubości 25,4 mm. Ściany rozdzielające kazamaty poszczególnych dział miały grubość 38 mm, zaś same osłony armat miały grubość 76,2 mm. Wieża dowodzenia miała ściany grubości 279 mm, dach 76,2 mm i podłogę 102 mm. Łączna masa pancerza wynosiła ok. 8240 ts.
Ostatni z okrętów „Ramillies” otrzymał jeszcze podczas budowy tzw. bąble (ang. "bulges") – dodatkowe zewnętrzne przedziały przeciwtorpedowe, wypełnione m.in. rurami stalowymi i wodą, zwiększające szerokość kadłuba z 27 do 31,2 m i wyporność pełną do 33 540 t. Jeszcze do wiosny 1918 roku zmodernizowano w ten sposób „Revenge” i „Resolution”, a po I wojnie światowej „Royal Sovereign” i „Royal Oak”. Prędkość okrętów mimo to nie zmalała i wynosiła ok. 21,5 węzłów. Okręty różniły się po modernizacji nieco szerokością. Na „Royal Oak” zastosowano wyższe bąble, dochodzące prawie do pokładu głównego na śródokręciu, takie same zastosowano później na „Ramillies”. W 1918 roku zastosowano na okrętach platformy startowe dla samolotów z podwoziem kołowym, na dachach wież B i X (nr 2 i 3), lecz zostały one wkrótce zdemontowane.
W odróżnieniu od typu "Queen Elizabeth", okręty typu "R" podlegały jedynie niewielkim modernizacjom w okresie międzywojennym. W latach 20. zdjęto z nich 2 działa 152 mm umieszczone na pokładzie i dodano 4 pojedyncze działa przeciwlotnicze 102 mm Mk V, zamienione następnie pod koniec lat 30. przez 4 podwójne stanowiska dział 102 mm Mk XVI w półwieżach. W latach 30. dodano także 2 ośmiolufowe stanowiska automatycznych działek plot 40 mm Mk VIII („pom-pomów”) i 2 poczwórnie sprzężone wkm-y plot oraz usunięto nieprzydatne podwodne wyrzutnie torpedowe. Na „Resolution” i „Royal Oak” umieszczono na dachu wieży X katapultę dla lekkich wodnosamolotów. Jedynie na „Royal Oak” w latach 1934–1936 wzmocniono opancerzenie pokładu, do 127 mm nad komorami amunicyjnymi i 90 mm nad maszynownią. Ustawiono na nim też 4 pojedyncze nadwodne wyrzutnie torpedowe.
Podczas II wojny światowej okręty również nie przechodziły większych modernizacji, jedynie na „Royal Sovereign”, „Resolution” i „Ramillies” pogrubiono w 1942 roku pancerz nad komorami amunicyjnymi o 50 mm, a w 1943 roku zdemontowano dwa działa 152 mm na „Resolution” i 4 na pozostałych. Zwiększano natomiast małokalibrową artylerię przeciwlotniczą: w latach 1941–1942 zdejmowano wkm-y i dodawano dwa czterolufowe stanowiska „pom-pomów” 40 mm Mk VIII oraz 10 działek 20 mm Oerlikon. W 1943 roku liczba działek 20 mm na „Ramillies” wzrosła do 20 (w 1944 – 23), na „Royal Sovereign” do 30 (w 1944 – 26). Montowano także od 1941 roku wyposażenie radarowe. Wyporność pełna okrętów pod koniec wojny wynosiła: „Ramillies” – 35 390 t, „Resolution” – 34 700 t, „Revenge” – 33 560 t.
Służba w skrócie.
 "Więcej w artykułach o poszczególnych okrętach"
Okręty tego typu wchodziły do służby w latach 1916–1917 i wzięły udział w działaniach drugiej połowy I wojny światowej. „Revenge” i „Royal Oak” zdążyły wziąć udział w bitwie jutlandzkiej, po której nie dochodziło już do starć z niemieckimi okrętami liniowymi.
Pancerniki typu "R" przed wybuchem II wojny światowej były już przestarzałe i zamierzano je wycofać po wejściu do służby okrętów typu "King George V", lecz wybuch wojny zdezaktualizował te zamiary. Były one aktywnie używane bojowo do 1944 roku, aczkolwiek do zadań ograniczonych ich możliwościami, m.in. eskorty konwojów i wsparcia operacji desantowych, głównie na Atlantyku i Oceanie Indyjskim.
HMS „Royal Oak” został zatopiony 14 października 1939 roku jako pierwszy pancernik podczas II wojny światowej, na skutek śmiałego rajdu niemieckiego okrętu podwodnego U-47 dowodzonego przez Günthera Priena, wewnątrz głównej bazy brytyjskiej floty Scapa Flow. Pozostał on jednak jedynym utraconym okrętem typu "Revenge".
„Resolution” brał udział w bombardowaniu francuskiej floty w Mers el-Kebir 2 lipca 1940 roku oraz operacji "Menace" przeciw francuskiemu Dakarowi, podczas której 25 września 1940 roku został uszkodzony torpedą przez francuski okręt podwodny „Bévéziers”, po czym był remontowany w Wielkiej Brytanii i USA do października 1941 roku.
„Ramillies” brał udział w desancie na francuski Madagaskar, podczas którego został 30 maja 1942 roku uszkodzony torpedą przez japoński miniaturowy okręt podwodny M-20b. Remont trwał do czerwca 1943 roku. „Ramillies” wspierał następnie w czerwcu 1944 roku lądowanie w Normandii i w sierpniu 1944 roku na południu Francji, po czym w marcu 1945 roku został wycofany ze służby operacyjnej.
W 1944 roku „Revenge” i „Resolution” wycofano do rezerwy. HMS „Royal Sovereign” 30 maja 1944 roku wypożyczono marynarce wojennej ZSRR, gdzie służył we Flocie Północnej pod nazwą „Archangielsk”, po czym po wojnie został zwrócony Wielkiej Brytanii.

</doc>
<doc id="1634203" url="https://pl.wikipedia.org/wiki?curid=1634203" title="Antoni Mokrzycki">
Antoni Mokrzycki

Antoni Mokrzycki (ur. 8 października 1923 w Chodorowie, zm. 21 lutego 1982 w Starej Wsi) – polski duchowny katolicki, jezuita, rekolekcjonista, redaktor Polskiej Sekcji Radia Watykańskiego. 
Życiorys.
Do nowicjatu wstąpił 30 lipca 1946 w Starej Wsi, studiował filozofię na Wydziale Filozoficznym Towarzystwa Jezusowego w Krakowie (1948-1951), a następnie teologię w Warszawie (1952-1956). Święcenia kapłańskie przyjął 31 lipca 1956. W latach 1959-1962 był duszpasterzem akademickim i młodzieży we Wrocławiu, a w latach 1962-1966 przełożonym domu zakonnego we Wrocławiu przy alei Pracy. W latach 1968-1969 pracował w Polskiej Sekcji Radia Watykańskiego w Rzymie, po powrocie do kraju był rektorem kolegium zakonnego w Krakowie (1969-1972). Następnie pełnił funkcję ojca duchownego kleryków w kolegium w Starej Wsi oraz kapelana Sióstr Służebniczek NMP w Starej Wsi (1972-1974). W 1974 ponownie wyjechał do Rzymu do pracy w Radiu Watykańskim. Do kraju powrócił w 1976 i osiadł w jezuickim kolegium w Starej Wsi, gdzie ponownie objął funkcję ojca duchownego kleryków oraz kapelana Sióstr Służebniczek (1976-1982). Był bardzo cenionym kaznodzieją i rekolekcjonistą. W swoich rozważaniach często odwoływał się do myśli Soboru Watykańskiego II. Został pochowany w kaplicy grobowej jezuitów na cmentarzu w Starej Wsi.

</doc>
<doc id="1634204" url="https://pl.wikipedia.org/wiki?curid=1634204" title="Port lotniczy Dalandzadgad">
Port lotniczy Dalandzadgad

Port Lotniczy Dalandzadgad (IATA: DLZ, ICAO: ZMDZ) – port lotniczy w Dalandzadgadzie, stolicy ajmaku południowogobijskiego, w Mongolii.

</doc>
<doc id="1634208" url="https://pl.wikipedia.org/wiki?curid=1634208" title="Skoki narciarskie na Mistrzostwach Świata w Narciarstwie Klasycznym 1987">
Skoki narciarskie na Mistrzostwach Świata w Narciarstwie Klasycznym 1987

Zawody w skokach narciarskich na XXIII Mistrzostwach Świata w Narciarstwie Klasycznym odbyły się 11 lutego 1987 w Oberstdorfie (RFN). Złote medale w zawodach indywidualnych wywalczyli Austriak Andreas Felder (skocznia duża) i Czechosłowak Jiří Parma (skocznia normalna). W zawodach drużynowych triumfowali Finowie.
Wyniki.
Skocznia duża indywidualnie K-115 (Schattenbergschanze K-115).
Data: 15.02.1987
Skocznia normalna indywidualnie K-90 (Schattenbergschanze K-90).
Data: 20.02.1987
Skocznia duża drużynowo K-115 (Schattenbergschanze K-115).
Data: 17.02.1987

</doc>
<doc id="1634210" url="https://pl.wikipedia.org/wiki?curid=1634210" title="Port lotniczy Al-Hudajda">
Port lotniczy Al-Hudajda

Port lotniczy Al-Hudajda – międzynarodowy port lotniczy położony w mieście Al-Hudajda, w Jemenie.

</doc>
<doc id="1634211" url="https://pl.wikipedia.org/wiki?curid=1634211" title="Granåsen HS105">
Granåsen HS105



</doc>
<doc id="1634213" url="https://pl.wikipedia.org/wiki?curid=1634213" title="Port lotniczy Dajr az-Zaur">
Port lotniczy Dajr az-Zaur

Port lotniczy Dajr az-Zaur (IATA: DEZ, ICAO: OSDZ) – międzynarodowy port lotniczy położony w Dajr az-Zaur, w muhafazie Dajr az-Zaur, w Syrii.

</doc>
<doc id="1634214" url="https://pl.wikipedia.org/wiki?curid=1634214" title="Argentyna pręgowana">
Argentyna pręgowana

Argentyna pręgowana, srebrzyk pręgowany ("Argentina striata") – gatunek morskiej ryby z rodziny srebrzykowatych (Argentinidae).
Występuje w zachodnim Atlantyku. Osiąga przeciętnie 15, maksymalnie 24 cm długości całkowitej. Nie ma większego znaczenia gospodarczego. Spotykana w przyłowie.

</doc>
<doc id="1634215" url="https://pl.wikipedia.org/wiki?curid=1634215" title="Laska Asklepiosa">
Laska Asklepiosa



</doc>
<doc id="1634218" url="https://pl.wikipedia.org/wiki?curid=1634218" title="Port lotniczy Nadżaf">
Port lotniczy Nadżaf

Port lotniczy Nadżaf (IATA: NJF, ICAO: ORNI) – międzynarodowy port lotniczy położony w Nadżafie, w południowym Iraku.

</doc>
<doc id="1634219" url="https://pl.wikipedia.org/wiki?curid=1634219" title="Andalsnes">
Andalsnes



</doc>
<doc id="1634224" url="https://pl.wikipedia.org/wiki?curid=1634224" title="Bronisław Mokrzycki (jezuita)">
Bronisław Mokrzycki (jezuita)

Bronisław Mokrzycki (ur. 15 kwietnia 1935 w Cmolasie, zm. 8 października 2017 w Bliznem) – polski teolog katolicki, liturgista, rekolekcjonista. Jezuita, założyciel Wspólnoty Niepokalanej Matki Wielkiego Zawierzenia.
Życiorys.
Syn Marcina i Henryki z domu Sitko. Do nowicjatu wstąpił 30 lipca 1951. W latach 1955–1958 studiował filozofię na Wydziale Filozoficznym Towarzystwa Jezusowego w Krakowie, a w latach 1958–1962 teologię na Wydziale Teologicznym TJ "Bobolanum" w Warszawie. W 1968 ukończył studia z zakresu liturgii na KUL. Był wykładowcą liturgiki na ATK w Warszawie i współpracownikiem Centrum Katechetycznego opracowujacego katechizmy szkolne. W latach 1986–1992 pełnił funkcję magistra nowicjatu jezuitów w Starej Wsi. Został pochowany w kaplicy grobowej jezuitów na tamtejszym cmentarzu.

</doc>
<doc id="1634226" url="https://pl.wikipedia.org/wiki?curid=1634226" title="Port lotniczy Bharatpur">
Port lotniczy Bharatpur

Port lotniczy Bharatpur – port lotniczy położony w Bharatpurze. Jest czwartym co do wielkości portem lotniczym w Nepalu. Oferuje połączenia do Katmandu.

</doc>
<doc id="1634229" url="https://pl.wikipedia.org/wiki?curid=1634229" title="Fadi Eid">
Fadi Eid

Fadi Eid (ur. 30 kwietnia 1970) – libański szachista i trener szachowy ("FIDE Trainer" od 2012), mistrz międzynarodowy od 1999 roku.
Kariera szachowa.
Do ścisłej czołówki libańskich szachistów należy od połowy lat 90. XX wieku. Pomiędzy 1994 a 2012 r. dziewięciokrotnie wystąpił na szachowych olimpiadach, w tym 6 razy na najtrudniejszej I szachownicy.
W 1994 r. zdobył tytuł mistrza Libanu. W latach 1995 (w Madrasie) i 1997 (w Teheranie) dwukrotnie startował w turniejach strefowych (eliminacjach mistrzostw świata). W 1997 r. zajął II m., a w 1998 r. podzielił I-II m. w mistrzostwach kraju. W 2002 r. podzielił V-VIII m. w rozegranych w Casablance indywidualnych mistrzostwach państw arabskich oraz zwyciężył w otwartym turnieju w Damaszku. W 2003 r. podzielił IV m. w mistrzostwach państw śródziemnomorskich oraz zajął III m. (za Ewgenim Ermenkowem i Ahmadem Najjarem) w Bejrucie.
Najwyższy ranking w dotychczasowej karierze osiągnął 1 stycznia 2003 r., z wynikiem 2431 punktów zajmował wówczas pierwsze miejsce wśród libańskich szachistów.

</doc>
<doc id="1634237" url="https://pl.wikipedia.org/wiki?curid=1634237" title="Port lotniczy Sur">
Port lotniczy Sur

Port lotniczy Sur – port lotniczy położony w mieście Sur. Jest czwartym co do wielkości portem lotniczym Omanu.

</doc>
<doc id="1634242" url="https://pl.wikipedia.org/wiki?curid=1634242" title="Dragon’s Lair">
Dragon’s Lair

Dragon’s Lair – komputerowa gra zręcznościowa wydana na nośniku Laserdisc przez Cinematronics 19 lipca 1983 roku.
Pomysłodawcą był Rick Dyer, a autorem grafiki Don Bluth – animator pracujący wcześniej w wytwórni Walta Disneya. Gra zyskała dużą popularność i rok później doczekała się kontynuacji pod tytułem "Dragon’s Lair 2". Seria "Dragon’s Lair" opowiada o przygodach rycerza o imieniu Dirk The Daring przybywającego do zamku czarownika, w którym zły smok Singe przetrzymuje księżniczkę Daphne. Pomysł opierał się na stworzeniu interaktywnej bajki, którą gracz nie tylko ogląda, ale także bierze w niej udział wykonując określone czynności joystickiem (wychył w którąś ze stron lub wciśnięcie przycisku fire) w odpowiednim momencie. Wykonanie „akcji” nieprawidłowej lub w niewłaściwym momencie zawsze skutkuje przerwaniem odtwarzania „bajki” i odegraniem animacji, która daje nam jasno do zrozumienia, że niestety w tej próbie polegliśmy i musimy spróbować ponownie.
"Dragon’s Lair” doczekał się także adaptacji na komputery domowe. Za konwersję odpowiedzialna była firma Readysoft i w roku 1989 wydała pierwszą, jednak niepełną wersję „Dragon’s Lair” znanego z automatów. Rok później, w ramach reedycji, ReadySoft wydało pełną, nieokrojoną wersję oryginału pod nazwą „Dragon’s Lair: Escape from Singe's Castle”. Autorzy dodali więcej funkcji do dosyć ubogiej części pierwszej, pozwalając ustalić liczbę wcieleń, które będzie miał gracz do dyspozycji (od 3 do 5), poziom trudności, który determinował czas trwania gry oraz istnienie ewentualnych podpowiedzi.
"Dragon’s Lair 2” na automaty pojawiła się w roku 1984. Księżniczka Daphne ponownie została porwana, lecz tym razem przez czarownika Mordroca, który chce się z nią ożenić. Dirk, korzystając z maszyny czasu, musi podążyć śladami czarownika i uratować ukochaną. Obszerność sequelu zmusiła ReadySoft do podzielenia konwersji na dwie części. „Dragon’s Lair 2: Time Warp” to pierwsza połówka oryginalnego „Dragon’s Lair 2” wydana na komputery domowe w roku 1991, podczas gdy drugą połówkę stanowi wydana w 1992 roku „Dragon’s Lair 3: The Curse of the Mordread”.

</doc>
<doc id="1634245" url="https://pl.wikipedia.org/wiki?curid=1634245" title="Port lotniczy Oecusse">
Port lotniczy Oecusse

Port lotniczy Oecusse (port. Aeroporto Oecusse, Aeroporto Palaban) (IATA: OEC, ICAO: WPOC) – port lotniczy zlokalizowany w dystrykcie Oecusse (Timor Wschodni).

</doc>
<doc id="1634251" url="https://pl.wikipedia.org/wiki?curid=1634251" title="Krzysztof Bielecki (dziennikarz)">
Krzysztof Bielecki (dziennikarz)

Krzysztof Bronisław Bielecki (ur. 5 lutego 1952 w Warszawie) – polski dziennikarz i polityk, poseł na Sejm X kadencji.
Życiorys.
W 1975 ukończył studia na Akademii Teologii Katolickiej w Warszawie. Był działaczem Chrześcijańskiego Stowarzyszenia Społecznego, następnie zaś Unii Chrześcijańsko-Społecznej. Pełnił funkcję redaktora naczelnego „Tygodnika Polskiego” oraz dyrektora IPiW „Novum”. 
W wyborach w 1989 uzyskał mandat posła na Sejm kontraktowy w okręgu wolskim z puli UChS. Był członkiem Komisji: Regulaminowej i Spraw Poselskich; Samorządu Terytorialnego; Nadzwyczajnej do Spraw Przeanalizowania i Oceny Działalności Ustępującego Rządu; do rozpatrzenia sprawozdania Państwowej Komisji Wyborczej oraz protestów wyborczych wraz z opinią Sądu Najwyższego w tej sprawie. Pełnił również funkcję sekretarza Klubu Poselskiego UChS.
Odznaczony Srebrnym Krzyżem Zasługi.

</doc>
<doc id="1634255" url="https://pl.wikipedia.org/wiki?curid=1634255" title="Space Ace">
Space Ace

Space Ace – zręcznościowa gra akcji wydana w formie tzw. laser dysku przez Cinematronics w październiku 1983 roku.
Było to zaledwie cztery miesiące po premierze Dragon’s Lair, która odniosła niebywały sukces. Podobnie jak poprzednio pomysłodawcą był Rick Dyer, a autorem grafiki Don Bluth - były animator studia Walta Disneya. „Space Ace” opowiada o losach międzygalaktycznego bohatera imieniem Ace, którego zły komandor Borf przemienił w jego młodsze wcielenie - Dextera - i uprowadził jego dziewczynę, Kimberly. Zadaniem gracza jest uratowanie Kimberly i odzyskanie swojego poprzedniego wcielenia. Pomysł opierał się na stworzeniu interaktywnej bajki, którą gracz nie tylko ogląda, ale także bierze w niej udział wykonując określone czynności joystickiem (wychył w którąś ze stron lub wciśnięcie przycisku fire) w odpowiednim momencie. Wykonanie „akcji” nieprawidłowej lub w niewłaściwym momencie zawsze skutkuje przerwaniem odtwarzania „bajki” i odegraniem animacji, która daje nam jasno do zrozumienia, że niestety w tej próbie przegraliśmy i musimy spróbować ponownie.
Na bazie gry powstało dwanaście odcinków animowanego serialu emitowanego m.in. na Cartoon Network oraz seria komiksów. W 1989 roku firma Readysoft przygotowała adaptację gry na komputery domowe. W roku 1990 firma wydała także nieoficjalną kontynuację „Space Ace 2: Borf's Revenge”. Fabuła skupia się wokół zemsty jaką przygotował Borf, który dzięki swoim sprzymierzeńcom odzyskał dawną postać. Ponownie porwał Kimberly (choć Dexter zwraca się do niej po imieniu Jenny), a Dexter musi ją uratować.

</doc>
<doc id="1634257" url="https://pl.wikipedia.org/wiki?curid=1634257" title="Toru Kamikawa">
Toru Kamikawa



</doc>
<doc id="1634258" url="https://pl.wikipedia.org/wiki?curid=1634258" title="Dave Waddington">
Dave Waddington

Dave Waddington (ur. 5 października 1952) – amerykański trójboista siłowy i strongman.
Wymiary:
Rekordy życiowe:

</doc>
<doc id="1634260" url="https://pl.wikipedia.org/wiki?curid=1634260" title="Adamantinazuch">
Adamantinazuch

Adamantinazuch ("Adamantinasuchus") – rodzaj krokodylomorfa należącego do kladu Mesoeucrocodylia żyjącego w późnej kredzie na terenie dzisiejszej Ameryki Południowej. Bywa klasyfikowany w rodzinie Sphagesauridae, choć niektóre analizy filogenetyczne sugerują, że może być blisko spokrewniony z rodzajami "Yacarerani" lub "Pakasuchus", a nie "Sphagesaurus". Jego szczątki zostały odkryte w datowanych na turon lub santon osadach formacji Adamantina w stanie São Paulo w Brazylii. "Adamantinasuchus" miał stosunkowo niewielką czaszkę z dużymi oczodołami – mierzyła około 60 mm długości i 30 wysokości. Jedną z cech odróżniających adamantinazucha od wszystkich znanych kredowych krokodylomorfów nienależących do Sphagesauridae było heterodontyczne uzębienie – pierwsze dwa zęby znajdujące się w kości przedszczękowej były niewielkie, ostro zakończone i przypominające siekacze. Trzeci ząb był znacznie większy od pozostałych dwóch i przypominał kieł. W kości szczękowej znajdowało się siedem zębów – pierwsze trzy i ostatnie dwa z nich były dwukrotnie mniejsze od dwóch środkowych. "Adamantinasuchus" prawdopodobnie był mięsożerny lub wszystkożerny i żywił się niewielkimi kręgowcami lub wyschniętą padliną. Ostro zakończone zęby znajdujące się z przodu szczęk, przypominające siekacze i kły, służyły przypuszczalnie do cięcia, podczas gdy zęby zakłowe, podobne do trzonowych – do miażdżenia.

</doc>
<doc id="1634261" url="https://pl.wikipedia.org/wiki?curid=1634261" title="Port lotniczy Rosita">
Port lotniczy Rosita

Port lotniczy Rosita (ang. Rosita Airport) (IATA: RFS, ICAO: MNRT) – port lotniczy zlokalizowany w Rosita, w Nikaragui.

</doc>
<doc id="1634262" url="https://pl.wikipedia.org/wiki?curid=1634262" title="Adamantinasuchus">
Adamantinasuchus



</doc>
<doc id="1634264" url="https://pl.wikipedia.org/wiki?curid=1634264" title="Adamantinasuchus navae">
Adamantinasuchus navae



</doc>
<doc id="1634265" url="https://pl.wikipedia.org/wiki?curid=1634265" title="Yuichi Nishimura">
Yuichi Nishimura



</doc>
<doc id="1634266" url="https://pl.wikipedia.org/wiki?curid=1634266" title="Böhme">
Böhme

Böhme - niemieckie nazwisko, oznacza mieszkańca Czech (od niem. "Böhmen").
Niemcy:
Osoby:
Zobacz też:

</doc>
<doc id="1634270" url="https://pl.wikipedia.org/wiki?curid=1634270" title="Karl Treiber">
Karl Treiber

Karl Treiber (ur. 1895, zm. po 1945) – as lotnictwa niemieckiego Luftstreitkräfte z 7 potwierdzonymi zwycięstwami w I wojnie światowej. Pilot myśliwski i oficer Luftwaffe w okresie II wojny światowej.
Informacje ogólne.
Karl Treiber służył w Jagdstaffel 5 od września 1918 roku. Pierwsze zwycięstwo odniósł 15 września, a w ciągu dwóch następnych tygodni miał już na koncie 6 potwierdzonych zwycięstw. Należał do najlepiej zapowiadających się pilotów eskadry. Ostatnie zwycięstwo odniósł 25 października. Latał na samolocie Fokker D.VIII.
W czasie II wojny światowej służył w stopniu porucznika Luftwaffe w Jagdgeschwader 52. Brał udział w bitwie o Anglię; 27 września 1940 roku w czasie walki powietrznej pilotowany przez niego Bf 109 E został zestrzelony w okolicach Maidstone, a Karl Treiber został ranny i dostał się do niewoli. Powrócił do Niemiec przed 1945 rokiem, ponieważ od 31 stycznia 1945 do końca wojny służył jako adiutant Dywizjonu Jagdgeschwader 52. Dalsze jego losy nie są znane.

</doc>
<doc id="1634271" url="https://pl.wikipedia.org/wiki?curid=1634271" title="Port lotniczy San Pedro">
Port lotniczy San Pedro

Port lotniczy San Pedro – jeden z belizeńskich portów lotniczych, zlokalizowany w mieście San Pedro.

</doc>
<doc id="1634273" url="https://pl.wikipedia.org/wiki?curid=1634273" title="Urszula Jarosz">
Urszula Jarosz

Urszula Wanda Jarosz (ur. 24 lipca 1946 w Gorczenicy) – polska pielęgniarka i polityk, posłanka na Sejm X kadencji.
Życiorys.
Posiada wykształcenie średnie zawodowe. Ukończyła Liceum Ogólnokształcące w Brodnicy oraz Pomaturalne Studium Medyczne Pielęgniarstwa w 1970, uzyskując tytuł zawodowy pielęgniarki dyplomowanej. W 1970 rozpoczęła pracę w zawodzie. W 1980 zamieszkała w Płońsku, gdzie została kierowniczką żłobka. W 1965 wstąpiła do Związku Młodzieży Socjalistycznej do którego należała przez trzy lata, pełniła funkcję kierownika Biura Zarządu Powiatowego ZMS w Brodnicy. Od 1980 należała do Chrześcijańskiego Stowarzyszenia Społecznego, pełniła w nim funkcję wiceprzewodniczącej Oddziału Wojewódzkiego z siedzibą w Płońsku (od 1985), w 1987 włączona w skład Zarządu Krajowego. 
W 1984 została wybrana do Wojewódzkiej Rady narodowej w Ciechanowie. Następnie w 1989 uzyskała mandat poselski na Sejm kontraktowy. Została wybrana w okręgu ciechanowskim z puli Unii Chrześcijańsko-Społecznej. Zasiadała w trzech komisjach: Polityki Społecznej, Nadzwyczajnej do rozpatrzenia projektu ustawy o ochronie prawnej dziecka poczętego oraz Zdrowia. W wyborach 1991 bez powodzenia ubiegała się o reelekcję. W wyborach 1997 kandydowała w województwie ciechanowskim z ramienia Unii Pracy do Sejmu.
W 1985 odznaczona Srebrnym Krzyżem Zasługi.

</doc>
<doc id="1634274" url="https://pl.wikipedia.org/wiki?curid=1634274" title="Dolantyna">
Dolantyna



</doc>
<doc id="1634275" url="https://pl.wikipedia.org/wiki?curid=1634275" title="Yukichi Chuganji">
Yukichi Chuganji



</doc>
<doc id="1634276" url="https://pl.wikipedia.org/wiki?curid=1634276" title="Port lotniczy Quetzaltenango">
Port lotniczy Quetzaltenango

Port lotniczy Quetzaltenango ("Aeropuerto de Quetzaltenango") – port lotniczy zlokalizowany w mieście Quetzaltenango w Gwatemali.

</doc>
<doc id="1634278" url="https://pl.wikipedia.org/wiki?curid=1634278" title="Toy Collection">
Toy Collection

Toy Collection – singel pochodzącej z Gruzji brytyjskiej piosenkarki Katie Melua. Utwór ten został napisany przez Katie specjalnie dla filmu realizowanego przez Myspace pt. Faintheart.

</doc>
<doc id="1634280" url="https://pl.wikipedia.org/wiki?curid=1634280" title="Nowe Dobro">
Nowe Dobro



</doc>
<doc id="1634282" url="https://pl.wikipedia.org/wiki?curid=1634282" title="Port lotniczy Union Island">
Port lotniczy Union Island

Port lotniczy Union Island – port lotniczy zlokalizowany na wyspie Union Island, należącej do archipelagu Grenadyn (karaibskie państwo Saint Vincent i Grenadyny).

</doc>
<doc id="1634285" url="https://pl.wikipedia.org/wiki?curid=1634285" title="Port lotniczy Juan Manuel Gálvez">
Port lotniczy Juan Manuel Gálvez

Port lotniczy Juan Manuel Galvez (IATA: RTB, ICAO: MHRO) – międzynarodowy port lotniczy zlokalizowany na honduraskiej wyspie Roatán, w mieście Roatán.

</doc>
<doc id="1634287" url="https://pl.wikipedia.org/wiki?curid=1634287" title="Topologia liniowa">
Topologia liniowa

Topologia liniowa () – jedna z fizycznych topologii sieci komputerowych, odmiana topologii magistrali. Charakteryzuje się tym, że każde urządzenie sieciowe i komputer – oprócz granicznych – połączone jest z dwoma sąsiednimi. Aby móc stworzyć sieć w tej topologii, wszystkie urządzenia (prócz granicznych) muszą posiadać dwa gniazda sieciowe. W topologii liniowej dane są przesyłane przez kolejne połączenia i urządzenia sieciowe, aż dotrą do celu. Poszczególne urządzenia, przez które dane są przesyłane, pełnią rolę wzmacniaczy.
Jest to najprostszy sposób na stworzenie fizycznego połączenia pomiędzy wieloma komputerami bez użycia dodatkowych urządzeń sieciowych, choć wymaga, aby wszystkie urządzenia pracujące w takiej sieci były włączone.
Połączenie urządzeń granicznych ze sobą powoduje przejście do topologii pierścienia.

</doc>
<doc id="1634289" url="https://pl.wikipedia.org/wiki?curid=1634289" title="Marian Szatybełko">
Marian Szatybełko

Marian Szatybełko (ur. 4 sierpnia 1928 w Józisze, zm. 21 maja 2021) – polski przyrodnik i polityk, doktor nauk przyrodniczych, poseł na Sejm IX oraz X kadencji.
Życiorys.
W czasie II wojny światowej walczył w brygadzie „Wiktor” Armii Krajowej na Wileńszczyźnie. Ukończył w 1952 studia na Wydziale Rolniczym Szkoły Głównej Gospodarstwa Wiejskiego w Warszawie (ze specjalizacją rybacką), a w 1959 został absolwentem Wydziału Rybactwa Wyższej Szkole Rolniczej w Olsztynie. Studiował również na Wydziale Elektrycznym Politechniki Gdańskiej (1953–1955). W 1975 na Akademii Rolniczej w Szczecinie uzyskał stopień naukowy doktora inżyniera nauk przyrodniczych (specjalność technika połowu). Od 1952 pozostawał zatrudniony w Morskim Instytucie Rybackim. Wraz z Józefem Krępą wynalazł i opatentował sposób wybierania włoka na pokład statku rybackiego. W latach 1980–1981 należał do Niezależnego Samorządnego Związku Zawodowego „Solidarność”. Był także przewodniczącym oddziału wojewódzkiego Polskiego Związku Katolicko-Społecznego. Od 1983 zasiadał w komitecie wykonawczym rady wojewódzkiej Patriotycznego Ruchu Odrodzenia Narodowego w Gdańsku.
W 1985 i 1989 uzyskiwał mandat posła na Sejm PRL w okręgu Gdynia. W pierwszej kadencji zasiadał w Komisji Budownictwa, Gospodarki Przestrzennej, Komunalnej i Mieszkaniowej, Komisji Współpracy Gospodarczej z Zagranicą i Gospodarki Morskiej, Komisji Współpracy Gospodarczej z Zagranicą oraz Komisji Gospodarki Morskiej oraz w dwóch komisjach nadzwyczajnych. W trakcie drugiej kadencji zasiadał w Komisji Polityki Społecznej, Komisji Przekształceń Własnościowych, Komisji Zdrowia oraz Komisji Nadzwyczajnej do rozpatrzenia projektów ustaw dotyczących zmian systemowych w gospodarce.
1 grudnia 1989 Sejm X kadencji unieważnił jego wybór. Ponownie ubiegał się o mandat poselski w wyborach uzupełniających, które odbyły się 11 lutego 1990, odzyskując mandat poselski. Ponownie złożył ślubowanie 8 marca 1990. W 1991 bez powodzenia kandydował do Senatu w województwie gdańskim z ramienia Wyborczej Akcji Katolickiej. Wycofał się z aktywności politycznej, pozostał aktywnym działaczem organizacji pozarządowych (m.in. sopockiego Stowarzyszenia Pomocy Osobom Niepełnosprawnym SPON).
Został pochowany na cmentarzu komunalnym w Sopocie.

</doc>
<doc id="1634291" url="https://pl.wikipedia.org/wiki?curid=1634291" title="Druki afrykańskie">
Druki afrykańskie

Druki afrykańskie, "Afrika-Print" - rodzaj specjalnego wzoru drukowanego na wyrobach włókienniczych. W pierwotnej wersji były przeznaczone dla mieszkańców krajów tropikalnych, z czasem rozpowszechnione na świat.
Charakteryzują się obustronnym przedrukiem, występują pasy tzw. "bordiur". Kolorystyka na tkaninach jest jaskrawa o barwach nasyconych. Kolory te uzyskiwane są za pośrednictwem barwników naftoelanowych, reaktywnych lub ftalogenowych.
Linki zewnętrzne.
Zdjęcia wzorów na ubraniach:

</doc>
<doc id="1634292" url="https://pl.wikipedia.org/wiki?curid=1634292" title="Afrika-Print">
Afrika-Print



</doc>
<doc id="1634293" url="https://pl.wikipedia.org/wiki?curid=1634293" title="Port lotniczy Tobias Bolanos">
Port lotniczy Tobias Bolanos

Port lotniczy Tobías Bolaños (ang. Tobías Bolaños International Airport, IATA: SYQ, ICAO: MRPV) – międzynarodowy port lotniczy zlokalizowany w kostarykańskiej stolicy – San José.

</doc>
<doc id="1634295" url="https://pl.wikipedia.org/wiki?curid=1634295" title="Visakhapatnam (miasto)">
Visakhapatnam (miasto)

Visakhapatnam (hindi "Wiśakhapatnam" (trb.), "Viśākhapaṭṇam" (trl.); Telugu: విశాఖపట్టణం; ang. "Visakhapatnam"; także: Vizagapatnam, Vizag, Visakhapatnam) jest portowym miastem nadbrzeżnym dystryktu Visakhapatnam leżącego w stanie Andhra Pradesh we wschodnich Indiach. Pierwotnie mała wioska rybacka, dzięki bardzo korzystnie rozwiniętej linii brzegowej w XX wieku szybko przekształciła się w ważny port i ośrodek ciężkiego przemysłu. 
Władze miejskie starają się jednak o zrównoważony rozwój miasta z wykorzystaniem walorów pięknej przyrody i zachowanych w dobrym stanie zabytków.
Geografia.
Nad miastem górują dwa pasma wzgórz: Kailasa i Yarada. Pasmo Kailasa rozciąga się od Simhachalam do MVP Colony na północnym skraju miasta. Samo miasto leży u podnóża wzgórza należącego do pasma Yarada, zwanego tu powszechnie Nosem Delfina (358m) na którym wybudowano najwyżej w Indiach położoną latarnią morską. Jej światło jest widoczne z wielkiej odległości, znakomicie poprawiając bezpieczeństwo nawigacji w tym zatłoczonym regionie Zatoki Bengalskiej. W głębi, za wzgórzem Yarada, jest dolina, za którą leży kolejne pasmo wzgórz. Od wschodu miasto okolone jest Zatoką Bengalską. Linia brzegowa wzdłuż której rozciąga się miasto przebiega z północnego wschodu ku południowemu zachodowi na dystansie około 6 km. Tamże przebiega piękna, niedawno wykonana z funduszy miejskich dwupasmowa droga szybkiego ruchu.
Klimat.
Miasto Visakhapatnam ma klimat typowy dla strefy brzegowej dystryktu Visakhapatnam. Skoki temperatury nie przekraczające w cyklu miesięcznym 7 °C są złagodzone przez buforujący wpływ wielkiego akwenu, jakim jest Zatoka Bengalska z roczną sumą opadów około 1100 mm.
Gospodarka.
W odległości 24 km od miasta utworzona została Specjalna Strefa Ekonomiczna o powierzchni 360 akrów, utworzona z funduszy rządowych i administrowana przez Ministerstwo Handlu. Strefa posiada rozwiniętą infrastrukturę z zapleczem energetycznym (podstacja 33/11 kV), medycznym, bankowym, pocztowym, spedycyjnym, komunikacji publicznej itp. 
Tu zlokalizowana jest stacja transmisji satelitarnych zabezpieczająca pasmo transmisji do 20 mbps w oparciu o którą świadczy usługi 2 dostawców internetu. Tu zlokalizowany jest też uniwersytet Andhra University wraz z licznymi instytucjami o charakterze inżynieryjnym oraz piękne zaplecze rekreacyjne.

</doc>
<doc id="1634296" url="https://pl.wikipedia.org/wiki?curid=1634296" title="Wojna Yakima">
Wojna Yakima

Wojna z Yakima – wieloletni konflikt zbrojny pomiędzy armią Stanów Zjednoczonych, lokalnymi milicjami i cywilnymi ochotnikami a grupą plemion indiańskich z terytorium Waszyngtonu i pogranicza Oregonu pod przywództwem wodza Kamiakina. Wojna miała miejsce w latach 1855-1858 (drugą fazę konfliktu nazywa się też wojną Spokane–Coeur d’Alene-Palouse).
Wstęp.
Konflikt pomiędzy Indianami zamieszkującymi po wschodniej stronie Gór Kaskadowych a napływającymi na ten obszar białymi nasilał się stopniowo. Początkowo stosunki były nawet dość przyjazne, lecz wkrótce po przekazaniu kontroli nad ogromnym obszarem ówczesnego Oregonu (dzisiejsze stany Oregon, Waszyngton i Idaho) w 1846 zaczęły się szybko pogarszać. W latach 1848-1850 doszło do pierwszego otwartego wybuchu przemocy zwanego „wojną z Cayuse”. Od 1850 władze Terytorium Oregon oferowały bardzo korzystne warunki dla osadników, przydzielając za darmo każdemu żonatemu mężczyźnie 640 akrów ziemi, zaś nieżonatemu 320 (pod warunkiem zagospodarowania jej i zamieszkiwania przez co najmniej 4 lata). W wyniku tej akcji ludność Oregonu wzrosła z 12 093 w 1850 do 52 595 w 1860.
W roku 1853 z Terytorium Oregon wydzielono osobne Terytorium Waszyngton. Jego gubernatorem został 35 letni weteran wojny meksykańskiej Isaac I. Stevens. Postawił on na szybki rozwój Terytorium poprzez zwiększenie liczby białej ludności oraz zbudowanie linii kolejowej łączącej oba oceany. W tym celu Stevens musiał zawrzeć traktaty z plemionami aby uzyskać ziemię pod osadnictwo i uzyskać zabezpieczenie dla budowniczych kolei.
Zgromadzenie w dolinie Walla Walla.
W maju 1855 gubernator Stevens wraz z Inspektorem ds. Indian Terytorium Oregon zwołali na wielką naradę w dolinie Walla Walla (niedaleko spalonej przez Cayuse w 1848 misji w Waiilatpu) wszystkie okoliczne plemiona. Było to największe zgromadzenie Indian w całej historii Północnego Zachodu. Łącznie pojawiło się ok. 5000 Indian z plemion Nez Percé, Walla Walla, Cayuse, Umatilla, Yakima i Spokane. Podczas rozmów stosując na przemian przekupstwo i groźby Stevens zmusił plemiona do oddania części ziemi i przeniesienia się do rezerwatów. Ostatecznie 12 czerwca 1855 podpisano traktat. 14 szczepów składających się na konfederację Yakima (Yakima, Palouse, Pisquouse, Wenatshapam, Klikatat, Klinquit, Kow-was-say-ee, Li-ay-was, Skin-pah, Wish-ham, Shyiks, Ochechotes, Kah-milt-pay i Se-ap-cat) których reprezentantem w stosunkach z rządem USA został wybrany wódz Kamiakin, oddało łącznie 16 920 mil kwadratowych zatrzymując dla siebie tylko 1233 mile kwadratowe terytorium. Rząd USA miał zapłacić za przejęte ziemie 200 tysięcy dolarów płatnych w ciągu 20 lat. Dla Indian miały zostać wybudowane 2 szkoły, sklepy i młyny, a także szpital. Rząd wziął na siebie obowiązek wyekwipowania szpitala, dostarczenia nauczycieli oraz sprzętu do uprawy roli, a także specjalistów takich jak np. stolarz czy rusznikarz. Także różna inna pomoc miała być przekazywana Indianom w ciągu owych 20 lat. Pierwszych 60 000 dolarów miało być przez rząd USA w celu ułatwienia Indianom przesiedlenia do rezerwatu i zagospodarowania się w nim, zbudowania dla nich domów itp. W następnych latach renta miała wynosić: w ciągu pierwszych pięciu lat po ratyfikacji traktatu – 10 000 dolarów rocznie, w kolejnych 5 latach – 8000 dolarów, w ciągu kolejnych 5 lat – 6000 dolarów i w ciągu ostatnich 5 lat 4000 dolarów rocznie.
Biali mieli zakaz wstępu na ziemie rezerwatu Yakima (za wyłączeniem pracowników Biura do spraw Indian). Agentem indiańskim dla Yakima został Andrew Jackson Bolon.
Indianom pozostawiono prawo do połowu ryb, polowania oraz wypasu koni na ziemiach poza rezerwatem, które nie zostały objęte osadnictwem.
W osobnym traktacie plemiona Cayuse, Umatilla i Walla Walla oddały ok. 16 tys. km² ziemi zatrzymując dla siebie rezerwat o obszarze 384 km².
Wódz Yakima Kamiakin początkowo nie chciał podpisać traktatu, jednak w końcu uległ. Stevens obiecał Indianom, że nie będą musieli przenosić się do rezerwatu od razu, lecz dopiero co najmniej w rok po jego ratyfikacji przez Senat w Waszyngtonie. Jednak okazało się, iż Stevens jest fałszywym i kłamliwym człowiekiem. Zaledwie 12 dni po podpisaniu traktatu oznajmił, iż ziemie oddane przez Indian są otwarte dla osadnictwa. Nie czekał przy tym na ratyfikację przez Senat (to nastąpiło dopiero w 1859).
Na rezultaty działalności Stevensa nie trzeba było długo czekać. Do kraju Yakima wtargnęły tabuny białych. Ich ilość zwiększyła się gwałtownie po odkryciu złota w okolicach Colville i Okanogen, co wywołało wzburzenie Indian. Ponadto część wodzów była zdania, iż inni wodzowie nie mieli prawa podpisywać traktatu za nich. Mimo nawoływań wodza Kamiakina do zachowania pokoju, sytuacja niebezpiecznie się zaogniała.
Wojna 1855–1856.
Sytuacja militarna.
W 1855 na obszarze Terytorium Oregon i Waszyngton zamieszkiwało łącznie ok. 40 000 białych. Z tego na terytorium Waszyngton – ok. 5000. Osady białych były rozrzucone na olbrzymim obszarze – ok. 300 tys. mil kwadratowych. Spośród białych mieszkańców Terytorium Waszyngton ok. 1600 było zdolnych do walki, w Oregonie – ok. 8000. Dodatkowo na obszarze tym stacjonowały nieliczne regularne jednostki wojskowe: w Fort Steilacoom, dwie kompanie piechoty (152 ludzi); w Fort Vancouver dwie kompanie piechoty (194 ludzi) w The Dalles dwie kompanie piechoty i kompania artylerii (231 ludzi) w Fort Lane (8 mil od Jacksonville) dwie kompanie dragonów (115 ludzi) w Fort Orford (Port Orford) kompania artylerii (27 ludzi) – łącznie 741 żołnierzy.
Indian na obszarze Terytorium Waszyngton było ok. 20 tysięcy. Podobna liczba zamieszkiwała obszar Terytorium Oregon.
Wybuch wojny.
Latem 1855 sytuację na ziemiach Yakima niebezpiecznie podgrzewały takie wydarzenia jak grabieże indiańskich koni i gwałty na Indiankach, których dopuszczali się biali. Wodzowie tacy jak Teias czy Owhi mimo to nawoływali do zachowania pokoju. Najważniejszy z wodzów – Kamiakin, zdecydował, iż podejmie walkę, ale dopiero gdy na ziemie Indian wkroczy wojsko. Postanowił on także, by wysłać wojowników na przełęcze i szlaki, by przestrzegli białych przed wkraczaniem na ziemie Yakima. Jednak większość białych zignorowała ostrzeżenie. Jednocześnie Kamiakin próbował stworzyć koalicję plemion, która wzmocniłaby siły Indian. Wysłał w tym celu emisariuszy do plemion Palouse, Spokane i Coeur d’Alene. Poprzez swego szwagra – Qualchana udało mu się także nawiązać kontakty z plemionami znad zatoki Puget i wodzem Leschi. Oprócz młodych wojowników, do wojny przeciw białym namawiali podobno Indian Mormoni osiedli w Utah (a którzy sami podnieśli bunt przeciw USA 2 lata później). Nie jest to pewne, aczkolwiek później wśród Indian znajdowano broń i zapasy prochu z sygnaturami mormońskich wytwórni.
Bezpośrednią przyczyną wybuchu wojny miał być gwałt jakiego dopuścili się biali na córce wodza Teiasa. Wśród zapaleńców, którzy postanowili ukarać białych był Qualchan – szwagier Kamiakina a zarazem syn wodza Owhi, brata Teiasa. Wraz z grupą wojowników zamordował on 5 poszukiwaczy złota przy brodzie na rzece Yakima. Następnie zginęło 2 kolejnych – posądzanych przez Indian o gwałt na córce wodza. Łącznie w kraju Yakima miało zginąć 12 białych. Agent A.J. Bolon wyruszył z The Dalles aby zbadać sprawę, lecz 23 września został również zabity. Wojownicy spalili jego zwłoki i zabili jego konia. Wieści wkrótce dotarły do majora Alvorda w The Dalles, który powiadomił wyższe władze. Te postanowiły wysłać do kraju Yakima ekspedycję karną.
Bitwa pod Toppenish Creek. 3 października 1855 major Gabriel J. Rains, dowódca okręgu wojskowego obejmującego rzekę Kolumbia i zatokę Puget Sound wysłał z The Dalles ekspedycję w celu odnalezienia morderców Boltona i ukarania Yakima. Dowodzący ekspedycją major Granville O. Haller miał do dyspozycji kompanie I oraz K, a także oddział z kompanii H 4 pułku piechoty oraz haubicę, łącznie 5 oficerów i 102 żołnierzy. Po drodze miał do niego dołączyć porucznik Slaughter, który wyruszył 27 września z Fort Steilacoom 27 września z 40 ludźmi i podążał do kraju Yakima przez przełęcz Nahchess.
Kamiakin wiedział, że na wieść o mordach na białych władze wyślą przeciwko Yakima armię, więc zawczasu zgromadził odpowiednie siły, ok. 500 wojowników z plemion Yakima i Palouse. Po południu 6 października po 3-dniowym marszu oddział Hallera dotarł do potoku Toppenish Creek. Gdy żołnierze schodzili z długiego, niezalesionego wzgórza i podchodzili do zarośniętego łożyska strumienia, straż przednia odkryła nagle Indian. Kamiakin miał ponoć zamiar najpierw porozmawiać z żołnierzami i skłonić ich do powrotu do siebie, lecz zanim zdążył to uczynić padły strzały. Straż przednia Hallera została odrzucona. Indianie zdobyli większość mułów z zapasami oddziału. Wojsko zajęło pozycje na szczycie wzgórza. Po zapadnięciu zmroku Indianie zostawili Hallera w spokoju i udali się do obozu na wypoczynek i po pożywienie. Tego dnia armia straciła 1 zabitego i 7 rannych.
Zajęte pozycje gwarantowały armii dobry punkt oporu, jednak miejsce to miało poważny minus – nie było tam drewna, wody oraz paszy dla koni. Następnego dnia wojownicy pod przewodnictwem Qualchana zaatakowali energicznie. Haller widząc przewagę przeciwnika posła gońca do The Dalles po posiłki (45 osobowa kompania 3 pułku artylerii porucznika Daya wzmocniona haubicą), jednak mogły one dotrzeć dopiero za kilka dni. Dlatego też 8 października oddział Hallera rozpoczął odwrót do The Dalles, dokąd dotarł nie niepokojony 10 października. Łącznie Haller stracił w ciągu 3-dniowej bitwy 5 zabitych i 17 rannych. Indianie mieli stracić tylko 2 zabitych, 4 rannych i 1 wziętego do niewoli. 2 białych cywili, którzy gnali za oddziałem Hellera stado bydła przeznaczonego na pożywienie dla wojska ledwo uniknęło śmierci, gdy zostali zaatakowani przez grupę 20 Indian. 1 biały został ranny, lecz obaj zdołali uciec. Bydło wpadło w ręce Yakima.
Po pobiciu Hallera Kamiakin otrzymał informację, iż z drugiej strony, przez przełęcz Nahchess nadciąga kolejny oddział wojska. Było to 40 ludzi porucznika Slaughtera, który zgodnie z rozkazem miał dołączyć do oddziałów Hallera. Przeciwko nim ruszył Qualchan i jego wuj Teias. W drodze ludzie Teiasa idący na przedzie jako zwiadowcy schwytali białego nazwiskiem John Edgar, który był mężem siostrzenicy wodza. Stwierdził on, iż przybył, by ostrzec Indian przed nadciągającym wojskiem. Teias, obawiając się, że Qualchan mógłby chcieć zabić białego – wypuścił go i poinformował o porażce Hallera. Edgar natychmiast popędził do Slaughtera, dla którego szpiegował. Ten po uzyskaniu wieści zarządził natychmiastowy odwrót. Gdy nadszedł Qualchan z głównymi siłami okazało się, że biali są już daleko. Zdegustowany postępkiem wuja kazał mu udać się do obozu starców i kobiet w dolinie Kittitas, gdzie miał spędzić resztę wojny. Jednocześnie poprzysiągł Edgarowi zemstę, za zdradę której się dopuścił. Prawdopodobnie zdołał jej dokonać, gdyż mężczyzna został zastrzelony w marcu 1856.
Porażka wojska pod Toppenish Creek wywarła duże wrażenie na okolicznych plemionach. Wielu wojowników postanowiło dołączyć do Kamiakina. Pod koniec października, gdy powstały plemiona znad Zatoki Puget, wojna objęła większość obszaru Terytorium Waszyngton. Na wschód od Gór Kaskadowych, poza Flathead, Spokane, Pend d’Oreille i Nez Percé, wszystkie plemiona stanęły do walki. Jednocześnie konflikt nad rzeką Rogue w Oregonie przerodził się w otwartą wojnę. Zaczęto więc szybką mobilizację milicji terytorialnej. Już 9 października major Rains wystąpił do władz Waszyngtonu o mobilizację 2 kompanii milicji składających się z 1 kapitana, 1 porucznika, 1 podporucznika, 2 muzykantów, 4 sierżantów i 74 szeregowych każda.
13 października na podstawie proklamacji gubernatora Terytorium Oregon, Curry’ego został utworzony 1 Pułk Konnej Milicji Terytorium Oregon w sile kilku kompanii. Jego dowódcą został mianowany pułkownikiem milicji James W. Nesmith. Najwyższym stopniem regularnym wojskowym na obszarze Terytorium Waszyngton był wówczas major Rains. Aby nie dopuścić do sporów kompetencyjnych między oboma dowódcami zastępca gubernatora Terytorium Waszyngton, Charles Mason nadał majorowi tymczasowy stopień generała brygady milicji (Stevens w tym czasie przebywał daleko na wschodzie – w kraju Flathead). 19 października z rozkazu Charlesa Masona powstała kompania rangerów. 20 października również w stolicy Terytorium Waszyngton powstała Kompania A Milicji Terytorium Waszyngton, której kapitanem został Gilmore Hays. Już 21 października kompania ta za oddziałami 4 pułku piechoty kapitana Marice Maloneya, które z Fort Steilacoom podążały w kierunku kraju Yakima. 22 października Mason zaordynował stworzenie czterech kolejnych kompanii ochotników.
21 października Maloney (75 żołnierzy) dotarł do obozującej nad White River kompanii Slaughtera (40 ludzi). 24 października dołączyła do nich kompania A milicji terytorialnej i siły Maloneya mogły ruszyć w kierunku rzeki Nahchess, gdzie dotarły 28 października. Tam Maloney stwierdził, iż dalszy marsz nie ma sensu ze względu na znaczne siły Indian, a także na potrzebę ochrony ludności cywilnej z rejonu Puget Sound. Wysłał szybko kilkuosobową grupę do Fort Steilacoom, by powiadomić o swych zamiarach, lecz grupa ta została zaskoczona wybuchem walk nad White River i straciła 31 października 2 zabitych.
Bitwa koło Union Gap. 30 października major Gains wraz z 370 żołnierzami (w tym 20 dragonów) i zapasami na 20 dni wyruszył ze swojego obozu położonego koło The Dalles. 1 października dołączył do niego Nesmith z kompaniami C, D, E, F i G swojego pułku. Kilka dni później dołączyły też kompanie A i K (łącznie 533 ludzi). Wojsko ruszyło w kierunku kraju Yakima. Zwiadowcy Kamiakina, którymi dowodził Qualchan szybko donieśli wodzowi o postępach armii. Siły wojska znacznie przewyższały siły Kamiakina, który miał tylko ok. 300 wojowników, gdyż pozostałe plemiona stwierdziły, iż będą walczyć tylko, gdy biali je zaatakują. Rozmieścili się oni niedaleko katolickiej Misji Świętego Józefa nad potokiem Ahtanum wpadającym do rzeki Yakima a prowadzonej przez księży Charlesa M. Pandosy oraz Pierre Paul Durieu. Droga z The Dalles wiodła przez miejsce gdzie Yakima przełamywała się przez pasmo Athanum Ridge w miejscu zwanym przez białych Twinn Buttes, zaś później Union Gap. Starcy, kobiety i dzieci zostały w bezpiecznym miejscu. Jedynie kilka kobiet towarzyszyło wojownikom. Qualchan śledzący cały czas ruchy wojska zdołał przeniknąć do obozu i ukraść część zwierząt. 8 listopada Kamiakin z 50 wojownikami wysunął się naprzeciw armii i ostrzelał czołowe oddziały Rainsa. Ten rozkazał rzucić do ataku dragonów porucznika Philipa Sheridana. Indianie szybko przeprawili się na drugą stronę rzeki. Próba pościgu ze strony dragonów w dość płytkiej, lecz rwącej wodzie zakończyła się tragicznie – 2 dragonów utonęło. Indianie w Union Gap usłyszeli strzały i około 100 wojowników ruszyło w tamtym kierunku. W zapadającym zmroku natknęli się na kompanię ochotników. W wymianie strzałów rannych zostało 2 ochotników z Oregonu i 1 Indianin. W nocy Kamiakin po spotkaniu z innymi wodzami postanowił stawić opór w Union Gap. 9 listopada Rains kontynuował marsz pomiędzy oboma szczytami Ahtanum Ridge. Indianie małymi grupkami podjeżdżali, ostrzeliwali kolumnę i uciekali.
Konie milicji były zbyt zmęczone i nie mogli oni dognać Indian. Pułkownik Nesmith stracił w tej strzelaninie konia. Trwało to jakiś czas, dopóki artyleria Rainsa nie spędziła Indian z pola. Indianie obsadzili wyniosłości nad Union Gap. Oddziały białych rozwinęły się w linię i ruszyły do ataku wspierane ogniem artylerii. Indianie trzymali się do godziny 16. Wtedy na ufortyfikowane przez Indian wzgórze uderzył major Haller i kapitan Anger. Ryk artylerii i eksplozje pocisków przeraziły Indian. W panice opuścili swe pozycje. W nocy Kamiakin z wodzami rozważali nocny atak, jednak z powodu znacznej przewagi liczebnej przeciwnika zrezygnowano z tego. Następnego dnia ścigający Indian ochotnicy zabili jednego Yakima. To jedyna potwierdzona ofiara tej bitwy. Major Rains w swym raporcie znacznie podkoloryzował przebieg bitwy i przesadnie ocenił straty Indian.
Uciekający Indianie stracili sporo koni. Porzucili także bydło, które nie nadawało się do szybkiej ucieczki. Po bitwie wojsko spaliło zabudowania misji uznając, iż katoliccy księża pomagali Yakima (w zabudowaniach znaleziono zapasy prochu).
Następnie pułkownik Nesmith ruszył z 200 ludźmi w górę rzeki Nahchess w kierunku przełęczy uznając, iż w tamtym kierunku uciekli Indianie. Jednak nie znalazłszy żadnych śladów uciekinierów powrócił. Wtedy major Rains po konsultacji z oficerami postanowił powrócić do The Dalles ze względu na zmęczenie żołnierzy, brak odpowiednich ubrań, wyczerpanie koni i niewystarczającą ilość żywności. W drodze powrotnej Oddziały Rainsa napotkały kompanię kapitana Wilsona, który zaraportował stratę większości koni i zaopatrzenia w głębokich śniegach zalegających w górach. 18 listopada oddziały były powrotem w The Dalles, gdzie miały zostać przez zimę.
17 listopada do Fort Vancouver przybył generał John E. Wool, dowódca Departamentu Pacyfiku. Generał, niechętny wojnie przeciw Indianom i sympatyzujący z nimi, zaś krytykujący politykę gubernatorów Oregonu i Waszyngtonu nakazał, aby wycofać regularne oddziały Rainsa z The Dalles do Fort Vancouver (z wyjątkiem małego garnizonu) i zakazał armii regularnej wkraczania do kraju Yakima. Tego dnia siły stacjonujące na Terytorium Waszyngton wynosiły łącznie 702 żołnierzy regularnych i 280 żołnierzy milicji terytorialnej. Liczba ta nie obejmuje oddziałów milicji lokalnej, przeznaczonych do obrony osad białych. Nie obejmuje również oddziałów milicji z Oregonu, które miały poważny udział w walkach z Yakima na terenie Waszyngtonu. Siły Indian oceniano na łącznie nie mniej niż 3000 wojowników.
2 grudnia podpułkownik Kelly poprowadził 350 żołnierzy z kompanii A, B, F, H, I oraz K 1 Pułku Milicji Terytorium Oregon (pieszej) z Fort Henrietta w kierunku Waiilaptu w dolinie Walla Walla. Na terenie tym zamieszkiwały plemiona Walla Walla i Cayuse, które jak dotąd nie brały udziału w walkach. 2 dni później, u zbiegu rzek Touchet i Walla Walla, koło opuszczonego Fort Walla Walla, Kelly spotkał się ze starym wodzem Walla Walla – Peopeo Moxmox, który wyjechał ku niemu z białą flagą. Spotkanie nie przyniosło rezultatów. Kelly podejrzewający wodza o niecne zamiary kazał go zatrzymać wraz z 4 wojownikami którzy mu towarzyszyli. Aresztowano także chłopca z plemienia Nez Percé. Jednocześnie osłabiona załoga Fort Henrietta (tylko 25 ludzi) stała się obiektem ataków buntowniczych Indian, którzy 4 grudnia zabili żołnierza pilnującego koni. Następnego ranka Kelly ruszył 15 mil w górę rzeki Touchet, by odnaleźć resztę Indian. Jednak ci uciekli. Kelly kazał Peopeo Moxmox wysłać gońca z żądaniem kapitulacji jego plemienia, lecz ten nie wrócił.
7 grudnia Kelly ruszył w kierunku dawnej misji Whitmanów w Waiilaptu.
Bitwa koło Waiilaptu. Indianie (Walla Walla i Cayuse) obserwowali z oddali poczynania Kelly’ego. Koło Waiilaptu marsz Kellyego został zatrzymany przez kilkuset Indian, którzy sformowali długą linię bojową. Indianie wystrzelili kilka ostrzegawczych pocisków. Porucznik J.M. Burrows ze swymi ludźmi ruszył na pobliskie wzgórze, by obejść flankę Indian, jednak został zastrzelony. Rannych było 3 żołnierzy (w tym kapitan) Kompania A kapitana A.V.Wilsona do której dołączyła kompania F kapitana Charlesa Bennetta ruszyły do uderzenia na bagnety. Indianie zostali odrzuceni o około milę w górę rzeki, gdzie zajęli stanowiska w opuszczonych chatach osadników. W czasie szturmu na te chaty zginął kapitan Bennet i żołnierz z kompanii A. Milicja próbowała wykorzystać znalezioną w opuszczonym forcie haubicę, ta jednak po 4 strzałach rozerwała się raniąc kapitana Wilsona. W czasie bitwy żołnierze zastrzelili i oskalpowali wodza Peopeo Moxmox oraz pozostałych zakładników. Oficjalnie, dlatego, iż rzekomo próbowali odebrać wartownikom broń.
Wieczorem żołnierze urządzili w jednej z chat szpital dla rannych. W ciągu nocy nadciągnęło więcej okolicznych Indian. Kelly stanął naprzeciw ok. 600-1000 wojowników z plemion Cayuse, Walla Walla, Umatilla i Palouse. Milicja była zmuszona wycofać się na nowe, bardziej zdatne do obrony pozycje. Tam przez cały 8 i 9 grudnia odpierali ataki Indian. W końcu 10 grudnia kontrataki i manewr flankujący doprowadził do wycofania się Indian. Łączne straty milicji w ciągu 4 dniowej bitwy to 8 zabitych i 18 rannych. Straty Indian nie są znane. Kelly ocenił je na 75 zabitych. Może być to liczba zbliżona do prawdziwej, gdyż ludzie Kelly’ego odnaleźli na polu bitwy 39 ciał, zaś zwłoki innych mogły być zabrana przez wycofujących się Indian.
Mimo sukcesu w bitwie, akcja Kelly’ego doprowadziła do znacznego pogorszenia sytuacji w regionie. Śmierć wodza Peopeo Moxmox i bitwa w dolinie Walla Walla spowodowały, że do walki przyłączyły się stojące dotąd z boku plemiona Cayuse, Palouse, Walla Walla i Umatilla.
Po bitwie w dolinie Walla Walla oddziały milicji udały się na leża zimowe. Doszło też do zmiany dowódcy 1 pułku milicji konnej terytorium Oregon, gdyż 21 grudnia pułkownik Nesmith zrezygnował. Zastąpił go kapitan Thomas R. Cornelius, dowódca kompanii D tegoż pułku, którego żołnierze wybrał na nowego pułkownika. Tymczasowo biali wstrzymali działania przeciw Yakima, gdyż zajmowały ich konflikty w dolinie rzeki Rogue i nad Puget Sound.
29 stycznia 1856 generał Wool wydał pułkownikowi Wrightowi – dowódcy 9 pułku piechoty – rozkaz udania się z wojskiem do The Dalles i ustanowienia tam bazy operacyjnej. Miał nadzieję, iż obecność wojska doprowadzi do zawarcia pokoju. Jednak operacja nie była wymierzona tylko w Indian. Wright otrzymał rozkaz chronienia Cayusów przed oregońską milicją. Do wykonania zadania Wright dysponował 8 kompaniami 9 pułku piechoty, 1 kompanią 4 pułku piechoty, półtorej kompanii dragonów i kompanią 3 pułku artylerii.
Potyczki w lutym/marcu 1856. Działania wojenne wznowiono w lutym. Cayusom padło zimą wiele koni. Chcąc zyskać nowe, oddział Cayusów wykonał 15 lutego rajd na Fort Henriette obsadzony tylko przez 12 ludzi. Cayuse uprowadzili 300 koni, czemu szczupła obsada fortu nie była w stanie przeszkodzić. Część zwierząt została później odnaleziona u białych handlarzy, którzy prawdopodobnie kupili je od Cayuse i zamierzali popędzić do Kalifornii, mimo że dobrze wiedzieli, skąd konie pochodzą. Następnie 25 lutego Indianie skradli konie z transportu amunicji idącego z Umatilla do Walla Walla, zaś w połowie marca zaskoczyli grupę białych poszukujących bydła, zabili jednego i zabrali wszystkie konie grupy. 6 marca grupa wojowników z plemienia Klickitat napadła na okolice osady Jocelyn w ujściu rzeki White Salmon i skradła dużą ilość zapasów. Pościg 2 kompanii 9 pułku piechoty nie dał rezultatu. Klickatowie uciekli w Góry Kaskadowe, gdzie połączyli się z Yakima Kamiakina.
Rajd pułkownika Corneliusa. W tym samym czasie ruszyły do akcji oddziały pułkownika Corneliusa. 9 marca Cornelius wysłał 50 ludzi porucznika Charlesa B. Pillowa, by utworzyli posterunek w Forcie Walla Walla. Tego samego dnia Cornelius ruszył na północ w kierunku rzeki Snake na czele kompanii A, D, E, H i K z 1 batalionu oraz A, B, C, D z batalionu rekrutów, łącznie 500 żołnierzy. Do Snake oddziały dotarły 12 marca. Po przeprawie na drugą stronę rzeki, do kraju Palousów, biali odkryli grupę Indian. W trakcie pościgu zginęło 4 starych Indian, schwytano też dziecko i 2 kobiety. Następnego dnia wydzielony oddział przeprowadził rajd na zachód w kierunku ujścia rzeki Yakima do Kolumbii. Oddział napotkał kilka grup Indian.
W starciach zginęło 4-5 Indian. 1 biały został lekko ranny strzałą. Następnie oddziały Corneliusa weszły w głąb kraju Palusów, w górę rzeki Palouse, po czym poprzez kraj Yakima ruszyły na zachód w kierunku rzeki Kolumbia. Indian nie napotkano. Po drodze Cornelius odesłał kompanie H i K z 1 batalionu oraz kompanie A i D z batalionu rekrutów do Walla Walla. Sam z pozostałymi oddziałami przekroczył rzekę Kolumbia 30 marca.
Atak w Górach Kaskadowych. W czasie gdy Wright maszerował ze swymi oddziałami z Fort Vancouver w kierunku The Dalles, Kamiakin skoncentrował w Górach Kaskadowych duże siły i ruszył w dół rzeki Kolumbia. 26 marca, gdy regularne oddziały Wrighta dotarły na miejsce, siły Kamiakina (ze szczepów Yakima, Klickitat i Cascade) rozpoczęły skoordynowany atak na osiedla białych położone nad 3 progami skalnymi na rzece zwanymi Upper, Middle i Lower Cascades, położonymi ok. 40 mil od The Dalles. O 8.30 Yakima uderzyli na ludzi pracujących przy budowie mostów dla przyszłej linii kolejowej koło Bradford przy Upper Cascades. Zginęło kilku osadników zaś kilku zostało rannych. Pozostali (ok. 40 osób, w tym kobiety i dzieci) zamknęli się w magazynie, gdzie byli przez kolejne 2 dni oblegani, zanim 28 marca nie uwolniły ich przybyłe parowcami z The Dalles oddziały wojska (kompanie A,E,F,I z 9 pułku piechoty oraz kompania E 1 pułku dragonów i kompania L 3 pułku artylerii – całość ok. 200 żołnierzy pod dowództwem podpułkownika Steptoe). Jednocześnie został zaatakowany mały garnizon w przy Middle Cascades (tzw. Fort Rains) obsadzony przez 9 żołnierzy z kompanii H 4 pułku piechoty pod dowództwem sierżanta Kelly’ego. Atak nastąpił w chwili, gdy jeden z żołnierzy był poza fortyfikacją, wysłany przez dowódcę po whisky. Nie zdążył on powrócić na czas i został postrzelony w obie nogi w czasie przedzierania się. Żołnierz mdlał kilkakrotnie (upływ krwi), ale whisky którą niósł pokrzepiła go w wystarczającym stopniu, by doczołgać się do fortu. W samym forcie schroniło się kilka okolicznych rodzin. Łącznie w forcie i w trakcie ucieczki do niego zginęło 3 białych zaś 7 zostało rannych. Fort został uwolniony z oblężenia 28 marca.
W tym samym czasie Yakima przeprowadzili też atak na farmy białych w Lower Cascades, jednak osadnicy ostrzeżeni odgłosami walki z Fort Rains zdążyli na czas uciec. Ich domy zostały spalone. Osadnicy z Lower Cascades przedostali się do Fort Vancouver, skąd rankiem 27 marca na pokładzie parowca „Belle” wyruszył w kierunku Cascades porucznik Philip Sheridan z 40 żołnierzami. Sheridan wylądował w Lower Cascades po czym ruszył z kilkoma żołnierzami na rekonesans. W jego trakcie grupa została ostrzelana przez Indian. Zginął 1 żołnierz. Indianie zostali odrzuceni, lecz zajęli dobre pozycje obronne. Sheridan wysłał parowiec do Fort Vancouver po posiłki. 28 marca Sheridan przy pomocy haubicy zdołał przebić się przez Indian i nawiązać łączność z Fort Rains, zaś wkrótce nadeszły siły podpułkownika Steptoe. Siły Sheridana i Steptoe otoczyły pobliską wieś Indian Cascade i zmusiły do kapitulacji 13 wojowników.
Łącznie w walkach od 26 do 28 marca zginęło 14 osadników i 3 żołnierzy, zaś 10 osadników i 2 żołnierzy zostało rannych. Napastnicy również stracili kilku zabitych.
Po ataku, Yakima i Klickitat wycofali się w góry. Gorszy los spotkał Indian Cascade. Zostali oni przetransportowani pod strażą na wyspę na rzece skąd nie mogli uciec. Z polecenia pułkownika Wrighta specjalna komisja stwierdziła ich udział w ataku i uznała winnymi mordów na osadnikach wodza Chimonteh i 8 wojowników. Zostali oni powieszeni.
Sheridan przeprowadził również w Cascades śledztwo w sprawie okrutnego mordu popełnionego przez białych na przyjaznych Indianach – wodzu plemienia Chinook Spencerze (który pomagał Wrightowi jako tłumacz) i jego rodzinie (żona, 2 nastolatków, 3 dziewczynki i 3-letni chłopiec). Podróżowali oni przez ten obszar z The Dalles w kierunku Fort Vancouver kilka dni po ataku Indian na Cascades, jednak nie dotarli do celu. Sheridan przeprowadził poszukiwania i odkrył, że niedaleko Fort Raines zostali oni w okrutny sposób zamordowani przez okolicznych osadników. Wszyscy zostali powieszeni na kawałkach sznurka, zaś najmłodsze dziecko zostało uduszone za pomocą czerwonej jedwabnej chustki jego matki. Osadnicy dobrze znali ofiary i znakomicie wiedzieli, iż Spencer to jeden z najbardziej pokojowo nastawionych Indian, żyjący zawsze w przyjaźni z białymi i pomagający im. Sheridan określił mord jako najohydniejszą zbrodnię popełnioną przez białych. Jednak sprawców nigdy nie wykryto i nie oskarżono.
Starcie koło Satus Creek. Cornelius po przekroczeniu Kolumbii ruszył w górę rzeki Yakima. Miał przy sobie kompanie A, D i E z 1 batalionu oraz B i C z batalionu rekrutów, łącznie 241 żołnierzy. Po południu 9 kwietnia oddziały dotarły do potoku Satus. Cornelius miał już wieści o masakrze w górach Kaskadowych i chciał dopaść Indian. Wieczorem wrócił zwiad, który poinformował go o odkryciu kilkuset buntowników w kierunku The Dalles. Wierząc, że nadchodzi bitwa Cornelius wraz z kapitanem Absalomem J. Hembree udali się za rekonesans. Hembree był nastawiony sceptycznie co do rewelacji o obecności Indian w okolicy. Po nocnej naradzie Cornelius postanowił wysłać zwiad na niedalekie w celu informowania go o ruchach przeciwnika następnego ranka. Zgłosili się kapitanowie Wilbur, Wilson i Hembree, porucznicy Stillwell i Hutt oraz czterech szeregowych. Gdy zwiad był o milę od obozu Corneliusa, lecz jeszcze nie na szczycie wzgórza, został niespodziewanie ostrzelany przez Indian. Pociski śmiertelnie raniły kapitana Hembree. Pozostali uciekli. Indianie ruszyli w kierunku Hembree myśląc, iż ten nie żyje, jednak on ostatkiem sił wydobył rewolwer i zastrzelił 3 Yakima. Chwilę potem został dobity i oskalpowany. Indianie ruszyli za uciekinierami zajmując dominujące wzgórza i skały. Z obozu szybko ruszyła pomoc – porucznik Hibler z częścią kompanii E i porucznik Caldwell z częścią kompanii D. Odrzucili oni Indian z ich pozycji. Nadciągnęły kolejne oddziały. Kapitan Ankeny z oddziałem z kompanii C wyrzucił Indian z wyniosłości na skraju prawego skrzydła, zaś major Cornoyer odzyskał ciało kapitana Hembree. Porucznik Powell z kompanii E trzymał zachodnią flankę, zaś część kompanii B – wschodnią, uniemożliwiając Indianom obsadzenie krzaków wzdłuż strumienia. Na południu Kapitan Wilson i porucznik Pillon uderzyli wraz z kompanią A na wyniosłość opanowaną przez buntowników i zdobyli ją. Porucznik Myers z większą częścią kompanii D zaatakował grupę Indian, która znalazła się na tyłach kompanii A. Porucznicy Hutt i Stillwell zajęli wzgórza na północnym zachodzie, zaś kapitan Burch prowadząc elementy kompanii B i C wspiął się na wzgórza na południu po czym ścigał Indian przez kilka mil.
Walka toczyła się w ciężkim terenie pociętym skałami i kanionami. Wkrótce wrócili zwiadowcy z informacją, że Indianie umocnili się na wyniosłości kilka mil w górę Status Creek. Cornelius rozkazał majorowi Cornoyerowi wyrzucić ich stamtąd. Major ruszył prowadząc oddziały wydzielone z wszystkich kompanii (poza A). Indian było ok. 300, zajmowali dobrze ufortyfikowane skaliste pozycje, trudne do zaatakowania. Cornoyer rozkazał części ludzi zsiąść z koni i atakować pieszo. Indianami dowodził Kamiakin, którego tubalny głos było słychać z daleka. Jak się okazało Kamiakin miał też opracowany system sygnałów za pomocą widocznej z daleka flagi. Atak Corneliusa uzyskał powodzenie. Indianie wycofali się tracąc 1 zabitego i 3 rannych. Do wschodu słońca Indianie zniknęli. Mimo gwałtowności bitwy straty po obu stronach były niewielkie. Po stronie białych, poza zabitym kapitanem był zaledwie 1 ranny. Indianie mieli według raportów 8 zabitych. Być może wynikało to z faktu, iż wielu Indian nie miało broni.
Następnego dnia oddziały Corneliusa ruszyły w drogę powrotną do The Dalles. Po drodze miało zginąć 2 Indian, którzy zbliżyli się do kolumny.
W kwietniu generał Wool odwiedził The Dalles. Niezadowolony z działań mściwych oregońskich ochotników, wysłał gubernatorowi Oregonu Curry’emu pismo, w którym żądał wycofania oregońskich milicji z obszaru rzeki Kolumbii. Taka polityka nie została dobrze przyjęta przez gubernatorów Waszyngtonu i Oregonu. Zaczęli wysyłać listy do stolicy z prośbą o usunięcie generała. Jednocześnie Wool wezwał też Indian do zakończenia wojny. Przygotował wraz z Wrightem wyprawę, która miała doprowadzić do położenia kresu wzajemnym mordom i zakończenia wojny. 28 kwietnia Wright wraz z 11 kompaniami przekroczył Kolumbię i ruszył w głąb kraju Yakima. Po drodze poddawały się mu małe grupy Indian. 18 maja rozbił obóz nad rzeką Nahchess. Wysoki stan wody uniemożliwiał przeprawę. Niedługo potem na drugim brzegu pojawili się Indianie, proszący o pokój. 8 czerwca do jego obozu przybyło 2 ludzi wysłanych przez wodza Owhi. Powiedzieli, iż następnego dnia przybędą wodzowie.
9 czerwca Kamiakin, Owhi oraz Teias rozbili obóz po drugiej stronie rzeki i wysłali do Wrighta wiadomość o ich pokojowych zamiarach oraz o gotowości do podjęcia rozmów. Wright stwierdził, iż muszą mu to powiedzieć osobiście. Do obozu armii przybył Owhi. W rozmowie z Wrightem Owhi stwierdził, iż przyczyną wszystkich krwawych wydarzeń był traktat ze Stevensem. Skarżył się, że wojna spowodowała śmierć wielu jego ludzi oraz wygnanie pozostałych z ich ziem oraz głód. Stwierdził, że gdy zostanie zawarty pokój będą mogli w spokoju wrócić do siebie, gdzie ziemia, rzeki i lasy zapewnią im dosyć pożywienia by przetrwać. Wright na to odpowiedział, że żeby zawrzeć pokój, wszyscy buntownicy muszą przybyć i zrobić wszystko co on rozkaże. Dał im 5 dni na przybycie do obozu armii i kapitulację oraz zwrot zagrabionych dóbr.
Kamiakin nie rozmawiał z Wrightem, ale wszystko było mu przekazywane. Poza Yakima w obozie byli również wodzowie innych plemion, np. Palouse czy Leschi znad Zatoki Puget. Jednak po upłynięciu terminu ultimatum w obozie Wrighta nie pojawił się ani Owhi, ani żadni inni. Już 11 czerwca Wright przekroczył z 8 kompaniami na świeżo zbudowanym moście rzekę i 20 czerwca dotarł do doliny Kittitass. Wciąż nie było żadnych śladów Indian. Dopiero 6 lipca koło rzeki Wenatchee Wright spotkał się z Indianami, z którymi wcześniej rozmawiał w obozie nad Nahchess. W grupie byli Teias i Owhi. Towarzyszył im ksiądz Pandosy. Zgodzili oni udać się z Wrightem do Toppenish Creek lub każdego innego miejsca które Wright wskaże, jednak prosili o czas na dokończenie połowów ryb, które miały zapewnić im żywność. Wright zgodził się.
Jednocześnie do kraju Yakima wkroczył 2 pułk waszyngtońskiej milicji pułkownika Shawa. Shaw dostał od gubernatora Stevensa (niezadowolonego wolnymi postępami armii) rozkaz współpracowania z Wrightem, jednak ten stwierdził, iż ochotnicy są mu niepotrzebni, jednak ich obecność odstraszyła wielu Indian. Kamiakin z częścią ludzi wycofał się do kraju Paluse, zaś reszta rozproszyła się w terenie.
Starcie nad Burnt River. Milicja Shawa (ok. 400 ludzi) nie zaprzestała działań w kraju Yakima. Kiedy jego oferta współpracy została odrzucona przez Wrighta skierował swe siły w kierunku kraju Walla Walla. Do jego sił dołączyła grupa Nez Percé, którzy służyli jako zwiadowcy. 6 lipca Shaw wysłał kapitana Goffa z 68 ludźmi w celu wsparcia oregońskich ochotników majora Laytona nad rzeką John Day’s River. Goff osiągnął rzekę 9 lipca. Oba oddziały ruszyły w górę rzeki nie napotykając Indian. Goff wysłał przodem porucznika Huntera z 28 ludźmi by dołączył do 45 ludzi Laytona. 15 lipca oddział Huntera osiągnął Burnt River. Z obozu ruszył patrol w składzie porucznik Eaton oraz 2 szeregowych został ostrzelany przez Indian. Zginął Eaton i 1 szeregowy, drugi zdołał uciec. Potem Indianie otoczyli z 3 stron obóz i zaczęli go ostrzeliwać raniąc kolejnego milicjanta. W końcu kontratak Huntera odrzucił ich, zginęło 3 Indian, 1 został ranny. Dayton połączył się z Hunterem, a następnie połączone oddziały dotarły do obozu Shaw nad Milk Creek (25 lipca)
Atak pod Grande Ronde. 14 lipca Shaw ze 160 ludźmi opuścił obóz pod Milk Creek i ruszył w kierunku doliny Grande Ronde, dokąd przybył wieczorem 16 lipca. W dolinie znajdowała się wioska indiańska, w której przebywało ok. 300 Indian z plemion Walla Walla, Cayuse, DesChutes, Palouse i Umatilla. 17 lipca Shaw wysłał do wioski zwiadowców Nez Percé, którzy mieli porozmawić z mieszkańcami. Ci jednak wkrótce wrócili, mówiąc, iż zostali ostrzelani. Shaw bez wahania zarządził szarżę. W wiosce wybuchła panika. Indianie rzucili się do ucieczki, lecz byli bezlitośnie masakrowani przez milicjantów. Pułkownik dumnie zaraportował o zabiciu 40 Indian i ranieniu wielu innych. Straty własne wyniosły 3 zabitych i 4 rannych.
Była to ostatnia akcja waszyngtońskiej milicji. Generał Wool zażądał od Stevensa wycofania milicji z akcji.
W końcu działania Woola zmierzające do pokojowego zakończenia konfliktu zaczęły przynosić efekty. W sierpniu Wright ustanowił Fort Simcoe dokąd przeniósł ok. 500 będących w jego ręku Indian. Stwierdził, iż cały kraj pomiędzy Górami Kaskadowymi a rzeką Kolumbia powinien być dany Indianom, z zakazem wstępu dla białych.
Drugie zgromadzenie w dolinie Walla Walla. Wczesnym wrześniem Stevens opuścił The Dalles na czele dużej grupy wiozącej m.in. wiele prezentów dla Indian. Stevens miał zamiar zorganizować wielkie spotkanie z Nez Perce i buntowniczymi Indianami w dolinie Walla Walla w miejscu poprzedniego z 1855. Owhi wraz ze swymi synami Qualchanem i Lokoutem oraz wodzami Mosesem i Quiltenenockiem i kilkoma wojownikami ruszył mu naprzeciw. 5 września Indianie odnaleźli gubernatora obozującego wraz z kompanią 69 ochotników kapitana Goffa jako osłoną. Podpułkownik Steptoe z 5 kompaniami obozował 5 mil dalej i zajmował się odbudową Fort Walla Walla. Indianie nie mogli zrozumieć dlaczego Stevens wraz z ochotnikami obozuje w oddaleniu od wojska. Wiązało się to z niechęcią Woola do Stevensa. Lokout usłyszał od Kamiakina, który rozmawiał ze Steptoe, iż Wool z Wrightem wydali rozkazy aby do czasu ratyfikacji traktatu usunąć wszystkich białych (w tym ochotników) z terytorium Indian (nie obejmowało to kupców Kompanii Zatoki Hudsona i górników z Colville). Steptoe miał mu też powiedzieć, że otrzymał rozkaz by nie pomagać Stevensowi w razie gdyby ten został zaatakowany przez Indian. Indianie zaczęli rozważać atak na grupę białych i zabicie Stevensa wraz z ochotnikami. 10 września Stevens zorientował się, iż w okolicy jest bardzo wielu Indian (łącznie miało być ich ok. 4000) i wszyscy (poza Nez Percé) są nastawieni bardzo nieprzyjaźnie.
Indianie byli wściekli na milicję Stevensa za atak pod Grande Ronde. Gubernator wezwał Steptoe, by ten wysłał mu 2 kompanie wojska i haubicę, jednak ten nie zgodził się. Czekając na przybycie wojska Stevens rozpoczął 11 września rozmowy z Indianami. Stevens obarczył Indian winą za wybuch walk i podkreślał ważność podpisanego traktatu. W odpowiedzi Indianie wysunęli wiele zarzutów pod względem białych. Niektórzy zaczęli żądać unieważnienia traktatu i zwrotu ich ziem, upatrując w tym głównego źródła wojny. Stevens ich zignorował. 13 września okazało się, iż do żadnego porozumienia nie dojdzie. Coraz bardziej zaniepokojony Stevens po raz kolejny zażądał od Steptoe pomocy wojska. Ten ponownie odmówił uzasadniając to faktem, iż ma zbyt mało wojska by bronić jednocześnie dwóch obozów. Jednocześnie zaproponował, by jeśli Stevens czuje się zagrożony, przybył ze swoimi ludźmi do jego obozu. Zgodnie z sugestią 14 września Stevens zwinął obóz i ruszył w kierunku obozu armii.
Atak na gubernatora Stevensa. 19 września Stevens wraz z 69 milicjantami, 50 cywilnymi poganiaczami i 50 Nez Percé wodza Prawnika ruszył w kierunku The Dalles. 3 mile od obozu Steptoe Yakima i inni pod wodzą Kamiakina, Qualchana, Lokouta i Quiltenenocka (ok. 450 ludzi, lecz spora część tylko przyglądała się wydarzeniom) uderzyli na kolumnę białych. Do walki po stronie białych włączyli się Nez Percé. Yakima krzyczeli do nich, iż przybyli by walczyć z białymi, a nie z Nez Percé i zagrozili, iż jeśli nie odstąpią zaatakują ich położony niedaleko obóz w którym zostały same kobiety i dzieci. Po tej groźbie Nez Percé wycofali się z bitwy. Yakima wykonali kilka szarż, zaś biali kilka kontrataków. Po jednym z kontrataków Yakima odcięli od sił głównych grupę milicji z pułkownikiem Shawem, jednak po walce wręcz zdołali się oni przebić. Biali ustawili się w obronny krąg i odpierali ataki. Gdy zapadła noc Indianie podchodzili coraz bliżej pozycji białych. Jednak Stevens zdążył posłać jednego z Nez Percé po pomoc. W końcu ok. północy przybyła odsiecz Steptoe (Kamiakin miał się skarżyć, iż Steptoe go okłamał, gdyż zwycięstwo było już blisko). Stwierdziwszy, że po przybyciu Steptoe dalszy atak nie rokuje sukcesów Indianie dali spokój. Walka kosztowała ich 13 zabitych i rannych. Biali stracili 1 zabitego i 2 rannych.
Wydarzenia z doliny Walla Walla wywołały duże napięcia pomiędzy władzami cywilnymi i wojskowymi. Stevens oskarżał Steptoe i Wrighta o słabość i bezczynność. Ci z kolei odwdzięczali się oskarżeniami iż Stevens sam sprowokował zajścia zwołując w jedno miejsce tysiące niezadowolonych Indian i mówiąc im rzeczy, które jeszcze bardziej ich wzburzyły.
Aby uspokoić Indian Wool wraz z podpułkownikiem Steptoe obiecali Indianom, że dolina Walla Walla zostanie zamknięta dla białego osadnictwa do czasu ratyfikacji traktatu. To samo dotyczyło Yakima. Zostały ustanowione nowe posterunki wojskowe (Fort Simcoe i Fort Walla Walla), które miały chronić Indian i zapobiegać wdzieraniu się białych na ich ziemie.
Pokój był jednak tylko chwilowy.
Wiosną 1857 Stevens w końcu dopiął swego. Jego intrygi doprowadziły do zdjęcia z dowództwa generała Woola, lecz jego następca, generał Newman S. Clarke kontynuował politykę Woola, zakazując białym osiedlania się na wschód od Gór Kaskadowych. Przez cały 1857 panował spokój, lecz wkrótce rozeszły się wieści o odkryciu złota nad rzeką Frazer w Kolumbii Brytyjskiej. Mimo formalnego zakazu poszukiwacze złota z Oregonu i Kalifornii ruszyli ławą do kopalń najkrótszą drogą – przez ziemie Yakima, Palouse, Spokane i Coeur d’Alene (którzy nie podpisali traktatu ze Stevensem w 1855). Ponadto placówki wojskowe, które miały stać na straży ziem indiańskich okazały się punktami przy których zaczęli się osiedlać biali osadnicy. Przewidując wybuch nowego konfliktu Kamiakin zaczął montować sojusz plemion Yakima, Palouse, Spokane i Coeur d’Alene. Spokane i Coeur d’Alene będący pod wpływem misjonarzy jezuickich pozostawali w dobrych stosunkach z białymi i nie wzięli udziału w walkach z 1855-1856. Lecz teraz zagrożeni napływem białych na ich ziemie oraz dziesiątkowani przez przywleczone przez nich choroby odpowiedzieli pozytywnie na jego apel.
Wojna Spokane-Coeur d’Alene-Palouse.
W kwietniu 1858 niezadowolenie z powodu obecności placówki białych (Fort Walla Walla) w samym środku indiańskich ziem objawiło się w napadach Palusów wodza Tilcoaxa, którzy kradli konie i bydło białym w dolinie – w tym zwierzęta należące do armii. Pościg za nimi nie dał rezultatu.
Również w kwietniu koło rzeki Palouse zginęło dwóch białych zdążających do kopalń Colville. Około 40 górników z Colville mieszkających kilka mil na północ od rzeki Spokane wysłało do komendanta Fortu Walla Walla podpułkownika Steptoe petycję domagając się ochrony. Podpułkownik Edward Jenner Steptoe ruszył ze 157 żołnierzami i 2 haubicami (w tym kompanie C, E, H 1 pułku dragonów, 25 ludzi z kompanii E 9 pułku piechoty) by przeprowadzić śledztwo. Po drodze wojsko przeprawiło się przez rzekę Snake koło obozu Nez Percé wodza Tymoteusza, który wraz z kilkoma wojownikami dołączył do niego. Maszerujące oddziały wkroczyły na ziemie plemienia Spokane. Gdy oddziały dotarły do rzeki Palouse, Steptoe został odwiedzony przez delegację Spokane. Na zapytanie wodzów, dlaczego armia wkracza na ich ziemie, Steptoe odpowiedział, że maszerują do Colville gdzie doszło do napięć między Indianami i górnikami i że armia nie ma agresywnych zamiarów w stosunku do Spokane. Jednak fakt, iż wojsko znajduje się daleko na wschód od szlaku wiodącego do Colville wydał się Spokane podejrzany.
Bitwa koło Pine Creek. 16 maja marsz Steptoe został powstrzymany przez połączone siły Yakima, Spokane, Palouse, Coeur d’Alene i Pend d’Oreilles pod wodzą Kamiakina – łącznie ponad 1000 wojowników. Indianie poinformowali Steptoe, że jeśli będzie kontynuował marsz na północ – zostanie zaatakowany. Steptoe obiecał im, że następnego dnia zawróci. Następnego dnia, gdy oddział ruszył w drogę powrotną został otoczony. Steptoe znów rozmawiał – tym razem z wodzem Coeur d’Alene zwanym Soltees. Tłumaczący słowa Indian jezuita – ojciec Joseph – stwierdził, iż Indianie byli przekonani, że rząd ma zamiar zagarnąć ich ziemie. Około 9.00 gdy oddział przeprawiał się przez wąwóz Pine Creek został nagle ostrzelany od południa i z dominujących punktów wzdłuż drogi marszu. Porucznik Gaston samorzutnie zarządził szarżę, która otworzyła Amerykanom drogę na wzgórza na południu. Wojsko ruszyło naprzód. Wkrótce do akcji weszły haubice. Steptoe z kompanią H 1 pułku dragonów był na czele, oddział wydzielony z kompanii C porucznika Wheelera chronił prawe skrzydło, zaś porucznik Gaston z kompanią E – lewe. Kapitan Taylor z resztą kompanii C chronił tyły.
Oddziały Taylora i Gastona odparły ataki Indian, lecz poniosły przy tym straty – zginęli obydwaj dowódcy oraz 2 żołnierzy. Żołnierze byli zdemoralizowani utratą dowódców i gdy porucznik Gregg potrzebował ochotników do szarży – zgłosiło się zaledwie 10. Steptoe zadecydował by umocnić się na wzgórzu. Indianie przejściowo się wycofali, jednak sytuacja była niewesoła. Żołnierze wystrzelali większość amunicji, zaś obóz armii był otoczony przez przeważające siły. Na wieczornej naradzie Amerykanie podjęli decyzję by spróbować wymknąć się w nocy przez lukę w liniach Indian wykrytą przez zwiadowców Nez Percé. Postanowiono zdemontować i zakopać haubice oraz pozostawić w obozie zwierzęta juczne i większość zapasów sądząc, iż zajęci rabunkiem Indianie nie będą go ścigać.
Plan okazał się słuszny. Rankiem Indianie odkryli, że biali zniknęli, jednak zamiast ruszyć w pościg zajęli się rabowaniem dóbr pozostawionych przez białych. Na próżno Kamiakin wzywał ich do dokończenia dzieła – zadowoleni z sukcesu wojownicy ani myśleli o dalszej walce. Tymczasem Steptoe już po 24-godzinnym wyczerpującym marszu znalazł się z powrotem w obozie Tymoteusza. Stamtąd pod osłoną 60 wojowników Nez Percé ruszył do Fortu Walla Walla. Wyprawa kosztowała go 12 zabitych i 10 rannych. Sprzymierzeni Nez Perce stracili 3 zabitych. Straty Indian oceniono na 9 zabitych (w tym jeden z wodzów Coeur d’Alene – Victor) i 40-50 rannych, w tym część śmiertelnie. Podczas odwrotu dognał Steptoe wódz Nez Percé, Prawnik na czele 200 pomalowanych w barwy wojenne wojowników. Usiłował on namówić Steptoe do ponownego ataku obiecując mu pomoc 800 wojowników, jednak Steptoe odmówił.
Tymczasem narastał też konflikt w Górach Kaskadowych. Wiosną 1858 roku renegat Yakima Kiyuyu (zwany przez białych Davidem) służący dowódcy Fort Simcoe majorowi Robertowi Garnettowi jako zwiadowca, skradł wodzowi Owhi prawie wszystkie konie i popędził je do fortu. Podobny los spotkał konie innych grup Yakima. Indianie zaczęli podejrzewać, iż fort służy koniokradom jako miejsce azylu, zaś cała akcja miała ciche wsparcie majora Garetta. Mimo dużej straty Owhi zachował spokój, lecz wódz Wenatchee, Quiltenenock był wściekły.
Wkrótce z The Dalles wyruszyła 25-30 osobowa grupa białych zdążająca do kopalń Fraser. Jednak po dotarciu do rzeki Yakima większość grupy zawróciła, stwierdzając, iż grupa jest zbyt mała by odeprzeć ewentualny atak Indian. Dołączyli oni kilka tygodni później do dużej grupy Kalifornijczyków. Jednak 3 białych o nazwiskach Winlock, Sanborn i Charlie ruszyło w dalszą drogę. W Dolinie Okanogan, przy północnym brzegu jeziora Palmer’s Lake zostali oni zaatakowani przez miejscowych Indian. Sanborn i Charlie zdołali uciec, lecz Joe Winlock został zabity.
Atak na górników nad rzeką Wenatchee. W czerwcu Quiltenenock dowiedział się, iż okolicę przemierza grupa 79 Kalifornijczyków udających się wraz 94 jucznymi końmi i mułami do kopalń złota nad rzeką Fraser w Brytyjskiej Kolumbii i postanowił ją samodzielnie zaatakować. Nad rzeką Wenatchee Quiltenenock zastrzelił jednego z białych, po czym sam uniknął śmierci z rąk jego towarzyszy. Ścigający wodza wzdłuż rzeki biali natknęli się z kolei na większą grupę Indian, która pośpieszyła na odgłos wystrzałów. Biali zostali otoczeni i walka przeciągnęła się do nocy. Nad ranem, gdy większość Indian udała się na spoczynek, biali wymknęli się. Indianie ruszyli w pościg i dopadli górników na skałach kilka mil dalej. Wywiązała się długotrwała strzelanina, lecz śmierć poniósł Quiltenenock, który znowu samotnie zaatakował białych, zaś Qualchan który przybył na teren bitwy został poważnie ranny. Raporty armii podają bardzo rozbieżne szacunki liczby ofiar po stronie białych – od 1 zabitego i 5 rannych aż do 50 zabitych.
Niedługo potem w okolice przybyła kolejna grupa górników – prowadzona przez W.H. Piersona. Wódz Owhi przybył do niego i ostrzegł go by nie szedł dalej tą drogą, gdyż naraża się na atak ze strony nieprzyjaznych Indian. Jednocześnie wyjaśnił mu sprawę kradzieży indiańskich koni przez Davida. Pierson zawrócił w kierunku Fort Simcoe eskortowany przez synów Owhi, Qualchana, Lokouta i Penaha. W drodze grupa napotkała żołnierzy szukających dezerterów. Ci widząc uzbrojonych Indian przygotowali się do walki, lecz dzięki interwencji Piersona nie doszło do niej. Pierson przedstawił dowódcy fortu sprawę Davida. Ten wezwał Davida, który stwierdził, że jeśli Owhi chce odzyskać konie musi stanąć do walki. Pierson został w forcie, lecz obiecał Qualchanowi, że jeśli dowódca zgodzi się zwrócić konie – pojawi się z nimi następnego dnia w jego obozie. Następnego dnia David wznoszący okrzyki wojenne przegalopował przez obóz Qualchana na koniu, który prawdopodobnie należał do wodza. Dawid zaczął lżyć i kpić z wodza, podczas gdy opodal stało uzbrojone wojsko. Gdy żołnierze podeszli bliżej otworzyli ogień. Wściekły Qualchan stwierdził, iż pokój się skończył zaś nadszedł czas wojny. Strzelanina koło fortu, mimo że trwała kilka godzin nie doprowadziła do strat po żadnej ze stron.
Atak w Kanionie McLoughlin. Pod koniec lipca na ziemie Yakima wkroczyła duża (ok. 160 ludzi i 400 koni oraz mułów) grupa białych zdążających do kopalń nad rzeką Frazer. Grupą dowodził David McLoughlin, syn wieloletniego faktora Kompanii Zatoki Hudsona w Fort Vancouver (od jego nazwiska nadano później nazwę kanionowi w którym doszło do bitwy). W jego grupie byli też ludzie z The Dalles, którzy kilka tygodni wcześniej zawrócili z drogi. W tym czasie grupa Owhi obozowała nad rzeką Wenatchee. Byli z nim Qualchan i Moses – brat Quiltenenocka. Gdy nadeszła wieść o zbliżających się białych Qualchan i jego brat Lokout wraz z Mosesem wyruszyli natychmiast na czele 50 wojowników, gotowi wydać białym bitwę lub skraść im konie. Jednak białych było zbyt dużo, więc wysłali do obozu po posiłki. Gdy te nie nadciągnęły – zawrócili. W trakcie odwrotu Qualchan zastrzelił napotkanego samotnego białego. W obozie okazało się dlaczego nie nadeszły posiłki – większość wojowników wyruszyła wcześniej na polowanie i na połów ryb w kraju Chelan.
O ile Qualchan chciał wziąć swych wojowników i dołączyć do Kamiakina w kraju Palouse, o tyle Moses chciał zemsty na górnikach za śmierć brata. Wyruszył więc do szczepu Chelan, którego wodzem był jego kuzyn Innomosecha. Innomosecha spotkał się z białymi koło Fort Okanogan udając przyjaźń, lecz w rzeczywistości próbując określić siłę i uzbrojenie białych oraz trasę jaką wybiorą. 29 lipca Moses na czele wojowników szczepów Columbia, Chelan i Okanogan (ok. 200 ludzi) urządził zasadzkę w kanionie nazwanym później kanionem McLoughlina. Indianie zatarasowali północny wylot kanionu za pomocą ściętych drzew i obsadzili zbocza dominujące nad szlakiem. Indianie mieli zamiar wpuścić całą grupę białych do kanionu, a następnie uderzyć na nich i zmasakrować ich. Gdy górnicy wjechali do kanionu Indianie zaatakowali. Już od pierwszej salwy padło 6 białych. W kolumnie zakotłowało się. Zmieszani biali zaczęli się wycofywać. Starcie trwało od 10.00 do 17.00 gdy biali zamknęli się w ufortyfikowanych obozie. Siedzieli tam też cały następny dzień. Dopiero 3 dnia odważyli się ruszyć dalej. W kanionie pochowali zabitych, których Indianie rozebrali zaś zwłoki zbezcześcili. Straty białych to (zależnie od źródła) od 3 zabitych i 9 rannych do 6 zabitych i ok. 20 rannych. Straty Indian są nieznane.
Atak na grupę McLoughlina prawdopodobnie zaspokoił żądzę zemsty Mosera, ponieważ kolejne 3 karawany białych przeszły przez to terytorium nie niepokojone.
Tymczasem generał Clarke rozkazał pułkownikowi Wrightowi wyruszyć na czele wojska w celu ukarania plemion, które zaatakowały oddział Steptoe. Na początku, 6 sierpnia Wright zawarł sojusz z Nez Percé, co zabezpieczyło mu ich pomoc. 30 Nez Perce zostało ubranych w mundury armii, co miało odróżniać od wrogich Indian.
15 sierpnia pułkownik Wright wyruszył w pole na czele 4 kompanii 1 pułku dragonów, 5 kompanii 3 pułku artylerii 2 kompanii 9 pułku piechoty i 30 Nez Perce – łącznie 570 żołnierzy, bateria haubic, 30 sprzymierzonych Indian i 100 cywilnych poganiaczy.
17 sierpnia kapitan D. E. Keyes wyruszył z Fort Walla Walla by założyć nową placówkę wojskową przy zbiegu rzek Snake i Tucannon. Na cześć poległego kapitana Taylora nazwano ją Fort Taylor.
Starcie nad Teanaway. Jednocześnie z Wrightem wyruszył przeciwko Yakima z grup Owhi, Qualchana i Mosesa major Garnett. 11 sierpnia opuścił on Fort Simce i udał się na poszukiwanie sprawców napaści na górników. 14 sierpnia Garnett otrzymał informację, że nad dopływem rzeki Yakima – Teanaway, obozuje grupa Indian, prawdopodobnie Owhi. Garnett wysłał porucznika Allena z 15 żołnierzami w celu przechwycenia Indian. Allen w ciemnościach otoczył obóz, lecz Indianie odkryli ich obecność i rozpoczęła się strzelanina. Allen został śmiertelnie postrzelony, lecz żołnierze zaszarżowali na obóz i zajęli go. Do niewoli wzięto 21 mężczyzn, 50 kobiet i dzieci. Zdobyto 70 koni i 15 sztuk bydła. 5 Indian posądzanych o napaść na górników nad rzeką Wenatchee zostało przywiązanych do drzew i rozstrzelanych. Następnie ich ciała zostały odcięte i pozostawione kojotom. Jednak jeden z Indian – Tomenick mimo rany w pachwinie przeżył. Po odjeździe żołnierzy zdołał doczołgać się do potoku, wszedł do niego do niego, po czym woda poniosła go w dół, gdzie został uratowany przez mieszkańców innego obozu.
Inny oddział wysłany przez Garnetta (pod dowództwem porucznika Crooka) odkrył inny obóz i wziął go z zaskoczenia. Także tutaj 4 Indian podejrzanych o ataki na górników zostało rozstrzelanych. I także tutaj jednemu z nich (Click-clew-washet) udało się przeżyć. Ci którym udało się uciec dołączyli do Owhi i Qualchana.
Bitwa koło Four Lakes. 1 września siły Wrighta napotkały ludzi Kamiakina (ok. 500 wojowników) obsadzających wzgórza koło Four Lakes. Około 9.30 rano Wright wymaszerował z obozu na czele dwóch szwadronów 1 pułku dragonów, czterech kompanii 3 pułku artylerii, batalionu (dwie kompanie) 9 pułku piechoty, jednej haubicy i zwiadowców Nez Percé. Pozostałe oddziały z jedną haubicą pozostały by strzec obozu. Wojsko było uzbrojone w nowe dalekonośne karabiny, podczas gdy Indianie mieli głównie stare muszkiety pamiętające czasy wojen napoleońskich oraz łuki i włócznie. Wspierane ogniem artylerii, oraz wykorzystujące zasięg ognia swych nowych karabinów wojsko spędziło Indian z dominującego nad okolicą wzgórza, następnie zaś wyparł ich z lasku u jego podnóża. Końcowym akordem było uderzenie dragonów na wycofujących się Indian, co doprowadziło do ich rozproszenia. Wright nie poniósł żadnych strat, podczas gdy Indianie stracili 20 zabitych i wielu rannych.
Bitwa na Spokane Plains. 5 września doszło do kolejnej bitwy Wrighta z plemionami Spokane, Coeur d’Alene, Palouse i Pend d’Oreille (500-700 wojowników). Tym razem Indianie stawili opór Armii na otwartej równinie zwanej Spokane Plains. Indianie podpalili trawy by ograniczyć żołnierzom widoczność, lecz mimo to ludzie Wrighta uformowani na kształt litery „T” spychali ich przez 14 mil, ostrzeliwując z dystansu ogniem artyleryjskim i karabinowym. W końcu Indianie zostali wyparci za rzekę Spokane i poszli w rozsypkę. Znowu Wright osiągnął sukces przy minimalnych stratach – 1 lekko ranny. Straty Indian są nieznane, lecz musiały być znaczne. Zginęło 2 wodzów Coeur d’Alene, zaś Kamiakin został ciężko ranny.
Po tej bitwie większość wodzów zdecydowała się podjąć rozmowy z Wrightem. Jedynie Kamiakin i wódz Palouse Tilcoax nie zgodzili się na to i uszli (Kamiakin uszedł aż do Kanady).
Pacyfikacja Indian. Do pierwszych rozmów z wodzami Spokane doszło już w dniu 7 września niedaleko pola bitwy. Wright zażądał przybycia wszystkich członków plemienia i złożenia przed nim broni oraz całego skradzionego białym dobytku. W przeciwnym razie groził eksterminacją całego plemienia. 9 września żołnierze przechwycili stado 800 koni należących do wodza Palouse Tilcoaxa. Z rozkazu Wrighta wszystkie konie zostały wyrżnięte. Miało to być karą za ataki Palusów na białych, a także stanowić przestrogę dla Indian. 10 września pułkownik otrzymał wiadomość od ojca Joseta z misji w kraju Coeur d’Alene, iż plemię to jest gotowe zawrzeć pokój. Wright postawił im również twarde warunki. 14 września Wright dotarł do misji w kraju Coeur d’Alene. Indianie byli początkowo przerażeni, ale ostatecznie pojawili się wraz z rodzinami i całym dobytkiem i oddali się pod opiekę rządu USA.
Wright postawił plemieniu następujące warunki:
Po krótkiej naradzie wodzowie Coeur d’Alene zgodzili się przyjąć te warunki. 18 września Wright opuścił misję. 23 września, o wschodzie słońca w obozie Wrighta pojawił się wódz Owhi. Wright kazał zakuć go w kajdany i zażądał posłania po jego syna Qualchana, grożąc powieszeniem Owhi w razie gdyby nie chciał przybyć. Qualchan przybył do obozu ok. godziny 9.00 a już o 9.15 został powieszony jako winny zbrodni na białych od 1855 roku.
Po śmierci syna Owhi powiedział zwiadowcy Nez Perce „Nie chcę już żyć! Mój ulubiony syn jest martwy. Walczyliśmy razem za nasz kraj i naszych ludzi i straciłem wszystko. Teraz nie ma dla mnie żadnego miejsca. Biały człowiek weźmie nasz kraj. Mogę teraz słyszeć płacz moich ludzi którzy stali się bezdomni. Lepiej było zginąć w boju.” Kilka dni później, gdy kolumna Wrighta maszerowała wzdłuż rzeki Snake, żołnierze zatrzymali się na środku małego strumienia by napoić konie. Wtedy Owhi podjął próbę ucieczki, jednak został zastrzelony przez porucznika Morgana. Użycie broni było nieuzasadnione, gdyż Indianin był nieuzbrojony, zaś jego stopy były przywiązane do boków konia. Nie wiadomo dlaczego Owhi chciał uciekać. Wright miał zamiar dostarczyć go do generała Clarke a ten chciał się z nim udać do Waszyngtonu. Jednak Owhi prawdopodobnie sądził, iż spotka go los jego syna.
23 września major Grier z 3 szwadronami dragonów dotarł na miejsce bitwy Steptoe. Odzyskał on obie haubice oraz ciała zabitych. 27 września z Wrightem spotkała się grupa ok. 100 Palouse wodza Slow-i-archy. Wódz odrzucił oskarżenia o napady na białych, zrzucając winę na Kamiakina i jego popleczników, którzy zbiegli. Mimo to Wright oskarżył kilku wojowników o udział w napadach i kazał ich powiesić. Łącznie według Wrighta powieszono 11 wojowników. Wright wysłał też zaproszenie do rozmów dla Kamiakina, dając mu obietnicę, iż nie stanie się mu żadna krzywda. Lecz Kamiakin odpowiedział:
„Wszyscy walczący wodzowie, Pepeumoxmox, Owhi, Qualchan, Quiltenenock i Big Star, nie żyją. Nie pozostał nikt by kontynuować walkę. Ci którzy zginęli w tej wojnie byli moimi towarzyszami. Nie będę bezcześcił ich pamięci, kapitulując przed znienawidzoną rasą. Z kilku końmi które mi pozostały, wezmę swoją rodzinę i ruszę podróż, by znaleźć innych ludzi”. Wódz udał się na wygnanie do Kanady, lecz w 1861 wrócił potajemnie w rodzinne strony i osiadł koło Spokane. Zmarł w 1877, w roku w którym do walki z białymi stanęło wspierające ich w 1858 plemię Nez Percé.
W roku 1859 Senat ratyfikował w końcu traktaty Stevensa. Wtedy też Indianie zaangażowani w konflikt udali się do swych rezerwatów.

</doc>
<doc id="1634297" url="https://pl.wikipedia.org/wiki?curid=1634297" title="Tenis ziemny na Letniej Uniwersjadzie 2009">
Tenis ziemny na Letniej Uniwersjadzie 2009

Tenis ziemny na Letniej Uniwersjadzie 2009 – turniej tenisowy, który był rozgrywany w dniach 3–11 lipca 2009 roku podczas letniej uniwersjady w Belgradzie. Zawodnicy zmagali się na obiektach SRC Milan Gale Muškatirović i SC Olimp. Tenisiści rywalizowali w siedmiu konkurencjach: singlu, deblu i drużynówce mężczyzn oraz kobiet oraz grze mieszanej.

</doc>
<doc id="1634299" url="https://pl.wikipedia.org/wiki?curid=1634299" title="Port lotniczy Enrique Adolfo Jimenez">
Port lotniczy Enrique Adolfo Jimenez

Port lotniczy Enrique Adolfo Jiménez – jeden z panamskich portów lotniczych, zlokalizowany w mieście Colón.

</doc>
<doc id="1634301" url="https://pl.wikipedia.org/wiki?curid=1634301" title="Silmarils">
Silmarils

Silmarils – francuska wytwórnia gier komputerowych przeznaczonych na komputery PC, Amiga, Macintosh, Atari ST i Atari Falcon. Została założona w roku 1987 przez Louisa-Marie i André Rocques’ów. W 2003 roku zbankrutowała.

</doc>
<doc id="1634303" url="https://pl.wikipedia.org/wiki?curid=1634303" title="EFT">
EFT



</doc>
<doc id="1634305" url="https://pl.wikipedia.org/wiki?curid=1634305" title="Fliegerersatz Abteilung Nr. 5">
Fliegerersatz Abteilung Nr. 5

Fliegerersatz Abteilung Nr. 5 – FEA 5 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień.
Informacje ogólne.
Jednostka została utworzona już po wybuchu wojny 18 sierpnia 1914 roku w Hanoverze. Jednostka stacjonowała tamże do zakończenia I wojny światowej.
Jednostka prowadziła szkolenie pilotów i obserwatorów dla jednostek liniowych, np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)".
Na terenie jednostki zostały utworzone między innymi następujące eskadry myśliwskie: Jasta 3, Jasta 29, Jasta 39 i Jasta 66.
W jednostce służyli m.in. Hans Wulff, Willi Rosenstein, Walter von Bülow-Bothkamp, Konrad von Bülow-Bothkamp, Georg Heine, Hans Nülle, Fritz Beckhardt, Fritz Stamer, Karl Wenzel, Raven von Barnekow, Reinhard Treptow.

</doc>
<doc id="1634306" url="https://pl.wikipedia.org/wiki?curid=1634306" title="41. ceremonia wręczenia nagród Brytyjskiej Akademii Filmowej">
41. ceremonia wręczenia nagród Brytyjskiej Akademii Filmowej

41. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (4) otrzymał film "Jean de Florette".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1634308" url="https://pl.wikipedia.org/wiki?curid=1634308" title="Stanisław Czarnecki">
Stanisław Czarnecki

Stanisław Czarnecki herbu Prus III (ur. 6 stycznia 1830 w Gogolewie, zm. 2 grudnia 1905 w Rakoniewicach) – ziemianin wielkopolski, hrabia, polityk, powstaniec styczniowy.
Zarys biografii.
Stanisław Czarnecki był synem Marcelego i Florentyny z Chłapowskich (zob. Czarneccy h. Prus III). W działach rodzinnych otrzymał w 1857 ordynację Pakosław i uzyskał potwierdzenie nadanego ojcu w 1854 pruskiego tytułu hrabiowskiego przysługującego w primogeniturze i związanego z posiadaniem Pakosławia. Uczęszczał – jak bratanek Wiktor – do Gimnazjum Francuskiego w Berlinie i na uniwersytet we Wrocławiu. W 1860 poślubił hrabiankę Annę z Mielżyńskich h. Nowina (1842-1908) i osiadł w swym majątku.
W czasie powstania styczniowego w pobliskiej Kongresówce Czarnecki pełnił funkcję komisarza wojskowego na powiat Krobia. Wykryły to władze pruskie, Czarnecki został oskarżony o zdradę stanu i spędził półtora roku w więzieniu. Po uwolnieniu poświęcił się tzw. pracy organicznej: bronił księży w czasie kulturkampfu i działał na polu oświaty ludowej, popierając działalność kółek samokształceniowych i wydawnictw książkowych dla ludu wiejskiego.
W roku 1896 przekazał majątki synom (rozwiązując ordynację) i przeprowadził się do Rakoniewic, gdzie spędził resztę życia. Starszy syn Leon (1862–?) stracił tytuł hrabiowski w związku z małżeństwem z mieszczanką z Berlina Ritą Busse (1898) – takie związki małżeńskie z osobami niższymi stanem były zabronione w akcie nadania godności hrabiowskiej z 1857 pod groźbą utraty tytułu. Był bezdzietny, majątki odziedziczył po nim brat Marceli (1864–?)), który w 1898 uzyskał papieski tytuł hrabiego w primogeniturze, ale pozostał bezżenny i bezdzietny, będąc ostatnim potomkiem linii pakosławskiej po mieczu. Oprócz synów Stanisławostwo Czarneccy mieli cztery córki.

</doc>
<doc id="1634310" url="https://pl.wikipedia.org/wiki?curid=1634310" title="Gianluca Signorini">
Gianluca Signorini

Gianluca Signorini (ur. 17 marca 1960 w Pizie, zm. 6 listopada 2002 tamże) – włoski piłkarz występujący na pozycji środkowego obrońcy.
Kariera klubowa.
Gianluca Signorini był wychowankiem Pisy Calcio, klubu ze swojego rodzinnego miasta. Następnie występował kolejno w takich zespołach jak Pietrasanta, AC Prato, AS Livorno Calcio, Ternana Calcio, Cavese oraz AC Parma, jednak w żadnym z nich nie odnosił większych sukcesów. Latem 1987 roku Signorini podpisał kontrakt z drużyną AS Roma i w jej barwach zadebiutował w rozgrywkach Serie A. Roma w końcowej tabeli zajęła trzecie miejsce, dotarła także do 1/8 finału Pucharu Włoch. W linii obrony "Gialloblu" włoski piłkarz grał najczęściej z Emidio Oddim, Fulvio Collovatim, Zbigniewem Bońkiem oraz Antonio Tempestillim.
W 1988 roku Signorini odszedł do klubu Genoa FC i od razu wywalczył sobie w nim miejsce w podstawowej jedenastce. Od początku pobytu w ekipie "Rossoblu" Włoch pełnił rolę kapitana i przez siedem lat spędzonych na Stadio Luigi Ferraris stał się jednym z ulubieńców miejscowych kibiców. Dla Genoi Signorini rozegrał łącznie 207 ligowych pojedynków – 172 w pierwszej i 35 w drugiej lidze. W 1992 roku razem ze swoją drużyną dotarł do półfinału Pucharu UEFA. W 1995 roku włoski obrońca powrócił do Pisy i grał tam do 1997 roku.
Po zakończeniu kariery.
W 1998 roku Signorini został drugim trenerem Pisy Calcio, jednak funkcję tę pełnił tylko przez jeden miesiąc. Wykryto u niego bowiem stwardnienie zanikowe boczne – chorobę polegającą na stopniowym zaniku mięśni, znaną również jako zespół Lou Gehriga lub syndrom ALS. Signorini zmarł 6 listopada 2002 w swoim domu w Pizie. Na jego cześć w Genoi został zastrzeżony numer "6", z jakim Włoch grywał podczas występów w barwach "Grifone".
17 maja 2009 roku syn Gianluki – Andrea zadebiutował w barwach Genoi w rozgrywkach Serie A.

</doc>
<doc id="1634312" url="https://pl.wikipedia.org/wiki?curid=1634312" title="Port lotniczy Abel Santa Maria">
Port lotniczy Abel Santa Maria

Port lotniczy Abel Santa Maria – międzynarodowy lotnisko na Kubie, zlokalizowane w mieście Santa Clara.

</doc>
<doc id="1634313" url="https://pl.wikipedia.org/wiki?curid=1634313" title="Eyes on Me">
Eyes on Me

Eyes On Me – jest drugim singlem znajdującym się na płycie "Taking Chances" Céline Dion. Piosenka znajduje się także na płycie "".

</doc>
<doc id="1634314" url="https://pl.wikipedia.org/wiki?curid=1634314" title="Fenianie">
Fenianie

Fenianie – tajne irlandzkie stowarzyszenie niepodległościowe, założone ok. 1858 r.
W 1867 zorganizowali powstanie przeciw Wielkiej Brytanii, a swoje działania prowadzili także za granicą (w Kanadzie i USA). Stosowali walkę zbrojną i terror indywidualny. Ruch przetrwał do I wojny światowej. Odżył w organizacji Sinn Féin.

</doc>
<doc id="1634316" url="https://pl.wikipedia.org/wiki?curid=1634316" title="Skoki narciarskie na Mistrzostwach Świata w Narciarstwie Klasycznym 1985">
Skoki narciarskie na Mistrzostwach Świata w Narciarstwie Klasycznym 1985

Zawody w skokach narciarskich na XXII Mistrzostwach Świata w Narciarstwie Klasycznym odbyły się w dniach 20–26 stycznia 1985 w austriackich Seefeld (K-90) i Innsbrucku (K-109). Złote medale w zawodach indywidualnych wywalczyli Norweg Per Bergerud (skocznia normalna) i reprezentant NRD Jens Weißflog (skocznia duża). W zawodach drużynowych triumfowali Finowie.

</doc>
<doc id="1634319" url="https://pl.wikipedia.org/wiki?curid=1634319" title="Port lotniczy Middle Caicos">
Port lotniczy Middle Caicos

Port lotniczy Middle Caicos – czwarty co do wielkości port lotniczy Turks i Caicos, zlokalizowany na wyspie Middle Caicos.

</doc>
<doc id="1634320" url="https://pl.wikipedia.org/wiki?curid=1634320" title="Polowanie na zające">
Polowanie na zające

Polowanie na zające, niem. "Hasenjagd" – nazwa dokonanych w ostatnich miesiącach II wojny światowej obław i masowych mordów na uciekinierach z niemieckich nazistowskich obozów koncentracyjnych, używana do określenia dwóch wydarzeń:

</doc>
<doc id="1634323" url="https://pl.wikipedia.org/wiki?curid=1634323" title="Port lotniczy Los Comandos">
Port lotniczy Los Comandos

Port lotniczy Los Comandos – jeden z salwadorskich portów lotniczych, znajdujący się w miejscowości Los Comandos.

</doc>
<doc id="1634325" url="https://pl.wikipedia.org/wiki?curid=1634325" title="Grażyna Sołtyk (ur. 1941)">
Grażyna Sołtyk (ur. 1941)

Grażyna Ewa Sołtyk (ur. 11 marca 1941 w Łubnicach) – polska rolniczka i polityk, posłanka na Sejm X kadencji.
Życiorys.
Uzyskała wykształcenie podstawowe w 1954. Zawodowo związana z rolnictwem i środowiskiem kółek rolniczych, od 1959 prowadziła gospodarstwo rolne. Była radną Wojewódzkiej Rady Narodowej w Tarnobrzegu i sekretarzem Krajowej Rady Kół Gospodyń Wiejskich. Zasiadała w Radzie Krajowej Patriotycznego Ruchu Odrodzenia Narodowego.
Jako reprezentantka strony partyjno-rządowej brała udział w obradach Okrągłego Stołu w podzespole do spraw rolnictwa. W 1989 uzyskała mandat posłanki na Sejm kontraktowy. Została wybrana w okręgu tarnobrzeskim z puli Zjednoczonego Stronnictwa Ludowego, do którego wstąpiła w 1981. Po jego przekształceniu w 1989 należała do Polskiego Stronnictwa Ludowego „Odrodzenie”, a od 1990 do Polskiego Stronnictwa Ludowego, jednak w 1991 związała się z Polskim Forum Ludowo-Chrześcijańskim „Ojcowizna” i należała do Parlamentarnego Klubu Chrześcijańsko-Ludowego. Pracowała w Komisji Rolnictwa i Gospodarki Żywnościowej oraz Komisji Polityki Społecznej. W 1991 nie uzyskała ponownie mandatu, kandydując z listy „Ojcowizny”.
W 1984 odznaczona Srebrnym Krzyżem Zasługi, a w 2010 Krzyżem Oficerskim Orderu Odrodzenia Polski. W 1985 wyróżniona wpisem do „Księgi zasłużonych dla województwa tarnobrzeskiego”.

</doc>
<doc id="1634327" url="https://pl.wikipedia.org/wiki?curid=1634327" title="Stefan Majewicz">
Stefan Majewicz

Stefan Majewicz, ps. "Hruby", "Stefan Jontek" (ur. 30 sierpnia 1910 w Hoheneich w Niemczech, zm. 13 sierpnia 1944 w Warszawie) – polski nauczyciel, urzędnik i żołnierz, porucznik WP, uczestnik kampanii wrześniowej, cichociemny. Kawaler Orderu Virtuti Militari.
Życiorys.
Przyszedł na świat 30 sierpnia 1910 roku w Hoheneich w Niemczech w rodzinie szewca Kazimierza (ur. 1882) i Leokadii z domu Staniszewskiej (1886-1953). Miał młodszą siostrę Janinę (ur. 1915). Maturę i dyplom nauczycielski uzyskał w Poznaniu, gdzie przybył z rodzicami z Niemiec. Następnie podjął służbę wojskową i jednocześnie studiował w Centralnym Instytucie Wychowania Fizycznego w Warszawie (1931-33). Pracował jako nauczyciel w Toruniu, a później był urzędnikiem w Warszawie.
Po wybuchu II wojny światowej walczył na Wileńszczyźnie i brał udział w obronie Lwowa. Przedostał się do Francji, skąd został ewakuowany do Wielkiej Brytanii. Przeszedł szkolenie w Centrum Szkolenia Artylerii, ukończył Oficerski Kurs Doskonalenia Administracji Wojskowej (pod tym kryptonimem funkcjonowała polska szkoła wywiadu). W nocy z 30 na 31 marca 1942 został zrzucony, w ramach operacji "Belt", na teren poligonu SS w Baryczy. Został oficerem wywiadowczym II Oddziału Komendy Głównej Armii Krajowej i działał w ramach organizacji Wachlarz m.in. w Hamburgu, Lubece, Bremie i Szczecinie.
Po aresztowaniu, które nastąpiło w Warszawie w 1943 zbiegł, powtórnie aresztowany trafił na Pawiak i tam mimo ciężkich obrażeń poddany został śledztwu. Nie wyjawił żadnych informacji. Został rozstrzelany w ruinach getta warszawskiego w dniu 13 sierpnia 1944, w jednej z ostatnich egzekucji przed wysadzeniem Pawiaka przez Niemców. Jego symboliczny grób znajduje się na cmentarzu Powązkowskim w Warszawie (kwatera 143-6-21).
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Stefan Majewicz.

</doc>
<doc id="1634328" url="https://pl.wikipedia.org/wiki?curid=1634328" title="Gabriela Górska">
Gabriela Górska

Gabriela Górska (ur. 2 lipca 1939 w Woli Pękoszewskiej, zm. 24 czerwca 2013 w Piasecznie) – polska pisarka.
Urodziła się w rodzinie ziemiańskiej. Prawnuczka generała Franciszka Górskiego Z wykształcenia była prawnikiem po Uniwersytecie Warszawskim.
Debiutowała jako nastolatka reportażem literackim. Przez następne lata publikowała w czasopismach „Zwierciadło”, „Głos Wybrzeża”, „Itd”. Pierwszą powieść "Wielka szansa" napisała w 1977 roku. Otrzymała za nią dwie nagrody: specjalną nagrodę Związku Literatów Polskich (wręczoną przez prezesa ZLP Jarosława Iwaszkiewicza), oraz II nagrodę w konkursie literackim z okazji XXX-lecia wydawnictwa LSW. Współczesna powieść była adaptowana na widowisko telewizyjne, czytana w odcinkach na antenie Polskiego Radia, oraz wydana w formie nagrania dla niewidzących.Przez kolejna dekadę autorka publikowała powieści i zbiory opowiadań w nurcie literatury science fiction, baśnie dla dzieci, opowiadania współczesne była także autorką słuchowisk radiowych („Uczeń Hipokratesa”1985 PR, „Zdążyć do Arki”1988 PR), sztuki teatralnej ("Córka Pigmaliona" (współautor Marek Tadeusz Nowakowski) w TVP2 i TVP Polonia) i scenariusza filmowego pt. "Inny" (współautor Andrzej Krzyżanowski) zrealizowany pt. "Rudy" w reż. Macieja Haremskiego dla TVP.
Jej ostatnie, dwutomowe dzieło, to powieść współczesna "Gra o stołki" (tom I. "Rok nadziei", tom II. "Rok szulerów") 2005 r. Wyd. PAX.

</doc>
<doc id="1634336" url="https://pl.wikipedia.org/wiki?curid=1634336" title="Ford Falcon (Australia)">
Ford Falcon (Australia)

Ford Falcon – samochód osobowy klasy wyższej produkowany pod amerykańską marką Ford w latach 1960 – 2016.
Pierwsza generacja.
Ford Falcon I został zaprezentowany po raz pierwszy w 1960 roku.
W 1960 roku Ford zdecydował się wprowadzić model Falcon nie tylko do sprzedaży na lokalnym rynku Ameryki Północnej, ale i do Australii i Nowej Zelandii. Produkcja samochodu została ulokowana w lokalnych zakładach, a Ford Australia wprowadził drobne poprawki wizualne w wyglądzie modelu. Premiera rynkowa odbyła się we wrześniu 1960 roku.
Pierwszy lifting.
W sierpniu 1962 roku Ford przeprowadził pierwszą modernizację Falcona I, która polegała na zmianie wyglądu przedniej części nadwozia na czele ze zderzakiem i kształtem atrapy chłodnicy.
Drugi lifting.
W lutym 1964 roku przeprowadzono drugą modernizację Falcona, która pierwszy raz była tak rozległa i dostosowana w pełni do wymogów australijskich gust konsumenckich. Poza modyfikacją atrapy chłodnicy i zderzaka, gruntownie zmieniono także wygląd tylnej części nadwozia - zmieniło się ulokowanie lamp, zmodyfikowano kształt klapy bagażnika oraz zderzaka.
Trzeci lifting.
Trzecia i ostatnia modernizacja Falcona I miała miejsce w marcu 1965 roku. Ponownie gruntownie zmodyfikowano wygląd przedniego pasa, zmieniając kształt maski, błotników, atrapy chłodnicy i zderzaka.
Fairmont.
Przy okazji trzeciej modernizacji Falcona I w 1965 roku, australijski oddział Forda zdecydował się poszerzyć ofertę o luksusową i lepiej wyposażoną wersję o nazwie Fairmont. Odróżniała się ona wizualnie większą ilością chromowanych ozdobników.
Druga generacja.
Ford Falcon II został zaprezentowany po raz pierwszy w 1966 roku.
We wrześniu 1966 roku, 6 lat po debiucie Falcona na rynku australijskim, lokalny oddział Forda przedstawił drugie wcielenie lokalnej odmiany modelu. Po raz drugi i ostatni była ona blisko spokrewniona z amerykańskim odpowiednikiem, dzieląc z nim platformę i większość rozwiązań stylistycznych.
Pierwszy lifting.
Pierwszą modernizację Forda Falcona II została przeprowadzona w marcu 1968 roku, w ramach której pojawiły się przestylizowane zderzaki, zmiany w gamie jednostek napędowych oraz nowy wzór atrapy chłodnicy. Zmodyfikowano też wkłady tylnych lamp.
Drugi lifting.
Kolejną, znacznie rozleglejszą modernizację Falcona II australijski oddział Forda przeprowadził w czerwcu 1969 roku. Podobnie jak w przypadku poprzednika, to druga restylizacja przyniosła zarówno zmiany w wyglądzie przedniej, jak i tylnej części nadwozia. Zmienił się kształt błotników, maski i zderzaków, a także pojawiły się nowe, kanciaste tylne lampy. Zmiany wizualne wpłynęły na inne wymiary nadwozia, a sam samochód stał się lżejszy.
Trzeci lifting.
Trzecia oraz ostatnia modernizacja Forda Falcona II została przeprowadzona w październiku 1970 roku. Skutkowała ona nowym wyglądem atrapy chłodnicy, drobnymi modyfikacjami w wyposażeniu oraz aktualizacją gamy jednostek napędowych.
Fairmont.
W przeciwieństwie do poprzednika, luksusowa odmiana Fairmont oferowana była równolegle z Falconem II przez cały cykl jego rynkowej obecności. Wyróżniała się ona bogatszym wyposażeniem i drobnymi modyfikacjami wizualnymi.
Trzecia generacja.
Ford Falcon III został zaprezentowany po raz pierwszy w 1972 roku.
Wraz z prezentacją trzeciej generacji Forda Falcona, zaszły największe zmiany od momentu premiery tego modelu na rynku australijskim. Po zakończeniu produkcji amerykańskiego Falcona i zastąpieniu go zupełnie nowym modelem opracowanym na potrzeby tamtejszego rynku, australijski oddział Forda obrał niezależny kierunek rozwoju i zdecydował się kontynuować linię modelową Falcon tworząc od podstaw zupełnie nowy, lokalnie opracowany model.
Falcon II przeszedł gruntowne zmiany w wyglądzie - zyskał płynniejszą sylwetkę z charakterystycznie zaznaczonymi nadkolami, masywne proporcje nadwozia i opadającą linię klapy bagażnika. Podobnie jak w przypadku poprzednik wcieleń, gama nadwoziowa ponownie składała się aż z 5 wariantów.
Pierwszy lifting.
We wrześniu 1973 roku Falcon III przeszedł pierwszą modernizację. Zmodyfikowano pas przedni, który wzbogaciły podwójne reflektory dostępne w wybranych odmianach wyposażeniowych. Ponadto, zmieniła się też nieznacznie gama jednostek napędowych oraz wymiary nadwozia - model stał się dłuższy.
Drugi lifting.
Drugą i ostatnią modernizację Ford Falcon III przeszedł w lipcu 1976 roku. Zmienił się wygląd zarówno przedniej, jak i tylnej części nadwozia, gdzie zmieniono wygląd zderzaków, błotników, a także lamp. Producent ponownie zmodyfikował też gamę jednostek napędowych oraz wprowadził zmiany w liście wyposażenia.
Fairmont.
Ford Fairmont III uzupełnił ofertę Falcona jako najbogatsza odmiana wyposażeniowa. W przeciwieństwie do poprzedników jednak, Ford Australia zdecydował się wprowadzić głębsze modyfikacje w wyglądzie mające odróżnić Fairmonta od reszty gamy. Po drugiej modernizacji pojawiły się po raz pierwszy charakterystyczne, kanciaste reflektory.
Czwarta generacja.
Ford Falcon IV został zaprezentowany po raz pierwszy w 1979 roku.
Konstruując Falcona czwartej generacji, australijski oddział Forda przeprowadził gruntowną metamorfozę i modernizację oferowanej dotychczas konstrukcji. Inspirowane amerykańską motoryzacją awangardowe, masywne proporcje nadwozia zostały zastąpione stylistyką bliższą europejskim modelom Forda, na czele z modelem Granada. Falcon IV zyskał bardziej kanciastą, mniej przysadzistą bryłę, z charakterystycznymi ściętymi reflektorami i podłużnymi tylnymi lampami.
Z oferty nadwoziowej po raz pierwszy zniknęło 2-drzwiowe coupe, a odmiana pickup pod nazwą Falcon Ute, zwana lokalnie "ute" lub "coupe-utility", zachowała niezależny, dłuższy staż rynkowy, pozostając w produkcji aż 11 lat dłużej, do 1999 roku.
Pierwszy lifting.
W marcu 1982 roku australijski oddział Forda zaprezentował Falcona IV po pierwszej dużej modernizacji. Zmieniono wygląd pasa przedniego, gdzie zmieniły się reflektory - stały się większe, zachodząc dalej na błotniki. Zmieniono też wygląd zderzaków, a także zmniejszono znacznie powierzchnię atrapy chłodnicy.
Drugi lifting.
Drugą, jeszcze rozleglejszą modernizację Falcon IV przeszedł w październiku 1984 roku. W ramach liftingu, zmieniono ponownie wygląd pasa przedniego - tym razem pojawiły się mniejsze, prostokątne reflektory, większa, podłużna atrapa chłodnicy oraz zabudowane zderzaki lakierowanie w kolorze nadwozia.
Fairmont.
Luksusową i najlepiej wyposażoną odmianą Falcona podobnie była wersja o nazwie Fairmont, która była produkowana równolegle i w tym samym czasie przechodziła modernizacje stylistyki.
Piąta generacja.
Ford Falcon V został zaprezentowany po raz pierwszy w 1988 roku.
Piąta generacja australijskiego Forda Falcona przeszła gruntowną modernizację, powstając od podstaw na nowej platformie Forda. Samochód zyskał bardziej zaokrąglone proporcje jednocześnie przy kanciastej formie oświetlenia przedniego i tylnego. Ponadto, po raz pierwszy większość oferty stanowiły przekładnie biegów automatyczne, a w gamie dostępnych jednostek napędowych zabrakło widlastych jednostek napędowych o dużych pojemnościach przez amerykański oddział Forda. Ostatni raz model produkowano również w Nowej Zelandii.
Gama nadwoziowa Falcona V była najmniejsza w historii tego modelu - po okrojeniu oferty poprzednika z wersji coupe, zniknęła też zabudowana wersja van typu "panel van". Odmiana pickup o nazwie Falcon Ute pozostała w ofercie, jednak oparta była ona na bazie modelu poprzedniej generacji, pozostając w produkcji aż do pierwszego roku produkcji Falcona VI - do 1999 roku.
Pierwszy lifting.
Falcon V był najczęściej modernizowanym Falconem w historii tej linii modelowej w Australii. Pierwsza restylizacja została przeprowadzona w sierpniu 1991 roku, w ramach której zmieniły się wyglądy zderzaków, a także pojawił się niewielki wlot powietrza w przedniej masce.
Drugi lifting.
Kolejna modernizacja Forda Falcona V została przeprowadzona w sierpniu 1993 roku. W jej ramach ponownie zmieniono wygląd zderzaków, a także powiększono owalnopodobny wlot powietrza na przedniej masce.
Trzeci lifting.
Trzecia restylizacja Falcona V, przeprowadzona w sierpniu 1994 roku, okazała się jednocześnie najrozleglejsza w 10-letniej historii tego modelu. Pojawił się zupełnie inny pas przedni, z charakterystycznymi podłużnymi, owalnymi reflektorami, a także zaokrąglony kształt zderzaków, mniejsze owalne tylne lampy i zaokrąglone kanty bagażnika. W przypadku wersji kombi, zmiany okazały się skromniejsze - zmieniono tylko wygląd przodu.
Czwarty lifting.
Czwartą i ostatnią modernizację Falcona V przeprowadzono w październiku 1996 roku. Zachowano ewolucyjny kierunek zmian w stosunku do modelu z 1994 roku - pojawił się duży, owalny wlot powietrza w przedniej masce, a wersja kombi otrzymała nowy wkłady tylnych lamp.
Fairmont.
Przedostatni raz w historii australijskiego Forda Falcona, jego ofertę uzupełniła luksusowa odmiana Fairmont. Oferowała ona drobne modyfikacje wizualne oraz bogatsze wyposażenie.
Szósta generacja.
Ford Falcon VI został zaprezentowany po raz pierwszy w 1998 roku.
We wrześniu 1998 roku australijski oddział Forda przedstawił szóstą, zupełnie nową i zbudowaną od podstaw nową odsłonę Falcona. Styliści nadali samochodowi awangardowe i futurystyczne proporcje, gdzie zarówno z przodu, jak i tyłu pojazdu dominował motyw zaokrąglonego trójkąta. Nadwozie zyskało więcej obłych linii, łuków i zaokrągleń, a także rozbudowano ofertę wersji wyposażeniowych ściśle odróżniających się od siebie np. wyglądem atrapy chłodnicy, a nawet kształtem świateł.
Do oferty nadwoziowej powróciła wersja Falcon Ute, która została zbudowana tym razem wspólnie na nowej platformie szóstej generacji modelu. Wersja kombi zachowała bardziej konserwatywny wygląd, będąc de facto jedynie głęboko zmodyfikowanym poprzednikiem, co ukazywała jedynie nieznacznie zmodyfikowana stylistyka i proporcje nadwozia. Po raz ostatni w historii Falcona uzupełniła ona też ofertę, pozostając w produkcji do 2010 roku - potem Ford Australia zrezygnował z tej odmiany Falcona, zastępując ją mniejszym Mondeo Kombi importowanym z Europy.
Pierwszy lifting.
Pierwsza restylizacja Falcona VI, która miała miejsce we wrześniu 2002 roku, okazała się jednocześnie największą w 10-letniej historii tego wcielenia modelu. Australijski oddział Forda zdecydował się całkowicie zmienić wygląd zarówno przedniego, jak i tylnego pasa, nadając bardziej stonowane i mniej kontrowersyjne kształty. Pojawiły się podłużne lampy, prostokątna atrapa chłodnicy i mniej krzykliwe linie.
Drugi lifting.
Druga modernizacja Falcona VI okazała się znacznie skromniejsza i mniej rozległa. Zdecydowano się jedynie przestylizować kształt reflektorów i zderzaków, a także wprowadzić drobne uaktualnienia w wyposażeniu.
Fairmont.
Po raz ostatni w historii linii modelowej Falcon w Australii, ofertę urozmaiciła najbogatsza i najlepiej wyposażona odmiana o innej nazwie Fairmont. Oferowana była ona równolegle przez całą rynkową obecność szóstej generacji i poza luksusowym charakterem wyróżniała się również drobnymi modyfikacjami w wyglądzie.
Siódma generacja.
Ford Falcon VII został zaprezentowany po raz pierwszy w 2008 roku.
Siódma i zarazem ostatnia w historii linii modelowej Falcon generacja została zaprezentowana po raz pierwszy w lutym 2008 roku jako zupełnie nowa, zbudowana od podstaw konstrukcja. Samochód zbudowano na platformie "E8", utrzymując go w ewolucyjnym kierunku wizualnych zmian w stosunku do poprzednika. Sylwetka stała się bardziej muskularna i masywniejsza, nawiązując jednocześnie do wyglądu modeli Forda z europejskiego rynku.
Po raz pierwszy oferta nadwoziowa australijskiego Falcona była tak uboga - zabrakło wersji kombi, przez co tworzył ją jedynie 4-drzwiowy sedan oraz 2-drzwiowy pickup w ramach linii modelowej Falcon Ute. Pierwszy raz również luksusowa, najbogatsza wersja wyposażeniowa nie nazywała się Fairmont, lecz Falcon G-Series.
Pierwszy lifting.
Pierwszą modernizację Falcona VI przeprowadzono w listopadzie 2011 roku. Australijski oddział Forda zdecydował się zmienić kształt zderzaków, powiększając wlot powietrza w stylu tego, jaki zdobi modele marki na rynkach europejskim i amerykańskim. Ponadto, powiększono atrapę chłodnicy i zmieniono wkłady tylnych lamp na czerwone.
Drugi lifting.
W lipcu 2014 roku australijski oddział Forda przeprowadził ostatnią we wówczas ponad 50-letniej historii Falcona aktualizację. Samochód przeszedł gruntowną restylizację, w ramach której został upodobniony do modeli Forda ze światowych rynków. Pojawiły się charakterystyczne wąskie, podłużne reflektory, a także jeden, duży wlot powietrza o trapezoidalnym kształcie. Ponadto zmieniono kształt tylnych lamp na podłużny, w dwuczęściowej formie.
Koniec produkcji.
W maju 2013 roku, w połowie cyklu rynkowego Falcona VII, Ford oficjalnie potwierdził, że w październiku 2016 roku zamknie australijskie biuro konstruktorskie i wszystkie fabryki w kraju po 91-letniej obecności marki na tym kontynencie. Informacja ta oznaczała, że oba modele opracowane i produkowane z myślą o lokalnym rynku - Falcon i Territory, przestaną być produkowane bez bezpośrednich następców we wskazanym terminie. 
Ostatnia sztuka australijskiego Forda Falcona zjechała z taśm w fabryce Broadmeadows w aglomeracji Melbourne 7 października 2016 roku. Był to niebieski egzemplarz w usportowionej wersji GR6. W ciągu 56 lat fabryka wyprodukowała łącznie 4,3 miliona sztuk Falcona. Od tamtego czasu, miejsce największego sedana w lokalnej ofercie Forda przypada importowanemu z Hiszpanii Fordowi Mondeo.

</doc>
<doc id="1634340" url="https://pl.wikipedia.org/wiki?curid=1634340" title="Wojna Zatoki Puget">
Wojna Zatoki Puget

Wojna Zatoki Puget - konflikt zbrojny między armią USA, lokalnymi milicjami i cywilnymi ochotnikami a grupą plemion indiańskich (Nisqually, Muckleshoot, Puyallup i Klickitat) zamieszkujących wybrzeża zatoki Puget na terytorium obecnego stanu Waszyngton. Innym elementem tej wojny był konflikt plemion Haida i Tlingit z marynarką wojenną USA spowodowany ich najazdami na ziemie plemion znad cieśniny Puget.
Pierwszym białym, który zbadał wybrzeża cieśniny Puget był brytyjski kapitan George Vancouver. 4 lipca 1792 objął on oficjalnie te ziemie w panowanie Korony Brytyjskiej (nie przejmując, się faktem, iż ta ziemia miała już prawowitych właścicieli). Vancouver nadał też nazwę zatoce – od nazwiska jednego z jego oficerów, porucznika Petera Pugeta. Terytorium było administrowane z Fort Vancouver jako część Departamentu Kolumbii Kompanii Zatoki Hudsona. Jednak wkrótce do terytorium (wtedy części Terytorium Oregon) zaczęli rościć sobie prawa Amerykanie. Po szeregu sporach grożących nawet wybuchem wojny amerykańsko brytyjskiej Terytorium Oregon przeszło w 1846 oficjalnie pod władzę USA. Już w 1846 roku powstało w okolicy pierwsze osiedle białych – New Market (dziś Tumwater). We wrześniu 1851 zostało założone Seattle (nazwane tak na cześć wodza szczepów Suquamish i Duwamish – Sealth). 8 lutego 1853 z Terytorium Oregon zostało wyodrębnione Terytorium Waszyngton. Jego pierwszym gubernatorem został Isaac Stevens.
Traktat z Medicine Creek. W roku 1854 gubernator Terytorium Waszyngton Isaac Stevens przeprowadził rozmowy z plemionami Salisz: Nisqually, Puyallup, Squaxin Island i sześcioma mniejszymi. Ich efektem stało się podpisanie w dniu 26 grudnia 1854 roku traktatu w delcie rzeki Nisqually, nad potokiem zwanym przez tubylców She-nah-num zaś przez białych Medicine Creek (dziś McAllister Creek). W zamian za utworzenie 3 rezerwatów, renty płatne przez 20 lat oraz zachowanie praw do połowu ryb i polowania, plemiona przekazywały rządowi USA 2,24 miliona akrów ziemi (9060 km²). Zagwarantowane w traktacie prawa Indian na ziemiach oddanych rządowi były przez władze Terytorium a następnie Stanu Waszyngton ignorowane.
Oryginalny rezerwat przeznaczony dla plemienia Nisqually został utworzony na skalistych obszarach z dala od rzeki, co było nie do przyjęcia dla tego plemienia, które swą egzystencję opierało na połowie łososi. Jeden z wodzów plemienia – Leschi – odmówił złożenia swego podpisu. Poparło go kilku pomniejszych wodzów. Źródła historyczne nie są zgodne, ale wydaje się, iż inni wodzowie złożyli znak „X” na traktacie za niego. Leschi energicznie protestował przeciw traktatowi, lecz został zignorowany.
We wrześniu 1855 wybuchła na terytorium Oregonu i Waszyngtonu wojna z plemieniem Yakima. Wysłane przeciwko Yakima oddziały poniosły porażkę koło Toppenish Creek. Aby wspomóc kampanię przeciwko Yakima wyruszył do ich kraju dowódca Fort Steilacoom, kapitan Marice Maloney z oddziałami 4 pułku piechoty. Jednocześnie nadeszły wieści, iż niezadowolony z traktatu Leschi buntuje okoliczne plemiona i wzywa je do wojny przeciwko białym.
Wzrastające zaniepokojenie władz sytuacją w Cieśninie Puget skłoniło je do utworzenia 19 października ochotniczej kompanii rangersów pod dowództwem kapitana Charlesa Eatona. 20 października na wniosek majora Rainsa (dowódcy okręgu obejmującego obszar rzeki Kolumbii i zatoki Puget) powstała Kompania A milicji Terytorium Waszyngton. Jej kapitanem wybrano Gilmore Haysa. 22 października Leschi spotkał się w stolicy Terytorium – (Olympia (Waszyngton|Olimpii) – z zastępcą gubernatora Charlesem Mansonem. Leschi miał stwierdzić, iż wojna rzeczywiście jest możliwa. Tego dnia Mason powołał kolejne 4 kompanie ochotników. W związku z coraz bardziej napiętą sytuacją pod nieobecność Stevensa zastępca gubernatora Terytorium Charles Mason zadecydował, iż Leschi i jego brat Quiemuth powinni zostać prewencyjnie aresztowani i wysłał przeciwko nim milicję.
Potyczka koło Connell's Prairie. 24 października 19-osobowy oddział milicji (tzw. Eaton’s Rangers) kapitana Charlesa Eatona dotarł na farmę Leschi, jednak zastał ją opuszczoną. Wódz zdążył się ukryć. Eaton zaczął przeczesywać okolicę i wysłał część grupy po zapasy. Leschi i Quiemuth postanowili dołączyć do Yakima, lecz napotkali grupę ok. 40 Indian, którzy mieli zamiar walczyć w okolicach Puget Sound. 27 października oddział Eatona został zaskoczony przez Indian koło Connel’s Prairie. Zginęło dwóch milicjantów Michael Conner i James McAlister, zaś reszta schroniła się zbudowanej z bali chacie, gdzie była przez jakiś czas oblegana. Po stracie 7 ludzi Indianie wycofali się zabierając konie białych.
Masakra nad rzeką White River. 28 października wojownicy plemienia Muckleshoots wodza Nelsona, który już wcześniej ostrzegał osadników przed możliwością wybuchu wojny, wykonali serię rajdów na osiedla białych w dolinie rzeki White River. W ich wyniku zginęło 9 białych. Zginęło także kilku napastników. Atak spowodował masową ucieczkę miejscowych osadników z doliny White River a także z doliny Puyallup, którym zaczął grozić wódz Kitsap.
31 października w górze rzeki White Indianie zaskoczyli 7-osobowy oddział milicji idący w czołówce sił Maloneya, który zdecydował się zawrócić. W zasadzce zginęło dwóch kolejnych białych z milicji – szeryf Abram Benton Moses i Joseph Miles. To ważne wydarzenie, gdyż to Leschi został oskarżony o morderstwo na Mosesie.
Tymczasem okazało się, iż wódz Sealth odciął się stanowczo od Leschi i zaczął intensywnie namawiać do tego samego inne plemiona. Wódz Patkanim poszedł jeszcze dalej i zaoferował swych wojowników do walki z buntownikami. W tej sytuacji Leschi mógł mieć do dyspozycji zaledwie ok. 300 wojowników.
Bitwa nad White River – Puyallup River. 3 listopada do akcji w okolicach White River wkroczyły oddziały armii regularnej. Maruice Maloney wysłał 50 żołnierzy porucznika Slaughtera i 50 ochotników kapitana Gilmore Haysa. Oddziały te napotkały ok. 150-200 Indian z plemion Nisqually, Puyallup, Squaxon i innych. Jednak znajdowali się oni po drugiej stronie rzeki, której wojsko nie było w stanie przekroczyć. Ograniczono się więc do wymiany ognia na dalekim dystansie. Slaughter był przekonany, iż Indianie stracili ok. 30 zabitych, podczas gdy jego straty ograniczały się do 1 zabitego. Następnego dnia kolejny oddział wysłany przez Maloneya dogonił kapitana Haysa na drugiej stronie Green River. Indianie zajmujący słabe pozycje wycofali się. Biali stracili tego dnia 2 rannych. Pogoń za Indianami była prawie niemożliwa, ze względu na wysoki poziom mody w rzekach. 6 listopada w czasie przekraczania rzeki oddział Slaughtera został ostrzelany. Zginął 1 żołnierz, zaś 3 zostało rannych. Łączne straty w trakcie działań w rejonie rzek White i Puyallup w dniach 3-6 listopada wyniosły 2 zabitych i 5 rannych. Po bitwie oddziały wycofały się do obozu „Camp Montgomery”. Wkrótce do obozowiska przybył osobiście kapitan Maloney.
13 listopada gubernator Stevens zarządził mobilizację milicji Terytorium. Został utworzony 1 Pułk Milicji Terytorium Waszyngton.
24 listopada obóz Camp Montgomery opuściły oddziały: kompania C 4 pułku piechoty porucznika Slaughtera i 45-osobowa kompania D kapitana W.H. Wallace’a z 1 pułku milicji. Oddziały skierowały się ku dolinom White i Puyallup. Rozsyłane po okolicy patrole stwierdziły, iż okoliczne farmy są spalone. 26 listopada wyruszył z Camp Montgomery na patrol 25-osobowy oddział porucznika McKeevera z kompanii kapitana Keyesa z 3 pułku artylerii. Tego dnia doszło do kilku strzelanin – rano ochotnik z kompanii Wallace’a został ranny kulą w plecy, zaś wieczorem ludzie McKeevera zastrzelili Indianina, który podchodził do biwaku. Tej samej nocy Indianie uprowadzili z obozu Slaughtera 32 konie i muły. Na wieść o tym Kapitan Keyes postanowił wzmocnić siły Slaughtera.
Potyczka koło Brannan's Prairie. 4 grudnia oddział armii porucznika Williama Slaughtera maszerujący w kierunku Puyallup, zatrzymał się koło opuszczonego domostwa w widłach rzek White i Green w miejscu zwanym Brannan's Prairie. Żołnierze rozpalili ogniska aby wysuszyć mokre ubrania. Porucznik Slaughter i pozostali oficerowie konferowali w chacie, gdy nagle ok. godziny 19.00 padły strzały. Jeden z pierwszych strzałów trafił porucznika w serce. Wywiązała się 3-godzinna strzelanina z Indianami Klickitat wodza Kanaskata, w trakcie której zginął kapral z 4 pułku piechoty i kapral z kompanii D milicji. 6 ochotników zostało rannych (1 zmarł od ran). Indianie wycofali się nocą bez strat.
Z powodu sukcesu Indian w ostatnim starciu oraz z powodu niesprzyjających prowadzeniu działań warunków wojsko czasowo wycofało się do swoich baz.
17 grudnia parowiec „Active” dostarczył do Fort Steilacoom duży ładunek broni, amunicji i zaopatrzenia.
Nocą 5 stycznia 1856 wódz Leschi wraz z 38 wojownikami odwiedził rezerwat położony naprzeciw Fort Steilacoom próbując przekonać miejscowych Indian, by przyłączyli się do buntu. Kapitan Keyes natychmiast wysłał parowiec Kompanii Zatoki Hudsona „Beaver” z 30 żołnierzami. Jednak okazało się, że Leschi obsadził swymi dobrze uzbrojonymi ludźmi wybrzeże. „Beaver” nie miał na pokładzie dział, które mogłyby odpędzić Indian, zaś jego jedyna szalupa mogła przewieźć jednocześnie tylko kilku ludzi. Lądowanie w rezerwacie było więc niewykonalne i Amerykanie musieli zawrócić do Fortu.
19 stycznia 1856 do Seattle zawinął uszkodzony na skałach okręt marynarki wojennej USA „Decatur”. Jego załoga zaoferowała mieszkańcom pomoc w razie ataku Indian.
Bitwa o Seattle. 26 stycznia ok. godziny 8.30 rano Indianie pod wodzą Leschi zaatakowali miasto. Nie wiadomo dlaczego Indianie zadecydowali się zaatakować w świetle dnia miast tak jak zazwyczaj nocą. Atakujący znaleźli się pod silnym ogniem ze stojącego w zatoce „Decatura”. Okręt miał 150-osobową załogę i posiadał 14 dział 32-funtowych i 2 12-funtowe. Oprócz okrętu w walce uczestniczył po stronie białych oddział Marines oraz lokalna milicja kapitana Christophera C. Hewitta. Osadnicy umocnili się w silnych blokhauzach, skąd ostrzeliwali atakujących Indian. Wymiana ognia trwała przez cały dzień. W końcu Indianie nie mogąc pokonać silnej zapory ogniowej – wycofali się. Zginęło 2 białych. Straty Indian są nieznane – nie znaleziono ani jednego ciała. Szacunki obrońców mówią o 28 zabitych i ok. 80 rannych (w tym 5 zabitych jednym pociskiem z „Decatura”). 2 domy w mieście zostały spalone – 1 przez Indian, 1 przez pocisk z haubicy. Dużo więcej budynków zostało spalonych przez Indian w okolicy miasta. Po ataku na Seattle gubernator Stevens zaoferował 20$ za głowę buntownika i 80$ za głowę wodza.
29 stycznia do Fort Steilacoom przybył na pokładzie parowca „Republic” podpułkownik Casey z 2 kompaniami 9 pułku piechoty. 4 lutego do wojska dołączył wódz Patkanim z 55 wojownikami ze szczepów Snohomish i Snoqualmic skuszonymi ofertą Stevensa (pieniądze za głowy zabitych buntowników). Wojownicy od razu zostali wysłani na zwiad w doliny rzek White i Green. Wkrótce ludzie Patkanima bez wystrzału zdobyli mały (17 osób) obóz buntowników. 3 wojowników okazało się członkami plemienia Klickitat. Dwóch z nich Patkanim rozkazał powiesić, trzeci ocalał gdyż wyznał położenie obozu wodzów Leschi i Nelsona.
Bitwa nad White River. Nocą 15 lutego ludzie Patkanima podeszli do obozu Leschi rozłożonego nad małym strumieniem wpadającym do White River. Mieli oni zamiar zaskoczyć buntowników, lecz zdradziły ich szczekające w obozie psy. Obaj wodzowie odbyli bezpłodną rozmowę, po której Patkanim zadecydował się zaatakować następnego ranka. Po ciężkiej walce wojownicy Patkanima odrzucili ludzi Leschi z zajmowanych przez nich stanowisk. Walka toczyła się ok. 10 godzin. Leschi stracił 8 ludzi, jednak Patkanim zdobył tylko 2 głowy. Zginęło też 6 jego ludzi.
W czasie gdy rozgrywały się walki pomiędzy ludźmi Patkanima i Leschi sformowano kolejną kompanię indiańskich zwiadowców – głównie z plemienia Chehalis. Jej dowódcą został Sidney S. Ford. Zorganizowano też nową jednostkę milicji – Batalion Centralny, na którego dowódcę wybrano kapitana Haysa. Otrzymał on stopień majora milicji.
24 lutego na terenie hrabstwa Thurston w odległości zaledwie 12 mil od stolicy Terytorium – Olimpii zginął William S. Northcraft – kwatermistrz milicji terytorialnej. Dowodziło to, iż Indianie rozszerzyli obszar działania na treny na północ od Fort Steilacoom. Tamtejszymi buntownikami dowodzili Quiemuth i Ste-hi. Dwa dni później rejon ten wysłano 50 indiańskich zwiadowców z plemienia Squoxin pod dowództwem Wesleya Gosnella. 27 lutego Batalion Centralny został wysłany w kierunku Muckleshoot Prairie, gdzie miał współpracować z oddziałami regularnymi pułkownika Caseya. Po drodze milicja miała założyć strażnice obsadzone przez 10 ludzi koło Porter’s Prairie oraz w Camp Campbell.
Tego samego dnia (27 lutego) żołnierze kapitana Keyesa wzięli do niewoli duchowego lidera buntowników – wodza plemienia Klickitats – Kanaskata. Wódz ponoć szarpał się i rozjuszył żołnierzy krzycząc na cały głos, że zabijał Amerykanów – aż został w końcu zastrzelony. 
Potyczka pod Muckleshoot Prairie. 1 marca wojownicy z plemion Puget Sound (ok. 200) zaatakowali obozowisko armii pod Muckleshoot Prairie. Porucznik August V. Kautz miał przy sobie kompanie D i H 9 pułku piechoty. Kiedy nadciągnął jeszcze kapitan Keyes z kompanią 3 pułku artylerii – wojsko uderzyło. Indianie wycofali się. Zginęło 2 żołnierzy zaś 8 w tym porucznik Kautz zostało rannych. Indianie strat nie ponieśli.
2 marca zginął kolejny osadnik w hrabstwie Thurston, William White, jadący z kościoła. Dwie towarzyszące mu kobiety zdołały uciec.
5 marca kapitan Keyes ze 125 żołnierzami regularnymi otrzymał rozkaz zaatakowania obozowiska Indin położonego o 6 mil od Muckleshoot Prairie w kierunku Porter’s Prairie. Jednak okazało się, iż Indianie opuścili obóz w noc poprzedzającą atak.
Bitwa pod Connell's Prairie. Ok. 8 rano 10 marca Indianie zaatakowali oddziały milicji majora Haysa budujące strażnicę i przeprawę przez White River. Początkowo kompania kapitana White wspierana przez kapitana Swindala i10 żołnierzy z jego kompanii znalazła się w trudnym położeniu będąc atakowana przez ok. 150 Indian. Jednak Hays szybko posłał na pomoc 20 ludzi kapitana Hennessa a następnie 15 ludzi porucznika Martina w celu oskrzydlenia przeciwnika a w końcu jeszcze 15 porucznika Van Ogle i 12 kapitana Robertsona. Skoordynowane uderzenie kapitana White'a i nadesłanych posiłków złamało linię Indian, którzy rzucili się do ucieczki. Buntownicy stracili 25-30 zabitych, zaś biali mieli zaledwie 4 rannych.
14 marca w tym samym miejscu Indianie ponownie zaatakowali pracujących białych – ciężko ranny został 1 milicjant. Tego samego dnia podpułkownik Casey otrzymał posiłki w postaci dwóch kolejnych kompanii 9 pułku piechoty. Jednak nie dane było im wziąć udziału w walce przeciwko plemionom Puget (na zachód od Gór Kaskadowych). Po ostatnich starciach Indianie rozproszyli się na małe grupy i stracili serce do walki, tak więc wkrótce oddziały Caseya ruszyły na wschodnią stronę Gór Kaskadowych, by wziąć udział w walkach z Yakima. W tamtą stronę podążyła też część Klickitatów i 26 marca wzięła udział wraz z Yakima w masakrze białych koło Cascades (zginęło tam 17 białych w tym 3 żołnierzy).
31 marca inny oddział milicji kapitana Hamiltona J. C. Maxona maszerujący w górę rzeki Nisqually zabił 1 Indianina i schwytał kilku. Od schwytanych Amerykanie dowiedzieli się o małym obozie Indian nad rzeką Owhop. 1 kwietnia wysłali do obozu jedną ze schwytanych kobiet, aby zajęła Indian rozmową, po czym otoczyli obóz i zaatakowali. Zaskoczenie było kompletne. Tylko jeden Indianin zdążył wystrzelić, reszta rzuciła się do ucieczki. W obozie i podczas ucieczki zginęło łącznie 17 do 30 Indian, w tym jeden ze znaczących przywódców znany jako Sky-skie.
10 kwietnia major Hays zrezygnował z dowództwa Batalionu Centralnego i zakończył służbę jako ochotnik. Jego miejsce jako podpułkownik zajął B.F. Shaw.
2 lipca pułkownik George Wright oświadczył, iż „wojna indiańska się zakończyła”.
W dniach 4-5 sierpnia pod presją prezydenta Franklina Pierce’a gubernator Stevens spotkał się z przedstawicielami plemion Nisqually i Puyallup w celu omówienia możliwości przeniesienia ich rezerwatów w inne, bardziej korzystne miejsca. 
13 października 1856 Leschi został zdradzony i odstawiony do więzienia. Jego brat Quiemuth został zamordowany 18 października przez "nieznanych sprawców" w budynku gubernatora Stevensa, w noc przed przekazaniem go do Fort Steilacoom.
Bitwa koło Port Gamble. W połowie października wzrosła również liczba rajdów plemion z terenu Kanady. Kanadyjscy Indianie (m.in. Haida i ich sprzymierzeńcy z rosyjskiej Alaski) atakowali rezerwaty miejscowych Indian (będących pod jurysdykcją USA) i brali ich w niewolę. 18 października w starciu z Indianami Puget Sound zginęły 2 osoby. Aby przerwać rajdy pułkownik Casey rozkazał wysłać parowiec „Massachusetts” kapitana Swartwouta do Port Gamble. 20 października Amerykanie napotkali tam duży obóz Indian z północy. Amerykanie wysadzili na ląd 45 żołnierzy i marynarzy z haubicą i dwoma kutrami. Północnym Indianom zakomunikowano, iż jeśli powrócą w pokoju do siebie – nic im się nie stanie. Jednak odmówili oni. Oddział powrócił na okręt. W nocy „Massachusetts” podpłynął do obozu Indian tak blisko jak to było możliwe. Rankiem porucznik Forrest został wysłany na kutrze „Traveller” powyżej obozu Indian. Obie jednostki miały obóz w zasięgu ognia. Wkrótce padły pierwsze strzały. Pociski przeorały obóz niszcząc mienie i prawie wszystkie kanu Indian. Wkrótce na lądzie wylądowało 29 marynarzy i marines porucznika Semmesa, którzy wdarli się do obozowiska i utrzymywali je od 7.20 do 10.00, po czym powrócili na okręt. Indianie ukryli się w okolicznym lesie, praktycznie niewidoczni z okrętów. Po południu, aby przeciwdziałać ucieczce Indian w nocy w obozie wylądowała kolejny, 37-osobowy desant, który zniszczył ostatnie zdatne do użytku kanu oraz upewnił się, iż pozostałe są niezdatne do żeglugi. Po wypadzie oddział wycofał się bez strat. Wieczorem Swartwout wysłał do Indian jedną z pochwyconych kobiet z propozycją złożenia broni i odstawienia Indian do brytyjskiej Victorii, skąd mieli udać się do swych domów i nigdy nie powracać do Puget Sound. Indianie odrzucili propozycję stwierdzając, iż gotowi są walczyć, jednak następnego dnia rano do Swartwouta przybyło dwóch wodzów, którzy zgodzili się skapitulować. Całodzienna bitwa kosztowała kanadyjskich Indian 27 zabitych i 21 rannych. 87 złożyło obietnicę powrotu do domów i nie wracania na terytorium USA. Zostali oni na pokładzie „Massachusetts” odstawieni na północ. Amerykanie mieli 1 zabitego i 1 rannego.
Bitwa nie zakończyła jednak konfliktów z wojowniczymi Haida – 11 kwietnia 1857 zamordowali oni (jako zemstę za śmierć wodza w poprzednim roku) pułkownika milicji Isaaca Ebeya, jednego z pierwszych osadników w rejonie Puget Sound.
Leschi został oskarżony o zamordowanie Abrama Bentona Mosera i postawiony przed sądem. Pierwszy proces nie przyniósł efektu, ponieważ ława przysięgłych nie była w stanie podjąć decyzji, gdyż otrzymała od sędziego instrukcję, iż zabicie członka sił zbrojnych podczas konfliktu zbrojnego nie może być traktowane jako „morderstwo”. Jednak w drugim procesie sędzia nie dał takiej instrukcji, zaś obrońcom Leschi nie pozwolono przedstawić dowodów świadczących na korzyść Indianina. Leschi został skazany na karę śmierci. Nowy gubernator Terytorium Waszyngton LaFayette McMullen odrzucił prośbę o ułaskawienie wystosowaną przez komendanta placówki Kompanii Zatoki Hudsona w Fort Nisqually, Williama Frasera Tolmie, który bardzo dobrze znał Leschi. Nie wzięto również pod uwagę obiekcji wyrażanych przez porucznika Kautza. 19 stycznia 1858 wódz został powieszony w małej dolince koło jeziora Steilacoom. W marcu 2004 władze Waszyngtonu uznały, iż w trakcie procesu popełniono poważne uchybienia i wniosły do stanowego sądu najwyższego prośbę o kasację wyroku. 10 grudnia 2004 jednogłośnie Leschi został zrehabilitowany. 

</doc>
<doc id="1634343" url="https://pl.wikipedia.org/wiki?curid=1634343" title="Prima Categoria (1905)">
Prima Categoria (1905)

Prima Categoria 1905 (z wł. Pierwsza Kategoria) – były 8 edycją najwyższej klasy mistrzostw Włoch w piłce nożnej organizowanych przez FIF, które odbyły się od 5 lutego 1905 do 9 kwietnia 1905. Mistrzem został Juventus F.C., zdobywając swój drugi tytuł.
Organizacja.
Liczba uczestników została powiększona z 5 do 6 drużyn. Do rozgrywek dołączył US Milanese.
Eliminacje.
Grupa 1 (Liguria).
Genoa CFC – SG Andrea Doria 0:0
SG Andrea Doria – Genoa CFC 1:1
Genoa CFC – SG Andrea Doria 1:0
Grupa 2 (Lombardia).
Milan CFC – US Milanese 3:3
US Milanese – Milan CFC 7:6
Grupa 3 (Piemont).
Juventus F.C. – FC Torinese 3:0
FC Torinese – Juventus F.C. 0:3
Runda finałowa.
Juventus F.C. – US Milanese 3:0
Genoa CFC – Juventus F.C. 1:1
US Milanese – Genoa CFC 2:3
US Milanese – Juventus F.C. 1:4
Juventus F.C. – Genoa CFC 1:1
Ostatni mecz Juventus rozegrał w składzie: Durante, Armano, Mazzia, Walty, Goccione, Diment, Barberis, Varetto, Forlano, Squair, Donna.
Genoa CFC – US Milanese 2:2

</doc>
<doc id="1634351" url="https://pl.wikipedia.org/wiki?curid=1634351" title="Zygaena rhadamanthus">
Zygaena rhadamanthus

Zygaena rhadamanthus - gatunek owada z rodziny kraśnikowatych.
Charakterystyka.
Rozmieszczenie.
Występuje na Półwyspie Apenińskim, Półwyspie Iberyjskim i na terenie Francji.
Roślina żywicielska.
Szyplin jedwabisty, komonica, sparceta.

</doc>
<doc id="1634353" url="https://pl.wikipedia.org/wiki?curid=1634353" title="Józef Wlekliński">
Józef Wlekliński

Józef Wlekliński (ur. 8 marca 1928 w Miłosławiu, zm. 10 listopada 1997) – polski rolnik, związkowiec i polityk, poseł na Sejm X kadencji.
Życiorys.
Ukończył w 1946 szkołę podstawową. Zajmował się rolnictwem, od 1970 pracował jako kierownik Międzykółkowej Bazy Maszynowej w Miłosławiu. Na początku lat 80. zaangażował się w działalność Niezależnego Samorządnego Związku Zawodowego Rolników Indywidualnych „Solidarność”, był członkiem zarządu wojewódzkiego tego związku. Po wprowadzeniu stanu wojennego należał do niejawnego Ogólnopolskiego Komitetu Oporu Rolników.
W wyborach w 1989 uzyskał mandat posła na Sejm kontraktowy. Został wybrany w okręgu Poznań-Grunwald z puli Zjednoczonego Stronnictwa Ludowego z poparciem opozycji demokratycznej. Po przekształceniu ZSL należał do PSL „Odrodzenie” i krótko do Polskiego Stronnictwa Ludowego. Na koniec kadencji należał do Parlamentarnego Klubu Chrześcijańsko-Ludowego. Nie ubiegał się o reelekcję w kolejnych wyborach.
Po ponownej rejestracji „S” Rolników Indywidualnych również zasiadł we władzach tej organizacji. Brał udział w organizowaniu Polskiego Stronnictwa Ludowego „Solidarność” oraz Wielkopolskiej Izby Rolniczej i Rolno-Przemysłowej. Był wiceprzewodniczącym rady nadzorczej Banku Gospodarki Żywnościowej oraz prezesem wojewódzkiego związku ochotniczych straży pożarnych.
Pochowany na cmentarzu w Miłosławiu.

</doc>
<doc id="1634356" url="https://pl.wikipedia.org/wiki?curid=1634356" title="Tworzywa skóropodobne">
Tworzywa skóropodobne

Tworzywa skóropodobne, materiały skóropodobne - materiały z tworzywa sztucznego stosowane w zamian prawdziwej, naturalnej i wygarbowanej skóry.
Otrzymywane są w wyniku pokrywania, głównie żywicami syntetycznymi danego podłoża, najczęściej tekstylnego. Takie tworzywo posiada wygląd i właściwości elastyczne podobne do skóry prawdziwej.Zaletą tej skóry jest wodoodporność oraz łatwość jej konserwacji, wadą zaś słabe właściwości termoizolacyjne i higieniczne.
Struktura takiego tworzywa składa się z kilku warstw. Najczęściej występuje podłoże włókniste, w którym tkanina może być bawełniana, wiskozowa lub mieszanka tych dwóch. W przypadku stosowania innych tkanin, np. poliestrowych wymagane są dodatkowe środki łączące i zwiększające przyczepność tych warstw.
Tworzywa, które przeznaczone są do procesu produkcji obuwia są tkaninami bawełnianymi o splocie płóciennym lub rzędkowym (skośnym).
Wszystkie tkaniny skóropodobne są poddawane specjalnemu procesowi obróbki. Ma to na celu wyrównanie, wygładzenie powierzchni tkaniny poprzez odpowiednie strzyżenie, opalanie i kalandrowanie.
Tworzywa skóropodobne mają zastosowanie w różnych gałęziach przemysłu: obuwniczy, odzieżowy, galanteryjny, meblowy.

</doc>
<doc id="1634357" url="https://pl.wikipedia.org/wiki?curid=1634357" title="Heteromorfizm">
Heteromorfizm

Heteromorfizm, różnopostaciowość – występowanie w obrębie jednego gatunku biologicznego osobników o dwu (dymorfizm) lub wielu (polimorfizm) odmiennych postaciach, swobodnie się krzyżujących, warunkowanych genetycznie, hormonalnie lub zmianami środowiska.

</doc>
<doc id="1634359" url="https://pl.wikipedia.org/wiki?curid=1634359" title="Materiały skóropodobne">
Materiały skóropodobne



</doc>
<doc id="1634361" url="https://pl.wikipedia.org/wiki?curid=1634361" title="Izabela Zubko">
Izabela Zubko

Izabela Zubko (ur. 2 czerwca 1974 w Warszawie) – polska poetka.
Sylwetka.
Urodzona w Warszawie, dzieciństwo spędziła w Dęblinie. Ukończyła Studium Literacko-Artystyczne przy Wydziale Polonistyki Uniwersytetu Jagiellońskiego w Krakowie. Członek Związku Literatów Polskich, II Oddziału Warszawskiego Stowarzyszenia Autorów Polskich, grupy literacko-muzycznej „Terra Poetica” oraz Warszawskiego Stowarzyszenia Twórców Kultury (WSTK).
Jej wiersze zostały przetłumaczone na język ukraiński, czeski, litewski, rosyjski, angielski, francuski, chorwacki, telugu i węgierski. Jest obecna w licznych antologiach, w tym również międzynarodowych, m.in. w zbiorze poetyckim „Poeci naszych czasów”, czy „Anthology of Slavic Poetry”. Jej nazwisko znajduje się w „Mini-słowniku biograficznym polskich współczesnych poetów religijnych” oraz w antologii „Poeci przełomu stuleci i tysiącleci”.
Utwór muzyczny zainspirowany wierszem pt. „Romantyka” stał się wizytówką muzyczną duetu Neoclassic, za który w 2007 roku kompozytor Aleksander Chodakowski i wokalistka Natalia Miżygórska zostali uhonorowani nagrodą Ambasadora RP na Ukrainie. Piosenką tą reprezentowali Ukrainę podczas Międzynarodowego Festiwalu Poezji im. Marii Konopnickiej w Przedborzu (III nagroda w kategorii zespoły – Duet „Neoklasyk”). Utwory poetki w aranżacji Michała Pastuszaka śpiewają również uczestnicy warsztatów wokalnych Ośrodka Kultury w Dęblinie, natomiast w aranżacji Katarzyny Burkot – uczestnicy warsztatów wokalnych
Ośrodka Kultury Gminy Gorlice, a także zespół „Poematix” (Olga Mujkić - wokal, Vlasta Traczyk - fortepian) oraz wokalistka Alina Małachowska.
W latach 2008–2017 należała do zespołu redakcyjnego dodatku „Myśl Literacka” w tygodniku „Myśl Polska”. W 2017 roku rozpoczęła pracę w „Metaforze Współczesności” – periodyku międzynawowej grupy literackiej «Kwadrat». Od 2007 roku współpracuje z pismem społeczno-kulturalnym „Własnym Głosem” Robotniczego Stowarzyszenia Twórców Kultury.
Laureatka Honorowej Nagrody Zarządu ZLP w Rzeszowie (2021) za zbór poetycki „Wierszariusz słowiański”. W oparciu o wybrane wiersze tego cyklu powstał montaż poetycko-muzyczny. Premiera sztuki odbyła się w 2022 roku z okazji Światowego Dnia Poezji w Miejskim Ośrodku Kultury w Dęblinie (reżyser - Agnieszka Pastor, muzyka – Michał Pastuszak).
Laureatka szeregu konkursów poetyckich. Juror w ogólnopolskich oraz międzynarodowych konkursach literackich.

</doc>
<doc id="1634370" url="https://pl.wikipedia.org/wiki?curid=1634370" title="Kazimierz Czerwiński (polityk)">
Kazimierz Czerwiński (polityk)

Kazimierz Czerwiński (ur. 21 grudnia 1946 w miejscowości Stajne) – polski inżynier i polityk, poseł na Sejm X kadencji.
Życiorys.
W 1972 ukończył studia na Politechnice Wrocławskiej, uzyskując tytuł zawodowy magistra inżyniera budownictwa. Pracował w Polskich Kolejach Państwowych, m.in. jako zastępca naczelnika Zarządu Drogowego Wschodniej Dyrekcji Okręgowej Kolei Państwowych.
Od 1967 działał w Stronnictwie Demokratycznym, był przewodniczącym Miejskiego Komitetu w Lublinie, a zarazem działaczem Niezależnego Samorządnego Związku Zawodowego „Solidarność”. W 1989 uzyskał mandat posła na Sejm kontraktowy z puli SD w okręgu lubelskim. Na koniec kadencji należał do Parlamentarnego Klubu Chrześcijańsko-Ludowego, zasiadał w Komisjach Handlu i Usług, Polityki Przestrzennej, Budowlanej i Mieszkaniowej, Systemu Gospodarczego, Przemysłu i Budownictwa i Systemu Gospodarczego i Polityki Przemysłowej oraz komisjach nadzwyczajnych. W 1993 bez powodzenia kandydował do Sejmu z listy Koalicji dla Rzeczypospolitej.
Później związany z Prawem i Sprawiedliwością, kandydował z jego list w wyborach samorządowych w 2006. Związany również z Akcją Katolicką.

</doc>
<doc id="1634373" url="https://pl.wikipedia.org/wiki?curid=1634373" title="Flor-de-Lis">
Flor-de-Lis

Flor-de-Lis – portugalski zespół muzyczny wykonujący muzykę folkową założony w 2004 roku.
Historia zespołu.
W marcu 2009 roku zespół wygrał z utworem „Todas as ruas do amor” finał krajowych eliminacji eurowizyjnych, dzięki czemu reprezentował Portugalię w 54. Konkursie Piosenki Eurowizji. W finale konkursu zajął piętnaste miejsce z 57 punktami na koncie. W czerwcu 2010 roku ukazał się debiutancki album studyjny zespołu zatytułowany "Signo Solar".

</doc>
<doc id="1634378" url="https://pl.wikipedia.org/wiki?curid=1634378" title="It’s Not Goodbye">
It’s Not Goodbye

It's Not Goodbye jest trzecim singlem na płycie włoskiej piosenkarki Laury Pausini. Piosenka została wydana na anglojęzycznej płycie w roku 2003.

</doc>
<doc id="1634380" url="https://pl.wikipedia.org/wiki?curid=1634380" title="Świadkowie Jehowy w Samoa Amerykańskim">
Świadkowie Jehowy w Samoa Amerykańskim

Świadkowie Jehowy w Samoa Amerykańskim – społeczność wyznaniowa w Samoa Amerykańskim, należąca do ogólnoświatowej wspólnoty Świadków Jehowy, licząca w 2022 roku 154 głosicieli, należących do 3 zborów. Na dorocznej uroczystości Wieczerzy Pańskiej w 2022 roku zgromadziło się 647 osób. Działalność miejscowych głosicieli koordynuje australijskie Biuro Oddziału. Biuro Krajowe znajduje się w Pago Pago.
Historia.
W roku 1938 podczas powrotu z Australii do Biura Głównego w Nowym Jorku na wyspie Tutuila wraz ze współpracownikami zatrzymał się Joseph F. Ruterford. W czasie krótkiego postoju w mieście portowym Pago Pago, J.F. Rutherford i jego towarzysze rozpowszechnili pewną liczbę publikacji biblijnych. W 1940 roku działalność kaznodziejską podjął pionier Harold Gill. Rozpowszechnił 3500 egzemplarzy broszury "Gdzie są umarli?" – pierwszej publikacji Świadków Jehowy przetłumaczonej na język samoański.
5 stycznia 1954 roku Świadek Jehowy z Australii Ron Sellars z żoną Dolly podjęli regularną działalność kaznodziejską na wyspach. 4 lutego tego samego roku do Samoa Amerykańskiego przybyło czterech misjonarzy – absolwentów Biblijnej Szkoły Strażnicy – Gilead. W 1955 roku nowym wyznawcą został Ualesi Pedro. Zebrania religijne urządzano w Fagatogo – przychodziło na nie ponad 200 osób. Zanotowano liczbę 22 głosicieli, którzy rozpowszechnili ponad 16 tysięcy egzemplarzy publikacji Świadków Jehowy, przetłumaczonych na język samoański. Urządzono 15 projekcji filmu Społeczeństwo Nowego Świata w działaniu, na które przybyło ogółem 3227 widzów. Powstał pierwszy zbór. W czerwcu 1957 roku odbył się w Pago Pago pierwszy kongres pod hasłem „Życiodajna mądrość”, na który przybyło 106 osób.
W roku 1966 na kongresie pod hasłem „Synowie Boży – synami wolności” zebrało się 372 delegatów, należących do 8 grup językowych, w tym delegacje z Australii i Oceanii. Na wyspie działało 28 głosicieli. W 1971 roku w miasteczku Tafuna powstała Sala Królestwa na 130 miejsc, a regularną działalnością objęto atol Swains i Wyspy Manuʻa, tworzące Dystrykt Manuʻa.
W 2002 roku w Petesa powstała nowa Sala Królestwa na 250 miejsc. W ostatniej dekadzie wielu wyznawców opuściło wyspę Tutuila i liczba głosicieli wynosiła około 256 osób. W 2007 roku wydano w języku samoańskim Chrześcijańskie Pisma Greckie w Przekładzie Nowego Świata (Nowy Testament). W 2009 roku wydano Pismo Święte w Przekładzie Nowego Świata w tym języku. W 2011 roku na uroczystość Pamiątki przybyło 876 osób. W 2012 nadzór nad działalnością w Samoa Amerykańskim przejęło australijskie Biuro Oddziału. Na przełomie 2012 i 2013 roku zorganizowano pomoc humanitarną dla poszkodowanych przez cyklon tropikalny "Evan". 9 października 2022 roku Geoffrey Jackson, członek Ciała Kierowniczego, w nagranym wcześniej przemówieniu, ogłosił wydanie zrewidowanego Pisma Świętego w Przekładzie Nowego Świata w języku samoańskim. Językiem tym posługuje się 155 głosicieli w 2 zborach w Samoa Amerykańskim, w Samoa — 544 głosicieli w 11 zborach, w Australii jest 8 zborów tego języka, w Nowej Zelandii — 6, a w USA — 4.
Zebrania zborowe odbywają się w języku samoańskim, angielskim, chińskim i tagalskim.

</doc>
<doc id="1634384" url="https://pl.wikipedia.org/wiki?curid=1634384" title="Port lotniczy Ratmalana">
Port lotniczy Ratmalana

Port lotniczy Ratmalana – port lotniczy położony w mieście Kolombo, w Sri Lance. Jest używany do celów wojskowych i cywilnych. Obsługiwany przez Sri Lanka Air Force. Jest to czwarty co do wielkości port lotniczy Sri Lanki.

</doc>
<doc id="1634385" url="https://pl.wikipedia.org/wiki?curid=1634385" title="Stanisław Szymański (tancerz)">
Stanisław Szymański (tancerz)

Stanisław Szymański (ur. 17 czerwca 1930 w Krakowie, zm. 10 lutego 1999 w Warszawie) – polski tancerz baletowy. W latach 1967–1985 pierwszy tancerz Teatru Wielkiego w Warszawie.
Życiorys.
Był wychowankiem Szkoły Tańca Artystycznego Janiny Jarzynówny-Sobczak w Krakowie, gdzie uczył się także u Leona Wójcikowskiego. I to właśnie Wójcikowski sprowadził go w końcu do Warszawy, gdzie w latach 1948–1950 występował w zespole muzycznego Teatru Nowego. W sezonie 1950/51 był solistą baletu w Operze Poznańskiej, gdzie także pracował pod kierownictwem Leona Wójcikowskiego. Po wcieleniu do wojska w 1951 roku występował w Zespole Pieśni i Tańca Domu Wojska Polskiego w Warszawie. Od 1956 był solistą baletu Państwowej Opery Warszawskiej, a od 1965 baletu Teatru Wielkiego w Warszawie, gdzie w latach 1967–1985 nosił tytuł pierwszego tancerza.
W 1963 roku podczas festiwalu Warszawska Jesień otrzymał nagrodę krytyków muzycznych SPAM „Orfeusz” za wykonanie partii Orfeusza w balecie Igora Strawińskiego. Jako jedyny Polak został uhonorowany w Paryżu Nagrodą im. Wacława Niżyńskiego. Partnerował m.in. Barbarze Bittnerównie, Oldze Sawickiej, Marii Krzyszkowskiej, Barbarze Olkusznik i Helenie Strzelbickiej. Zasłynął jednak przede wszystkim w demiklasycznych tańcach solowych, w których demonstrował swobodę techniczną, zawrotne piruety, wysokość i lekkość skoku. Publiczność prawie zawsze przyjmowała entuzjastycznie jego każde wyjście na scenę. Wiele jego występów (zwłaszcza w baletach współczesnych Witolda Grucy) zostało utrwalonych na filmach. Po raz ostatni wystąpił w roku 1994 w Teatrze Studio, w roli aktorskiej spektaklu Jerzego Grzegorzewskiego: "Cztery komedie równoległe". Jako jeden z niewielu artystów swoich czasów nie krył swojej homoseksualności i zdobył pozycję ikony środowisk LGBT. Został pochowany w Alei Zasłużonych Cmentarza Powązkowskiego w Warszawie (kwatera A30-tuje-15).

</doc>
<doc id="1634387" url="https://pl.wikipedia.org/wiki?curid=1634387" title="Tommaso da Milano">
Tommaso da Milano



</doc>
<doc id="1634389" url="https://pl.wikipedia.org/wiki?curid=1634389" title="Mesoeucrocodylia">
Mesoeucrocodylia

Mesoeucrocodylia – klad krokodylomorfów obejmujący grupę Eusuchia, do której zaliczane są wszystkie współczesne krokodyle, oraz parafiletyczną grupę Mesosuchia. Grupa Mesoeucrocodylia wyodrębniła się we wczesnej jurze, a jej przedstawiciele żyją do dziś.
Od dawna wiadomo było, że Mesosuchia jest gradem ewolucyjnym, co potwierdziła analiza filogenetyczna Bentona i Clarka z 1988, która dowiodła, że Eusuchia należy do Mesosuchia. Jako że autorzy nie akceptowali taksonów parafiletycznych, więc wykorzystali ukuty przez Whetstone'a i Whybrowa w 1983 roku termin Mesoeucrocodylia dla grupy obejmującej Mesosuchia i Eusuchia. Według definicji Paula Sereno i współpracowników z 2001 roku klad Mesoeucrocodylia obejmuje wszystkie zwierzęta spokrewnione bliżej z "Crocodylus niloticus" niż z "Protosuchus richardsoni".
Filogeneza.
Kladogram Mesoeucrocodylia wg Larssona i Suesa, 2007
 o Mesoeucrocodylia
 |--Thalattosuchia
 `--Metasuchia
 |--Notosuchia
 `--+--Sebecia
 `--Neosuchia
 |--+--Pholidosauridae
 | `--"Eutretauranosuchus"
 |--"Hylaeochampsa"
 |--"Mahajangasuchus"
 `--Crocodylia

</doc>
<doc id="1634391" url="https://pl.wikipedia.org/wiki?curid=1634391" title="Switłana Łoboda">
Switłana Łoboda

Switłana Serhijiwna Łoboda (; ur. 18 października 1982 w Kijowie) – ukraińska piosenkarka. Zasłużona Artystka Ukrainy.
Reprezentantka Ukrainy w 54. Konkursie Piosenki Eurowizji (2009).
Życiorys.
Jest córką Serhija i Natalii Łobodów. Ma młodszą siostrę, Ksenię (ur. 1992). Ukończyła naukę w szkole muzycznej, po czym studiowała na Kijowskim Narodowym Uniwersytecie Kultury i Sztuk Pięknych.
Będąc nastolatką, uczyła się gry na fortepianie, dyrygentury i śpiewu jazzowego. W okresie studiów została członkinią zespołu Kapuczino. W 2003 wzięła udział w przesłuchaniach do musicalu "Ekwador", po których otrzymała główną rolę Mirany. W tym czasie również założyła zespół Ketch.
W maju 2004 została wokalistką girls bandu Via Gra, z którego odeszła kilka miesięcy później. Również w 2004 wydała debiutancki, solowy singiel „Cziorno-biełaja zima”, do którego zrealizowała teledysk. W 2005 zaprezentowała wideoklip do singla „Ja zabudu tebia”. Oba utwory znalazły się na jej debiutanckim albumie studyjnym pt. "Ty nie zabudiesz", który wydała w 2005. W 2006 wydała dwa albumy zawierające remiksy jej piosenek: "Postoj, muszczina!" i "Czornyj angieł – Remixes". W 2007 wydała singiel „Sczastie”, którym zapowiadała trzeci album studyjny pt. "Nie ma4o", wydany w 2008.
W 2009 z piosenką „Be My Valentine (Anti-Crisis Girl)” wzięła udział w ukraińskich eliminacjach do 54. Konkursu Piosenki Eurowizji organizowanym w Moskwie. 8 lutego pomyślnie przeszła przez półfinał selekcji, a w organizowanym miesiąc później finale zajęła pierwsze miejsce, zostając reprezentantką Ukrainy w konkursie. 14 maja wystąpiła w drugim półfinale konkursu i z szóstego miejsca awansowała do finału rozgrywanego 16 maja. Zajęła w nim 12. miejsce, zdobywszy 76 punktów. Dzień po finale wydała drugi album kompilacyjny pt. "Anti-Crisis Girl". W 2010 wydała trzy single: „Żit liegko”, „Riewolucija” i „Sierdce bjotsja (w duecie z Maksem Barskichem). Utwory znalazły się na albumie kompilacyjnym pt. "Piesni wysszej proby", który ukazał się na rynku bez zgody artystki.
Od 2011 wydała kilka singli, które stały się radiowymi przebojami, m.in. „Na swiete”, „Obłaka”, „40 gradusow”, „Pod liod”, „Gorod pod zaprietom”, „Smotrisz w niebo” (nagrany z Eminem), „Nie nużna” i „Pora domoj”. W latach 2012–2013 była jedną z trenerek w pierwszej edycji programu "Gołos. Dity". 24 marca 2017 wydała trzeci album studyjny pt. "H2LO", na którym umieściła single „К cziortu lubow”, „Twoi głaza” i „Tekila-lubow”. Po wydaniu płyty wydała kolejne przeboje, m.in. „Paren”, „Lieti”, „Superstar”, „Instadrama”, „Poslednij gieroj” i „Pulia-dura”.
Wystąpiła w teledysku zespołu Lindemann do piosenki „Frau und Mann”.
Życie prywatne.
Ze związku z tancerzem Andriejem Czarem ma córkę Ewangelinę (ur. 9 kwietnia 2011). W maju 2018 urodziła drugą córkę, Tildę.

</doc>
<doc id="1634393" url="https://pl.wikipedia.org/wiki?curid=1634393" title="Port lotniczy La Desirade">
Port lotniczy La Desirade

Port lotniczy La Désirade – czwarty co do wielkości port lotniczy Gwadelupy, zlokalizowany w miejscowości Grande-Anse, na wyspie La Désirade.

</doc>
<doc id="1634399" url="https://pl.wikipedia.org/wiki?curid=1634399" title="Lista państw świata według kontynentów">
Lista państw świata według kontynentów

Afryka.
Państwa.
1) Siedzibą władz jest Kotonu.
2) Siedziba parlamentu i króla to Lobamba.
3) Są też dwie inne stolice: Kapsztad (stolica legislacyjna) i Bloemfontein (stolica sądownicza).
4) Stolica oficjalna, faktyczną siedzibą władz i parlamentu są miasta Baidoa i Jowhar.
5) Siedzibą rządu jest Abidżan.
Ameryka Południowa.
Państwa.
1) Siedzibą rządu jest La Paz.
Ameryka Północna.
Terytoria autonomiczne i zależne.
1) Plymouth zostało zniszczone na skutek wybuchu wulkanu Soufrière Hills w 1995-1997, faktyczną stolicą jest miasto Brades.
Azja.
Państwa.
1) Faktyczną stolicą jest Jerozolima.2) Siedzibą władz jest Kolombo.
Terytoria autonomiczne, zależne i państwa nieuznawane.
1) Nieoficjalna stolica. Wyspy Kokosowe oficjalnie nie posiadają stolicy, siedzibą australijskiego administratora wysp jest Canberra.
Australia i Oceania.
Państwa.
1) Nauru oficjalnie nie posiada stolicy, ale w Yaren znajduje się większość budynków rządowych.
Terytoria autonomiczne i zależne.
1) Faktyczną stolicą jest Capitol Hill. Terytorium to nie posiada oficjalnej stolicy.2) Wiele źródeł podaje błędnie, że stolicą jest Pago Pago.
Europa.
Państwa.
1) Siedzibą rządu jest Haga.

</doc>
<doc id="1634402" url="https://pl.wikipedia.org/wiki?curid=1634402" title="José Luis Manzano">
José Luis Manzano

José Luís Manzano (ur. 30 grudnia 1962 w Vallecas, w pobliżu Madrytu, zm. 20 lutego 1992 w Madrycie) – hiszpański aktor filmowy. 
Życiorys.
Przyszedł na świat w 1962 roku w Vallecas, w pobliżu Madrytu. Krótko po narodzeniu, jego ojciec zmarł w więzieniu w Carabanchel. Jego matka musiała zająć się ośmiorgiem dzieci pracując w dzień i w nocy, zanim popadła w alkoholizm. José Luis zaczął zarabiać na życia ze swoim przyjacielem José Luisem „El Pirri” Fernándezem Eguią i innymi kolegami. Mając dwanaście lat zajmował się kradzieżą torebek na rynkach, a następnie sprzedażą samochodów. Wiosną 1978 roku napadł na sklep jubilerski. Dla kina został odkryty przez Eloya de la Iglesię, który zabrał go z poprawczaka do swojego domu, dał mu pieniądze, aby zapewnić mu godne życie oraz wynajął prywatnego nauczyciela. Przez dwa lata José Luis był synem i kochankiem Eloya de la Iglesia. 
Debiutował rolą 15-letniego przestępcy Jaro w filmie przygodowym "Navajeros" (1980) z Veronicą Castro, który okazał się sukcesem i zebrał pochlebne recenzje na całym niemal świecie. Po występie w filmie Jordi Cadena "Południowa Barcelona" ("Barcelona Sur", 1981), który nie był już tak udany, Manzano zagrał postać José, uzależnionego od narkotyków i zaangażowanego w prostytucję w saunie w dramacie "Koledzy" ("Colegas", 1982). W filmie "Na rachunku" ("El Pico", 1983) i sequelu "Na rachunku 2" ("El Pico 2", 1985) wystąpił w roli uzależnionego od heroiny Paco.
W dniu 20 lutego 1992 roku jego ciało zostało znalezione martwe z igłą na rękach, zmarł na skutek przedawkowania heroiny. Pochowany został w dniu 22 lutego 1992 w Madrycie.

</doc>
<doc id="1634405" url="https://pl.wikipedia.org/wiki?curid=1634405" title="Wen Di (Wei)">
Wen Di (Wei)



</doc>
<doc id="1634406" url="https://pl.wikipedia.org/wiki?curid=1634406" title="Konrad Goebel">
Konrad Goebel

Konrad Goebel (ur. 1884 w Bystrzycy Kłodzkiej, zm. 1971 w Hoya) – inżynier, działacz społeczny, polityk niemiecki, burmistrz Kłodzka w latach 1933–1936.
Życiorys.
Urodził się w Bystrzycy Kłodzkiej, gdzie spędził dzieciństwo. Ukończył architekturę na Wyższej Szkole Technicznej we Wrocławiu. Po ukończeniu studiów przeniósł się do Kłodzka, gdzie zaangażował się w życie społecznie i politycznie miasta i regionu (członek katolickiej Partii Centrum).
Był działaczem i prezesem Kłodzkiego Towarzystwa Górskiego. Z jego inicjatywy powstało m.in. schronisko Jagodna na Przełęczy Spalonej i nieistniejące już schronisko "Hindenburgbaude" w Zieleńcu. W 1933 został ostatnim przedwojennym burmistrzem miasta Kłodzka, wybranym w demokratycznym głosowaniu. Odwołany ze stanowiska w 1936 przez NSDAP.
Po II wojnie światowej został wysiedlony z Kłodzka. Zamieszkał w Dolnej Saksonii w Hoya, gdzie osiedliła się spora część mieszkańców Kłodzka.

</doc>
<doc id="1634414" url="https://pl.wikipedia.org/wiki?curid=1634414" title="From the Inside (album Laury Pausini)">
From the Inside (album Laury Pausini)

From The Inside – siódmy studyjny album i pierwsza anglojęzyczna płyta włoskiej piosenkarki Laury Pausini, wydana w dniu 5 listopada 2002 roku w Stanach Zjednoczonych. Na całym świecie premierę miał natomiast 31 stycznia 2003 roku.

</doc>
<doc id="1634416" url="https://pl.wikipedia.org/wiki?curid=1634416" title="Andrzej Wohl">
Andrzej Wohl

Andrzej Wohl (ur. 5 lutego 1942 w Aszchabadzie, zm. 10 marca 2009 na Florydzie) – polski aktor, reżyser i producent filmowy.
Był synem aktorki Haliny Billing-Wohl oraz operatora i reżysera filmowego Stanisława Wohla. W 1964 ukończył studia na Wydziale Aktorskim, a w 1968 na Wydziale Reżyserskim Państwowej Wyższej Szkoły Teatralnej i Filmowej w Łodzi. Występował w rolach drugoplanowych będąc jednocześnie II reżyserem. W latach 80. wyemigrował do Stanów Zjednoczonych.

</doc>
<doc id="1634418" url="https://pl.wikipedia.org/wiki?curid=1634418" title="Łukasz Hanzel">
Łukasz Hanzel

Łukasz Hanzel (ur. 16 września 1986 w Cieszynie) – polski piłkarz występujący na pozycji pomocnika w polskim klubie LKS Goczałkowice-Zdrój.
Kariera klubowa.
Łukasz Hanzel jest wychowankiem LKS–u Pogórze. W 2003 przeszedł do Beskidu Skoczów, w którym występował przed dwa lata. Następnie przez dwa sezony grał w Rozwoju Katowice. W 2007 dołączył do Zagłębia Lubin, gdzie początkowo występował w Młodej Ekstraklasie. Po karnej degradacji drużyny do pierwszej ligi, Hanzel wywalczył sobie miejsce w podstawowym składzie swojego zespołu. Latem 2013 roku został zawodnikiem Piasta Gliwice. W barwach gliwickiego klubu w Ekstraklasie rozegrał w ciągu dwóch lat 54 spotkania i strzelił cztery gole. We wrześniu 2015 Hanzel trafił do I-ligowego klubu Wigry Suwałki. W styczniu 2017 przeszedł do Podbeskidzia Bielsko-Biała.

</doc>
<doc id="1634419" url="https://pl.wikipedia.org/wiki?curid=1634419" title="Uniwersytet w Pardubicach">
Uniwersytet w Pardubicach



</doc>
<doc id="1634421" url="https://pl.wikipedia.org/wiki?curid=1634421" title="Memoriał Alfreda Smoczyka 1992">
Memoriał Alfreda Smoczyka 1992

XLII Memoriał Alfreda Smoczyka odbył się 14 czerwca 1992 r. Wygrał Jarosław Szymkowiak z zielonogórskiego klubu.
Wyniki.
Bieg po biegu

</doc>
<doc id="1634423" url="https://pl.wikipedia.org/wiki?curid=1634423" title="Ming Di">
Ming Di



</doc>
<doc id="1634425" url="https://pl.wikipedia.org/wiki?curid=1634425" title="Książę (ujednoznacznienie)">
Książę (ujednoznacznienie)



</doc>
<doc id="1634426" url="https://pl.wikipedia.org/wiki?curid=1634426" title="Dimitrow">
Dimitrow



</doc>
<doc id="1634427" url="https://pl.wikipedia.org/wiki?curid=1634427" title="Eligio Echagüe">
Eligio Echagüe

Eligio Silvestre Echagüe Delgado (ur. 31 grudnia 1938 w Concepción, zm. 6 grudnia 2009) – piłkarz paragwajski, lewy obrońca, stoper.
Urodzony w Concepción Echagüe w piłkę zaczął grać w 1946 roku w miejscowym klubie "Club Adolfo Riquelme". W 1947 roku przeszedł do klubu Club Olimpia, w którego pierwszym zespole zadebiutował w 1950 roku.
Jako piłkarz klubu Olimpia wziął udział w turnieju Copa América 1955, gdzie Paragwaj zajął przedostatnie, piąte miejsce. Echagüe zagrał w trzech meczach – z Argentyną, Urugwajem i Ekwadorem.
Rok później wziął udział w turnieju Copa América 1956, gdzie Paragwaj znów zajął przedostanie, piąte miejsce. Echagüe wystąpił w dwóch meczach – z Peru i Chile.
Wciąż jako gracz Olimpii był w kadrze reprezentacji podczas finałów mistrzostw świata w 1958 roku, gdzie Paragwaj, pomimo bardzo dobrej postawy, odpadł już w fazie grupowej. Echagüe zagrał w dwóch meczach – ze Szkocją i Jugosławią.
W następnym roku wziął udział w turnieju Copa América 1959, gdzie Paragwaj zajął trzecie miejsce. Echagüe zagrał w czterech meczach – z Chile, Boliwią, Urugwajem i Argentyną.
W tym samym roku wziął udział w ekwadorskim turnieju Copa América, gdzie Paragwaj zajął ostatnie, piąte miejsce. Echagüe zagrał w trzech meczach – z Brazylią, Urugwajem i Ekwadorem.
Echagüe grał w Olimpii w czasie, gdy zespołem opiekował się Aurelio González. Wtedy właśnie Olimpia w imponującym stylu wygrała 5 tytułów mistrza Paragwaju z rzędu – w 1956, 1957, 1958, 1959 i 1960. Obok tego w 1955 razem z Olimpią zdobył wicemistrzostwo Paragwaju.
Razem z Olimpią Echagüe dotarł aż do finału pierwszej edycji Pucharu Wyzwolicieli – Copa Libertadores 1960 – gdzie Olimpia uległa minimalnie urugwajskiemu klubowi CA Peñarol.
Po udanym turnieju Copa Libertadores Echagüe zakończył karierę piłkarską.

</doc>
<doc id="1634428" url="https://pl.wikipedia.org/wiki?curid=1634428" title="Wojny z plemionami Rogue">
Wojny z plemionami Rogue

Wojny z plemionami Rogue – seria konfliktów zbrojnych między armią USA, lokalnymi milicjami i cywilnymi ochotnikami, a grupą plemion indiańskich zamieszkujących dorzecze rzeki Rogue (Shasta, Takelma, Latgawa, Coquille) określanych wspólną nazwą „plemion Rogue River”. Miały one miejsce na terytorium Oregonu w latach 1850–56 (choć czasem mianem wojny z Rogue określa się tylko wydarzenia z lat 1855–56).
Wstęp.
Pierwsze konflikty.
Białych przybywających na terytorium Oregonu pociągały żyzne i rozległe tereny Doliny Willamette, na których zakładali farmy, oraz rozległe lasy, gdzie myśliwi mogli zdobywać cenne skóry. Stosunki między białymi a plemionami zamieszkującymi obszar rzeki Rogue układały się od początku niezbyt dobrze. Już w 1828 Indianie Umpqua napadli na 13 osobową grupę traperów prowadzoną przez Jedediaha Smitha (jedną z pierwszych grup Amerykanów na terytorium Oregonu) i zabili 9 z nich. Jednym z ocalałych był John Turner. W 1834 roku grupa pionierów kapitana Edwina Younga zamordowała dwóch Indian na wyspie na której obozowała. Zwłoki zostały odkryte przez Indian. W czerwcu 1835 John Turner powiódł kolejną – 8 osobową ekspedycję do Kalifornii przez Dolinę Rogue. Efekt był podobny do wyprawy z 1828 – w wyniku napaści Indian nad rzeką Rogue zginęło 4 białych. Jednym z ocalałych był William J. Bailey. W 1837 ruszył na kolejną wyprawę do wraz z innym ocalałym – Georgiem Gayem. W trakcie podróży Gay zastrzelił bez powodu indiańskiego chłopca. Tym razem grupa dowodzona przez Edwina Younga (pędząca bydło) była silnie chroniona i uzbrojona, więc z powodzeniem odparła próby ataków.
Osadnictwo.
W 1841 dr Elijah White (pierwszy agent indiański na tym obszarze) przywiódł do doliny Willamette pierwszy konwój z osadnikami (125 osób). Spis z 1845 wykazał już 698 osadników. Jednak nie była to jeszcze liczba, która mogłaby zagrozić tysiącom Indian zamieszkujących te ziemie.
Jednakże sytuacja zmieniła się drastycznie po uruchomieniu Szlaku Oregońskiego i odkryciu złota w Kalifornii. Fala białych osadników i poszukiwaczy złota wkrótce zalała cały obszar. Biali wkraczali bez pozwolenia na tereny Indian i rabunkowo korzystali z bogactw tych ziem (m.in. drewno, zwierzęta), co zaczęło podcinać podstawy egzystencji tubylców. W 1846 doszło do porozumienia między USA i Wielką Brytanią, które oficjalnie oddawało Terytorium Oregon Stanom Zjednoczonym, co spowodowało nasilenie osadnictwa.
W 1847 było na terytorium Oregonu już ponad 4000 osadników i co roku przybywały tysiące kolejnych. Wtedy też doszło do pierwszej tragedii. 29 listopada wojownicy z plemienia Cayuse wodza Tiloukaikta zaatakowali istniejącą od 11 lat misję Whitmanów w Waiilatpu. Cayuse, których nawracali Whitmanowie nie szanowali indiańskich zwyczajów i popierali osadnictwo białych na terenach Indian. Dodatkowo rozpętała się epidemia odry przyniesiona przez białych osadników. Cayuse podejrzewali o wywołanie epidemii Whitmanów. W wyniku ataku zginęło 13 białych (w tym małżeństwo Whitmanów), zaś 54 dostało się do niewoli (zostali uwolnieni po interwencji kupców Kompanii Zatoki Hudsona, którzy wykupili jeńców z niewoli). To zapoczątkowało wojnę z plemionami północnego Oregonu i południowego Waszyngtonu. Po zakończeniu wojny z Cayusami na pewien czas zapanował spokój. Jednak nie na długo. Ustawa Kongresu USA z 1850 o nadaniu ziemi w Oregonie, skłoniła wielu osadników (według spisu z 1850 na terytorium Oregonu było już 12093 białych osadników) do osadnictwa na terenach Indian (mimo że żadne plemię nie podpisało żadnego traktatu oddającego ziemię). To stało się źródłem kolejnych konfliktów.
Wzrost napięcia.
Tymczasem na terytorium plemion Rogue River na razie utrzymywał się pokój. Ok. roku 1850 plemiona z obszaru Rogue River liczyły ok. 9500 członków. Białych osadników było niewielu i na razie nie wchodzili oni w drogę Indianom. Jednak wkrótce zaczęło się to zmieniać.
Zaraz po egzekucji 5 Cayuse oskarżanych o mord na Whitmanach 3 czerwca 1850, gubernator Joseph Lane z grupą 15 białych i 11 Indian Klickitat (pod wodzą osobnika zwanego Quatley) ruszył w kierunku basenu Rogue River w celu nawiązania kontaktów z miejscowymi plemionami. Udało mu się spotkać z wodzem Rogue imieniem Apserkahar. Na dany znak jego indiańscy sojusznicy obezwładnili wodza, zaś Quatley zagroził podcięciem mu gardła. Lane rozkazał ludziom z doliny Rogue River rozejść się i powrócić w ciągu dwóch dni z dobytkiem skradzionym górnikom. W czasie pobytu w niewoli u gubernatora, Apserkahar poprosił o pozwolenie na używanie imienia Jo, gdyż gubernator mu zaimponował. Lane się zgodził i od tej pory Apserkahar znany był jako Jo. Niemal w tym samym czasie grupa górników podążyła do doliny Illinois (nazwaną ją tak, gdyż górnicy pochodzili z tego stanu), pomiędzy dolną rzeki Rogue River a wybrzeżem. Odkryli oni tam złoto – był to pierwszy przypadek odkrycia złota w południowo-zachodnim Oregonie. Tym razem udało się zachować pokój, gdyż odkrycie nie wywołało najazdu górników ogarniętych gorączką złota zaś górnicy znad rzeki Illinois zdołali zawrzeć osobiste kontakty z miejscowymi tubylcami.
Niedługo po tym pierwszy biały osadnik (Thomas Smith) osiedlił się w górze rzeki Rogue i zaczął hodować tam warzywa, które chciał sprzedawać górnikom z miasteczka Yreka w Kalifornii. Otrzymał on gwarancję bezpieczeństwa od jednego z wodzów, zwanego Tipsu Tyee (uważanego powszechnie za najbardziej krnąbrnego). Jednak wkrótce stosunki się zepsuły. Głównie za sprawą niejakiego Asahela Busha wydającego w Oregon City dziennik „The Oregon Statesman”, który zaczął podawać bałamutne wieści o atakach Indian Rogue River na białych. Według gazety Rogue River mieli zamordować jednego osadnika, a następnie 1, 2 i 3 czerwca dokonać wielu napadów na podróżujących Szlakiem Oregońskim do Kalifornii. Zwieńczeniem był dramatyczny artykuł o nie sprowokowanej napaści 3 czerwca 100 do 300 Indian wodza Chucklehead (skądinąd osobnik kompletnie nieznany – nie pojawia się w żadnej literaturze, nie wiadomo w jaki sposób Oregończycy walczący na daleki dystans go rozpoznali) na 32-osobową grupę oregońskich górników doktora Jamesa McBride’a (w starciu miał zginąć wódz, oraz 6-7 innych Indian, kilku zostało rannych. Biali mieli stracić 1 rannego). Oregończycy mimo sukcesu – stracili wszystkie konie i towary.
Faktycznie sprawa była bardziej skomplikowana. Na początku maja 1851 mała grupka (3 białych i 2 Indian) idąca w kierunku osady górniczej została napadnięta. Zginął jeden biały (David Dilley). Napastnicy zabrali muły i towary należące do grupy. Mimo iż był to niewielki incydent i nie wiadomo było jacy konkretnie Indianie napadli na grupę – z Yreki wyruszyła wyprawa karna kapitana Longa (30 ludzi). Napadli oni na Indian obozujących wzdłuż Rogue River, gdzie zabili wodza i drugiego Indianina, a także zabrali dwie córki wodza i dwóch Indian jako jeńców. Prawdopodobnie grupa McBride’a natknęła się na Rogue ścigających napastników z Yreki i w wyniku pomyłki doszło do starcia. Jednak wkrótce doszło do dwóch kolejnych incydentów. Tym razem znacznie bardziej krwawych niż przygoda McBride’a. Obydwa wyniknęły z chciwości białych, chcących zagarnąć ziemie umożliwiające im kontrolę nad szlakami łączącymi Oregon i Kalifornię.
Starcie koło Port Orford.
9 czerwca na wybrzeżu kapitan William Tichenor wysadził z parowca Sea Gull 9 marynarzy z 4-funtową armatą. Mieli oni przygotować grunt pod założenie nowej osady – Port Orford, 28 mil na północ od ujścia rzeki Rogue. Osada według fundatorów miała stać się ważnym portem pomiędzy ujściem rzeki Columbia a San Francisco. Miejscowym Indianom Quatomah (z ludu Tutuni) się to nie spodobało. Marynarze umocnili się na małej przybrzeżnej wysepce. Według J.M. Kirkpatricka, dowódcy lądującej grupy następnego dnia odparli oni atak ok. 40 Indian zabijając połowę z nich (inne dane – zginęło 17 Indian, 10 zostało rannych, biali mieli 2 rannych). Po dwutygodniowym oblężeniu, piętnastego dnia rano Indianie znów zaatakowali, lecz po strzelaninie wycofali się. Kirkpatrick zadecydował o ewakuacji posterunku. Kapitan powrócił raz jeszcze w lipcu – tym razem z silną 70-osobową ekspedycją z 4 działami i założył osadę.
Bitwa koło Table Rock.
W tym samym czasie ruszyła w dolinę Rogue ekspedycja Jesse Applegate’a i Levi Scotta poszukująca nowej drogi do Kalifornii poprzez kanion Umpqua. Ekspedycja była ochraniana przez oddział dragonów majora Philipa Kearny’ego z armii regularnej. Po drodze Karny spotkał się z delegacją miejscowych osadników, proszących go o oczyszczenie szlaków z Indian, których uważali za wrogo usposobionych. Kearny postanowił zaskoczyć Indian nad ich łowiskami nad rzeką. 17 czerwca oddział Kearny’ego (67 ludzi) po pięciu dniach forsownego marszu dotarł nad Rogue River koło Table Rock, lecz Indian nie udało się zaskoczyć. Kearny rzucił oddział kapitana Stuarta na północną stronę rzeki, w pogoń za uciekającymi tubylcami. Oddział Stuarta ruszył do szarży z szablami w dłoni, rozbił grupę Indian, lecz dowódca został śmiertelnie ranny strzałą (zmarł następnego dnia). Zaraz potem ruszył do akcji kapitan Walker. Sam Kearny wraz z 17 pozostałymi ludźmi ruszył w celu wyłapania uciekinierów z płonących obozów Indian, lecz nagle stanął twarzą w twarz z grupą 250-300 wojowników. Wojsko musiało się wycofać i wezwać posiłki. W starciu oprócz zabitego Stuarta dragoni stracili 2 rannych (kapitan Peck i 1 żołnierz). Zginęło 11 Indian, rannych miało być 6.
Druga bitwa koło Table Rock.
22 czerwca po przybyciu dodatkowych 100 ludzi, Kearny ruszył raz jeszcze do ataku. Rankiem 23 czerwca jeszcze raz dotarł do Table Rock, gdzie odbyła się półgodzinna strzelanina zaś po południu czterogodzinna bitwa. Popołudniowa bitwa była zaciekła, zostało w niej rannych kilku białych. Indianie wznieśli drewniane zasieki i zasypywali białych setkami strzał. Dopiero następnego dnia, gdy Indianie uciekli ze skały, Kearny ją zajął. W czasie tych działań wyprawa Applegate’a i Scotta odkryła nową, wygodniejszą drogę łączącą Oregon z Kalifornią przez kanion Umpqua.
24 czerwca do Doliny Rogue River przybył teraz już kongresmen Jo Lane (na stanowisku gubernatora Terytorium Oregon zastąpił go John P. Gaines). Lane odnotował, że w toku działań Kearny’ego zginęło ok. 50 Indian i wielu zostało rannych, zaś ok. 30 kobiet i dzieci zostało wziętych do niewoli. W artykule w „Oregon Statesman” wydarzenia te zostały określone jako „napaść Indian” na ekspedycję...
Generał Lane spotkał się z wodzami Indian z Doliny Rogue River, którzy byli zaniepokojeni najazdem białych na ich ziemie i zabraniem ich ludzi w niewolę. Lane – zaproponował, że odda więźniów pod opiekę gubernatora Gainesa bądź Inspertora ds. Indian, którzy będą tam przebywać do chwili podpisania traktatu. Wodzowie przystali na to. Gaines zorganizował spotkanie około 100 tubylcami, na którym „oddali się oni się pod jurysdykcję i protekcję rządu USA” i zobowiązali się zwrócić skradziony białym majątek. W zamian za uległość Gaines obiecał zwolnić więźniów. Trzy miesiące później Inspektor ds. Indian Terytorium Oregonu, Anson Dart nakazał utworzenie agentowi Biura ds. Indian H.H. Spaldingowi utworzenie stacji nad rzeką Umpqua, która przechwytywała by Oregończyków wędrujących do kopalń Kalifornii i namawiała ich do niezaczepiania Indian w dolinie rzeki Rogue. Dart miał nadzieję, iż Spalding zdoła zapobiec kolejnym incydentom. Okazało się jednak, że Spalding nie zdołał na czas ustanowić swej placówki. Gdy w listopadzie z wodzami Shasta – Apserkaharem i Toquahearem spotkał się agent Alonzo Skinder, zaraportował on Inspertorowi Ansonowi Dartowi, iż Indianie są przyjaźni i pokojowo nastawieni.
Atak na ekspedycję T'Vaulta.
Tymczasem konflikt koło Port Orford jeszcze nie wygasł. 24 sierpnia kolejna grupa eksploratorów pod kierownictwem Williama G. T’Vaulta (23 osoby) ruszyła z Port Orford w poszukiwaniu szlaku wiodącego z nowej osady w głąb lądu. Eksploratorzy skręcili w kanion Rogue River by znaleźć drogę przez góry. Gdy zapasy zaczęły się wyczerpywać 13 z nich zawróciło, zaś pozostała dziesiątka doszła do Big Bend – naturalnego mostu nad Rogue River. Tam T’Vault znalazł szlak wiodący jak przypuszczał do rzeki Umpqua. Grupa ruszyła więc na północ gdzie w górach straciła konie. W końcu koło rzeki Coquille została 14 września napadnięta przez miejscowych Indian. 5 białych zginęło, T’Vault i pozostali zawrócili do Port Orford.
Tego samego dnia Anson Dart przybył do Port Orford z 20 dragonami porucznika Augusta Kautza i ustanowił tam posterunek wojskowy. 20 września Dart zawarł porozumienia z 4 wodzami ze szczepów Yoyotan, Youquechee i Quatomah. W traktacie, za 2500 dolarów w ubraniach i dobrach wypłacanych co rok przez 10 lat wodzowie zrzekli się obszaru wybrzeża pomiędzy rzekami Rogue i Coquille – łącznie ok. 600 mil kwadratowych. Według artykułu 2 Indianie mieli niepodważalne prawo do ziemi, na której znajdowały się ich domy w ciągu 10 lat przyznawania renty, a także dostęp do łowisk tak jak dotąd z nich korzystali. W drugim traktacie 5 wodzów szczepu Yasuha zrzekło się ok. 400 mil kwadratowych na południe od rzeki Rogu za dobra wartości 350 dolarów dostarczane co roku przez 10 lat. Traktatu nie podpisało plemię Coquille. Późnym październikiem przybyła do Port Orford z zatoki San Francisco na pokładzie statków Columbia i Sea Gull wyprawa składająca się ze 130 żołnierzy i 87 koni i mułów z kampanii A, C i E 1 pułku dragonów. Ekspedycja została wysłana przez dowódcę Departamentu Pacyfiku generała Ethana Allena Hitchcocka w celu ukarania Coquillów za napaść na T'Vaulta. 60 żołnierzy pułkownika Silasa Caseya dostało lądem do ujścia rzeki Coquille, gdzie połączyło się z łodziami posłanymi morzem. Casey rozdzielił siły wysyłając jedną łódź środkowym ramieniem rzeki a drugą południowym ramieniem. 21 listopada odkryto obozowisko Indian. Następnego dnia cały oddział ruszyło do ataku. W walce śmiertelne rany odniosło dwóch żołnierzy. Śmierć poniosło ok. 15 Indian.
Starcie koło Table Rock.
Południowy Oregon stawał się ważnym dla białych obszarem. Po pierwsze było to terytorium leżące pomiędzy dwoma obszarami osadniczymi białych zaś po drugie – na terenie tym zaczęto odkrywać złoto. W grudniu 1851 złoto odkryto również w dolinie rzeki Rouge (koło obozu poszukiwaczy, który szybko przemienił się w miasteczko Jacksonville). Te czynniki spowodowały gwałtowny napływ białych na ten obszar. Napływ poszukiwaczy złota powodował wzrost napięcia pomiędzy białymi a tubylcami. W tej sytuacji każdy incydent mógł spowodować wybuch. Do pierwszego takiego wybuchu doszło w Kalifornii w lipcu 1852, gdy po śmierci jednego z białych, górnicy postanowili „eksterminować” miejscowych Shasta. Wieści tych wydarzeniach szybko dotarły do doliny Rouge (którą również zamieszkiwał odłam Shasta) wywołując zrozumiałe podgrzanie nastrojów. W tym czasie w Dolinie, niedaleko wioski wodza Toqueheara osiedlił się lekarz George Ambrose. Toquehear wdał się z nim w spory, żądając od niego by opuścił tę ziemię, gdyż już ją sprzedał T’Vaultowi. 15 lipca 1852 Agent Skinner dowiedział, się, iż koło domu Ambrose’a niedaleko Table Rock nad Rogue River obozuje oddział Kalifornijczyków oskarżanych przez tubylców o mordowanie ich braci w Kalifornii. Według informacji jakie otrzymał Skinner na grupę miał zamiar uderzyć Toquahear.
Jednocześnie przyszła wieść, że górnicy z Jacksonville utworzyli 80-osobowy oddział milicji do walki z Indianami. Skinner pognał do Jacksonville próbując powstrzymać milicję od walki, zanim nie porozmawia z wodzami Rogue. Ludzie z Jacksonville udali się mimo w kierunku domu Ambrose’a, lecz dali Skinderowi trochę czasu. Toquahear powiedział Skinderowi, że nie jest zły na białych i jest gotów spotkać się z nimi następnego dnia. Następnego dnia okazało się, że pośród Kalifornijczyków jest Indianin Rogue, który został przez nich „aresztowany” po zarzutem zabicia białego w Kalifornii. Skinner zażądał jego uwolnienia, lecz Kalifornijczycy odmówili. Godzinę później przybyła kompania milicji z Jacksonville. Skinner udał się do obozu Apserkahara i Toquahear położonego po drugiej stronie rzeki i namówił ich, żeby udali się wraz z nim na spotkanie. Gdy jednak zbliżyli się do rzeki okazało się, że wszyscy biali siedzą z bronią na koniach. Skinner zaczął domagać się, by odłożyli oni broń i usiedli na ziemi. Tak się jednak nie stało. Część Indian przekroczyła rzekę, lecz część była nieufna i nie chciała wejść do obozu białych. Kiedy Skinner wrócił na drugą stronę rzeki by ich przekonać, ochotnicy kalifornijscy i oregońscy zaatakowali grupę, która już przeszła na drugą stronę rzeki (20-25 osób) i zabili 4 tubylców (inne dane mówią o 20 zabitych). Uciekający byli ścigani przez 20-25 mil. Zginęło kolejnych 2-3 Indian. Starcie nie doprowadziło jednak do wybuchu otwartej wojny, jednak większość Indian, którzy wierzyli w pokojowe intencje białych uciekła tracąc nadzieję na pokojowe ułożenie stosunków z białymi. Powracający do Jacksonville ochotnicy zostali powitani jak bohaterowie.
Zima 1852-1853 była bardzo chłodna i ciężka. Indianie ciężko odczuli na swej skórze obecność białych. Biali zabijali i płoszyli zwierzynę w lasach, wycinali dęby, które dostarczały tubylcom żołędzi, roboty górnicze zanieczyszczały rzeki powodując zmniejszenie połowów ryb. Powodowało to, że Indianie zaczęli przymierać głodem. Chwytali się desperackich środków by zdobyć żywność. Dwóch zdesperowanych Rogue udało się do Jacksonville, by wymienić trochę złota za żywność. Osadnicy jednak zastrzelili ich wychodząc z założenia, że skoro Indianie mają złoto to z pewnością je ukradli.
Wiosną 1853 nowym federalnym Inspektorem ds. Indian na Oregon został Joel Palmer. W tym czasie rząd USA zaczął wprowadzać nowy program umieszczanie Indian na Zachodzie w rezerwatach. System rezerwatów miał rozwiązać problemy rządu z Indianami. Jego twórcą był nowy Komisarz do spraw Indian George Manypenny. W założeniu umieszczenie Indian w oddalonych od skupisk białej ludności rezerwatach miało zakończyć konflikty między tubylcami a białymi oraz chronić Indian przed wyniszczeniem oraz chronić ich ziemie. Jednocześnie w rezerwatach miano wprowadzać programy zmierzające do „ucywilizowania” tubylców (np. nauka uprawy roli, szkoły itp.). Miało to w ostateczności doprowadzić, iż Indianie żyliby w bezpieczeństwie i dobrobycie. Jednak teoretycy nie wzięli pod uwagę uprzedniej klęski już dwóch podobnych programów (XVII wiecznego systemu misji purytańskich w Nowej Anglii i XVIII wiecznego systemu misji w hiszpańskiej Kalifornii). W 1855 Manypenny powiedział, iż system rezerwatów to „nieunikniona konieczność”, która wkrótce będzie przez wszystkich zaakceptowana. Także przez białych osadników, którzy zrozumieją, że nowe domy Indian są „zasiedlone, stałe i niezmienne” i zaczną uważać Indian za przyjaciół i sąsiadów. Z drugiej strony Indianie mieli przestać patrzeć na białych z podejrzliwością i nieufnością i podnieść swój poziom cywilizacyjny. To wszystko miało okazać się mrzonką.
I wojna z Rogue.
Zgodnie z nową polityką, 23 czerwca 1853 Palmer wysłał list, w którym zapowiadał utworzenie dla tubylców „nowego domu oddalonego od osiedli”, gdzie mieli być oni chronieni przed „działaniami szkodliwych białych ludzi”. Indianie mieli postawić komfortowe domy, mieli otrzymać szkołę oraz pomoc we wprowadzeniu rolnictwa i chrześcijaństwa. A jeśli mimo to nie podniosą się, rząd miał zrobić wszelkie wysiłki w celu uratowania „upadłej rasy”.
Tymczasem jednak doszło do kolejnych incydentów. Zaginęło 7 górników poszukujących złota na wyspie na rzece Rogue. Indianie twierdzili, że utonęli oni podczas wiosennego przyboru wody. Jednak biali nie uwierzyli im. Twierdzili, iż górnicy zostali zamordowani przez grupę wodza zwanego Taylor. Osadnicy twierdzili te, iż w jego obozie przetrzymywana jest biała kobieta. 1 czerwca grupa uzbrojonych mieszkańców Jacksonville wtargnęła do obozu Taylora i powiesiła go wraz z trzema innymi tubylcami. Poszukiwania białej kobiety nie przyniosły rezultatu, więc biali ostrzelali wieś zabijając kolejnych sześciu Indian.
4 sierpnia zginął osadnik Richard Edwards. Badająca jego śmierć komisja stwierdziła autorytatywnie, że musieli to zrobić Indianie, mimo że nie było na to 100% dowodów. 5 sierpnia zginęło kolejnych dwóch (Wills i Noland), zaś 2 zostało rannych. O te ataki oskarżono również Indian Rogue. „Oregon Statesman” w histerycznym tonie określał te mordy jako wstęp do „eksterminacji białych”, którą jakoby przygotowywali Indianie Rogue. Dziennikarz określił Indian Rogue jako dobrze uzbrojonych i z dużymi zapasami amunicji. Stwierdzał, że w okolicy Table Rock Rogue zgromadzili 300-400 wojowników, którzy według niego zadeklarowali, iż „będą walczyli dopóki ostatni z nich nie zginie, bądź nie odniosą zwycięstwa”. Naturalnie tego typu artykuły nie doprowadziły do zmniejszenia stanu napięcia.
Panikarskie nastroje podgrzewane przez prasę doprowadziły do koncentracji oddziałów regularnych i milicji w Jacksonville pod dowództwem kapitana Bradforda R. Aldena. Miał on ze sobą 10 żołnierzy z 4 pułku piechoty oraz kompanie ochotników z Yreka w Kalifornii i z Jacksonville – łącznie ok. 200 ludzi. Wojsko skoncentrowało się w Camp Stuart – obozie nazwanym tak na cześć zabitego w bitwie pod Table Rock w 1851 porucznika Stuarta. 7 sierpnia schwytano 3 Shasta w barwach wojennych. Zostali oni uznani za winnych śmierci Willsa i Nolanda i powieszeni w Jacksonville. Nie do końca usatysfakcjonowani górnicy złapali i powiesili indiańskiego chłopca, który nie miał nic wspólnego z morderstwami. 7 czerwca oddział Isaaca Hilla zaatakował Indian kilka mil od Ashland zabijając sześciu (w odwecie za ten atak Indianie napadli 17 czerwca na obóz emigrantów koło Ashland zabijając dwóch i raniąc czterech). 11 sierpnia Alden planował atak na Rogue, którzy jak przypuszczał obozowali koło Table Rock. Jednak plan załamał się, gdy przybył jeździec z nowiną, iż w dolinie przebywają duże siły Indian, którzy zabili 2 białych (koło Willow Springs została napadnięta 5-osobowa grupa prowadzona przez Williama T'Vaulta. T’Vault ponownie uniknął śmierci, lecz 2 jego kompanów zginęło) i podpalają stogi siana. Spanikowani ochotnicy rozproszyli się. Jednak nie zatrzymało to walk.
Potyczka pod Williams Creek.
Już 12 sierpnia doszło do walki ok. 20 ochotników pod dowództwem porucznika Burrella Griffina z grupą Indian wodza Johna. Biali zostali zaskoczeni koło Williams Creek na szlaku Applegate i stracili dwóch zabitych, zaś porucznik Griffin został poważnie ranny. Oddział musiał się wycofać. Indianie stracili 5 zabitych i rannych.
Potyczka pod Evans Creek.
17 sierpnia porucznik Ely z Yreki wraz z 22 ludźmi odkrył obóz szczepu Takelma wodza Toquaheara 15 mil na północ od Table Rock. Ely wysłał wiadomość do Camp Stuart i wycofał się na polanę pomiędzy dwoma strumieniami o brzegach zarośniętymi wierzbami wpadającymi do Evans Creek. Toquahear odkrył ludzi Ely’ego i wysłał ludzi w zarośla wierzbowe w celu ataku. Już pierwsze strzały Rouge zabiły 2 ludzi Ely’ego. Wtedy biali wycofali się na zarośnięty sosnami stok, gdzie utrzymywali się przez dalsze trzy godziny, zanim nie nadeszła odsiecz kompanii Jamesa P. Goodall’a. Toquahear wycofał się uprowadzając 18 koni i mułów oraz część broni i amunicji Ely’ego. Łącznie Ely stracił 6 zabitych i 4 rannych (w tym on sam). Indianie mieli tylko kilku rannych. Tego dnia miał też zginąć w dolinie jeszcze jeden osadnik lub emigrant.
20 sierpnia Alden przekazał dowództwo generałowi Josephowi Lane.
22 sierpnia Lane z pięcioma kompaniami wojska, wspierany przez Indian Klamath ruszył w głąb doliny Rouge, w kierunku Table Rock. 24 czwartego sierpnia wojsko przekroczyło Evans Creek. Tam zauważono obóz Indian.
Bitwa pod Evans Creek.
Około 200 Indian z grup wodzów Toquaheara (zwanego Samem), Apserkahar (zwanego Joe) i Anachaharaha (zwanego Jimem) obsadziło linię obronną opartą o pnie drzew i krzaki. Alden poprowadził frontalne natarcie, podczas gdy kompania Jacoba Rhodes’a uderzyła z flanki. Walka toczyła się do wieczora, kiedy Indianie zasygnalizowali gotowość do podjęcia rozmów. Lane zgodził się i umówiono się na spotkanie koło Table Rock. Bitwa kosztowała białych 3 zabitych i 5 rannych, z których 1 zmarł. Wśród rannych znaleźli się generał Lane i Alden. Indianie stracili 8 zabitych i 20 rannych, z czego 7 śmiertelnie. Rozmowy rozpoczęły się 3 września zaś uczestniczyli w nich Toquahear i Apserkahar.
Mimo zawieszenia broni jakiś czas trwały jeszcze incydenty – zwłaszcza ze strony ochotników, których nie było pod Evans Creek. 28 sierpnia kompania ochotników kapitana Owena zwabiła pod pretekstem rozmów 5 Indian do domu w Grave Creek i tam – rozbrojonych – zabiła. W odpowiedzi Indianie spalili kilka chat osadników po czym koło Long's Ferry ostrzelali z zasadzki maszerującą kompanię zabijając 3 ochotników. Inny kapitan ochotników – Williams zaprosił do swego obozu jednego z wodzów Indian i zastrzelił go. Ten wypadek mógł doprowadzić do zerwania rozmów i wymordowania komisji pokojowej, lecz Indianie stwierdzili, że honor nie pozwala im zabić bezbronnych ludzi. Ostatecznie zawarto dwa traktaty. 8 września „Traktat o pokoju” i 10 września „Traktat o sprzedaży ziemi”. Toquahear twierdził później, że został wprowadzony w błąd ponieważ żaden z negocjujących nie znał dobrze obu języków – angielskiego i ludzi Rogue. Rozmowy najpierw były tłumaczone na „żargon Chinook” a potem na angielski lub język Rogue. To mogło prowadzić do błędów. W traktacie Indianie zrzekali się 2000 mil kwadratowych ziemi za 60 tysięcy $, z których 15 tysięcy $ miało być przekazane na pokrycie szkód białych osadników, jakie ponieśli oni w wyniku wojny. Reszta miała być wypłacana w formie koców, ubrań, narzędzi rolniczych, zapasów i innych rzeczy, które będą potrzebne plemionom. Dla trzech głównych wodzów miały być wybudowane domy. Dla plemion Rogue został utworzony Rezerwat Table Rock o powierzchni około 100 mil kwadratowych z Table Rock w południowo-wschodnim rogu. Pod traktatem podpisali się wodzowie Apserkahar, Toquahear, Anachahrah, Tecumtum i Limpe. Traktaty zakończyły pierwszy etap konfliktu, który okazał się dość kosztowny dla USA. Łącznie walki kosztowały ok. 250 tysięcy $. Mimo że w trakcie walk w 1852 i 1853 Rogue nie byli w stanie (jak to wieścił „Oregon Statesman”) przeprowadzić eksterminacji białych, jednak byli w stanie stawić silny opór (co pokazały zwłaszcza starcia z sierpnia 1853). Mimo że mogli nadal walczyć i bronić swych ziem, zdecydowali się na pokój i oddanie dużego obszaru białym i zgodzili się zamieszkać w rezerwacie. Okazało się jednak, że Rezerwat Table Rock miał być tylko przejściowym rozwiązaniem, gdyż Inspertor Palmer już zdecydował, że Indianie muszą opuścić dolinę rzeki Rogue. Na razie jednak nie wiedział dokąd miałby ich przesiedlić. Nie bez goryczy Toquahear wyrzucał 4 lata później generałowi Lane, iż ten w trakcie rozmów zapewniał go, iż Table Rock pozostanie na stałe w rękach Indian.
Między wojnami.
Na razie jednak zapanował krótkotrwały pokój. Palmer zadecydował, że by tymczasowo (zanim Indian się przesiedli) powstrzymać incydenty pomiędzy górnikami a Indianami należy wznieść posterunek militarny w dolinie pomiędzy Jacksonville a rezerwatem Table Rock. Został on nazwany Fort Lane. Stacjonowały w nim 3 kompanie piechoty i 1 kompania dragonów liczące przeciętnie 25 żołnierzy każda. Na wybrzeżu, w Port Orford, pozostał tylko mały oddział dragonów. Tam właśnie miały miejsce na początku 1854 miało miejsce kilka incydentów.
Atak na wioskę nad Deer Creek.
Pierwszy przypadek miał miejsce w małej wiosce nad potokiem Deer Creek na wschód od rzeki Illinois dopływu rzeki Rogue, w miejscu położonym mniej więcej w połowie drogi między wybrzeżem a doliną Rogue. Do miejscowego agenta ds. Indian Samuela Culvera przybyła deputacja górników z doliny rzeki Illinois skarżąc się, że 18 stycznia 1854 inna grupa górników z obozu zwanego Sailor’s Diggings napadła na obóz Indian nad Deer Creek. Górnicy z doliny Illinois mieli zawarty prywatny układ z miejscowymi Indianami i obawiali się, że napaść ludzi z Sailor’s Digins zaprzepaści ich pokojowe współżycie z tubylcami. Na miejsce został wysłany kapitan A.J. Smith z 1 pułku dragonów. Stwierdził on, iż 19 osobowa grupa z Sailor’s Diggings zniszczyła niewielki obóz, w którym było zaledwie siedem kobiet i trójka dzieci. Napastnicy zabili kobietę w ciąży oraz dwójkę dzieci. Kolejne trzy kobiety i dziecko zostały zranione.
Incydent nad rzeką Coquille.
Kolejny, dużo bardziej krwawy incydent miał miejsce już 28 stycznia nad rzeką Coquille. Po odkryciu na plażach Whisky Run na północ d ujścia rzeki Coquille złota, nastąpił tam gwałtowny najazd poszukiwaczy złota. Pod koniec roku 1853 powstałe tam miasteczko Randolph liczyło ponad tysiąc mieszkańców. Stosunki między Indianami Coquille a górnikami były napięte. Dochodziło do incydentów, Indianie kradli białym towary. Górnicy uznając, że okoliczni Indianie są wrogo nastawieni zorganizowali 40-osobową kompanię i rankiem 28 stycznia zaatakowali pod przywództwem George’a H. Abbota obóz Coquillów. Indianie byli wobec napastników prawie bezbronni – mieli tylko 3 strzelby. Obóz został przez milicję zniszczony, zginęło 15 mężczyzn i 1 kobieta, 4 Indian zostało rannych, zaś 20 uprowadzono w niewolę. Wieś została spalona. Milicja powróciła do domów bez strat, w przekonaniu, że „zapobiegła indiańskiemu powstaniu”. Miejscowego agenta F.M. Smitha nie przekonały wyjaśnienia Abbota. „Dlaczego nie zaczekali na mnie?” pytał w swym raporcie dla Palmera. I dalej wyjaśniał – dlatego, że byłby pokój a górnicy stracili by „przyjemność i sposobność załatwienia sprawy ich własnymi osobliwymi środkami”. Sarkastycznie określił ich jako „śmiałych, walecznych i mężnych ludzi”, którzy zaatakowali pokojowe i bezbronne plemię Indian po to by spalić wieś i zabić szesnastu ludzi. A wszystko to z powodu podejrzenia, że chcą oni wyrzucić ze swej ziemi trzystu białych ludzi.
Incydent nad rzeką Chetco.
15 lutego doszło do kolejnego incydentu. Tym razem w ujściu rzeki Chetco, niedaleko granicy z Kalifornią. Miejscowi Indianie żyli z białymi w pokoju i wykonywali na rzecz górników usługi przewozowe przez rzekę. Pod koniec 1853 osadnik nazwiskiem Miller zbudował chatę ok. ćwierć mili od ujścia rzeki w środku jednej z ich wiosek (ok. 20 domów). Miller miał zamiar przejąć „biznes przeprawowy” z rąk Chetco zaś wioskę upatrzył sobie jako dogodne miejsce dla zbudowania miasta. Dla własnej ochrony sprowadził grupę Kalifornijczyków – ludzi już wcześniej biorących udział w walkach z Indianami. Miller namówił Chetco by sprzedali mu swe karabiny – miał to być wstęp dla dobrosąsiedzkich stosunków. Następnie, 15 lutego wraz z ok. 8 uzbrojonymi po zęby Kalifornijczykami napadł na wioskę Chetco. Zginęło kilkunastu Indian (od 12 do 23), zaś wieś została spalona. Palmer, który przybył później na miejsce tragedii nie był w stanie nawiązać kontaktu z tubylcami, gdyż zaczęli oni unikać białych. Miller został aresztowany za tę zbrodnię, jednak już po sześciu tygodniach był wolny – sąd uznał, że dowody są „niewystarczające” zaś atak był „usprawiedliwiony”.
Tymczasem w dolinie Rogue na razie nie było ataków, lecz to nie znaczy, że tamtejszym Indianom wiodło się lepiej. Zgodnie z traktatem agent Samuel Culver przemieścił Indian do rezerwatu Table Rock. Zima znów ciężko dała im się we znaki – Tym razem w rezerwacie wystąpiła epidemia, z którą Culver nie był w stanie sobie poradzić. Oprócz chorób w rezerwacie zagościł też głód. Culver zanotował, że Indianie nie mogli polować, gdyż prawo stanowe zabraniało im zakupu amunicji. Tubylcy nie mogli też żywić się tradycyjnymi jadalnymi korzeniami, gdyż biali zniszczyli większość poprzez orkę i wypchnęli Indian z obszarów ich występowania. Jedynie łososie były wciąż dostępne, więc ludzie wodza Tecumtuma otrzymali pozwolenie na powrót na swoje dawne ziemie. Z głodu i chorób mogło umrzeć nawet 20% mieszkańców Table Rock. Tak więc Palmer podróżujący pod koniec kwietnia 1854 przez dolinę Rogue w celu zbadania incydentu nad rzeką Chetco zaraportował, iż istnieje możliwość wybuchu kolejnego konfliktu z powodu głodu, zarazy i uporu wodza Tipsu Tyee. Odnotował też, iż wielu ludzi uciekło przed zarazą w góry. Palmer odwiedził także kilka szczepów Indian Umpqua, którzy byli „nieszczęśliwi, rozchorowani i prawie zagłodzeni. Ich niezwykły brak zapobiegliwości i sroga zima doprowadziły do sytuacji, że od zagłady ratowała ich sporadyczna pomoc okazywana przez kilku białych osadników”. Palmer zdawał się nie dostrzegać związku przyczynowo-skutkowego pomiędzy kondycją Umpqua a zmianami przyniesionymi w związku z białą kolonizacją. Musiał się orientować, że nowe prawo, zakazujące sprzedaży broni palnej Indianom oznacza, że nie mogą oni polować, co i tak już wcześniej było ciężkie ze względu na obecność białych na ich terenach łowieckich. Musiał też wiedzieć, że działalność farmerów i hodowców bydła drastycznie zmniejsza możliwość pozyskiwania przez tubylców jadalnych korzeni i nasion. Także to co on przyjmował za „brak zapobiegliwości” było być może spowodowane przez tych ludzi, którzy dawali Umpqua ową „sporadyczną pomoc”.
II wojna z Rogue.
Tipsu Tyee, który w końcu też podpisał traktat, odmówił udania się ze swoimi ludźmi do rezerwatu. Jego syn był podejrzewany o morderstw osadnika a sam Tipsu Tyee o uknucie spisku w celu zamordowania Anachahraha, który był bardzo aktywny i pomocny przy poszukiwaniach i aresztowaniach Indian podejrzewanych o rabunek minia białych. Anachahrah został zastrzelony z domu białych osadników z Jacksonville. Towarzysze wodza rozpoznali w strzelcu członka szczepu Tipsu Tyee. To wyjaśnienie nie brało pod uwagę tego, jak uzbrojony członek szczepu tradycyjnie wrogiego białym znalazł się w domu białego osadnika. Palmer nie wziął pod uwagę tych wątpliwości i z miejsca oskarżył Tipsu Tyee. Palmer rzucając oskarżenie zapomniał też o własnym raporcie, w którym pisał o białych, którzy z własnego wyrachowania prowokują Indian do wojny. Późniejsze komentarze mówiły, że Tipsu Tyee był solą w oku białych w Dolinie Rogue. Po pojawieniu się przypuszczeń o udziale Tipsu Tyee w spisku, Palmer ruszył z 40 dragonami do jego obozu. Wódz uszedł pościgowi, lecz nie śmierci. On, jego syn i zięć zostali zabici ok. 18 maja przez grupę Indian Shasta, którzy przypuszczali, iż dzięki śmierci Tipsu Tyee skończą się problemy z białymi. Jednak ochotnicy i Indianie z centralnego Oregonu, którzy przyłączyli się do pogoni schwytali Shasta i ruszyli z nimi do Fort Jones. Podczas marszu ich wódz został oskalpowany i utopiony a kilku innych Shasta zostało zastrzelonych. Mniej więcej w tym samym czasie do Doliny Illinois wkroczyła grupa Kalifornijczyków poszukujących morderców białego człowieka. Byli oni zdeterminowani zabić każdego napotkanego Indianina. Ich pierwszą ofiarą był syn Tecumtuma, który ranny zdołał jednak uciec i ostrzec innych. Kolejnym incydentem był gwałt na Indiance w Jacksonville w sierpniu, w biały dzień na oczach wielu ludzi. Nikt by się zapewne tym nie przejął, gdyby jednym z gwałcicieli nie był lokalny polityk z partii Wigów, David Logan. Mimo to incydent nie zaszkodził wiele karierze Logana, który już 3 lata później był jednym z polityków piszących konstytucję Oregonu.
Na początku 1855 ze stanowiska agenta ds. Indian w rezerwacie Table Rock został zwolniony Samuel Culver. Przyczyną było oskarżenie o wykorzystywanie stanowiska dla własnych prywatnych celów (miał sprzedawać osadnikom siano z terenu rezerwatu). Na stanowisku zastąpił go George Ambrose. Otrzymał on tę pracę (podobnie jak jego odpowiednik na wybrzeżu Ben Wright, znany z masakry Modoków w 1852) dzięki łapówkom. To jego kłótnie z Toquehearem były jednym z powodów konfliktu latem 1852. W późniejszym czasie zasłynął z listu, w którym usprawiedliwiał mordy na Rogue dokonywane przez osadników i wzywał do eksterminacji Indian. Wiosną 1855 większość tych Rogue, którzy opuścili rezerwat, uciekając przed zarazą, nadal znajdowała się poza jego granicami. W kwietniu Ambrose raportował, iż jest silnie naciskany przez osadników w sprawie Indian znajdujących się poza rezerwatem. Wódz Konechequot został postrzelony w ramię w dolinie potoku Applegate zaś jego ludzie mieli zamiar udać się do doliny Illinois. Ambrose raportował, iż bez dostaw żywności – Indianie nie powrócą do rezerwatu, zaś jeśli ich się do tego zmusi – zginą z głodu. Podróżujący doliną Rogue późną wiosną i wczesnym latem 1855 wydawca gazety „Oregonian” T.J. Dryer opisał w swej relacji trudną sytuację w Dolinie wywołaną przez suszę. Szlak przez kanion Umpqua okazał się niezmiernie ciężki, więc ruch tam był niewielki. Wiele farm w dolinie było opuszczonych, zaś Jacksonville wciąż bardziej przypominało obóz górniczy niż miasto z prawdziwego zdarzenia. Panująca susza a tym samym drastyczne obniżenie poziomu rzek i strumieni podcięły korzenie głównej gałęzi gospodarki w tym rejonie – wydobycia złota. Dryer wysnuł wniosek, iż ciężka sytuacja może skłonić białych do wywołania kolejnej wojny z Indianami. Na wzrost nastrojów pro wojennych mogła mieć też wpływ wizyta czerwcu i lipcu federalnego płatnika, który wypłacał w okolicy pieniądze za kampanię 1853 roku. Ochotnicy dostali łącznie 70200 $, miejscowi dostawcy zaopatrujący wojsko otrzymali 151400 $. Łącznie było to 221600 $ (według cen z lat 90. XX wieku – 4,4 miliona $). Idea wywołania wojny z Indianami w celu czerpania profitów finansowych nie była wcale nowa. Już od pięciu lat wielu sąsiedzi z południa – Kalifornijczycy - prowadzili wojny z Indianami w celu odniesienia finansowych korzyści. Z drugiej strony – spora grupa wodzów (w tym Tecumtum, czy Limpe) była niezadowolona z obrotu spraw. Traktat, który miał im przynieść pokój i dobrobyt, niczego nie zmienił w stosunkach z białymi. Dlatego nie powstrzymywali oni swych porywczych wojowników od ataków na białych. Poza rezerwatem przebywały ponadto grupy, które nie podpisały traktatu z 1853. Sprawcy napadów byli ścigani przez wojsko z Fort Lane i osadników, jednak ciężki górski teren często pozwalał im umknąć.
Pierwsze starcia.
Tymczasem nastroje się podgrzewały. W maju 1855 grupa Indian znad rzeki Illinois zamordowała po południowej stronie gór Siskiyou, na terenie Kalifornii górnika nazwiskiem Hall. Grupa Kalifornijczyków poszukująca zabójców górnika wkroczyła do doliny Illinois. Ambrose zdążył przekonać Indian by udali się pod jego ochronę do rezerwatu. Ale nie wszystkich – Kalifornijczycy zabili 5 mężczyzn i kobietę. W tym samym czasie w Deer Creek zginął jeden osadnik (Philpot) a drugi został ranny. Z kolei 1 czerwca na drodze z Jacksonville do Josephine County zginęło 2 osadników: Jerome Dyer i Daniel McCue. 27 lipca grupa Indian Klamath, wśród których było 2 Rogue napadła pod Humbug Creek na obóz poszukiwaczy złota. Zginęło 12 poszukiwaczy. Rogue po napadzie schronili się w rezerwacie, jednak kapitan Smith wymusił ich wydanie władzom. Obaj zostali powieszeni w Yreka.
Kiedy w dolinie Rogue narastała presja na nową wojnę, Inspertor Joel Palmer zdobywał kolejne ziemie indiańskie na wybrzeżu. 17 sierpnia 1855 podpisał traktat z mieszkańcami dolnego biegu rzeki Umpqua i zatoki Coos, zaś 23 sierpnia z częścią Coquillów. Jednak 26 niespodziewana przeszkoda uniemożliwiła zawarcie traktatu w ujściu rzeki Rogue z resztą szczepów południowego wybrzeża Oregonu: Indianie uciekli, gdy żołnierze przynieśli na plac rozmów ciała dwóch Indian i trzech białych. Do incydentu doszło gdy żołnierze wieźli w kanu do Palmera młodego Indianina aresztowanego przez agenta Bena Wrighta za zranienie w bójce białego górnika. Górnik tym się nie zadowolił i wraz z dwoma innymi białymi ruszył za żołnierzami w innym kanu. Gdy się zbliżyli otworzyli ogień i zabili więźnia oraz drugiego Indianina. Żołnierze odpowiedzieli ogniem zabijając całą trójkę napastników. 4 dni później Indianie wrócili do rozmów i 8 września podpisano traktat z ostatnimi wodami Coquillów. Traktatem (którego żaden z indiańskich sygnatariuszy nie był w stanie przeczytać) tworzył z plemion wybrzeża konfederację, dla której rząd miał wypłacić rentę w wysokości 90000 $ płatną w ciągu 16 lat a w zamian Indianie odstąpią 11300 mil kwadratowych swego terytorium. Indianie obiecali, iż udadzą cię do przeznaczonego im rezerwatu w ciągu roku po ratyfikacji go przez Kongres. Palmer obiecał utworzenie na jego terytorium 2 tartaków, 2 młynów, 4 szkół, specjalną pomoc dla rolników, młynarzy, lekarzy, nauczycieli. Palmer miał zamiar promować w rezerwacie własność indywidualną zamiast plemiennej. Z poparciem rządu chciał podzielić ziemię rezerwatu na indywidualne działki (minimum 60 akrów na rodzinę). Skonfederowane plemiona zgodziły się również uznać prawo Kongresu dla utworzenia praw rządzących rezerwatem i przyrzekły zachować przyjaźń w stosunku do Amerykanów.
Kolejne ofiary.
We wrześniu nadal narastało napięcie. 2 września koło Bear Creek, zginął jeszcze jeden osadnik (Granville Keene) zaś dwóch zostało rannych (weszli na teren rezerwatu by odzyskać skradzione mienie). 24 września w górach Siskiyou zginęło dwóch kolejnych białych (Calvin M. Fields i John Cunningham) i 2 zostało rannych spośród grupy pędzącej bydło do Yreka. Pościg nie dał rezultatu. 25 września prawie w tym samym miejscu zginął Samuel Warner. Według raportu z 28 września Indianie zabili 22 białych, zaś adiutant Charles S. Drew z 1 pułku dragonów oskarżał Rogue o zabicie 10 białych pomiędzy 1 czerwca i 25 września. Drew określił też ucieczkę Indian z rezerwatu przed głodem i zarazą jako „konspirację” mającą na celu przygotowanie wystąpienia przeciw białym.
Niezadowoleni osadnicy postanowili wtedy sami wymierzyć sprawiedliwość. Jak stwierdził John Beeson, biały osadnik mieszkający w dolinie Rogue i sympatyzujący z Indianami, o wojnie postanowili osadnicy zebrani na publicznym zebraniu w Jacksonville, zwłanym przez członka zgromadzenia ustawodawczego Terytorium Oregon – Jamesa Luptona. Palmer nie miał żadnych środków, by powstrzymać wybuch obustronnej przemocy, gdyż większość wojska była na północy Terytorium w związku z wojną z plemieniem Yakima (wywołaną zabiciem przez Indian aroganckiego i skorumpowanego agenta). Rozpoczynał się kolejny, tym razem znacznie bardziej krwawy konflikt…
Atak pod Little Butte Creek.
Na czele “krucjaty” przeciwko Rogue stanął samozwańczy “major” James Lupton. Pod jego dowództwem w Jacksonville skoncentrowało się 115 ochotników z Jacksonville i Yreka. Przed 7 października Lupton wraz z 36 ludźmi skierował się do obozu Rogue wodza Jacka nad Littre Butte Creek położonego w niewielkiej odległości od rezerwatu. Przybył tam wieczorem i otoczył go. Osadnicy sądzili, iż w obozie tym znajdują się sprawcy mordów na osadnikach. Przed świtem 8 października ochotnicy uderzyli na obóz. Części Indian udało się ujść, lecz wielu mężczyzn kobiet i dzieci zginęło. Inna grupa ochotników zabiła 3 Indian z grupy wodza Sambo. Łączna liczba ofiar tego ataku szacowana jest na 30-40. Żołnierze z Fort Lane, którzy przybyli na miejsce znaleźli 28 ciał (z czego połowa to kobiety i dzieci), lecz przypuszczali, że wielu rannych zmarło od ran z dala od obozu. Ponadto część ciał mogła znieść woda. Drew próbował usprawiedliwiać śmierć kobiet i dzieci mówiąc, iż „ochotnicy zaatakowali w ciemnościach, gdy ciężko było rozróżnić mężczyznę od kobiety”. W walce zginął sam Lupton – trafiony strzałą, zaś 11 ochotników zostało rannych (1 zmarł).
Po bitwie część Indian z rezerwatu przybyła do Fort Lane, by otrzymać ochronę (grupy wodzów Toquaheara, Elijaha i Sambo – ponad 300 osób), lecz większość uciekła w dół doliny.
Według Bensona ochotnicy rozproszyli się po Dolinie zabijając każdego Indianina, który wpadł im w ręce. Raporty dla Palmera są brutalne. Jeden z ochotników miał opowiadać Bensonowi: „znaleźliśmy grupę chorych i zagłodzonych Indian, którzy błagali nas o miłosierdzie i żywność. Zrobiło mi się ciężko na sercu, ale mieliśmy rozkaz zabić wszystkich. Tak też zrobiliśmy”. Została zastrzelona indiańska dziewczynka przynosząca wodę jej białym pracodawcom zaś grupa górników powiesiła chłopca. Wysłannik z Doliny Rogue powiadomił Palmera, iż osadnicy rozpoczęli bezprzykładną masakrę wszystkich Indian i „zabili 106 mężczyzn kobiet i dzieci”.
Masakra osadników w Dolinie Rogue.
W odpowiedzi na atak białych Rogue ze zdziesiątkowanego szczepu wodza Jacka połączyli się ze szczepami Tecumtuma i Limpy. 9 października połączone szczepy ruszyły w dół rzeki Rogue zabijając po drodze białych i paląc ich farmy. Łącznie zginęło 19 białych, kilku zostało rannych. Czasami osadnicy bronili się zaciekle – jeden z nich Harris, zanim zginął zabił 1 napastnika i ranił drugiego.
10 października zginęli kolejni – doktor Reavis i dwóch osadników w Grave Creek i dwie młode kobiety podróżujące do Crescent City o nazwiskach Hudson i Wilson.
Po tych wydarzeniach stało się jasne, że wybuchła kolejna wojna. Gubernator Oregonu George Law Curry ogłosił mobilizację milicji. „The Oregon Statesman” przyklasnął ochoczo kolejnej wojnie z Indianami. Jednak nie wszyscy biali chcieli wojny. W Cow Creek miejscowi osadnicy porozumieli się z Indianami w sprawie zachowania pokoju.
14 października do kapitana Smitha w Fort Lane nadeszły wieści o kolejnych krokach Indian. Posuwali się oni w dół Grave Creek. Wysłany tam natychmiast oddział 30 ochotników znalazł ciała 2 zabitych górników.
Atak na obóz górników w Skull Bar.
13 października uciekający w dół rzeki Rogue natknęli się na ufortyfikowany obóz górników w Skull Bar koło ujścia Galice Creek. 17 października Rogue pod wodzą Cholcultaha (zwany przez białych „George”) i Limpy zaatakowali obóz. Górnicy i kupcy (ok. 40) ścięli okoliczne krzaki, by nie zostawić Indianom miejsc, w których mogliby się ukryć. Jednak wykorzystali oni sterty opadłych liści jakie pozostały. J.W. Pickett wraz z sześcioma ludźmi usiłował je usunąć w momencie ataku, lecz został zabity a jego ludzie musieli się wycofać. Jednak udało się to kolejnej grupie. W walce zginął jeden ze znanych wojowników Shasta. Indianie nie mogli podejść, lecz górnicy nie mogli ich odrzucić. Rogue zaczęli zasypywać obóz płonącymi strzałami, lecz górnicy zdążali je ugasić zanim wyrządziły większe szkody. W czasie gdy Cholcultaha i Limpy trzymali w szachu górników, inna grupa Indian spaliła pobliską osadę Galice. Po zapadnięciu zmroku Indianie wycofali się unosząc swe ofiary (kilku zabitych i rannych). Biali stracili 4 zabitych i 11 rannych. Pośród rannych był Indianin Umpqua, który przebywał w obozie górników i utrzymywał przyjazne stosunki z białymi.
Atak w Cow Creek.
Kolejny atak – na karawanę kupców i poganiaczy zwierząt, miał miejsce w Cow Creek 23 października. Zginął jeden z właścicieli karawany – Holland Bailey, zaś 4 poganiaczy zostało rannych. Jednocześnie spłonęło wiele farm białych nad tym potokiem. Nie było możliwością ochranianie każdego domu na całym obszarze objętym walkami, więc osadnicy zaczęli się koncentrować w ufortyfikowanych punktach.
Charles S. Drew został mianowany pułkownikiem milicji hrabstwa Jackson. Jednocześnie rząd Terytorium chciał przejąć kontrolę nad mobilizacją milicji Terytorialnej. Gubernator zażądał utworzenia 10 kompanii do walki z Yakima i 9 kompanii do walki z Rogue. Kompanie przeznaczone do walki z Rogue miały być zorganizowane w 2 bataliony: północny (5 kompanii) i południowy (4 kompanie z hrabstwa Jackson). Jednocześnie adiutant generalny Terytorium E. M. Barnum wydał „rozkaz nr 10”, w którym nakazywał rozwiązanie wszelkich grup zbrojnych na obszarze Terytorium, które nie znajdują się na żołdzie Terytorium. Jednak „nieautoryzowani” ochotnicy wciąż znajdowali się w polu. Grupa takich właśnie ochotników zaczęła wprowadzać w kanionie Umpqua swój plan wojny na wyniszczenie. Grupa składała się w dużej części z uczestników najazdu na rezerwat Table Rock 8 października z kompanii Luptona. Według sprawozdania agenta Ambrose’a, 24 października koło Lookingglas Prarie grupa ta zaatakowała obóz pokojowej grupy Indian (ok. 30 osób) zabijając 8 z nich. Dzień po tym wydarzeniu Joel Palmer zaproponował komisarzowi Manypeny by w celu ochrony 344 pokojowych Indian, którzy schronili się w Forcie Lane i są narażeni na atak i „anihilację” przesiedlić Rogue nie biorących udziału w walce do ujścia rzeki Neachesna na środkowym wybrzeżu Oregonu. Rezerwat Table Rock powinien być opuszczony. Do nowego rezerwatu powinni być także przesiedleni Indianie z południowego wybrzeża Oregonu, którzy według Palmera „tak jak Rogue z wnętrza lądu żyją otoczeni bezwzględnymi ludźmi”.
Atak ochotników na wioskę Coquille.
W tym czasie Ben Wright – niepewny agent Palmera na wybrzeżu – ruszył do wioski Coquillów, aby uspokoić ich, gdyż zostali poruszeni wieścią, iż maszeruje na nich oddział z kanionu Umpqua. Gdy Wright wracał napotkał na zbrojny oddział białych jednak idących nie z Umpqua a z Coos Bay. Ochotnicy powiedzieli mu, że idą chronić białych przez najazdem Coquillów. W odpowiedzi Wright zaprowadził ich do wsi, z której dopiero co wracał i pozostawił jednego z ochotników nazwiskiem Hall by miał oko na Coquillów. Następnie ochotnicy zamordowali 8 Indian. Tego samego dnia uważani za spokojnych Indianie z Cow Creek zaatakowali małą karawanę zabijając 1 białego i raniąc 4.
Starcie koło Grave Creek.
25 października Rogue po raz pierwszy zaatakowali oddział regularnej armii USA. Był to 12 osobowy oddział wydzielony z kompanii H 3 pułku artylerii pod dowództwem porucznika Augusta V. Kautza z 4 pułku piechoty. Po pierwszych strzałach Kautz padł na ziemię. Jego żołnierze myśląc, iż został zabity rzucili się do ucieczki. W trakcie ucieczki Rogue zabili dwóch z nich (jest też informacja jakoby w tym starciu miało też zginąć 3 cywili). W końcu żołnierze schronili się w Fort Lane, dokąd później dotarł też porucznik Kautz – okazało się, że kula trafiła prosto w kieszonkowy pamiętnik nie czyniąc mu większej krzywdy.
Po uzyskaniu informacji o ataku na wojsko pod Grave Creek kapitan Smith wyruszył z kompaniami C i E 1 pułku dragonów i kompaniami D i E 4 pułku piechoty (łącznie 105 żołnierzy). Inny „kapitan” Smith wiódł ze sobą 145 ochotników milicji „pułkownika” Rossa. Oddziały ruszyły w dół rzeki Rogue, przekroczyły ją w Vannoy's Ferry i ruszyły na północ w kierunku Grave Creek.
Bitwa pod Hungry Hill.
28 października zwiadowcy odkryli Indian na wzgórzu zwanym Hungry Hill. Było tam ok. 500 Umpqua, Shasta, Rogue i Klamath wodzów Tecumtuma, Cholcultah, Limpy i innych. Po ściągnięciu dodatkowych kompanii ochotników siły kapitana Smitha osiągnęły poziom 105 żołnierzy I ok. 250 milicji. 31 października Smith uderzył. Indianie zajmowali silne pozycje na wzgórzu i odparli kilka ataków białych zadając im straty. Po dwóch dniach walki, gdy zaczęła się wyczerpywać amunicja i żywność Smith zarządził odwrót. Armia straciła 4 poległych i 7 rannych, zaś milicja 8 zabitych i 18 rannych. Straty Indian są nieznane. Po wojnie określili je na 15 wojowników.
17 listopada po otrzymaniu wieści, iż zostało spalonych część farm koło Jump Off Joe Creek, major Bruce rzucił do pościgu oddział milicji Martina. Oddział dopadł małą drupę Indian i zabił ośmiu z nich.
Potyczka pod Littre Meadows.
Pod koniec listopada milicja podjęła kolejną próbę pochwycenia Rogue i ich sojuszników. 286-osobowy batalion milicji Jamesa Bruce’a połączył się z 146 osobowym oddziałem z 4 pułku piechoty kapitana Henry M. Judaha. Bruce ruszył w dół rzeki, zaś Judah najpierw udał się do Grave Creek. Judah i jego ludzie biwakowali koło ujścia potoku Whisky, potem pomaszerowali 12 mil na zachód w najbardziej izolowaną część kraju Rogue, gdzie mieli się spotkać z Bruce’em. 26 listopada w Little Meadows, otwartym płaskowyżu w zalesionych górach, Judah zauważył odległe o około milę ognie obozowe rozłożone na brzegu rzeki. Najpierw pomyślał, że to Bruce, lecz wkrótce jego siły pojawiły się na drugim końcu łąki. Później jednak, Bruce pojawił się na drugim końcu łąki. Wysłani szybko zwiadowcy stwierdzili, że nad rzeką obozuje ok. 150 Indian wraz z rodzinami. Judah ze swymi ludźmi ruszył w dół góry, zaś Bruce i jego ochotnicy cofnęli się by przekroczyć rzekę i zaatakować od południa. Niefortunnie Rogue usłyszeli odgłos ścinanych drzew, z których ochotnicy chcieli zbudować tratwy. Strzelanina trwała cały dzień. Rogue wycofali się zanim nadszedł Judach. Starcie kosztowało ochotników 1 zabitego i 4 rannych. Indianie stracili 3 ludzi.
Atak na wioski koło Littre Butte Creek.
Z nadejściem zimy Dolinę Rogue zasypała gruba warstwa śniegu. 24 grudnia dwie 30-osobowe kompanie ochotników pod dowództwem „kapitanów” Milesa T. Alcorna i E. A. Rice’a ruszyły w kierunku potoku Littre Butte Creek, nad którą obozował niebiorący udziału w wojnie szczep wodza Jacka. Ochotnicy dodali sobie kurażu alkoholem. Przy północnym ramieniu potoku Alcorn i jego ludzie zaatakowali wioskę Rogue, zabili 8 mężczyzn, spalili wioskę i wszystkie zapasy i pozostawili kobiety i dzieli na mrozie, bez pożywienia. W tym samym czasie oddział Rice’a zaatakował drugą wioskę w ujściu potoku, gdzie zabił 11 mężczyzn zaś kobiety i dzieci wziął do niewoli i odstawił do Fort Lane. Wielu z ocalałych zmarło z zimna lub doznało odmrożeń. Później generał John E. Wool, dowódca wojskowego Departamentu Pacyfiku określił tę akcję jako „zorganizowane morderstwo”. Atak ten spowodował rozbicie szczepu Jacka.
Starcie w Applegate Creek.
1 stycznia 1856 do majora Bruce przyszły wieści, że ludzie Apserkaheara zajęli część opuszczonych chat nad Applegate Creek i ufortyfikowali je. Kapitan Rice ruszył tam z 2 kompaniami ochotników. Dołączył do nich też 25-osobowy oddział żołnierzy. Rice prosił też kapitana Smitha aby przydzielił mu haubicę. Po drodze ochotnicy byli niepokojeni przez Indian, którzy 2 stycznia zabili Martina Angela – jednego z najbardziej jadowitych „eskterminatorów”. Tego samego dnia koło Jacksonville Rogue zabili też myśliwego Charlesa Hule’a, polującego na wzgórzach koło Jacksonville. Zanim kolumna dotarła do Applegate Creek, straciła amunicję do haubicy, gdy niosący ją muł spadł w przepaść. Dopiero gdy 5 stycznia dotarła nowa amunicja Bruce mógł zaatakować. Gdy pociski z działa zapaliły chaty Indianie rzucili się do ucieczki do lasu pozostawiając wiele kobiet i dzieci. W starciu został zabity kolejny ochotnik (doktor W. Myers), zaś 3 odniosło rany. Indianie mieli 3 zabitych, zaś 1 mężczyzna i 2 dzieci zostało rannych.
Po starciu na miejsce przybył major Bruce, który z częścią ludzi ruszył tropem uciekinierów z Applegate Creek na zachód. 21 stycznia napotkali oni na obóz Indian. W starciu jakie się wywiązało zginął kolejny ochotnik, zaś inny został ciężko ranny. Biali stracili też 12 koni.
Potyczka koło Cow Creek.
Kiedy major Bruce i kapitan Rice poszukiwali Indian wzdłuż rzeki Applegate, 3 kompanie ochotników pod dowództwem Josepha Baileya przeczesywały dopływy rzeki Umpqua. Bailay nie znalezł tubylców, lecz Umpqua znaleźli jego. 22 stycznia część ochotników zawróciło, gdyż z powodu ciężkiej drogi nie mogły się dalej poruszać muły z żywnością oddziału. Z Bailey’em pozostało 70 ludzi. 23 stycznia 1856 ochotnicy rozłożyli się obozem na górskiej łące, niedaleko której droga z Oregonu do Kalifornii przecinała potok Cow Creek. Biali nie wystawili wartowników. Gdy zebrali się wokół ognisk Umpqua otworzyli ogień i zabili dwóch członków milicji oraz ranili jednego.
W tym na północnym zachodzie USA oprócz dwóch wojen (z Rogue i Yakima) toczyła się jeszcze jedna wojna – Wojna Zatoki Puget. 26 stycznia tam właśnie miało miejsce, które wstrząsnęło białymi. Indianie zaatakowali Seattle i zajęli oraz zniszczyli część miasta, zanim zostali wyparci. Wydarzenie to skłoniło władze Oregonu do wysłania w dniu 30 stycznia alarmistycznego memoriału do prezydenta Pierce’a. W memoriale stwierdzali, że prawie wszyscy Indianie z Terytoriów Oregon i Waszyngton „nie sprowokowani przez białych” rozpoczęli niespotykaną masakrę wszystkich białych, którzy wpadli w ich ręce. O ile ochotnicy z lokalnych milicji byli chwaleni, o tyle skrytykowano działania generała Woola, który nie chciał angażować armii USA w walki i dostarczyć uzbrojenia i amunicji ochotnikom. Sygnatariusze memoriału żądali zwolnienia generała ze stanowiska. Jednocześnie pod ostrzałem politycznych przeciwników znalazł się Inspektor Joel Palmer, jako wykonawcy paternalistycznej polityki rządu federalnego wobec Indian i jego działania zmierzające do utworzenia rezerwatów, w których Indianie byliby zabezpieczeni przed białymi. Jednocześnie 26 stycznia dowódcą milicji terytorialnej został John K. Lamerick, który otrzymał stanowisko generała brygady milicji. 12 lutego Limerick postanowił o mobilizacji dodatkowych 4 kompanii w celu wzmocnienia „Batalionu Północnego”.
Tymczasem rozpoczęło się przesiedlanie Indian nie biorących udziału w konfliksie do nowego rezerwatu Grande Ronde – małej doliny nad rzeką Yamhill, gdzie Palmer zamierzał utworzyć dla nich bezpieczny rezerwat. 31 stycznia ruszyło tam 300 Indian ze szczepów Umpqua i Calapooya. Indianie otrzymali obietnicę otrzymania takiej samej ilości ziemi jaką mieli w Dolinie Umpqua i domy takiej samej klasy lub lepsze od tych, które opuścili. 23 lutego agent George Ambrose wysłał do Palmera pismo, w którym zawiadamiał go, że Toquahear i jego ludzie, którzy nie przyłączyli się do wojny wyruszyli w długi marsz do Grand Ronde. Ich marsz odbywał się pod osłoną 106 żołnierzy poruczników Underwoda i Hazena. Kolumna nie była atakowana, lecz podczas biwaku koło Grove Creek jeden z Indian szukający poza obozem konia został zastrzelony przez nieznanego osobnika. Mniej więcej w tym samym czasie w dolinie Illinois zginęło dwóch a zostało rannych trzech osadników, zaś zaraz po tym koło Deer Creek zginął kolejny. Pościg za napastnikami podjęty przez oddział kapitana O’Neila nie dał rezultatu.
Tymczasem na południu – Tecumtum i jego ludzie, którzy zbiegli w góry nadal byli niepokonani. Wojna zaczęła się przenosić na wybrzeże. Wkrótce doszło tam do tragicznych wydarzeń.
Masakra koło Gold Beach.
Już w listopadzie 1855 poszukiwacze złota z Gold Beach w ujściu rzeki Rogue utworzyli kompanię ochotników do patrolowania okolicy. Jej kapitanem wybrano Johna Polanda. Po trzech miesiącach sądząc, że Indianie uspokoili się, ochotnicy wrócili na wybrzeże. Pobliski szczep Indian Rogue – Tutuni, mimo że wiedział o toczących się w górze rzeki walkach, do tej pory zachowywał pokój. Jednak wieści o masakrach (jak ta z 24 grudnia) oraz obecność uzbrojonej milicji w pobliżu wzburzyły ich. Półkrwi Kanadyjczyk imieniem Enos poderwał ich do walki i uzbroił. Atak miał nastąpić w momencie obchodów rocznicy urodzin George’a Waszyngtona. 22 lutego większość ochotników udało się na salę balową, by się bawić. W obozie John Poland pozostawił tylko niewielką wartę składającą się z 14 ludzi. Tutuni uderzyli na śpiący obóz. Indianie już w pierwszym ataku zabili 9 zaspanych strażników, 5 uciekło do lasu. Pobliscy osadnicy słysząc hałas i krzyki pobiegli na salę balową by ostrzec pozostałych, śpiących tam ochotników. Tutuni tymczasem zaatakowali pobliskie zabudowania i zabili wielu osadników, jedna kobieta i jej dwie córki zostały wzięte do niewoli. Tymczasem Poland nieświadomy wydarzeń przebywał w domu agenta Bena Wrighta. Wright był odpowiedzialny za masakrę pokojowych Modoków w 1852, lecz Poland nie podejrzewał zdrady, gdy do chaty Wrighta przybyło kilku Tutuni mówiąc, że Enos sprawia kłopoty i proszących o pomoc w tej sprawie. W drodze do obozu oboje zostali nagle zaatakowani, zamordowani i okaleczeni. Tutuni wycięli serce Wrighta i zjedli je. Okoliczni osadnicy (ok. 130 osób) schronili się w tymczasowym posterunku nazwanym przez nich „Miner Fort”. Indianie byli zadowoleni ze zdobytych dóbr oraz spalenia i splądrowania osady. Łącznie tego dnia zginęło 36 ochotników i cywili (wliczając 6 osobową załogę łodzi wielorybniczej wysłanej z Port Orford w celu zorientowania się w sytuacji, która utonęła, gdy łódź poszła na dno), spalonych zostało 60 domów. 25 lutego „Miners Fort” odparł pojedynczy atak Indian. Później dochodziło do pojedynczych incydentów. Pod osłoną ciemności osadnicy wybierali się by zdobyć mleko dla dzieci (krowy pasły się koło fortu). Później też próbowali wybierać ziemniaki. Próba zakończyła się śmiercią 1 osadnika i zranieniem 4. Dopiero po 31 dniach osadnicy zostali uwolnieni przez wojsko.
19 marca nastąpiła wymiana w dowództwach obu batalionów milicji. Nowymi dowódcami zostali pułkownik Kelsey (batalion północny) i podpułkownik Chapman (batalion południowy). Stanowiska majorów utrzymali Bruce i Latshaw.
Ofensywa Armii.
Dowódca Departamentu Pacyfiku, generał Wool, nie lubiący milicji postanowił zakończyć wojnę siłami regularnej armii. Miał on 3 kolumny wojska: 2 kompanie w Crescent City (kapitan Ord i porucznik Jones), dwie kompanie w Port Orford (major Reynolds i kapitan Augur) i 2 kompanie kapitana Smitha w Fort Lane. Pod ogólnym kierownictwem podpułkownika Roberta C. Buchanana z 4 pułku piechoty miały one złapać w pułapkę u ujścia rzeki Illinois krnąbrne szczepy Rogue. Tam miało dojść do spotkania wodzów z Palmerem, który miał nadzieję przekonać Indian do przerwania walki i udania się do rezerwatu na wybrzeżu, na zachód od doliny Williamette. 13 marca oddział kapitana Augura stoczył potyczkę z Rogue zabijając 5, bez strat własnych. Kapitanowi Edward O. C. Ordowi i jego kompanii B 3 pułku artylerii udało się 20 marca koło ujścia rzeki Rogue zaskoczyć grupę Indian. 8 tubylców zginęło, 8 zostało rannych. Ord miał 2 rannych. 24 marca siły Smitha stoczyły walkę w Dolinie Illinois – straty wyniosły 2 rannych. Straty Indian to prawdopodobnie 2 zabitych.
Bitwa nad rzeką Pistol River.
George H. Abbot wraz z 34 osobową kompanią ochotników z Crescent City w Kalifornii ruszył w kierunku północnym nie czekając na oddziały regularne Buchanana. 16 marca nad rzeką Pistol (10 mil na południe od Gold Beach) ochotnicy natknęli się na opuszczoną wioskę Rogue, którą spalili. Abbot zauważył w oddali 2-3 Indian pasących stado koni. Chcąc je zdobyć ruszył w ich kierunku z 13 ludźmi. Jednak niespodziewanie okazało się, że Indian jest dużo więcej – ok. 50 i coraz więcej przybywało ich z każdą minutą. Abbot znalazł się w tarapatach. Śpiesznie wycofał się na wybrzeże, gdzie pośpiesznie zbudował barykadę z wyrzuconego na brzeg drewna i posłał po pomoc do Buchanana. Wkrótce Rogue otoczyli ochotników i zasypali ich pociskami. Noc nie przerwała starcia. Po południu 17 marca przybyły kolejne grupy Indian. Rogue zaczęli podchodzić coraz bliżej pod prowizoryczne umocnienia. Wtedy Abbot zorganizował kontratak. Walka cały dzień, jednak sporadyczna wymiana strzałów trwała aż do momentu nadejścia Buchanana 19 marca. Ochotnicy stracili 10 koni i 20 mułów, jednak zaledwie 1 zabitego i 2 rannych. Rogue stracili 12 zabitych i ok. 10 rannych.
Starcia z milicją w Dolinie Illinois.
23 marca Dolinie Illinois Rogue Tecumtuma zaskoczyli grupę podróżujących białych. 2 zginęło zaś trzeci zmarł później od ran. Major Bruce wysłał na miejsce znajdującą się najbliżej kompanię O’Neala (ok. 50 ludzi). Gdy tylko ochotnicy przybyli do znajdującej się w pobliżu farmy Hayesa (która stanowiła umocniony punkt) zostali otoczeni przez ok. 200 Indian. W wyniku wymiany ognia śmiertelne rany odniósł 1 ochotnik. Starcie trwało do zapadnięcia zmierzchu, gdy Indianie odeszli w kierunku nadciągającej z Crescent City karawany mułów. Zabili meksykańskiego poganiacza i zranili kupca Evansa i zagarnęli cały towar (m.in. ubrania, broń i amunicja). Po otrzymaniu wieści major Bruce ruszył z wszystkimi dostępnymi siłami. 25 marca Bruce z 25 osobowym oddziałem znajdował się na szpicy, podczas gdy siły główne znajdowały się bardziej z tyłu. Nagle oddziałek Bruce’a znalazł się w krzyżowym ogniu. Widząc przewagę Indian (ok. 100 wojowników) Bruce rozkazał się wycofać. Dopiero gdy nadeszła reszta sił Rogue zaczęli ustępować. Starcie kosztowało białych 3 zabitych. Rogue ponieśli prawdopodobnie większe straty (zaobserwowano co najmniej 3 zabitych).
Starcie koło Cow Creek.
W tym samym czasie gdy toczyły się utarczki w Dolinie Illinois miały miał miejsce pościg za ludźmi Umpqua (ok. 50 wojowników). Zaczęło się od ataku na umocniony punkt zwany Fort Martindale, obsadzony przez 10 ludzi z kompanii kapitana Buoya. Jednocześnie Indianie rabowali i palili okoliczne domy osadników. W ciągu 6-dniowego pościgu od 24 do 30 marca milicja zdołała zabić jedynie 1 wojownika, przy stracie 1 zabitego i 2 rannych.
Atak na wieś Coquille.
1 kwietnia oddział ochotników z Port Orford dotarł w okolice rzeki Coquille, gdzie zaatakował napotkaną wieś. 15 Indian zginęło, 32 kobiety i dzieci zostały wzięte w niewolę.
22 kwietnia 11 osobowy oddział zwiadowców kapitana Bledowa z Port Orford zaskoczył grupę Indian (12 mężczyzn i 3 kobiety) płynących potokiem Lobster Creek i zabił 12 z nich (w tym 1 kobietę).
Atak koło Big Meadows.
W kwietniu Tecumtum wycofał się w okolice Meadows. Generał Lamerick ruszył w tamtym kierunku z oddziałami milicji. 21-22 kwiernia dotarły one w obszar Big Meadows - Little Meadows. W ciągu kilku dni odkryto obozowisko Indian (ok. 500) o 3 mile w dół rzeki. Odkrycie zabitego i okaleczonego ok. 25 kwietnia koło Meadows osadnika zwiększyło determinację białych. Na 27 kwietnia przygotowano atak. Pułkownik John Kelsey (dowódca północnego batalionu milicji) z ok. 150 ludźmi miał uderzyć od frontu, podczas gdy major Bruce z kolejnymi 150 ludźmi miał przekroczyć rzekę i odciąć drogi odwrotu. Mglistym rankiem oddziały milicji ruszyły do akcji. Ludzie Kelseya na północnym brzegu podeszli pod obóz i nie wykryci oczekiwali na pojawienie się wojsk Bruce’a na południowym brzegu. Kiedy mgła się podniosła – z obu stron został otworzony morderczy ogień. Atak był kompletnym zaskoczeniem. Już pierwsze salwy zabiły 15-20 osób. Chaos nie pozwolił zorganizować skutecznej obrony. Łącznie zginęło ok. 50 Indian. Straty milicji wyniosły 1 zabitego i 1 rannego. Strzelanina toczyła się przez cały dzień 28 kwietnia. 29 kwietnia oddziały odkryły, że Indianie umknęli w dół rzeki. Na terenie Big Meadows postanowiono wznieść fortyfikację nazwaną na cześć dowódcy milicji Terytorium „Fort Limerick”.
Tymczasem trwała ofensywa wojsk regularnych. 26 kwietnia kapitan Ord i 112 żołnierzy z 4 pułku piechoty wkroczyło do głównej wioski Rogue ze szczepu Mikonotunne położonej w Skookum House Prairie. Wieś okazała się pusta, lecz gdy żołnierze zaczęli ją palić, Rogue otworzyli do nich ogień i zranili 1 żołnierza. Wojsko odpowiedziało ogniem i zabiło 5 napastników. 3 dalszych utonęło, gdy wywróciło się ich kanu. 29 kwietnia miało też miejsce kolejne starcie – nad rzeką Chetco, gdzie miejscowi Indianie zaatakowali konwój osłaniany przez kapitana Orda z 60 ludźmi. Chetco zostali odparci tracąc 6 zabitych. Straty Orda ograniczyły się do 1 zabitego i 3 rannych. Na początku maja pułkownik Buchanan skierował wszystkie oddziały regularne do Oak Flat przy ujściu rzeki Iliinos do Rogue. Wojsku towarzyszyło kilku wcześniej schwytanych Indian, którzy mieli pośredniczyć w rozmowach z nim i inspertorem Palmerem. 21 maja doszło do spotkania z wodzami Rogue. Spotkanie nie było przyjazne mimo wysiłków czynionych przez przywódców białych. Tecumtum powiedział do Buchanana: „Jesteś wielkim wodzem, więc jestem. To mój kraj. Żyłem tu, gdy te wielkie drzewa były jeszcze małe – nie sięgające wyżej niż moja głowa. Moje serce nie pragnie wojny, lecz pragnę żyć w moim kraju. Jeśli biali są na to gotowi – wrócę do Deer Creek i będę żył pośród nich jak już żyłem wcześniej. Oni mogą odwiedzać mój obóz, ja mogę odwiedzać ich. Ale nie złożę broni i nie pójdę z wami do rezerwatu. Będę walczył. Do widzenia!”. Jednakże inni wodzowie zostali przekonani argumentami i zgodzili się złożyć broń w dniu 26 maja w Meadows i pozwolili by odeskortowano ich do rezerwatu na wybrzeżu (kapitan Smith drogą przez Fort Lane, inni dowódcy przez Port Orford a następnie morzem).
Bitwa pod Big Meadows.
26 maja Smith tak jak było ustalone czekał wraz z 80 dragonami na Big Meadows. Jednak Indianie nie przybyli. Dopiero wieczorem przybyło kilka osób, które poinformowały go, iż Tecumtum zdecydował się uderzyć na wojsko. Smith przeniósł obóz na wyżej położone miejsce pomiędzy dwoma strumieniami i posłał kuriera do Buchanana. Rankiem 27 maja przybyli Indianie. Zaczęli oni wołać do Smitha, że przybyli by złożyć broń i chcieli się z nim spotkać. Jednak ostrzeżony Smith na to się nie nabrał i zażądał, by Indianie złożyli broń poza obozem. Wojsko ustawiło się w szyku do walki i miało ze sobą haubicę. Indianie widząc, że nie wejdą z bronią do obozu, ok. 11.00 zaatakowali zbocza od wschodu i zachodu. Z jednej strony atak został odparty przez haubicę, z drugiej przez ogień broni ręcznej. W ciągu dnia żołnierze odparli jeszcze kilka ataków. Indianie zajęli też pobliskie wzgórze skąd ostrzeliwali żołnierzy. Pod koniec dnia okazało się, że z szeregów ubyło 4 zabitych i 11 rannych. Następnego dnia Rogue kontynuowali atak. W obozie żołnierzy zaczęło brakować wody, zaś straty wzrastały – liczba zabitych i rannych doszła do 1/3 stanu. Upadek jego pozycji był już tylko kwestią czasu. W tym czasie Buchanan wyslał na pomoc kompanię Augura. Dołączył do niej Joel Palmer. Gdy Augur dotarł po południu 28 maja do obozu Smitha zastał go otoczonego ze wszystkich stron przez ponad 200 wojowników. Niedaleko znajdowały się też kobiety i dzieci, które na widok wojska rzuciły się do ataku. Augur ruszył spiesznie zamierzając pochwycić kobiety i dzieci, lecz one po dobiegnięciu do rzeki załadowali się do kanu i szybko odpłynęły. Następnie Augur ruszył d ataku na wzgórze zajęte przez wojowników, lecz oni wycofali się tylko po to by zająć stanowiska na kolejnym wzgórzu, 50 jardów dalej. Augur ruszył do ataku na kolejne wzgórze, lecz Rogue uciekli. Augur w tych starciach stracił 2 zabitych i 3 rannych. Łącznie Armia straciła w tej bitwie 11 zabitych i 18 rannych. Indianie ponieśli prawdopodobnie podobne straty.
W tym samym czasie (27-30 maja) okolice przeczesywały oddziały milicji majora Latshaw’a (ok. 130 ludzi). W kilku starciach zabiły one ok. 10 Indian i wzięły do niewoli 21 kobiet i dzieci, które 31 maja zostały przekazane Palmerowi. Straty własne wyniosły 2 rannych. Po tych starciach wielu Indian poddało się z własnej woli wojsku. Tecumtum wysłał wiadomość do kapitana Smitha, że zgodzi się skapitulować, jeśli jego ludziom przyzna się prawo do zachowania broni. Propozycja została odrzucona. Podobnie odrzucone zostały propozycję zachowania połowy lub choćby 1/3 broni palnej.
W ciągu czerwca oddziały Smitha i Augara posuwały się w dół rzeki Rogue prowadząc ze sobą jeńców do Port Orford. 3 czerwca Augar zaatakował wioskę nad rzeką. Zginęło 14 Indian, zaś wielu mężczyzn kobiet i dzieci miało utonąć w czasie próby ucieczki przez rzekę. 10 czerwca Buchanan ruszył do Port Orford wraz z 277 jeńcami. 11 czerwca do Palmera przybyło dwóch synów Tecumtuma by rozmawiać o warunkach poddania się. Palmer powtórzył im warunki Buchanana i wysłał do wodza dobrze znanego mu Rogue, który był już w rezerwacie Grand Ronde. 12 czerwca Palmer stwierdził, że w obozie Augura jest 421 Indian. Kiedy zostali oni przekazani do obozu Buchanana, było to już ok. 700 ludzi. 13 czerwca generał Lamerick wysłał majora Latshaw’a w dół rzeki Rogue z 75 ludźmi. Milicja ruszyła wzdłuż rzeki paląc wszystkie wioski indiańskie po drodze. Następnie Lamerick wysłał majora Bruce’a nad rzekę Pistol. Bruce zaraportował, iż tamtejsi Indianie odmawiają kapitulacji i grożą zabiciem każdego białego, kto wkroczy na ich ziemie. Jednak później złożyli broń. W czasie marszu milicja Bruce’a pochwyciła 31 Indian i zabiła 3. 20 czerwca Tecumtum wysłał do obozu Buchanana 5 ludzi, którzy zapewnili go, że Tecumtum skapituluje, jeśli kapitulacja odbędzie się na tych samych zasadach co kapitulacja grup wodzów Lampe i Cholcultaha. Jednocześnie poprosił o ochronę wojska przed milicją. 21 czerwca parowiec „Columbia” zabrał z Port Orford 670 Indian (199 mężczyzn, 226 kobiet, 127 chłopców i 118 dziewczynek). „Columbia” nie była przystosowana do przewozu tak wielu ludzi (np. podczas rejsu z San Francisco do Portland przewiozła tylko 57 pasażerów). 24 czerwca Buchanan wysłał 110 ludzi majora Reynoldsa jako eskortę dla szczepu Tecumtuma. 29 czerwca Tecumtum oficjalnie skapitulował. 2 lipca Reynolds i ludzie Tecumtuma dotarli do Port Orford. Szczepy Lampe i Cholcultaha zostały również przewiezione do nowego rezerwatu przez „Columbię”, zaś szczepy Tecumtuma oraz Chetco i Pistol odbyły swą podróż lądem. Wojna się zakończyła.
Epilog.
Na południowym wybrzeżu pozostało ok. 200 Chetco i Pistol a w głębi lądu ok. 100 Rogue, którzy jeszcze jakiś czas dawali się we znaki osadnikom. Czasem dochodziło do drobnych utarczek. W marcu 1858 zginął żołnierz. W innym przypadku zabito 15 Indian, którzy próbowali ucieczki. 2 lipca 1858 zaraportowano, że ostatni czerwonoskórzy mężczyźni zostali schwytani i zabici. Pozostały tylko kobiety i dzieci, które deportowano do rezerwatów.
Do nowych rezerwatów (poza Grande Ronde również Siletz) przeniesiono łącznie ok. 4000 Indian. Wodzowie grup, które nie wzięły udziału w wojnie np. Toquahear spodziewali się, że po wojnie będą mogli wrócić do Table Rock (terenu, którego przecież nie sprzedali białym), co zresztą wcześniej obiecywali im Smith i Palmer. W nowym miejscu nie podobało im się – było zimno, wilgotno i szerzyły się choroby. Nigdy jednak nie otrzymali oni zgody na powrót.

</doc>
<doc id="1634430" url="https://pl.wikipedia.org/wiki?curid=1634430" title="Eligio Echague">
Eligio Echague



</doc>
<doc id="1634431" url="https://pl.wikipedia.org/wiki?curid=1634431" title="Venta Windawa">
Venta Windawa



</doc>
<doc id="1634435" url="https://pl.wikipedia.org/wiki?curid=1634435" title="Thom Bierdz">
Thom Bierdz

Thomas Alexander Bierdz, Jr., lepiej znany jako Thom Bierdz, a także jako Zoey Drake i Nancy Blewer Mahaffey (ur. 25 marca 1962 roku w Kenosha) – amerykański aktor telewizyjny i filmowy, najlepiej znany z występu jako Phillip Chancellor III w operze mydlanej CBS "Żar młodości".
Życiorys.
Wczesne lata.
Urodził się w Kenosha w Wisconsin jako drugie z czworga dzieci Włoszki i Polaka. Wychowywał się z dwójką braci - starszym Troyem i młodszym Craigiem - oraz młodszą siostrą Kim. Mając 19 lat przeprowadził się do Milwaukee. W wieku 21 lat z 5 tys. dol. oszczędności wyprowadził się do Hollywood.
Kariera.
Debiutował na dużym ekranie w melodramacie Joela Schumachera "Ognie świętego Elma" ("St. Elmo's Fire", 1985) z udziałem Demi Moore, Roba Lowe, Emilio Esteveza i Judda Nelsona. Rok potem wystąpił jako uliczny chuligan w telewizyjnym dramacie sensacyjnym ABC Abela Ferrary "Gladiator" ("The Gladiator", 1986) u boku Kena Wahla i Nancy Allen.
Przełomem w karierze stała się rola Phillipa Chancellora III, syna Jill i Phillipa II, który rzekomo zmarł w wypadku spowodowanym przez siebie, krótko po ślubie z Niną, w operze mydlanej CBS "Żar młodości" ("The Young and the Restless", 1986-89, 2009-2011). Za tę postać był dwukrotnie (1987, 1989) nominowany do Nagrody Młodych Artystów. 
W lipcu 1989 opuścił realizację filmową, po tym jak jego najmłodszy brat Troy zamordował ich matkę kijem bejsbolowym, odsiadując dożywocie w więzieniu w Wisconsin. Po pięciu latach, pojawił się w operze mydlanej "Melrose Place" (1994) jako Hank, nadużywający chłopak Sary. W maju 2002 roku jego schizofreniczny brat Craig popełnił samobójstwo. 
W 2004 powrócił jako Phillip do opery mydlanej "Żar młodości" w "sekwencji marzeń", a następnie w maju 2009. 
Bierdz poświęcił większość swojego życia malarstwu. W 2005 otrzymał nagrodę Out Magazine jako najlepszy kształtujący się artysta. Jest także laureatem nagrody "Key to the Light Award" z Theylainso.
Jego pamiętnik zatytułowany "Przebaczający Troy" ("Forgiving Troy: A True Story of Murder, Mental Illness and Recovery", wyd. 13 maja 2009) stał się najlepszą autobiografią - USA Book News (2009).
Oficjalnie przyznał, że jest gejem.

</doc>
<doc id="1634436" url="https://pl.wikipedia.org/wiki?curid=1634436" title="Granica mołdawsko-naddniestrzańska">
Granica mołdawsko-naddniestrzańska

Granica mołdawsko-naddniestrzańska − granica pomiędzy Naddniestrzem oraz Mołdawią, istniejąca od ogłoszenia przez Mołdawię niepodległości w roku 1991. Naddniestrze jako niepodległe państwo nie jest uznawane przez żadne państwo, w tym i Mołdawię, której częścią teoretycznie jest.
Przebieg granicy.
Granica ma długość 411 km i na prawie całym odcinku przebiega korytem wypływającej z ukraińskiego terytorium rzeki Dniestr (rzeka graniczna). Wyjątkiem jest miasto Bendery, leżące na zachodnim brzegu, należące jednak do Naddniestrza.

</doc>
<doc id="1634438" url="https://pl.wikipedia.org/wiki?curid=1634438" title="Kris Pastor">
Kris Pastor



</doc>
<doc id="1634439" url="https://pl.wikipedia.org/wiki?curid=1634439" title="Wojna z Banokami">
Wojna z Banokami

Wojna z Bannokami – konflikt zbrojny pomiędzy armią USA, lokalnymi milicjami i cywilnymi ochotnikami a plemieniem Bannoków wspieranym przez Pajutów. Miał miejsce w roku 1878 na terytorium Idaho, Oregonu oraz fragmentach Wyoming i Montany.
Wstęp.
W roku 1877, lud Bannoków (ang. "Bannock") liczył około 600 członków zamieszkałych w Ross Fork Agency nad Upper Snake River w południowo-wschodnim Idaho. 150 mil na północ, kolejnych kilkuset Bannoków dzieliło rezerwat Lemhi wraz z Szoszonami i Turakinami (Szoszoni Zachodni). Bannokowie żyli pokojowo w rezerwacie od traktatu z białymi w roku 1868 (wcześniej w 1863 byli obiektem masakry nad Bear River w której zginęło kilkaset osób). Jednakże presja powodowana przez białych osadników osiedlających się na przeznaczonych dla nich ziemiach wywołała zarzewie konfliktu. Było to wywołane błędną interpretacją słowa „Camas”, które w traktacie z Bannokami zapisano jako „Kansas” (chodziło o prerię Camas, która stanowiła dla Bannoków ważne źródło pożywienia). Coraz ciężej było też o żywność, gdyż zwierzyny było mniej niż kiedykolwiek wcześniej, zaś obiecane rządowe przydziały żywności były niewystarczające. Dodatkowo nadeszły też wieści o powstaniu Nez Percé. Kombinacja tych wszystkich przyczyn wywołała ostatecznie wybuch zakończony wojną z rządem USA.
Wybuch.
W Ross Fork Agency napięcie stopniowo rosło. W sierpniu 1877 dwóch białych zostało zranionych przez Bannoków, zaś w listopadzie Bannokowie zamordowali innego białego. Plemię odmówiło wydania podejrzanych, w odpowiedzi na co, pułkownik John Smith aresztował 53 wojowników oraz skonfiskował ich broń i konie. Zimą nastroje po obu stronach były gorące ale do wybuchu nie doszło. Jeszcze 18 maja wódz Bannoków Bizoni Róg (Buffalo Horn) złożył przyjacielską wizytę w stolicy Idaho – Boise, lecz już kilka dni później wszystko się zmieniło. Bannokowie, Pajutowie i Szoszoni wybrali się na zbiór jadalnych korzeni na prerię Camas – ich tradycyjne miejsce kopania korzeni. Kiedy przybyli na miejsce, okazało się, że większość korzeni została zjedzona przez świnie białych, co bardzo rozgniewało Indian. 30 maja kilku młodych wojowników Bannoków odkryło na terenie Prerii Camas grupę 3 białych mężczyzn wypasających tam konie i bydło. Wojownicy zaatakowali ich i zabili dwóch białych. Po tym wydarzeniu niektórzy Indianie powrócili do rezerwatu, jednak reszta pod przewodnictwem Bizoniego Rogu i wodza Pajutów Egana zdecydowała o rozpoczęciu ofensywy w celu wyrzucenia białych. Łącznie było to około 200 wojowników. Na wieść o tym wydarzeniu dowódca wojskowy departamentu Kolumbii – generał Oliver O. Howard nakazał pokonanie i schwytanie niebezpiecznych Bannoków.
Bannokowie ruszyli poprzez południowe Idaho. Po drodze zabili co najmniej 6 białych osadników, spalili karawanę wozów i zatopili prom przy Glenn’s Ferry. Wśród białych wybuchła panika. Część schroniła się w ufortyfikowanych miejscach, inni rzucili się do ucieczki. Miejscowości Pendleton, Heppner, Umatilla, Wallula, Weston, Milton i Walla Walla zapełniły się uciekinierami z terenu objętego powstaniem.
Starcie koło South Mountain.
W tym czasie w Silver City zorganizowano 26-osobową kompanię ochotników pod dowództwem kapitana J. B. Harpera. 8 czerwca ochotnicy wzmocnieni kilkoma Pajutami odkryli obóz Bizoniego Rogu koło South Mountain – małego obozu górniczego położonego ok. 20 mil na południe od Silver City. Bannokowie (około 50 wojowników) zajęli dobre pozycje obronne. Mimo to Harper zaatakował. Stracił 2 zabitych i 3 rannych, lecz w trakcie walki zginął Buffalo Horn. Trafionych zostało też kilku innych Bannoków. Teraz, bez przywódcy – Indianie wycofali się. Ruszyli na zachód – w kierunku Stevens Mountain w Oregonie. Tam zostali wzmocnieni przez wojowników plemion Pajute, Oyote i Egan, którzy zbiegli z rezerwatów. Liczba wojowników wzrosła w ten sposób do około 450–500, zaś całość grupy (z kobietami, i dziećmi) do ok. 2000. Indianie obozowali w wielkim obozie złożonym z 327 tipi.
Odpowiedzią armii była mobilizacja i koncentracja trzech pułków: 1. Pułku Kawalerii, 21. Pułku Piechoty i 4. Artylerii. Zanim jednak wojsko przeszło do ofensywy spróbowano negocjacji. Córka przyjaznego wodza Pajutów, Sarah Winnemucca, została posłana do wrogiego obozu w celu nawiązania rozmów pokojowych. Jednak w obozie zastała ona jedynie masę gwałtownie pobudzonych wojowników, którzy nie mieli zamiaru myśleć o pokoju. Tak więc jej misja spełzła na niczym.
Bitwa pod Silver Creek.
Pod komendą generała Olivera Howarda, armia ruszyła teraz w kierunku Steens Mountain. Indianie zmobilizowani pod wodzą wodza Egana ruszyli do Oregonu - na północny zachód przez pustynię w kierunku Silver Creek. Tam właśnie 23 czerwca zaskoczyły ich oddziały 1 Pułku Kawalerii (szwadrony A,F,G i L – ok. 250 żołnierzy) pod dowództwem kapitana Ruebena Bernarda. Na początku jednak uderzyli wrzeszczący jak opętani zwiadowcy (indiańscy i cywilni ochotnicy) Orlando Rubbinsa. Indianie w pierwszej chwili myśląc, że atakuje ich jakiś większy oddział rzucili się do ucieczki, jednak stwierdziwszy siłę zwiadowców ruszyli do kontrataku. Wódz Egan zaszarżował wprost na Rubbinsa. Pociski Indianina przeorały ubranie białego, lecz nie zrobiły mu krzywdy, ten z kolei odpowiedział strzałem, który zranił wodza w nadgarstek i spowodował jego upadek z konia. Wtedy Rubbins strzelił wodzowi w pierś, jednak udało mu się przeżyć. Główne siły Bernarda przecwałowały przez obóz. Indianie wykorzystali jednak strome urwiska i zajęli na nich silne pozycje obronne, skąd żołnierze nie byli w stanie ich spędzić. Do końca dnia trwała wymiana ognia między obu stronami. Zginęło 3 żołnierzy, zaś 2 zostało rannych. Indianie stracili 5 zabitych i dwóch rannych, wśród których był wódz Egan. Pod osłoną nocy, Indianie wycofali się ukradkiem, jednak obóz był stracony.
Starcie nad John Day River.
Generał Howard kontynuował pościg. Po ucieczce Indianie nadal rabowali okoliczne farmy. Wódz Oytes, który przejął dowództwo po zranieniu Egana postanowił spowolnić marsz ścigającej go kawalerii. W kanionie wiodącym do północnego ramienia rzeki John Day River zastawił on pułapkę. 2 lipca oddział 1 Pułku Kawalerii kapitana Reubena Bernarda wjechały do kanionu. Pierwsze strzały w kierunku awangardy zabiły dwóch żołnierzy i raniły trzech. Bernard szybko zorganizował atak, który odrzucił Bannoków. Zaczęli się oni kierować w kierunku rezerwatu Umatilla sądząc, że zdobędą tam nowych rekrutów.
W tym samym czasie na terenie hrabstwa Umatilla doszło do mordów i starć z białymi osadnikami. W dniach 4–12 lipca zginęło ich 13, zaś 12 zostało rannych. Zginął co najmniej 1 Indianin.
Bitwa nad Birch Creek.
8 lipca zwiadowcy Howarda odkryli, że Indianie umacniają się na obronnych pozycjach na skalistych urwiskach nad Birch Creek koło Pilot Butte. Pod naciskiem żołnierzy wojownicy wycofali się, zatrzymując się na stanowiskach w lasku. Żołnierze obeszli ich flankę i Indianie byli zmuszeni znowu uciec. W walce zginął 1 żołnierz, 4 było rannych. Indianie ruszyli teraz na południe. Myśląc, że Indianie podążyli do rezerwatu Nez Perce w dolinie Walla Walla, Howard ruszył aby przeciąć im drogę. Ale okazało się, że Bannokowie szybko zmienili kierunek marszu na północny i wkrótce dotarli do rezerwatu Umatilla. Mieszkańcy Umatilla zgotowali uciekinierom ciepłe przyjęcie. Jednak niedługo nadeszła wieść, że generał Nelson A. Miles maszeruje na rezerwat z dużymi siłami. Indianie ruszyli więc w góry na wschodzie.
Potyczka koło Umatilla Agency.
13 lipca doszło do siły kapitana Evana Milesa (500 żołnierzy z 1 Pułku Kawalerii, 21 pułku piechoty i 4 pułku artylerii) wkroczyły do rezerwatu. Koło Umatilla Agency doszło do spotkania z grupą ok. 1000 wojowników Oytesa i Umatilla. Jednak gdy doszło do starcia zaatakowali wyłącznie wojownicy Oytesa. Zostali oni łatwo odparci. Wojsko straciło tylko 2 rannych.
15 lipca grupa wojowników z rezerwatu Umatilla przybyła do obozu Bannoków. Udając, że chcą dołączyć do walczących, wywabili wodza Egana i zamordowali go oraz kilka innych osób. Następnie uciekli ze skalpem wodza. W pogoń za buntownikami ruszył też podpułkownik James W. Forsyth. Jednak, teraz bez wodza, koalicja plemion zaczęła się sypać. Pajutowie rozproszyli się po wschodnim Oregonie. Bannokowie ruszyli z powrotem w kierunku Idaho. 20 lipca doszło do ponownego starcia grupy Oytesa i kapitana Bernarda nad północną odnogą John Day River. W krótkim starciu zginął 1 cywil, zaś 1 cywil i 1 żołnierz zostali ranni.
Starcie koło Clark Forks.
Po starciu spod John Day River niektórzy Bannokowie uciekli do Montany. Jednak i tam nadal byli ścigani. 29 sierpnia wysłany przez pułkownika Milesa oddział porucznika W.P. Clarka odkrył grupę Indian koło Index Peak w Wyoming. 4 września pod Clark Forks w Montanie oddziały pułkownika N.A. Milesa zaskoczyły tę grupę Bannoków. W starciu zginął kapitan A.S. Bennett i 1 cywil a dwóch żołnierzy zostało rannych. Bannokowie stracili 14 zabitych zaś 31 dostało się do niewoli.
Ostatni akord wojny nastąpił 12 września nad rzeką Snake w Wyoming. Oddział 30 żołnierzy z kompanii G 5 pułku kawalerii porucznika H.S. Bishopa wraz z kilkoma szoszońskimi zwiadowcami zaskoczył grupę uciekinierów spod Clark Forks. W starciu zginął 1 Indianin, zaś 7 dostało się do niewoli.
Ostatecznie 131 Bannoków poddało się. Zostali oni zatrzymani jako więźniowie w Camp Brown i Forcie Keogh, zanim ostatecznie powrócili do rezerwatu.

</doc>
<doc id="1634441" url="https://pl.wikipedia.org/wiki?curid=1634441" title="Acena">
Acena

Acena ("Acaena") – rodzaj roślin należących do rodziny różowatych. Obejmuje od około 40 do około 100 gatunków. Występują one na różnych kontynentach, głównie półkuli południowej. Szereg gatunków jest uprawianych jako rośliny ozdobne. Brak w tym rodzaju gatunków rodzimych dla flory Polski, niektóre gatunki znajdują się w kolekcjach ogrodów botanicznych, niektóre są uprawiane jako rośliny ozdobne, jako efemerofit występuje acena sina.
Rozmieszczenie geograficzne.
Największe zróżnicowanie przedstawicieli tego rodzaju występuje we florze Australii, Nowej Zelandii i Ameryki Południowej (tylko w Chile około 25 gatunków). Na południu przedstawiciele rodzaju spotykani są na Georgii Południowej, a na północy zasięg rodzaju sięga do Kalifornii i Hawajów (w obu miejscach pojedyncze gatunki). W Afryce rośnie jeden gatunek tego rodzaju, poza tym przedstawiciele rodzaju rosną na archipelagu Tristan da Cunha, Juan Fernández, innych wyspach Pacyfiku oraz na Nowej Gwinei.
Systematyka.
Rodzaj należący do podplemienia "Sanguisorbinae", plemienia "Sanguisorbeae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), rodzaj acena ("Acaena" Mutis ex L.).
Uprawa.
Rośliny uprawiane są jako okrywowe. Z wiekiem tracą gesty pokrój. Najlepiej rosną w pełnym słońcu, ale tolerują też półcień. Nie mają dużych wymagań glebowych, poza tym, że najlepiej rosną na glebach przepuszczalnych. Rozmnażane są z nasion lub podział roślin na początku lata.

</doc>
<doc id="1634444" url="https://pl.wikipedia.org/wiki?curid=1634444" title="Acaena">
Acaena



</doc>
<doc id="1634447" url="https://pl.wikipedia.org/wiki?curid=1634447" title="Podwójna warstwa elektryczna">
Podwójna warstwa elektryczna

Podwójna warstwa elektryczna – w fizykochemii koloidów i elektrochemii, to określenie modelu struktury pojawiającej się na granicy dwóch faz.
Podwójna warstwa elektryczna ma fundamentalne znaczenie w opisie złożonych i powszechnie spotykanych struktur materii. Jest powodem stabilności wielu układów koloidalnych, na przykład mleka.
Historia.
Pierwszy model podwójnej warstwy elektrycznej przedstawił Hermann von Helmholtz (1879). Fizyczna podstawa tego modelu to warstwa jonów zaadsorbowanych na powierzchni. Matematyczny opis polegał na porównaniu tej warstwy do kondensatora. Główni autorzy późniejszego ulepszenia tego modelu to Louis Georges Gouy (1910), David Leonard Chapman (1913) i Otto Stern (1924). Peter Debye i Erich Hückel (1923) są głównymi autorami związanego formalizmu matematycznego.
Struktura.
Na powierzchni ciała zanurzonego w elektrolicie jest zaadsorbowana warstwa jonów. Ta warstwa przylega ściśle do powierzchni i tworzy tak zwany ładunek powierzchniowy. Dalej od powierzchni jest warstwa dyfuzyjna („rozmyta”) jonów o ładunku przeciwnym do ładunku powierzchniowego. Całkowita algebraiczna suma ładunku elektrycznego jest zerowa. Nierównomierne rozmieszczenie ładunku powoduje różnicę potencjału elektrycznego na granicy międzyfazowej.
Warstwa podwójna może być także utworzona przez orientacje dipoli na powierzchni, albo poprzez dysocjację powierzchniowych grup funkcyjnych.
Ciało zanurzone w elektrolicie może być ciałem stałym, kroplą cieczy lub pęcherzykiem gazu.
Typowo warstwa podwójna ma grubość rzędu nanometrów i zależy od siły jonowej elektrolitu. Miarą tej grubości jest długość Debye’a.

</doc>
<doc id="1634448" url="https://pl.wikipedia.org/wiki?curid=1634448" title="Eligio Silvestre Echagüe">
Eligio Silvestre Echagüe



</doc>
<doc id="1634449" url="https://pl.wikipedia.org/wiki?curid=1634449" title="Kamato Hongo">
Kamato Hongo



</doc>
<doc id="1634456" url="https://pl.wikipedia.org/wiki?curid=1634456" title="Vedia B6">
Vedia B6

Vedia B6 – odtwarzacz plików audio-video polskiej firmy VEDIA. Drugi po modelu VEDIA A10 polski odtwarzacz. Wygląd obudowy oraz oprogramowanie wymyślała VEDIA. Oprogramowanie odtwarzacza rozwijane jest bezpośrednio przez firmę Vedia. Obudowę modelu B6 zaprojektował Marcin Laskowski z firmy Melounge Studio.
Koncept odtwarzacza został przedstawiony w grudniu 2008 roku. W Polsce model B6 dostępny ma być w drugiej połowie sierpnia 2009 w kolorach obudowy czarny i czarno-srebrny. Światową premierę model B6 miał na targach CES w styczniu 2009. Pierwsze działające sample pokazano na targach CeBIT w marcu 2009.
VEDIA zapowiada model B6 jako najbardziej zaawansowany produkt pod względem możliwości i technologii odtwarzaczy w segmencie audio-video do 2,5". Podstawowym wyróżnikiem ma być duża możliwość ingerowania przez użytkownika w działanie odtwarzacza.

</doc>
<doc id="1634457" url="https://pl.wikipedia.org/wiki?curid=1634457" title="Jezioro Czaple">
Jezioro Czaple

2 jeziora w Polsce:

</doc>
<doc id="1634463" url="https://pl.wikipedia.org/wiki?curid=1634463" title="Michał Kusz">
Michał Kusz

Michał Kusz (ur. 14 kwietnia 1973 w Gdyni) – polski muzyk sesyjny, gitarzysta.
Kariera muzyczna.
Karierę zaczął grając w studenckim zespole Słodki Całus Od Buby. W 1993 rozpoczął pracę z kabaretem "Kabel". Razem z nim występował do 1995. W 1995 występował w grupie muzycznej Paru, z którą w 1997 nagrał płytę "Trójwymiar". W tym samym czasie (od 1995 do 2004, znów od 2014) związał się z grupą Bielizna. Razem z formacją wydał album "Utwory Wybrane" w 1997.
Jako muzyk występował w Teatrze Muzycznym w Gdyni w musicalach: "Hair" (prapremiera w 1999), "Jesus Christ Superstar" (premiera w 2000), "Sen nocy letniej" (premiera w 2001).
W 2003 był gitarzystą w grupie Tomasza Łosowskiego, z którą nagrał płytę "C.V". W 2004 jako gitarzysta wystąpił na płycie Leszka Możdżera "Pub 700".
Jest członkiem zespołu Larry'ego Oke Ugwu Ikenga Drummers, Bielizna, Pusz i Maria Ka.

</doc>
<doc id="1634464" url="https://pl.wikipedia.org/wiki?curid=1634464" title="Albericus">
Albericus

Albericus – rodzaj płazów bezogonowych z rodziny wąskopyskowatych, obejmujący gatunki występujące na Nowej Gwinei.
Z analizy filogenetycznej przeprowadzonej przez Peloso i współpracowników (2016) wynika, że przedstawiciele rodzaju "Albericus" nie tworzą kladu, do którego nie należeliby również przedstawiciele rodzaju "Choerophryne"; na tej podstawie autorzy uznali rodzaj "Albericus" za młodszy synonim rodzaju "Choerophryne" i przenieśli do tego ostatniego rodzaju gatunki pierwotnie zaliczane do rodzaju "Choerophryne".

</doc>
<doc id="1634471" url="https://pl.wikipedia.org/wiki?curid=1634471" title="Rezonans naziemny">
Rezonans naziemny

Rezonans przyziemny – zjawisko niestateczności dynamicznej śmigłowca opartego poprzez układ podwozia na gruncie (zjawisko nie występuje w locie). Wynika ze sprzężenia wahań poziomych łopat (lagging) wirnika nośnego z drganiami środka piasty wirnika zbudowanego w układzie przegubowym, podpartego na sprężystym podwoziu. Warunek, to zrównanie się (bądź zbliżenie się) częstości oscylacji (poziomych) łopat z częstością drgań własnych kadłuba, podpartego na sprężystym podwoziu. Może powstać w czasie kontaktu śmigłowca z ziemią, przy jednoczesnym ruchu obrotowym wirnika tj. podczas startu, lądowania oraz kołowania.
Rezonans naziemny może spowodować znaczące uszkodzenie elementów śmigłowca (łącznie z całkowitym zniszczeniem całej struktury).
Rezonans naziemny nie występuje w wirnikach bezprzegubowych jak np. w śmigłowcu Westland Lynx.
Linki zewnętrzne.
Filmy obrazujące próbę rezonansu naziemnego: 

</doc>
<doc id="1634477" url="https://pl.wikipedia.org/wiki?curid=1634477" title="Edward Himmel">
Edward Himmel

Edward Himmel (ur. 20 listopada 1829 w Puszynie (niem. Puschine), powiat niemodliński (niem. Landkreis Falkenberg O.S., zm. 22 kwietnia 1917) – archidiakon głogowski. 
Radca duchowny, królewski, rządowy i szkolny radca, papieski prałat dworski. Działał jako wikary w Gliwicach, następnie od 1862 roku był proboszczem w Kołobrzegu a później wojskowym duszpasterzem w Kłodzku. W 1869 roku został powołany do królewskiego zarządu w Poznaniu, skąd w 1873 roku powołany został na funkcję proboszcza w Wigańcicach pow. ziębicki.
20 października 1890 roku otrzymał probostwo kolegiaty głogowskiej. W grudniu 1904 roku otrzymał nominację na archidiakona głogowskiego i komisarza biskupiego. 
Już jako proboszcz Kolegiaty przeprowadził gruntowną renowację wnętrza kościoła. W trakcie tych prac w grobowcu we wnętrzu kolegiaty zostały odnalezione w grobowcu nagrobki księżnej Mechtyldy (zm. w 1318 r.) i księżnej Małgorzaty Cilly (zm. w 1480 r.). 

</doc>
<doc id="1634482" url="https://pl.wikipedia.org/wiki?curid=1634482" title="Tarpon atlantycki">
Tarpon atlantycki

Tarpon atlantycki, tarpon ("Megalops atlanticus") – gatunek elopsokształtnej ryby amfidromicznej z rodziny tarponowatych (Megalopidae). 
Zasięg występowania.
Atlantyk od Francji i Karoliny Północnej po Angolę i Argentynę. Przez Kanał Panamski przedostał się do Pacyfiku.
Żyje w wodach przybrzeżnych, na rafach, w lagunach i zatokach, często wchodzi do wód słodkich. W słabo natlenionych wodach oddycha powietrzem atmosferycznym za pomocą pęcherza pławnego. Zazwyczaj przebywa na głębokości do 15 m, maksymalnie do 30 m.
Charakterystyka.
Dorasta do 250 cm długości i 161 kg masy ciała. Łuska duża, do 10 cm średnicy.

</doc>
<doc id="1634483" url="https://pl.wikipedia.org/wiki?curid=1634483" title="Anna Zelenay">
Anna Zelenay

Anna Zelenay (ur. 3 marca 1925 w Łucku, zm. 18 września 1970 w Warszawie) – polska poetka.
Życiorys.
Urodziła się w Łucku jako Anna Martynowicz, tu spędziła dzieciństwo i młodość. Po zakończeniu II wojny światowej przeniosła się w 1946 do Kłodzka, gdzie ukończyła gimnazjum. Następnie podjęła studia polonistyczne na Uniwersytecie Wrocławskim, które przerywała ze względu na konieczność leczenia gruźlicy. W Zakopanem poznała poetę Tadeusza Zelenaya, za którego w 1950 wyszła za mąż. Dzięki niemu poznała wrocławskie środowisko kulturalne. Wtedy też dokonała adaptacji kilku powieści dla dzieci pisząc scenariusze sztuk teatralnych.
Od 1956 ponownie zamieszkała w Kłodzku. Działała w Towarzystwie Miłośników Ziemi Kłodzkiej i redagowała „Roczniki Ziemi Kłodzkiej”. Była instruktorem Powiatowego Domu Kultury. Razem z Janem Kulką w 1961 zainicjowała w mieście cykl imprez kulturalnych promujących poezję pod nazwą Kłodzkie Wiosny Poetyckie.
Od wczesnej młodości zmagała się z gruźlicą. Zmarła po operacji w warszawskim szpitalu 18 września 1970. Została pochowana na cmentarzu komunalnym w Kłodzku.

</doc>
<doc id="1634484" url="https://pl.wikipedia.org/wiki?curid=1634484" title="Jurij Benio">
Jurij Benio

Jurij Wołodymyrowycz Benio, ukr. Юрій Володимирович Беньо, ros. Юрий Владимирович Беньо, "Jurij Władimirowicz Bienio" (ur. 25 kwietnia 1974 we Lwowie) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek DJuSSz Karpaty Lwów. Pierwszy trener – Heorhij Syrbu i Anatolij Kroszczenko. Rozpoczął karierę piłkarską w amatorskich drużynach Silmasz Lwów i Sokił-ŁORTA Lwów. W sezonach 1994/95 i 1995/96 występował w trzecioligowym klubie Haraj Żółkiew, gdzie zaprzyjaźnił się z Wołodymyrem Jezerskim. Razem występowali w pierwszoligowym klubie Karpaty Lwów. W 1999 utalentowany obrońca został zaproszony do Szachtara Donieck, jednak w nim zagrał tylko półsezonu. Następnym klubem był Metałurh Zaporoże, w którym pełnił funkcje kapitana drużyny. W 2002 ponownie wrócił do Karpat Lwów. Kiedy w 2005 łotewski klub Venta Kuldiga postawił cel zdobyć awans do Ligi Mistrzów razem z Ołehem Łużnym, Alaksandrem Chackiewiczem i Maciejem Nalepą przeszedł do Venty. Jednak już po kilku kolejkach klub ogłosił bankructwo i latem 2005 piłkarz wrócił do Lwowa. Podtrzymywał formę sportową w amatorskiej drużynie FK Pustomyty. Przed rozpoczęciem sezonu 2005/06 miał propozycje dalszych występów od Metałurha Zaporoże i Arsenału Kijów. Zdecydował się na kijowski klub, tak jak w nim już występował jeden z przyjaciół z Karpat Serhij Mizin. Ponownie został wybrany pełnić funkcje kapitana drużyny. Sezon 2008/09 rozpoczął w klubie Arsenał Kijów, nawet rozegrał 9 spotkań. Kiedy w październiku 2008 otrzymał propozycję pomagać trenować klub FK Lwów, zdecydował ukończyć swoje występy. Po roku przerwy związanej z pracą trenerską we wrześniu 2009 powrócił do gry, podpisując kontrakt z klubem Wołyń Łuck. W listopadzie po zakończeniu rundy jesiennej za obopólną zgodą kontrakt został anulowany.
Kariera reprezentacyjna.
W lutym 2004 był powołany do reprezentacji Ukrainy na mecz towarzyski z Libią, jednak na boisku tak i nie pojawił się.
Kariera trenerska.
Po zakończeniu kariery piłkarskiej rozpoczął karierę trenerską. Od października 2008 pomagał trenować FK Lwów. Po odejściu Serhija Kowalca objął stanowisko głównego trenera klubu. W sierpniu 2009 przekazał trenerskie funkcje nowemu trenerowi Ihoru Jaworskiemu. 19 czerwca 2014 został dyrektorem sportowym Karpat Lwów.

</doc>
<doc id="1634487" url="https://pl.wikipedia.org/wiki?curid=1634487" title="Warszawianka (piłka nożna)">
Warszawianka (piłka nożna)

Warszawianka – polski klub piłkarski, założony w 1921 roku. Rozwiązany w 1975 roku.
Historia.
Powstanie Warszawianki jest związane z dwoma stołecznymi drużynami piłkarskimi. Pierwszą z nich była drużyna Slavia, drugą Polonia. Slavia, została założona w 1917 roku i była międzyszkolną drużyną piłkarską uczniów gimnazjów Konopczyńskiego i Reja. Wśród nich byli także Czesi i to dzięki nim drużyna przyjęła nazwę Slavia. Po krótkim okresie wspólnych treningów z Polonią członkowie Slavii postanowili rozwiązać swoją drużynę i wstąpić do Polonii, tworząc drużynę juniorów.
W 1920 roku pomiędzy młodymi piłkarzami a zawodnikami pierwszej drużyny zaczęło dochodzić coraz częściej do różnych nieporozumień. Punktem decydującym o dalszym losie klubu było zebranie członków Polonii, które odbyło się w połowie stycznia 1921 roku. W związku z brakiem możliwości zabrania głosu podczas zebrania, większość młodych piłkarzy odeszła z Polonii i założyła własny klub. Pierwsze spotkanie założycielskie klubu miało miejsce 21 stycznia 1921 roku, w mieszkaniu Zbigniewa Olewskiego przy ul. Hożej. Wówczas powstał klub. Jeszcze bez nazwy, zarządu i statusu. Te były ustalane na spotkaniach w pierwszej siedzibie klubu przy ul. Czackiego 8, w mieszkaniu rodziny Luxenburgów. Ostatnie ze spotkań organizacyjnych odbyło się w niedzielę 27 listopada 1921 roku i od tego momentu klub funkcjonował w pełni.
Początkowo planowano powrót do nazwy Slavia, jednak ostatecznie zdecydowano się na propozycję Stanisława Luxenburga – Warszawianka. Przyjęte barwy klubu były wynikiem kompromisu. Połączono ze sobą barwy Slavii oraz Polonii. Barwy czarno-białe przejęto od Polonii, zaś krój koszulki od Slavii. Projekt herbu klubu, funkcjonujący w niemal niezmienionej formie do dnia dzisiejszego, został zaś zaproponowany przez Wiktora Lotha oraz Aleksandra Szenajcha. 
Jeszcze w 1921 roku Warszawianka przystąpiła do rozgrywek piłkarskich warszawskiej Klasy B (III poziom), gdzie zajęła 3. miejsce i awansowała do warszawskiej Klasy A (II poziom). Po czterech sezonach spędzonych w Klasie A, gdzie za każdym razem drużyna zajmowała 2. miejsce, „Czarno-biali” awansowali do Ligi (ówczesna ekstraklasa), której byli jednym z założycieli. Od 1927 do 1939 roku „Duma Warszawy” występowała nieprzerwanie w rozgrywkach Ligi, a 5. miejsce w 1936 roku było najlepszym jakie drużyna zajęła. W sezonie 1937 Warszawianka była jedynym klubem reprezentującym Warszawę w najwyższej klasie rozgrywek piłkarskich w kraju. 
W 1925 roku Warszawianka przystąpiła do pierwszych w historii rozgrywek Pucharu Polski. W pierwszej fazie, po pokonaniu 3:1 Legii, Warszawianka została triumfatorem okręgu warszawskiego. W 1926 roku piłkarze przystąpili do rozgrywek ogólnokrajowych, gdzie przegrali 3:5 z TKS Toruń w pierwszym meczu grupy B i odpadli z rozgrywek. W tym samym roku Warszawianka zdobyła mistrzostwo Warszawy.
Po przewrocie majowym „Czarno-biali” byli związani z wojskiem, a funkcję prezesa klubu pełnił ppłk. dypl. Leopold Gebel.
W 1930 roku, podczas meczu z Gwiazdą Warszawa, nastąpił pierwszy w Polsce przypadek uspokajania tłumu kibiców poprzez polewanie go wodą (po kopniaku w plecy zadanego przez bramkarza Gwiazdy napastnikowi Warszawianki doszło do przepychanek, które zakończył obecny na stadionie oficer polewając awanturujące się osoby wodą z hydrantu).
W 1934 roku powstał stadion piłkarski Warszawianki przy ulicy Wawelskiej, a inauguracja obiektu została okraszona meczem Warszawianki z Polonią Warszawa. W obecności 3 tysięcy widzów padł remis 1:1.
Po rozpoczęciu wojny działalność Warszawianki została zawieszona. Zdecydowana większość zawodników i zawodniczek brała udział w działaniach obronnych. W latach 1939-1943 zginęło bądź zmarło wielu przedwojennych sportowców Warszawianki. Byli to m.in.: Janusz Kusociński, Wacław Sankowski, Stanisław Luxenburg, Wacław Luxenburg i Eugeniusz Lokajski. Lista ta wydłużyła się o wiele nazwisk w czasie Powstania warszawskiego. Ogromne były także zniszczenia stolicy. Wszystko to utrudniło reaktywację klubu po wojnie.
Pierwsze plany reaktywacji Warszawianki pojawiły się na warszawskiej Pradze już w 1944 roku. W 1945 roku do rozgrywek piłkarskich o mistrzostwo OZPN Warszawa zgłosiła się drużyna Warszawianki, jednak po sezonie jej piłkarze przeszli do Polonii. Przedstawiciele sportów drużynowych związali się zaś z innymi zespołami. Druga reaktywacja klubu rozpoczęła się w grudniu 1947 roku, a w roku następnym piłkarze przystąpili do rozgrywek warszawskiej Klasy C. W 1956 roku doszło do fuzji Warszawianki i Tęczy, później do fuzji Varsovii i Warszawianki. 17 lutego 1957 roku przyjęto nazwę Spółdzielczy Klub Sportowy Warszawianka. 
W 1955 roku „Duma Mokotowa” wywalczyła awans z Klasy A (IV poziom) do III ligi. 
Od 1956 do 1969 roku Warszawianka nieprzerwanie występowała na III poziomie rozgrywkowym, wygrywając te rozgrywki w sezonie 1962/1963 i 1963/1964. Nie udało się jednak awansować „Czarno-białym” z baraży o II ligę, za pierwszym razem zespół zajął 2. miejsce w grupie za Lublinianką, a za drugim ostatnie 5. miejsce.
W 1961 roku oddano do użytku pierwsze obiekty, w tym nowy stadion Warszawianki, przy ulicy Merliniego.
W latach 60. Warszawianka zaliczyła również kilka występów w Pucharze Polski na szczeblu centralnym. Sezon 1968/1969 okazał się najlepszym z nich, w I rundzie drużyna pokonała po dogrywce 3:1 Start Łódź, a w 1/16 finału uległa na własnym stadionie, w obecności 2 tys. widzów, Wiśle Kraków 0:3.
Przełom lat 60. i 70. XX wieku przyniósł kryzys dla sekcji piłkarskiej Warszawianki. W sezonie 1968/1969 „Duma Mokotowa” spadła z III ligi do ligi okręgowej, w sezonie 1969/1970 z ligi okręgowej do Klasy A, a w sezonie 1970/1971 do Klasy B. W 1972 roku wycofano drużynę z rozgrywek, a rok później zlikwidowano sekcję seniorów. W 1975 roku definitywnie zlikwidowano sekcję piłki nożnej Warszawianki.
Stadion.
Warszawianka od momentu założenia w 1921 roku występowała na dwóch stadionach – na Agrykoli i Dynasach. W 1930 roku „Duma Mokotowa” otrzymała tereny u zbiegu ulic Żwirki i Wigury oraz Wawelskiej, a już w 1932 roku utworzyła tutaj tymczasowe boisko piłkarskie. W 1934 roku zbudowano m.in. budynek klubowy, stadion piłkarski oraz rozpoczęto budowę stadionu lekkoatletycznego o pojemności 50 tys. widzów, która została przerwana ze względu na agresję Niemiec na Polskę 1 września 1939 roku. W czasie okupacji niemieckiej na terenie Warszawianki stacjonowała artyleria, która doprowadziła obiekty do ruiny. W 1946 roku teren został przejęty przez klub sportowy Skra Warszawa, gdzie na miejscu niedokończonego i zrujnowanego stadionu lekkoatletycznego Warszawianki wybudowano w latach 1948–1953 nowy stadion lekkoatletyczno-piłkarski o pojemności 35 tys. widzów. 
W 1954 roku przy ulicy Merliniego rozpoczęto budowę nowych obiektów sportowych (w tym stadionu piłkarsko-lekkoatletycznego) dla Warszawianki, które zostały zaprojektowane przez Zakłady Artystyczno-Badawcze warszawskiej ASP i wyróżniały się architekturą wtopioną w skarpę mokotowską. Stadion Warszawianki został oficjalnie i uroczyście oddany do użytku we wrześniu 1961 roku. Pojemność obiektu wynosiła 4 tys. miejsc. Po likwidacji sekcji piłkarskiej „Czarno-białych” w 1975 roku stadion był coraz rzadziej używany, aż ostatecznie popadł w ruinę. W latach 80. XX wieku na obiektach Warszawianki kręcono kilka scen serialu Zmiennicy. W 2000 roku na potrzeby filmu „Quo Vadis” ustawiono na stadionie replikę rzymskiego amfiteatru. W 2012 roku na terenie płyty głównej stadionu wybudowano 6 boisk piłkarskich ze sztuczną nawierzchnią.

</doc>
<doc id="1634489" url="https://pl.wikipedia.org/wiki?curid=1634489" title="Doug Davidson">
Doug Davidson

Douglas Donald „Doug” Davidson (ur. 24 października 1954 w Glendale) – amerykański aktor telewizyjny.
Wczesne lata.
Urodził się w Glendale w Kalifornii. Dorastał z dwiema starszymi siostrami. Ukończył Occidental College na wydziale biologii morza.
Kariera.
Karierę aktorską rozpoczął 6 kwietnia 1978 od występu w roli prywatnego detektywa Paula Williamsa w operze mydlanej CBS "Żar młodości" ("The Young and the Restless"), za którą otrzymał czterokrotnie nagrodę Soap Opera Digest (1990–1992, 1997) i w 2003 był nominowany do nagrody Daytime Emmy.
Od 12 września 1994 do 27 stycznia 1995 prowadził program "The New Price is Right". W latach 1998-2003 Davidson był gospodarzem corocznego "Turnieju parady róż" ("Tournament of Roses Parade").
Davidson był jedną z niewielu osób, które wzięły udział w przesłuchaniu w celu zastąpienia Boba Barkera po odejściu z "The Price Is Right" w dniu 15 czerwca 2007. Jednak ostatecznie został wybrany Drew Carey. Davidson był także gospodarzem adaptacji programu na żywo "The Price Is Right Live!", w kasynach należących do Harrah's Reno w Las Vegas w stanie Nevada
Życie prywatne.
27 maja 1984 w Santa Barbara Biltmore Hotel poślubił Cindy Fisher, z którą ma córkę Calyssę Rae (ur. 27 grudnia 1989) i syna Cadena (ur. 1992).

</doc>
<doc id="1634490" url="https://pl.wikipedia.org/wiki?curid=1634490" title="Andrzej Polok">
Andrzej Polok

Andrzej Polok (ur. 17 listopada 1955 w Cieszynie) – polski pracownik społeczny, polityk, poseł na Sejm PRL IX kadencji.
Życiorys.
Ukończył w 1975 Technikum Mechaniczne w Ustroniu i podjął pracę w Fiat Auto Poland w Tychach (dawniej Fabryka Samochodów Małolitrażowych), gdzie pracuje do chwili obecnej. 
Należał do Związku Socjalistycznej Młodzieży Polskiej i Towarzystwa Przyjaźni Polsko-Radzieckiej. W 1983 został powołany na funkcję NSZZ Pracowników FSM w Tychach, a w rok później przewodniczącego. Pełnił także funkcję członka prezydium Wojewódzkiego Porozumienia Związków Zawodowych w Katowicach i wiceprzewodniczącego Miejskiego Porozumienia Związków Zawodowych w Tychach.
W latach 1985–1989 był bezpartyjnym posłem IX kadencji. Był członkiem sejmowej Komisji Transportu, Żeglugi i Łączności oraz Komisji Nadzwyczajnej do rozpatrzenia projektu ustawy: Prawo o stowarzyszeniach oraz projektów ustaw dotyczących związków zawodowych.
Otrzymał Złotą Odznakę „Za zasługi dla rozwoju przemysłu maszynowego”.

</doc>
<doc id="1634491" url="https://pl.wikipedia.org/wiki?curid=1634491" title="Spektroskopia absorpcyjna">
Spektroskopia absorpcyjna

Spektroskopia absorpcyjna – termin odwołujący się do metod spektroskopowych, w których mierzona jest absorpcja promieniowania elektromagnetycznego w funkcji długości fali, następująca w wyniku interakcji z próbką lub badanym obiektem.
Termin ten, w zależności od kontekstu, jest używany w odniesieniu do niektórych metod analizy chemicznej, w astronomii oraz fizyce atomowej i molekularnej.
Spektrometria cząsteczkowa absorpcyjna – metoda wykorzystująca pomiar absorpcji światła do ilościowego związków nieorganicznych i organicznych. Najbardziej powszechnymi technikami wykorzystującymi zjawiska absorpcji promieniowania przez cząsteczki są absorpcyjna spektroskopia w podczerwieni oraz spektroskopia UV-VIS.
Absorpcyjna spektrometria atomowa – metoda oznaczania stężenia poszczególnych pierwiastków metalicznych, w której światło przechodzi przez odparowaną lub atomizowaną (na przykład w płomieniu) próbkę, a następnie analizowane są zmiany w jego widmie.

</doc>
<doc id="1634497" url="https://pl.wikipedia.org/wiki?curid=1634497" title="Cztery kontynenty">
Cztery kontynenty

Cztery kontynenty () – obraz malarza flamandzkiego Rubensa.
Mitologiczny obraz jest geograficzną alegorią dotyczącą siły natury i życia. Za pomocą postaci kobiet i mężczyzn Rubens przedstawił cztery kontynenty oraz zaznaczył ich znaczenie w ówczesnym świecie. Z lewej strony przedstawił kobietę, personifikację Europy, siedzącą na podwyższeniu. Obejmuje ją brodaty mężczyzna mający oznaczać Dunaj. Pod nimi, plecami do widza, znajduje się Nil z wieńcem złożonego z kłosów zbóż będącego symbolem żyzności brzegów rzeki. Prawą ręką obejmuje czarnoskórą dziewczynę uosabiającą Afrykę. Dla wzmocnienia obrazu za ich plecami Rubens namalował krokodyla symbol Afryki i Nilu.
Z prawej strony, na drugim planie, Rubens umieścił alegorię Ameryki w postaci przyciemnionego słabo widocznego mężczyzny, wspierającego się o Amazonkę. Ameryka była bardzo często przedstawiana ze złotymi monetami, które miały nawiązywać do mitu o Eldorado i bogactw natury kontynentu.
Druga kobieta jest personifikacją Azji. Obejmuje ona potężną postać mężczyzny opartego o dzban uosabiającego rzekę Ganges. Tak jak w przypadku Afryki, tak i tu kontynent azjatycki symbolizuje Tygrys.
U dołu obrazy znajdują się trzy głowy putt.

</doc>
<doc id="1634499" url="https://pl.wikipedia.org/wiki?curid=1634499" title="Szysznik japoński">
Szysznik japoński

 ("Monocentris japonica") – gatunek morskiej ryby z rodziny szysznikowatych (Monocentridae). 
Występowanie.
Zasięg występowania – od Morza Czerwonego, przez Ocean Indyjski, po zachodnią część Oceanu Spokojnego. Na ogół ryba ta nie schodzi poniżej 200 m p.p.m.
Morfologia.
Ma jajowaty tułów dachówkowato pokryty stosunkowo dużymi łuskami kostnymi. Każda jest opatrzona skierowanym ku tyłowi twardym kolcem. Pośrodku grzbietu sterczy – w zastępstwie pierwszej płetwy grzbietowej – pięć sztywnych, wyjątkowo ostrych kolców płetwowych, z których dwa środkowe są szczególnie długie. Naprzeciw nich, u dołu jeden, bardzo mocny i gruby, wyrasta z płetwy brzusznej. Głowę pokrywają zwarte pancerze płytek. Ze względu na owalny kształt sylwetka ryby w tym łuskowatym futerale przypomina szyszkę świerkową. 
Tryb życia.
Wszystkie szysznikowate emitują światło. "Monocentris japonicus" ma parzysty narząd świetlny w zakończeniu żuchwy. Są to gruczoły wypełnione bakteriami luminescencyjnymi. Żeruje nocą. Nie tylko oświetla swoje ofiary, którymi są głównie skorupiaki, lecz także przywabia je. Prawdopodobnie narządy świetlne tych ryb są również wykorzystywane w komunikacji wewnątrzgatunkowej.

</doc>
<doc id="1634509" url="https://pl.wikipedia.org/wiki?curid=1634509" title="From The Fire">
From The Fire



</doc>
<doc id="1634510" url="https://pl.wikipedia.org/wiki?curid=1634510" title="All by Myself">
All by Myself

All by Myself – ballada skomponowana przez Erica Carmena w 1975 roku. Fragment muzyki pochodzi z II koncertu fortepianowego c-moll, op. 18 rosyjskiego kompozytora Siergieja Rachmaninowa. Kompozycja w oryginale ukazała się na wydanym nakładem Arista Records albumie zatytułowany "Eric Carmen". Utwór był wielokrotnie interpretowany przez takich wykonawców jak: Céline Dion, Frank Sinatra, Tom Jones, Sheryl Crow, Hank Williams, Jr. czy Babes in Toyland.
Wersja Céline Dion.
„All By Myself” to piąty singel znajdujący się na płycie "Falling into You" kanadyjskiej piosenkarki Céline Dion.
Singel został wydany w Europie 7 października 1996, w Australii 13 stycznia 1997, a w Ameryce Północnej 11 marca 1997. Céline Dion nagrała również hiszpańską wersję „All By Myself” zatytułowaną „Sola Otra Vez”.

</doc>
<doc id="1634511" url="https://pl.wikipedia.org/wiki?curid=1634511" title="Straight To The Light">
Straight To The Light



</doc>
<doc id="1634515" url="https://pl.wikipedia.org/wiki?curid=1634515" title="Reynald Secher">
Reynald Secher

Reynald Secher (ur. 27 października 1955 w Nantes) – francuski historyk, politolog, pisarz i scenarzysta. Autor książki "Ludobójstwo francusko-francuskie. Wandea – departament zemsty" ("Le Génocide franco-français : La Vendée-Vengé").

</doc>
<doc id="1634516" url="https://pl.wikipedia.org/wiki?curid=1634516" title="Ludobójstwo francusko-francuskie. Wandea – departament zemsty">
Ludobójstwo francusko-francuskie. Wandea – departament zemsty

Ludobójstwo francusko-francuskie. Wandea departament zemsty (Oryg: "La génocide franco-français la Vendée-Vengé") – książka na temat wojen wandejskich autorstwa Reynalda Sechera, historyka i politologa wydana w 1986 roku. Przedmowę do książki napisał profesor Uniwersytetu Paris IV-Sorbonne Jean Meyer. Polskie wydanie, w tłumaczeniu Mariana Miszalskiego ukazało się w 2003 roku nakładem wydawnictwa Iskry. 
Autor dowodzi tezy, że władze rewolucyjne dokonały ludobójstwa na ludności Wandei, kierując się kryterium pochodzenia: każdy kto był z Wandei – miał zginąć. Publikacja książki wywołała gwałtowne spory i polemiki w środowisku francuskich historyków.

</doc>
<doc id="1634517" url="https://pl.wikipedia.org/wiki?curid=1634517" title="Werner Goldberg">
Werner Goldberg

Werner Goldberg (ur. 3 października 1919 w Berlinie, zm. 28 września 2004 tamże) – Niemiec pochodzenia żydowskiego, który przez krótki okres, w czasie II wojny światowej, służył w Wehrmachcie. Jego zdjęcie opublikowano w niemieckiej gazecie „Berliner Tageblatt” z podpisem „Idealny żołnierz niemiecki”, mimo że w rasistowskiej polityce III Rzeszy sformułowanej przez ustawy norymberskie uznawano półkrwi Żydów za „mieszańców” ("Mischlingów") i obywateli drugiej kategorii pozbawionych pełni praw.
Życiorys.
Ojciec Wernera urodził się i był wychowywany w rodzinie żydowskiej w Królewcu, jednakże ochrzcił się w lokalnym kościele luterańskim, a następnie poślubił protestantkę. Werner, wraz ze swoim bratem, Martinem, został ochrzczony w kościele luterańskim.
Po dojściu Hitlera do władzy w styczniu 1933 roku i po ogłoszeniu "Ustawy o Odrodzeniu Stanu Urzędniczego" (niem. Gesetz zur Wiederherstellung des Berufsbeamtentums) z 7 kwietnia 1933 roku, wraz z rozporządzeniem uzupełniającym znanym jako „paragraf aryjski” (niem. Arierparagrapf) ojciec Wernera, jako pracownik służby cywilnej pochodzenia żydowskiego, stracił pracę. W roku 1935 Werner opuścił szkołę i rozpoczął pracę w firmie odzieżowej "Schneller und Schmeider", należącej do Żyda i Niemca. W międzyczasie wujek Wernera ze strony matki wstąpił do NSDAP, jednocześnie rezygnując z kontaktów z rodziną Goldbergów. W 1938 roku Werner odbył sześciomiesięczną obowiązkową służbę w Służbie Pracy Rzeszy, później w szeregach Wehrmachtu wziął udział w napaści na Polskę i na Francję.
Krótko po rozpoczęciu II wojny światowej zdjęcie Wernera ukazało się w niedzielnej edycji dziennika „Berliner Tageblatt” z podpisem: „Idealny żołnierz niemiecki”. Zdjęcie to zostało sprzedane gazecie przez fotografa Wehrmachtu. Potem ukazywało się na plakatach rekrutacyjnych niemieckiej armii.
W roku 1940, wkrótce po podpisaniu zawieszenia broni pomiędzy Niemcami i Francją, Werner został wydalony z Wehrmachtu. Stało się to na skutek zarządzenia samego Hitlera z 8 kwietnia 1940 roku, nakazującego wydalenie z armii półkrwi Żydów ("Mischlingów") oraz żołnierzy ożenionych z Żydówkami i półkrwi Żydówkami.
Werner powrócił do poprzedniego miejsca pracy, które zmieniło nazwę na "Feodor Schmeider Company" z powodu nakazu usunięcia z nazw niemieckich firm nazwisk żydowskich, w tym przypadku Schneller. Werner piął się po szczeblach kariery. Wywalczył kontrakt na dostawy mundurów dla armii i marynarki niemieckiej. Werner uczęszczał do Reichsaussschuss für Arbeitsstudie, gdzie, jako jeden z 4 na 80 studentów, zdał egzamin na wykładowcę w tej szkole. Ponadto doradzał firmom odzieżowym, a także pisał artykuły do tygodnika "Textilwoche". Dzięki działaniom Wernera jego ojciec przeżył II wojnę światową (Werner uratował go z żydowskiego szpitala i z rąk Gestapo). Po II wojnie światowej Goldberg wstąpił do CDU. Od 1952 do 1958 roku był członkiem Rady Powiatu w Berlinie-Wilmersdorf. Potem był dwadzieścia lat członkiem berlińskiej Izby Deputowanych. W 1979 roku wycofał się z polityki. W 1985 roku został honorowym obywatelem Berlina.
Z żoną Gertrudą Goldberg miał troje dzieci, zmarł w Berlinie 28 września 2004 roku. Został pochowany na berlińskim cmentarzu komunalnym Wilmersdorf. Werner jest jednym z bohaterów filmu dokumentalnego „Żydowscy żołnierze Hitlera”, którego producentem jest Larry Price. Film powstał we współpracy z Israel Broadcasting Authority.

</doc>
<doc id="1634518" url="https://pl.wikipedia.org/wiki?curid=1634518" title="Skoki narciarskie na Mistrzostwach Świata w Narciarstwie Klasycznym 1984">
Skoki narciarskie na Mistrzostwach Świata w Narciarstwie Klasycznym 1984

Zawody w skokach narciarskich na mistrzostwach świata w narciarstwie klasycznym 1984 odbyły się 26 lutego 1984 w szwajcarskim Engelbergu. Złoty medal wywalczyli Finowie. 
Konkurs rozegrano w związku z nieprzyjęciem zawodów drużynowych w skokach narciarskich w program Zimowych Igrzysk Olimpijskich 1984 w Sarajewie.
Wyniki.
Skocznia duża drużynowo K-120 (Gross-Titlis-Schanze).
Data: 26.02.1984

</doc>
<doc id="1634519" url="https://pl.wikipedia.org/wiki?curid=1634519" title="Nordisk Film Prisen">
Nordisk Film Prisen

Nordycka Nagroda Filmowa (duń. Nordisk Film Prisen) – nagroda przyznawana co roku przez duńską wytwórnię filmową Nordisk Film za wykazanie się w duńskim filmie bądź telewizji. Ufundowana została 6 listopada 1996 r., w dniu dziewięćdziesiątych urodzin wytwórni.
Laureaci.
Zdobywcy Nordyckiej Nagrody Filmowej:
Z okazji stulecia wytwórni w 2006, reżyser Nils Malmros poza nagrodą ("Nordisk Films Hæderspris") otrzymał 100 tys. koron duńskich.

</doc>
<doc id="1634522" url="https://pl.wikipedia.org/wiki?curid=1634522" title="Ludobójstwo francusko-francuskie. Wandea departament zemsty">
Ludobójstwo francusko-francuskie. Wandea departament zemsty



</doc>
<doc id="1634526" url="https://pl.wikipedia.org/wiki?curid=1634526" title="Karol Bogumił Stolzman">
Karol Bogumił Stolzman

Karol Bogumił Stolzman (ur. 1793, zm. 1854) – działacz demokratyczny, oficer artylerii w powstaniu listopadowym, członek Towarzystwa Patriotycznego. Podczas swej emigracji we Francji związany z Joachimem Lelewelem. Należał do związku karbonariuszy. W 1833 roku był szefem sztabu Hufca Świętego, złożonego z polskich emigrantów, próbujących przez Szwajcarię bezskutecznie nieść pomoc powstaniu we Frankfurcie. Był również współzałożycielem organizacji Młoda Polska. W latach 1844-1845 członek Zjednoczenia Emigracji Polskiej. W roku 1846 wstąpił do TDP. Był również teoretykiem powstańczej wojny partyzanckiej, czego wynikiem była wydana w roku 1844 publikacja „Partyzantka, czyli wojna dla ludów powstających najwłaściwsza"
W 1834 roku skazany przez władze rosyjskie na powieszenie za udział w powstaniu listopadowym.

</doc>
<doc id="1634558" url="https://pl.wikipedia.org/wiki?curid=1634558" title="Granica mołdawsko-ukraińska">
Granica mołdawsko-ukraińska

Granica mołdawsko-ukraińska — granica państwowa pomiędzy Ukrainą oraz Mołdawią, istniejąca od ogłoszenia przez oba kraje niepodległości po rozpadzie ZSRR. Część granicy Mołdawii z Ukrainą jest faktycznie granicą Ukrainy z Naddniestrzem, którego deklaracji niepodległości od Mołdawii nie uznaje żadne państwo na świecie.
Przebieg granicy.
Granica mołdawsko-ukraińska ma długość 939 km, w tym granica naddniestrzańsko-ukraińska liczy 405 km.
Granica zaczyna się na trójstyku z Rumunią i biegnie na wschód do Mohylowa Podolskiego, gdzie wchodzi do koryta Dniestru i jednocześnie zakręca na południowy wschód. W okolicy Nimereuca zaczyna się terytorium Naddniestrza. Granica biegnie dalej na południowy wschód, równolegle do położonego kilkanaście kilometrów na zachód Dniestru. Na wysokości Purcari kończy się terytorium Naddniestrza, po kilku kilometrach granica zakręca na zachód w stronę Basarabeasca, po czym skręca na południe i podąża do Dunaju w pobliżu Gałacza, gdzie znajduje się trójstyk z Rumunią.

</doc>
<doc id="1634562" url="https://pl.wikipedia.org/wiki?curid=1634562" title="Czesław Drążek">
Czesław Drążek

Czesław Drążek (ur. 13 grudnia 1934 w Mogielnicy, zm. 11 marca 2009 w Rzymie) – jezuita, wieloletni redaktor naczelny polskiego wydania „L’Osservatore Romano” (1991-2007) oraz profesor Wyższej Szkoły Filozoficzno-Pedagogicznej Ignatianum w Krakowie. Współzałożyciel Towarzystwa Przyjaciół Trędowatych.
Życiorys.
Syn Stanisława i Marii z d. Kawa. Wstąpił do zakonu jezuitów 30 lipca 1951 i w Starej Wsi odbył dwuletni nowicjat, wyświęcony na kapłana 31 lipca 1961 w Warszawie. Filozofię studiował na Wydziale Filozoficznym Towarzystwa Jezusowego w Krakowie (obecnie Wyższa Szkoła Filozoficzno-Pedagogiczna Ignatianum) w latach 1955-58. Podstawowe studia teologiczne odbył na Wydziale Teologicznym Bobolanum (obecnie Papieski Wydział Teologiczny w Warszawie) w Warszawie w latach 1958-62. Ponadto w latach 1966-68 odbył studia specjalistyczne z liturgiki na KUL w Lublinie, gdzie w 1972 uzyskał doktorat na podstawie rozprawy "Rozwój kultu Najśw. Serca Jezusowego w Polsce 1705-1765".
Był przez 17 lat, od 1963, duszpasterzem akademickim Wspólnoty Akademickiej Jezuitów w Krakowie oraz diecezjalnym duszpasterzem rodzin 1968-69. W latach 1972-78 był rektorem kolegium jezuitów w Krakowie. W latach 1980-83 pracował w Redakcji Centralnej Radia Watykańskiego w Rzymie. W czasie Synodu Biskupów w 1980, 1983 i 1987 brał udział w pracach Sekretariatu Synodu i był sprawozdawcą z jego obrad w Sekcji Polskiej Radia Watykańskiego. W latach 1984-90 był przełożonym wspólnoty jezuitów w Krakowie-Przegorzałach.
Odbywał podróże do Francji, Hiszpanii, Włoch i na Madagaskar w celu gromadzenia materiałów odnoszących się do życia, działalności i świętości Jana Beyzyma SJ. W 1983 roku otrzymał nominację na wicepostulatora jego procesu beatyfikacyjnego. Przeprowadził dochodzenie kanoniczne sprawy Sługi Bożego, zakończone w 1986 w Krakowie i w 1987 na Madagaskarze oraz opracował tzw. "Positio causae". W 1991 uzyskał na Papieskiej Akademii Teologicznej w Krakowie stopień doktora habilitowanego teologii duchowości, przedstawiając rozprawę "Vie, activité et sainteté du Serviteur de Dieu Jean Beyzym (1850-1912), prêtre de la Compagnie de Jésus"Wkrótce potem (1991) został mianowany przez Sekretariat Stanu Stolicy Apostolskiej redaktorem naczelnym polskiej edycji „L’Osservatore Romano” w Rzymie.
Pochowany w grobowcu jezuitów na Cmentarzu Rakowickim w Krakowie 18 marca 2009 (pas 37, płd.).
Publikacje.
Bibliografia o. Czesława Drążka liczy ponad 200 pozycji, w tym 50 w językach obcych. W formie książek ukazały się:

</doc>
<doc id="1634564" url="https://pl.wikipedia.org/wiki?curid=1634564" title="Matylda Baczyńska">
Matylda Baczyńska

Matylda Baczyńska (ur. 2 marca 1984 we Włocławku) – polska aktorka teatralna i filmowa.
Jest absolwentką I LO im. Ziemi Kujawskiej we Włocławku. W 2007 ukończyła studia na PWST w Krakowie, a w 2008 ukończyła studia na wydziale aktorstwa dramatycznego na tej uczelni. Na trzecim roku studiów zagrała Marynię Dąbrowską w "Korowodzie" Jerzego Stuhra. Od 2008 występuje w serialu "Plebania" jako Magda. Wystąpiła w takich spektaklach teatralnych jak "Góra Góry" (2007), "Zaduszki Wyspiański" (2007) i "Ryszard III" (2007).

</doc>
<doc id="1634569" url="https://pl.wikipedia.org/wiki?curid=1634569" title="Maksymilian Ryłło (biskup)">
Maksymilian Ryłło (biskup)

Maksymilian Ryłło herbu Wieniawa (ur. 1715 lub około 1719, zm. 22 listopada 1793 w Przemyślu) – duchowny greckokatolicki, bazylianin, w. 1756-1784 unicki biskup chełmski, od 1780 do 1784 administrował eparchią przemyską, od 1784 był biskupem ordynariuszem przemyskim, archimandryta komendatoryjny dermański w 1772 roku.
Życiorys.
Urodził się ok. 1717 r. w Borysowszczyźnie na Białorusi lub w Ryłówce koło Wilna w katolickiej rodzinie Hieronima i Anny z Miecznikowskich. Po wstąpieniu do klasztoru bazylianów w Wilnie kształcił się w Kolegium Greckim w Rzymie, gdzie uzyskał doktorat z teologii i przyjął święcenia kapłańskie. Po powrocie do kraju w 1742 r. był kaznodzieją w Witebsku, wikariuszem przy cerkwi Św. Trójcy w Wilnie, a od 1745 r. prokuratorem litewskiej prowincji bazylianów z siedzibą w Warszawie. Pełnił też funkcję przełożonego klasztorów w Dubnie i w Dermaniu. Od 1748 do 1756 ihumen monasteru chełmskiego.
W 1756 r. uzyskał nominację królewską na unickie biskupstwo chełmskie, konsekrowany w Połocku w 1759 r. Po objęciu diecezji przystąpił gorliwie do działań zmierzających do podniesienia poziomu moralnego i intelektualnego duchowieństwa i wiernych. W l. 1759-1762 przeprowadził wizytację całej eparchii. W 1759 założył w Chełmie seminarium duchowne, którego prowadzenie powierzył początkowo duchownym diecezjalnym, a w 1769 przekazał bazylianom. W 1760 r. przeprowadził synod diecezjalny, a w 1765 r. doprowadził do koronacji ikony Matki Boskiej Chełmskiej. W 1771 ustanowił fundusz na utrzymanie kadry seminaryjnej. W 1773 r. przeprowadził wizytację parafii unickich w województwie bracławskim, czym naraził się władzom rosyjskim, wojska rosyjskie aresztowały go za "prześladowanie" prawosławnych w 1774 roku, uwięziły na kilka miesięcy w Berdyczowie. W 1783 założył w Buśnie seminarium dla kleryków pochodzących z terenów diecezji, które znalazły się pod zaborem austriackim.
W 1779 r., po śmierci biskupa Atanazego Szeptyckiego został administratorem unickiej diecezji przemyskiej. Formalnie stanowisko ordynariusza tej diecezji objął w 1784 r., co potwierdziła Stolica Apostolska w 1785. Jako biskup przemyski zajął się organizacją seminarium duchownego, urządzeniem katedry przemyskiej w byłym kościele karmelitów, domu dla konsystorza i odnową kapituły, czynił też starania o utworzenie greckokatolickiej metropolii w Galicji. Pochowany został w podziemiach przemyskiej katedry unickiej.

</doc>
<doc id="1634573" url="https://pl.wikipedia.org/wiki?curid=1634573" title="Stracone zachody miłości (film)">
Stracone zachody miłości (film)

Stracone zachody miłości – amerykańsko-francusko-kanadyjsko-angielski musical w reżyserii Kennetha Branagha z roku 2000.

</doc>
<doc id="1634574" url="https://pl.wikipedia.org/wiki?curid=1634574" title="Kazimierz Gąsiorowski (podpułkownik)">
Kazimierz Gąsiorowski (podpułkownik)

Kazimierz Bogumił Gąsiorowski, ps. „Edyta” (ur. 5 maja 1903 w Warszawie, zm. 12 lutego 1952 tamże) – podpułkownik, szef wywiadu politycznego Delegatury Rządu RP na m.st. Warszawę.
Życiorys.
Po otrzymaniu świadectwa dojrzałości w Warszawie studiował w Wolnej Wszechnicy Polskiej. Jako ochotnik walczył w wojnie polsko-bolszewickiej. Po ukończeniu Szkoły Podchorążych Kawalerii w Grudziądzu dowodził plutonem w 25 pułku ułanów Wielkopolskich. Pod koniec lat dwudziestych ze względu na stan zdrowia został zwolniony do rezerwy. Pracował w administracji państwowej m.in. od połowy 1937 roku był kierownikiem referatu społeczno-politycznego w Urzędzie Wojewódzkim w Brześciu nad Bugiem.
Uczestniczył w kampanii wrześniowej, walcząc w szeregach Nowogródzkiej Brygady Kawalerii. W 1940 roku rozpoczął działalność w konspiracji, najpierw w Tajnej Armii Polskiej, następnie w ZWZ. Był organizatorem i dowódcą brygady wywiadowczej w Okręgu Warszawa – miasto ZWZ – Okręg Warszawa AK. We wrześniu 1943 roku został mianowany szefem kontrwywiadu politycznego Delegatury Rządu RP na m.st. Warszawę. W 1944 roku został oddelegowany do Komendy Głównej i awansowany do stopnia ppłk.
Brał udział w powstaniu warszawskim, w czasie którego dowodził oddziałem i został dwukrotnie ranny. Po upadku powstania został internowany w oflagu II C Woldenberg. Po wyzwoleniu w lutym 1945 roku powrócił do Polski i zamieszkał w Krakowie.
Po ujawnieniu się 17 grudnia 1949 roku został aresztowany. 6 października 1951 roku został skazany na karę dożywotniego więzienia. Został zamordowany („zmarł nagle”) 12 lutego 1952 r. w więzieniu mokotowskim w Warszawie
Pochowany na warszawskim Cmentarzu Wojskowym (kwatera D-1a-24). Zrehabilitowany w 1957.
Był odznaczony m.in. Brązowym Krzyżem Zasługi z Mieczami oraz Krzyżem Walecznych (1944).

</doc>
<doc id="1634575" url="https://pl.wikipedia.org/wiki?curid=1634575" title="Mistrzostwa Świata na dystansach 2009">
Mistrzostwa Świata na dystansach 2009



</doc>
<doc id="1634576" url="https://pl.wikipedia.org/wiki?curid=1634576" title="Mistrzostwa Świata na dystansach 2008">
Mistrzostwa Świata na dystansach 2008



</doc>
<doc id="1634580" url="https://pl.wikipedia.org/wiki?curid=1634580" title="Mistrzostwa Świata Mężczyzn w Curlingu 1984">
Mistrzostwa Świata Mężczyzn w Curlingu 1984

Mistrzostwa Świata Mężczyzn w Curlingu 1984 odbyły się między 2 a 8 kwietnia 1984 w amerykańskim Duluth, w Memorial Auditorium. Były to drugie mistrzostwa świata rozegrane w Duluth, wcześniejsze odbyły się w 1976.
Tytuł mistrzów świata z 1983 broniła drużyna Kanady. Nowym mistrzem świata została Norwegia, która w finale pokonała Szwajcarię 8:5. Brązowe medale zdobyli Szwedzi, którzy przegrali w półfinale z Norwegami 4:5.
__BEZSPISU__

</doc>
<doc id="1634584" url="https://pl.wikipedia.org/wiki?curid=1634584" title="Rewolucja francuska (książka)">
Rewolucja francuska (książka)

Rewolucja francuska ("La Révolution française") – książka autorstwa Pierre'a Gaxotte'a, historyka i członka Akademii Francuskiej wydana w 1928 roku we Francji. W Polsce ukazała się w 2001 roku. Dzieło to było pierwszą książką Gaxotte'a. Jej publikacja wywołała spory i polemiki. Autor bardzo krytycznie ocenił rewolucję wykazując jak niszczycielski wpływ wywarła na wszystkie sfery życia społecznego, i w rezultacie – zamiast rozszerzyć – ograniczyła wolność jednostki.

</doc>
<doc id="1634585" url="https://pl.wikipedia.org/wiki?curid=1634585" title="Baharak">
Baharak

Baharak – wieś w północno-wschodnim Afganistanie, w prowincji Badachszan (Wilajet), stolica powiatu Baharak.
Szkoła dla dziewcząt w Baharak została otworzona 17 grudnia 2006 r. przez Munshiego Abdula Majeeda, gubernatora prowincji Badachszan. Uczęszcza do niej około 3 000 dziewcząt, które uczą się na trzy oddzielne zmiany w ciągu dnia.

</doc>
<doc id="1634586" url="https://pl.wikipedia.org/wiki?curid=1634586" title="Miasto statutarne">
Miasto statutarne

Miasto statutarne (czes. "Statutární město", niem. "Statutarstadt") – miasto, którego administracja zorganizowana jest według lokalnego prawa, zawartego w statucie miejskim. Miasta statutarne istnieją w Czechach oraz Austrii. Na Słowacji, w Słowenii i we Włoszech statut tego typu ma każda gmina. Miasta statutarne funkcjonowały przed 1918 r. na terenie Austro-Węgier (było nim m.in. Bielsko).
W Czechach własny statut posiadają (według stanu na sierpień 2018 r.): Brno, Cieplice, Chomutov, Czeskie Budziejowice, Děčín, Frydek-Mistek, Hawierzów, Hradec Králové, Igława, Jablonec nad Nysą, Karlowe Wary, Karwina, Kladno, Liberec, Mladá Boleslav, Most, Ołomuniec, Opawa, Ostrawa, Pardubice, Pilzno, Praga "(de facto)", Prościejów, Przerów, Trzyniec, Uście nad Łabą i Zlin.
Austriackimi miastami statutarnymi są: Eisenstadt, Graz, Innsbruck, Klagenfurt am Wörthersee, Krems an der Donau, Linz, Rust, Salzburg, St. Pölten, Steyr, Villach, Waidhofen an der Ybbs, Wels, Wiedeń i Wiener Neustadt. Jednocześnie są one miastami na prawach powiatu, czyli gminami ("Gemeinde") wypełniającymi zadania powiatu ("Bezirk").

</doc>
<doc id="1634589" url="https://pl.wikipedia.org/wiki?curid=1634589" title="Franciszek Woroniecki">
Franciszek Woroniecki

Franciszek Woroniecki (zm. 4 września 1917 w Przemyślu) – polski przedsiębiorca, właściciel fabryki fortepianów.
Wytwórnia fortepianów, znana także jako "Woroniecki i Syn" (od 1900 r.), została założona w Jaśle. W latach 1877-1914 poza produkcją instrumentów zajmowała się sprzedażą pianin, fortepianów i fisharmonii także innych marek. W 1887 r. powstała jej filia w Przemyślu przy ulicy Lwowskiej 6, a w 1911 r. przeniesiona na Słowackiego 18 i Mickiewicza 21.
Firma zdobyła medale na wystawach przemysłowych we: Lwowie, Cieszynie, Trieście w 1877 r., Przemyślu (1882), Krakowie (1887), Wiedniu (1892) i ponownie we Lwowie (1894). W sumie wytwórnia zdobyła sześć medali na wystawach zagranicznych i dwanaście dyplomów na krajowych.
W 1912 r. Woroniecki poszerzył swoją ofertę o krótkie fortepiany ("mignon"). Specjalizował się również w konserwacji (w ówczesnym znaczeniu tego wyrazu, czyli w przeróbkach i modernizacji) instrumentów zabytkowych. Swoje produkty eksportował m.in. do: Czech, Niemiec, Rosji, na Śląsk, Bukowinę i Morawy.
Pochowany został na Cmentarzu Głównym w Przemyślu.
Numery seryjne produkcji:

</doc>
<doc id="1634591" url="https://pl.wikipedia.org/wiki?curid=1634591" title="Falling into You (singel)">
Falling into You (singel)

Falling into You – pierwszy singel kanadyjskiej piosenkarki Céline Dion promującym jej płytę o tej samej nazwie.

</doc>
<doc id="1634592" url="https://pl.wikipedia.org/wiki?curid=1634592" title="Oliviero Diliberto">
Oliviero Diliberto

Oliviero Diliberto (ur. 13 października 1956 w Cagliari) – włoski polityk komunistyczny, były minister sprawiedliwości i parlamentarzysta, profesor prawa.
Życiorys.
Z wykształcenia prawnik, studiował m.in. we Frankfurcie i Rzymie. Pracował jako wykładowca akademicki na Uniwersytecie w Cagliari, dochodząc do stanowiska profesora prawa rzymskiego. Wykłada ten przedmiot na Uniwersytecie La Sapienza.
Działalność polityczną rozpoczął w ramach Włoskiej Partii Komunistycznej. Sprzeciwiając się jej przekształceniu w Demokratyczną Partię Lewicy, wziął udział w powołaniu Odrodzenia Komunistycznego.
Od 1994 do 2008 zasiadał w Izbie Deputowanych XII, XIII, XIV i XV kadencji. W 1998 doprowadził do rozłamu w Odrodzeniu Komunistycznym, kwestionując postulat obalenia rządu Romano Prodiego. Współtworzył wówczas nowe ugrupowanie pod nazwą Partia Komunistów Włoskich. W tym samym roku wszedł do nowego gabinetu premiera Massima D’Alemy jako minister sprawiedliwości. Urząd ten sprawował przez półtora roku, tj. do czasu wyjścia PdCI z koalicji rządowej. W 2000 zastąpił Armanda Cossuttę na stanowisku sekretarza krajowego tej partii, stając się jego faktycznym przewodniczącym.
Oliviero Diliberto mimo krytyki centrolewicowego rządu Giuliano Amato pozostał ze swoją partią w bloku Drzewo Oliwne, a w 2006 wprowadził ją do szerszej koalicji "L’Unione". W tym samym roku uzyskał mandat radnego rzymskiej rady miasta.
Na potrzeby przedterminowych wyborów brał udział w powołaniu komitetu Lewica-Tęcza, rezygnując samemu z ubiegania się o reelekcję.

</doc>
<doc id="1634595" url="https://pl.wikipedia.org/wiki?curid=1634595" title="Skoki narciarskie na Mistrzostwach Świata w Narciarstwie Klasycznym 1982">
Skoki narciarskie na Mistrzostwach Świata w Narciarstwie Klasycznym 1982

Zawody w skokach narciarskich na XXI Mistrzostwach Świata w Narciarstwie Klasycznym odbyły się w dniach 21–28 lutego 1982 w norweskim Oslo. Złote medale w zawodach indywidualnych wywalczyli Austriak Armin Kogler (skocznia normalna) i Fin Matti Nykänen (skocznia duża). W zawodach drużynowych triumfowali Norwegowie.

</doc>
<doc id="1634597" url="https://pl.wikipedia.org/wiki?curid=1634597" title="Vision of Love">
Vision of Love

Vision of Love – piosenka w stylu muzyki pop skomponowana przez Mariah Carey i Bena Marguliesa. Utwór został wydany jako pierwszy singel i promował debiutancki album "Mariah Carey". Pierwszy singel, który zajął pierwszą pozycje na Billboard i zapoczątkował passę kolejnych numerów 1.
Informacje.
"Vision of Love" była pierwszą piosenką napisaną przez Carey i Marguliesa po podpisaniu kontraktu z Tommym Mottolą. Wersja albumowa piosenki różniła się od dema nagranego przez Carey. W tekście zawarta jest koncepcja "wizji miłości", za którą protagonista piosenki dziękuje Bogu.
Nagrody i nominacje.
Piosenka otrzymała trzy nominacje do nagród Grammy w kategoriach: "Piosenka Roku", "Nagranie Roku", "Najlepsza Kobieca Piosenka Pop". Wygrała jedną nagrodę w kategorii "Najlepsza Kobieca Piosenka Pop". Singel odniósł wielki sukces na całym świeci, zdobywając wysokie pozycje list, jego sprzedaż przekroczyła liczbę 1 150 000.
Inne wersje.
Dwie wersje live piosenki zostały umieszczone na ekskluzywnym wydaniu singla.

</doc>
<doc id="1634599" url="https://pl.wikipedia.org/wiki?curid=1634599" title="Mat głupca">
Mat głupca



</doc>
<doc id="1634604" url="https://pl.wikipedia.org/wiki?curid=1634604" title="Western Union Telegraph Building">
Western Union Telegraph Building

Western Union Telegraph Building – wieżowiec zbudowany w Nowym Jorku na dolnym Manhattanie w latach 1872–1875 przez . Był pierwszym biurowcem, który osiągnął 10 kondygnacji oraz wysokość 70 metrów.
Budynek rozebrano pomiędzy 1912 a 1914 rokiem.

</doc>
<doc id="1634605" url="https://pl.wikipedia.org/wiki?curid=1634605" title="Rapetosaurus">
Rapetosaurus



</doc>
<doc id="1634608" url="https://pl.wikipedia.org/wiki?curid=1634608" title="Andrij Pokładok">
Andrij Pokładok

Andrij Jarosławowycz Pokładok, ukr. Андрій Ярославович Покладок (ur. 21 czerwca 1971 w Jaworowie) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek DJuSSz w Jaworowie. W 1989 już był zapraszany do klubu Karpaty Lwów, jednak zdecydował ukończyć najpierw studia. W 1992 rozpoczął karierę piłkarską w zespole Skała Stryj, skąd latem przeszedł do Karpat. Od maja do lipca 1993 grał na wypożyczeniu ponownie w stryjskim klubie. W sezonach 1993/94, 1994/95 i 1995/96 został najlepszym strzelcem Karpat. W 1998-1999 broni barw Metałurha Donieck, jednak wrócił do Karpat Lwów. Na początku 2002 bronił barw Prykarpattia Iwano-Frankowsk, po czym w sezonie 2002/03 występował w Polihraftechnice Oleksandria. Następnie przeszedł do Nywy Winnica, skąd w 2004 trafił do klubu Rawa Rawa Ruska, w którym zakończył swoje występy w 2006 roku.
Kariera trenerska.
Po zakończeniu kariery piłkarskiej rozpoczął karierę trenerską jako grający trener nowo utworzonego klubu Hałyczyna Lwów.

</doc>
<doc id="1634612" url="https://pl.wikipedia.org/wiki?curid=1634612" title="Oma Desala">
Oma Desala



</doc>
<doc id="1634614" url="https://pl.wikipedia.org/wiki?curid=1634614" title="Sam Lloyd">
Sam Lloyd

Sam Lloyd, właśc. Samuel R. Lloyd IV (ur. 12 listopada 1963 w Weston, w stanie Vermont, zm. 30 kwietnia 2020 w Los Angeles) – amerykański aktor i muzyk, najlepiej znany z roli prawnika Teda Bucklanda w serialu "Hoży doktorzy" i sitcomie "".
Życiorys.
Urodził się w Weston, w stanie Vermont, jako syn Marianny McGuffin i aktora Samuela Lloyda Seniora. Miał trzy siostry – Laurel, Robin i Sandrę oraz brata Jacksona. Jego wujek Christopher Lloyd stał się znany z serii "Powrót do przyszłości". Uczęszczał na Uniwersytet w Syracuse.
Grywał w regionalnych przedstawieniach takich jak "Arszenik i stare koronki" jako krytyk teatralny Mortimer Brewster, "Forever Plaid" jako Sparky, "The Nerd" jako Rick Steadman / Kemp Hall, "She Loves Me" Sheldona Harnicka jako George, "Sherlock Holmes" jako John Foreman, a także na scenie w Los Angeles – "Jak wam się podoba" jako Probierczyk, "Big Time" jako Ted, "The Musical Comedy Murders of 1940" jako irlandzki tenor Patrick O’Reilly oraz "Private Wars" jako Gately.
Debiutował na małym ekranie jako kelner w jednym z odcinków sitcomu NBC "Night Court" (1988) z Harrym Andersonem, Markie Post i Johnem Larroquette. W latach 2001-2010 zagrał rolę prawnika Teda Bucklanda w 95 odcinkach serialu "Hoży doktorzy". Lloyd był wokalistą zespołu The Blanks, który wystąpił też w serialu "Hoży doktorzy" pod nazwą The Worthless Peons.
W styczniu 2019 lekarze zdiagnozowali u niego nowotwór z przerzutami do mózgu, wątroby, kręgosłupa oraz żuchwy, którego nie dało się operować. Później komórki rakowe wykryto też w płucach. Zmarł 30 kwietnia 2020 w Los Angeles w wieku 56 lat. Był żonaty z Vanessą i miał syna Westona, który urodził się wkrótce po diagnozie Lloyda.

</doc>
<doc id="1634618" url="https://pl.wikipedia.org/wiki?curid=1634618" title="Sha'uri">
Sha'uri



</doc>
<doc id="1634621" url="https://pl.wikipedia.org/wiki?curid=1634621" title="Horus (Gwiezdne wrota)">
Horus (Gwiezdne wrota)



</doc>
<doc id="1634622" url="https://pl.wikipedia.org/wiki?curid=1634622" title="Bethanie Mattek">
Bethanie Mattek



</doc>
<doc id="1634623" url="https://pl.wikipedia.org/wiki?curid=1634623" title="Monadnock Building">
Monadnock Building

Monadnock Building – zbudowany w Chicago w latach 1891–1893 protowieżowiec. Jest najwyższym budynkiem o konstrukcji murowanej, ma 16 kondygnacji, a jego wysokość wynosi 60 metrów. Jego projektantem był John Wellborn Root. Po ukończeniu był największym budynkiem biurowym na świecie.

</doc>
<doc id="1634624" url="https://pl.wikipedia.org/wiki?curid=1634624" title="Pavimentum">
Pavimentum

Pavimentum – kwadratowa, wypoziomowana, zbudowana z cegieł platforma, z której Mikołaj Kopernik prawdopodobnie prowadził obserwacje nieba.
Naukowcy doszli do przekonania, że Mikołaj Kopernik nie prowadził obserwacji „obrotów ciał niebieskich” z drewnianego ganka wieży, jak to na swoim obrazie "Astronom Kopernik, czyli rozmowa z Bogiem" przedstawił Jan Matejko, ale raczej służyło mu do tego zaginione pavimentum, które sam wykonał w ogrodzie swojego domu. Na tym podeście badawczym astronom ustawiał przyrządy pomiarowe i obserwował niebo. Dzięki temu mógł prowadzić co wieczór badania z tej samej, równej i stabilnej powierzchni, co pozwalało mu uzyskać dokładniejsze wyniki pomiarów.
Pierwsze poszukiwania pavimentum prowadzono w latach sześćdziesiątych XX w., jednak w złym miejscu. W 2009 prowadzono poszukiwania w części ogrodowej kanonii św. Stanisława we Fromborku, jednak pavimentum nie odnaleziono.

</doc>
<doc id="1634628" url="https://pl.wikipedia.org/wiki?curid=1634628" title="Curb Tour">
Curb Tour

Curb Tour – pierwsza oficjalna trasa koncertowa kanadyjskiej grupy rockowej Nickelback. Odbyła się ona w 1997 roku i promowała dwa albumy grupy EP "Hesher" wydane w lutym 1996 roku, oraz pierwszy studyjny album długogrający "Curb", wydany 3 marca 1996 roku. Grupa koncertowała przez pół roku, od 13 czerwca do 20 grudnia. Łączenie zespół podczas trasy zagrał 27 koncertów w mniejszych oraz większych miastach w Kanadzie. Grupa przeważnie grała w małych klubach. Dzięki tej trasie grupie udało się zaistnieć, a utwory grupy zaczęły być coraz częściej puszczane w lokalnych stacjach radiowych. Podczas trasy zespół grał także kilka utworów zawartych później na drugim studyjnym albumie "The State". Podczas jednego z akustycznych koncertów powstał bootleg "Acoustic live on Power 97" na którym znalazły się m.in. utwory "Leader of Men" czy "Old Enough". Podczas trasy, na niektórych koncertach Brandona Kroegera, na perkusji zastępował Gabe Sinclair, który był w składzie zespołu w roku 1995. Podczas trasy zespół występował jako support amerykańskiej grupy Everclear.
Jest to także jedyna trasa koncertowa, w której udział brał perkusista grupy Brandon Kroeger, który został zastąpiony w 1998 roku przez Ryana Vikedala.
Setlista.
Utwory grane podczas trasy koncertowej:
Zespół.
Ekipa

</doc>
<doc id="1634631" url="https://pl.wikipedia.org/wiki?curid=1634631" title="Vedia A10">
Vedia A10

Vedia A10 – odtwarzacz plików audio polskiej firmy Vedia. Jest to pierwszy polski odtwarzacz audio, którego założenia techniczne, wygląd obudowy oraz oprogramowanie wymyślała polska marka. Oprogramowanie odtwarzacza rozwijane jest bezpośrednio przez firmę Vedia. Obudowę modelu A10 zaprojektował Marcin Laskowski z firmy Melounge Studio.
Koncept odtwarzacza został przedstawiony we wrześniu 2008 roku. W Polsce model A10 dostępny jest od 15 grudnia 2008 w kolorach obudowy czarny i czarno-srebrny. Światową premierę model A10 miał na targach CES w styczniu 2009, na których pokazało także 11 nowych wersji kolorystycznych.
Wersje kolorystyczne A10 dostępne są w Polsce w sprzedaży od lutego 2009. Każdy z 11 kolorów dostępny jest wyłącznie w liczbie 350 sztuk tylko w pojemności 2 GB. Po wyczerpaniu zapasów, Vedia wybierze najpopularniejsze kolory i wprowadzi je do stałej oferty w różnych pojemnościach.
W marcu 2009 roku pojawiła się limitowana edycja Vedia Idunn A10 Jantar. Odtwarzacz ten kosztował 22 000 zł. Jego cenę uzasadnia fakt, wykonania go w całości ręcznie ze srebra próby 925 oraz wykończeń z 18-karatowego złota. Tył obudowy odtwarzacza pokryty jest płatem bałtyckiego bursztynu z jednego kawałka (nie kruszonego). Wyjścia słuchawkowe wykończone są drewnem hebanowym aby izolować je od srebrnej obudowy. Odtwarzacz powstał tylko w 3 egzemplarzach. Maksymalna przewidziana liczba egzemplarzy to dziesięć, a czas wykonania jednej sztuki na zamówienie to 2 miesiące.
Problemy użytkowników.
Pojedynczy użytkownicy skarżyli się na słabą widoczność wyświetlacza w słońcu, niewygodny slot na karty microSD oraz niską jakość klapki zasłaniającej port Mini USB (problem pierwszej partii A10 z 2008 roku). Problemy sprawia również „oczko” do przewleczenia smyczy – jest źle zaprojektowane i założenie smyczy jest bardzo czasochłonne. Wiele problemów zostało zlikwidowanych przy aktualizacjach firmware.

</doc>
<doc id="1634632" url="https://pl.wikipedia.org/wiki?curid=1634632" title="Kasuf">
Kasuf



</doc>
<doc id="1634633" url="https://pl.wikipedia.org/wiki?curid=1634633" title="Bitwa pod Solachon">
Bitwa pod Solachon

Bitwa pod Solachon – starcie zbrojne, które miało miejsce w roku 586 w trakcie walk bizantyjsko-perskich. Starcie zakończyło się zwycięstwem sił wschodnio-rzymskich pod dowództwem Filipikosa nad wojskami sasanidzkimi.

</doc>
<doc id="1634637" url="https://pl.wikipedia.org/wiki?curid=1634637" title="Negroidzi">
Negroidzi



</doc>
<doc id="1634640" url="https://pl.wikipedia.org/wiki?curid=1634640" title="Jekaterina Juriewa">
Jekaterina Juriewa



</doc>
<doc id="1634643" url="https://pl.wikipedia.org/wiki?curid=1634643" title="PCMark">
PCMark

PCMark - rodzina benchmarków firmy Futuremark służąca do sprawdzania ogólnej wydajności komputera - prędkości procesora, prędkości odczytu/zapisu pamięci RAM i dysku twardego.

</doc>
<doc id="1634647" url="https://pl.wikipedia.org/wiki?curid=1634647" title="Ladislav Hejdánek">
Ladislav Hejdánek

Ladislav Hejdánek (ur. 10 maja 1927 w Pradze, zm. 28 kwietnia 2020 tamże) – czeski profesor, filozof, rzecznik Karty 77.
Życiorys.
Urodził się w Pradze. Był studentem filozofii i socjologii na Uniwersytecie Karola. Swoją pracę pt. „Pojęcie prawdy i niektóre jego przesłanki ontologiczne” obronił u Jana Blahoslava Kozáka. Po studiach pracował w brygadach pracy, a następnie przez 2 lata odbywał służbę wojskową. Po odbyciu służby pracował przez 12 lat w Instytucie Medycyny w Pradze. Na początku lat sześćdziesiątych publikował w pismach literackich. W 1968 został zatrudniony w Instytucie Filozofii Czechosłowackiej Akademii Nauk. W 1971 roku został zwolniony z powodu czystki. Od 1970 roku prowadził prywatne seminaria filozoficzne. Po 1980 roku seminaria odbywały się w każdy poniedziałek.
W 1971 roku został aresztowany, a w następnym roku skazany na 9 miesięcy więzienia za agitację antypaństwową. Po pół roku wyszedł z więzienia. Pracował jako portier nocny, stróż, palacz, i magazynier. W 1985 roku zrezygnował z pracy zawodowej. W tymże roku założył czasopismo filozoficzno-teologiczne "Reflexe".
W 1976 roku podpisał się pod deklaracją Karty 77. Opublikował listy do przyjaciela (Dopisy přiteli). Wyjaśniały one sens powstania deklaracji oraz oporu przeciw reżimowi. Po śmierci Jana Patočki został jej rzecznikiem. W 1979 na skutek fali aresztowań: Václava Bendy, Jiříego Dienstbiera i rezygnacji Zdeny Tominovej ponownie pełnił tę funkcję.
Po upadku komunizmu.
Od 1990 wykładał na Wydziale Teologii Ewangelickiej na Uniwersytecie Karola. W tym samym roku habilitował się, a w 1992 roku został profesorem. Do 1996 roku prowadził wykłady na wydziale filozofii. Pod koniec życia sprawował funkcję kierownika Katedry Filozofii Wydziału Teologii Ewangelickiej.
Życie prywatne.
Jest żonaty, ma cztery córki. Jego żona była aresztowana w [1971 za działalność antypaństwową.

</doc>
<doc id="1634650" url="https://pl.wikipedia.org/wiki?curid=1634650" title="Władysław Strzelecki (poeta)">
Władysław Strzelecki (poeta)

Władysław Strzelecki (ur. 4 listopada 1915 w Borzymowie, zm. 9 sierpnia 2000) – polski poeta, prozaik, tłumacz poezji radzieckiej i nowo-greckiej.
Ukończył pedagogikę na Uniwersytecie Łódzkim. Debiutował jako poeta w 1933 roku na łamach prasy chłopskiej. Swoją pierwszą powieść "Bracia" ogłosił w 1938 roku. W latach 1942-1945 przebywał na robotach przymusowych w III Rzeszy. W latach 1948-1949 był sekretarzem Zarządu Wojewódzkiego Stronnictwa Ludowego. W latach 1949-1983 był sekretarzem Zarządu Wojewódzkiego Towarzystwa Przyjaźni Polsko-Radzieckiej, najpierw w Łodzi, a od 1975 roku w Skierniewicach.

</doc>
<doc id="1634651" url="https://pl.wikipedia.org/wiki?curid=1634651" title="Metropolitan Life Insurance Company Tower">
Metropolitan Life Insurance Company Tower

Metropolitan Life Insurance Company Tower – wybudowany w latach 1907–1909 nowojorski wieżowiec, stojący przy Madison Avenue w dzielnicy Flatiron Dictrict na obszarze Midtown Manhattan; od chwili ukończenia do 1913 roku był najwyższym budynkiem na świecie.

</doc>
<doc id="1634652" url="https://pl.wikipedia.org/wiki?curid=1634652" title="Carl Fletcher (walijski piłkarz)">
Carl Fletcher (walijski piłkarz)

Carl Fletcher (ur. 7 kwietnia 1980 w Surrey Heath) – piłkarz walijski, który występował na pozycji środkowego obrońcy lub defensywnego pomocnika.
Kariera klubowa.
Karierę piłkarską Fletcher rozpoczął w angielskim klubie AFC Bournemouth. W 1997 roku stał się członkiem pierwszego zespołu, a w 1998 roku zadebiutował w jego barwach w Division Two. W pierwszych dwóch sezonach rozegrał tylko dwa spotkania, ale już od 1999 roku był podstawowym zawodnikiem Bournemouth. W 2002 roku spadł z Bournemouth do Division Three, ale na tym szczeblu rozgrywek grał tylko przez rok i w 2003 roku ponownie występował w Division Two, a w „The Cherries” grał do lata 2004 roku.
Kolejnym klubem w karierze Fletchera był West Ham United, który zapłacił za niego sumę 275 tysięcy funtów. W Premier League swój debiut zaliczył 11 września 2004 w wygranym 2:1 wyjazdowym spotkaniu z Sheffield United. Przez cały sezon grał w podstawowym składzie Młotów i zdobył dwie bramki w lidze. Latem 2005 Walijczyk został na krótko wypożyczony do Watfordu, w którego barwach zaliczył trzy spotkania. W 2006 roku wrócił do West Hamu i występował w nim do końca sezonu 2005/2006. Wystąpił w przegranym po serii rzutów karnych finale Pucharu Anglii z Liverpoolem.
Latem 2006 Fletcher odszedł za 400 tysięcy funtów do Crystal Palace F.C. 5 sierpnia rozegrał swoje pierwsze spotkanie w barwach Crystal Palace, wygrane przez klub z Londynu 2:1 z Ipswich Town. Zarówno w sezonie 2006/2007, jak i 2007/2008 grał w wyjściowej jedenastce "Orłów". Sezon 2008/2009 rozpoczął w barwach Crystal Palace, następnie został wypożyczony do Nottingham Forest, a 20 lutego 2009 na miesiąc do Plymouth Argyle. W maju 2009 roku podpisał z tym klubem stały kontrakt.
Kariera reprezentacyjna.
W reprezentacji Walii Fletcher zadebiutował 18 lutego 2004 roku w wygranym 4:0 towarzyskim spotkaniu ze Szkocją, gdy w 72. minucie zmienił Robbiego Savage'a. Z Walią występował w eliminacjach do Mistrzostw Świata w Niemczech oraz Mistrzostw Europy w Austrii i Szwajcarii, a obecnie walczy o awans do Mistrzostw Świata w RPA.

</doc>
<doc id="1634657" url="https://pl.wikipedia.org/wiki?curid=1634657" title="Kurs'90">
Kurs'90

Kurs '90 – informatyczny system rezerwacji i sprzedaży biletów kolejowych stworzony pierwotnie w końcu lat 80. XX w. dla Deutsche Bundesbahn, wykorzystywany m.in. również przez PKP Intercity i Przewozy Regionalne.
Kurs '90 w PKP.
Centralnym elementem systemu jest serwer Tandem. Komunikacja odbywała się pierwotnie w oparciu o modemy z wykorzystaniem protokołu X.25 (sieć KOLPAK). Obecnie komunikacja odbywa się z wykorzystaniem protokołu IP, a dane tłumaczone są na X.25 przez specjalną bramę AIN.
Kurs'90 jest połączony z innymi systemami rezerwacji w Europie. Z systemem współpracują kasy produkcji Avista TTF i rPOS (rPOS2004).
W Kurs'90 opisane są między innymi wszystkie stacje i przystanki kolejowe, oferty, zniżki, przewoźnicy.

</doc>
<doc id="1634658" url="https://pl.wikipedia.org/wiki?curid=1634658" title="Kurs 90">
Kurs 90



</doc>
<doc id="1634659" url="https://pl.wikipedia.org/wiki?curid=1634659" title="Kurs '90">
Kurs '90



</doc>
<doc id="1634660" url="https://pl.wikipedia.org/wiki?curid=1634660" title="Arts and Crafts Movement">
Arts and Crafts Movement

Arts and Crafts – ruch artystyczny, zrzeszający malarzy, rzeźbiarzy, architektów i rzemieślników w myśl tworzenia sztuki użytkowej, służącej całemu społeczeństwu.
Został założony w 1888 roku w Anglii, przez Waltera Crane’a i C.R. Ashbee pod przewodnictwem Williama Morrisa. Inspiracją były idee angielskiego pisarza Johna Ruskina, że należy tworzyć sztukę użyteczną i funkcjonalną, jednak nie tracącą swoich estetycznych wartości. Dlatego artyści przeciwstawiali się produkcji mechanicznej, przemysłowej, na rzecz odrodzenia sztuki wykonywanej ręcznie.
Początki ruchu wywodzą się od założonego przez Morrisa w 1861 roku firmy Morris &amp; Co, w której działali prerafaelici, tworząc meble, tkaniny, witraże, tapety oraz przedmioty codziennego użytku. Także panujący w architekturze ówczesnej Anglii, tak zwany "Domestic Revival" (czyli odrodzenie rodzimej sztuki budowania) oraz wzniesiony przez Philipa Webba dom dla Williama Morrisa Red House, zainicjowały i rozszerzyły działalność idei Ruskina na architekturę.
Członkowie ruchu Arts &amp; Crafts założyli własną szkołę Guild and School of Handicraft, kształcącą przyszłych artystów-rzemieślników, a także własne czasopismo "The Hobby Horse", które ukazywało się do 1893 roku.
Działalność Arts &amp; Crafts miała ogromny wpływ na sztukę europejską i amerykańską przełomu XIX i XX wieku. Naśladując angielskie ugrupowanie, powstawały liczne warsztaty rzemieślnicze, m.in. The Society of Arts and Crafts (1897) założony w Bostonie, Warsztaty Wiedeńskie (1903) w Austrii, a w Polsce Warsztaty Krakowskie z 1913 roku.
Członkowie ruchu.
Najbardziej znani działacze Arts &amp; Crafts:

</doc>
<doc id="1634662" url="https://pl.wikipedia.org/wiki?curid=1634662" title="Zbigniew Strzałkowski (pisarz)">
Zbigniew Strzałkowski (pisarz)

Zbigniew Strzałkowski (ur. 12 października 1933 w Drohiczynie Poleskim, zm. 28 lutego 2017 w Lublinie) – polski poeta, prozaik, artysta grafik.
Życiorys.
Ukończył studia w zakresie historii sztuki na Wydziale Humanistycznym Katolickiego Uniwersytetu Lubelskiego. W latach 1952–1957 pracował jako nauczyciel najpierw w Koźlu, a od 1957 roku w Lublinie. W 1959 roku debiutował na łamach prasy jako poeta. Pięciokrotnie wyróżniony w konkursie o Nagrodę Czerwonej Róży (1965–1968 i 1970).
Od 1958 roku tworzył ekslibrisy w technikach linorytu, cynkotypii kreskowej i rysunku.

</doc>
<doc id="1634663" url="https://pl.wikipedia.org/wiki?curid=1634663" title="Państwowe III Gimnazjum im. Króla Jana Sobieskiego">
Państwowe III Gimnazjum im. Króla Jana Sobieskiego



</doc>
<doc id="1634665" url="https://pl.wikipedia.org/wiki?curid=1634665" title="Acena sina">
Acena sina

Acena sina, a. magellańska ("Acaena magellanica") – gatunek rośliny należący do rodziny różowatych. Pochodzi z południowych rejonów Ameryki Południowej i wysp: Falklandy, Georgia Południowa, Sandwich Południowy, Wyspy Kerguelena. W Polsce jest czasami uprawiana jako roślina ozdobna.
Biologia.
Zimozielona bylina pochodząca z Antarktyki i południowych rejonów Ameryki Południowej o zimnym, subpolarnym klimacie. W Polsce kwitnie od lipca do września. Rozrasta się dość szybko, może być ekspansywna.

</doc>
<doc id="1634666" url="https://pl.wikipedia.org/wiki?curid=1634666" title="Zbigniew Strzałkowski">
Zbigniew Strzałkowski



</doc>
<doc id="1634667" url="https://pl.wikipedia.org/wiki?curid=1634667" title="Acaena magellanica">
Acaena magellanica



</doc>
<doc id="1634668" url="https://pl.wikipedia.org/wiki?curid=1634668" title="Acena magellańska">
Acena magellańska



</doc>
<doc id="1634671" url="https://pl.wikipedia.org/wiki?curid=1634671" title="Historic Core">
Historic Core

Historic Core – dzielnica w śródmieściu Los Angeles w Kalifornii w USA o powierzchni 0,72 km² i liczbie ludności 3284 mieszkańców. Przed II wojną światową centrum miasta.
Położenie.
Historic Core ograniczone jest ulicami: Hill Street, 7th Street, Los Angeles Street i 2nd Street. Od północy graniczy z Civic Center, od wschodu z Toy District.
Historia.
Po II wojnie światowej po przenosinach instytucji finansowych dzielnica zaczęła podupadać, w latach 50. stała się centrum rozrywki latynoskiej w mieście. W latach 60. i 70. poważnym problemem dzielnicy stała się narkomania i wojny narkotykowe gangów. Od lat 90. dzielnica jest rewitalizowana.
Transport.
W zachodniej części znajduje się stacja czerwonej i fioletowej linii metra Pershing Square. Jest także dobrze funkcjonująca komunikacja autobusowa.

</doc>
<doc id="1634676" url="https://pl.wikipedia.org/wiki?curid=1634676" title="Zbigniew Kwiatkowski">
Zbigniew Kwiatkowski



</doc>
<doc id="1634677" url="https://pl.wikipedia.org/wiki?curid=1634677" title="Jezioro Czaple (Równina Gorzowska)">
Jezioro Czaple (Równina Gorzowska)

Jezioro Czaple (niem. "Schmollnitz See") – jezioro powytopiskowe w Polsce, położone w województwie zachodniopomorskim, na Równinie Gorzowskiej, 2,5 km na północny wschód od wsi Smolnica. Składa się z dwóch śródleśnych jezior (Czaple Duże i Czaple Małe) połączonych przesmykiem. Długość linii brzegowej 2050 m. Na południowo-zachodnim brzegu jeziora Czaple Duże znajduje się niezagospodarowane kąpielisko, obok pozostałości wczesnośredniowiecznego grodziska. Zlewnia Kosa, zlewnia bilansowa Myśla.
Od 2 połowy IX w. do XI w. istniało na półwyspie jeziora grodzisko słowiańskie (być może plemienia Lubuszan), w literaturze powojennej nazywane Smoliniec Wielki (nazwa utworzona od niem. "Schmollnitzer Große Mühle", młyna wzmiankowanego już w księdze ziemskiej margrabiego brandenburskiego Ludwika Starszego z 1337 r.). Wielkość podstawy grodu wynosi 60 × 80 m, podwyższenie wału w stosunku do jego wnętrza (majdanu) wynosi 2-2,5 m, zaś powierzchnia majdanu około 1150 m². Stanowiło ono element systemu grodów zabezpieczających lokalne szlaki handlowe (w tym okresie powstają również grody w Witnicy, Raduniu i Mętnie Małym). Nie można wykluczyć, że pomiędzy wałami grodziska istniało podgrodzie. Stanowisko to przypadkowo odkryli w 1963 r. biwakujący tu harcerze ze Szczecina. W 1975 r. Pracownia Archeologiczno-Konserwatorska PP PKZ Oddział w Szczecinie pod kierunkiem Eugeniusza Cnotliwego przeprowadziła badania weryfikacyjne, w wyniku których pozyskano 37 fragmentów naczyń glinianych, ręcznie lepionych, obtaczanych przy krawędzi wylewu i do załomu brzuśca; datowane na 2 połowę IX w..

</doc>
<doc id="1634678" url="https://pl.wikipedia.org/wiki?curid=1634678" title="Zimowa Uniwersjada 1989">
Zimowa Uniwersjada 1989

14. Zimowa Uniwersjada – międzynarodowe zawody sportowców-studentów, które odbyły się w stolicy Bułgarii – Sofii. Impreza została zorganizowana między 2 a 12 marca 1989 roku. Nad organizacją zawodów czuwała Fédération Internationale du Sport Universitaire.
Dyscypliny.
Hokej na lodzie.
Medaliści turnieju hokeja na lodzie:
Polskie medale.
Reprezentanci Polski zdobyli 2 medale. Wynik ten dał polskiej drużynie 14. miejsce w klasyfikacji medalowej.

</doc>
<doc id="1634683" url="https://pl.wikipedia.org/wiki?curid=1634683" title="Sichuanosuchus">
Sichuanosuchus

Sichuanosuchus – rodzaj krokodylomorfa z grupy Protosuchia żyjącego w późnej jurze i prawdopodobnie również we wczesnej kredzie na obecnych terenach Chin. Gatunek typowy, "S. huidongensis", został opisany w 1995 roku przez Penga Guangzhao w oparciu o niemal kompletny szkielet odkryty w górnojurajskich osadach formacji Shangshaximiao na terenie Basenu Syczuańskiego. "Sichuanosuchus" osiągał niewielkie rozmiary – czaszka mierzyła około 6,1 cm długości u gatunku typowego i około 6,7 cm u "S. shuhanensis", opisanego w 1997 roku przez Wu Xiaochuna, Hansa-Dietera Suesa i Donga Zhiminga. "S. shuhanensis" żył później – osady, w których odnaleziono jego szczątki, są datowane na prawdopodobnie wczesną kredę. "Sichuanosuchus" poruszał się czworonożnie, przednie kończyny były stosunkowo długie i smukłe. Heterodontyczne uzębienie z dużymi zębami odpowiadającymi kłom oraz bocznie spłaszczonymi i piłkowanymi zębami znajdującymi się za nimi dowodzi, że "Sichuanosuchus" odżywiał się mięsem. Prawdopodobnie prowadził wodny tryb życia.

</doc>
<doc id="1634684" url="https://pl.wikipedia.org/wiki?curid=1634684" title="Ołeksandr Czyżewski">
Ołeksandr Czyżewski

Ołeksandr Arsenijowycz Czyżewski, ukr. Олександр Арсенійович Чижевський, ros. Александр Арсеньевич Чижевский, "Aleksandr Arsienjewicz Cziżewski" (ur. 27 maja 1971 w Łucku, Ukraińska SRR) – ukraiński piłkarz, grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek DJuSSz w Łucku oraz Internatu Sportowego we Lwowie. Pierwszy trener - Jurij Timofiejew. W 1989 rozpoczął karierę piłkarską w klubie Karpaty Lwów, w którym występował do 1999. Następnie bronił barw takich klubów jak Szachtar Donieck, Metałurh Zaporoże, Tawrija Symferopol i Wołyń Łuck. W 2002 ponownie wrócił do Karpat Lwów. W 2006 przeszedł do Zakarpattia Użhorod, w którym pełni funkcję kapitana drużyny. Po zakończeniu sezonu 2009/10 zakończył karierę piłkarską.
Kariera reprezentacyjna.
15 lipca 1998 zadebiutował w reprezentacji Ukrainy w spotkaniu towarzyskim z Polską przegranym 1:2.
Kariera trenerska.
Po zakończeniu kariery piłkarskiej od lata 2010 pomagał trenować Zakarpattia Użhorod. W październiku 2011 po otrzymaniu licencji trenerskiej otrzymał propozycje pracy w sztabie trenerskim młodzieżowej drużyny Karpaty Lwów. Od 27 maja do 3 września 2019 pełnił obowiązki głównego trenera Karpat Lwów. 10 grudnia 2019 został mianowany na stanowisko głównego trenera Ahrobiznesu Wołoczyska.

</doc>
<doc id="1634686" url="https://pl.wikipedia.org/wiki?curid=1634686" title="Shifu (Gwiezdne wrota)">
Shifu (Gwiezdne wrota)



</doc>
<doc id="1634689" url="https://pl.wikipedia.org/wiki?curid=1634689" title="Fabian Frei">
Fabian Frei

Fabian Frei (ur. 8 stycznia 1989 we Frauenfeldzie) – szwajcarski piłkarz występujący na pozycji pomocnika. Od 2018 roku jest graczem FC Basel.

</doc>
<doc id="1634691" url="https://pl.wikipedia.org/wiki?curid=1634691" title="Vojislav Ilić">
Vojislav Ilić

Vojislav Ilić (serbs. "Војислав Илић") (ur. 14 kwietnia 1862 w Belgradzie, zm. 21 stycznia 1894 tamże) – pisarz serbski, liryk z początków serbskiej epoki realizmu syn Jovana Ilicia – dramaturga epoki romantyzmu.
Życiorys.
Ożenił się z córką Đury Jakšicia – poety doby romantyzmu. Był uczestnikiem wojny serbsko-bułgarskiej z roku 1885. W roku 1887 rozpoczął pracę jako korektor w Wydawnictwie Narodowym. W roku 1892 został pracownikiem ministerstwa spraw wewnętrznych a rok później otrzymał nominację na wicekonsula Prisztiny, w związku z tym przeniósł się do Kosowa. Z powodu złego stanu zdrowia wkrótce powrócił do Belgradu, gdzie niedługo potem zmarł.
Twórczość.
Był autorem utworów elegijnych o charakterze kontemplacyjnym oraz satyr. Cechą charakterystyczną jego poezji jest opisowość jako reakcja na patetyczną i nacjonalistyczną twórczość romantyków serbskich. Często w jego wierszach pojawiają się odniesienia klasycystyczne.
Opublikowane utwory:

</doc>
<doc id="1634692" url="https://pl.wikipedia.org/wiki?curid=1634692" title="Wydział Teologiczny Bobolanum">
Wydział Teologiczny Bobolanum



</doc>
<doc id="1634693" url="https://pl.wikipedia.org/wiki?curid=1634693" title="Eugen Siempelkamp">
Eugen Siempelkamp

Eugen Simpelkamp (ur. 11 czerwca 1894, zm. 13 lutego 1989 w Krefeld) – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej. Dowódca eskadry myśliwskiej Jagdstaffel 64
Informacje ogólne.
Służył w Jagdstaffel 4 od 2 marca 1918 roku. Pierwsze zwycięstwo odniósł 1 kwietnia 1918 roku, 10 kwietnia został przeniesiony do Jagdstaffel 29, w której odniósł dwa zwycięstwa latając samolotem Fokker Dr.I. 25 lipca został mianowany dowódcą Königlich Württembergische Jagdstaffel Nr. 64, obowiązki pełnił do 14 września, kiedy po odniesieniu swojego 5. zwycięstwa został ciężko ranny i nie powrócił już do służby.
Po wojnie od 1919 roku powrócił do rodzinnej firmy G. Siempelkamp GmbH &amp; Co. KG.

</doc>
<doc id="1634695" url="https://pl.wikipedia.org/wiki?curid=1634695" title="Zimowa Uniwersjada 1987">
Zimowa Uniwersjada 1987

13. Zimowa Uniwersjada – międzynarodowe zawody sportowców-studentów, które odbyły się w czechosłowackiej miejscowości Szczyrbskie Jezioro. Impreza została zorganizowana między 21 a 28 lutego 1987 roku. Nad organizacją zawodów czuwała Fédération Internationale du Sport Universitaire. 
Polskie medale.
Reprezentanci Polski zdobyli 1 medal. Wynik ten dał polskiej drużynie 12. miejsce w klasyfikacji medalowej.

</doc>
<doc id="1634696" url="https://pl.wikipedia.org/wiki?curid=1634696" title="Toy District (Los Angeles)">
Toy District (Los Angeles)

Toy District – dzielnica we wschodniej części śródmieścia (downtown) Los Angeles, w Kalifornii, w USA o powierzchni 0,37 km2 i liczbie ludności 5481. Toy District wyłoniła się w latach 70. Znana jest z dużej liczby niewielkich sklepów z elektroniką, płytami DVD, a także z zabawkami.
Położenie.
Toy District ograniczone jest ulicami: 3rd Street, San Pedro Street, 5th Street i Los Angeles Street. Od zachodu graniczy z Historic Core.

</doc>
<doc id="1634698" url="https://pl.wikipedia.org/wiki?curid=1634698" title="Piero Fassino">
Piero Fassino

Pietro Franco (Piero) Fassino (ur. 7 października 1949 w miejscowości Avigliana) – włoski polityk, minister, przywódca Demokratów Lewicy, parlamentarzysta, burmistrz Turynu (2011–2016).
Życiorys.
Studia wyższe z zakresu nauk politycznych ukończył na Uniwersytecie w Turynie.
W 1968 został członkiem Federacji Młodych Komunistów, trzy lata później objął stanowisko sekretarza krajowego tej organizacji. Od 1975 przez dziesięć lat był radnym Turynu, następnie do 1990 zasiadał w radzie regionu Piemont.
W latach 80. przewodniczył regionalnym strukturom Włoskiej Partii Komunistycznej, a od 1987 wchodził w skład biura naczelnego sekretarza, był koordynatorem w okresie przekształcania PCI w Demokratyczną Partię Lewicy. W PDS przez pięć lat pełnił funkcję sekretarza do spraw międzynarodowych.
W 1994 wybrany do Izby Deputowanych XII kadencji, uzyskiwał reelekcje na XIII, XIV, XV i XVI kadencję.
W 1998 brał udział w założeniu Demokratów Lewicy, powstałej na bazie PDS nowej partii lewicowej funkcjonującej w ramach Drzewa Oliwnego. 21 października tego roku objął stanowisko ministra handlu międzynarodowego w rządzie Massima D’Alemy. 25 kwietnia 2000 w nowym gabinecie z Giulianem Amato na czele został ministrem sprawiedliwości. Urząd ten sprawował do 11 czerwca 2001.
W tym samym roku był kandydatem Drzewa Oliwnego na wicepremiera u boku Francesca Rutelliego. Po przegranych wyborach przejął kierownictwo w Demokratach Lewicy w miejsce Waltera Veltroniego, nowego burmistrza Rzymu. Kierował partią do czasu jej rozwiązania w 2007, kiedy to doprowadził do wejścia DS w skład nowej Partii Demokratycznej. W 2011 został wybrany na urząd burmistrza Turynu. W 2016 bez powodzenia ubiegał się o reelekcję, przegrywając z Chiarą Appendino. W 2018 powrócił do niższej izby włoskiego parlamentu na XVIII kadencję, w 2022 utrzymał poselski na XIX kadencję.
Żonaty z polityk Anną Marią Serafini.

</doc>
<doc id="1634699" url="https://pl.wikipedia.org/wiki?curid=1634699" title="Baurusuchus">
Baurusuchus

Baurusuchus – rodzaj wymarłego krokodylomorfa z rodziny Baurusuchidae żyjącego w późnej kredzie w Ameryce Południowej. Gatunek typowy rodzaju, "B. pachecoi", został opisany w 1945 roku przez Llewellyna Ivora Price'a, który przypisał go do monotypowej rodziny Baurusuchidae. Holotypem jest niekompletna czaszka odkryta w górnokredowej formacji Adamantina w Brazylii. W 2005 roku z datowanych na turon lub santon osadów formacji Adamantina w Brazylii opisano drugi gatunek – "B. salgadoensis". Odnaleziona niemal kompletna czaszka "B. salgadoensis" była wydłużona i mierzyła około 43 cm długości. Szkielet pozaczaszkowy przedstawicieli rodzaju pozostawał jednak nieznany, dopóki w 2004 roku odkryto szczątki gatunku "B. albertoi", formalnie opisanego w 2010 roku. Wiele cech pozaczaszkowych obecnych u "B. albertoi" występuje również u innych przedstawicieli kladu Notosuchia, co wskazuje, że są one plezjomorficzne dla rodzaju. Nascimento i Zaher stwierdzili, że większość tych cech potwierdza przystosowanie do biegania i zasugerowali, że do Baurusuchidae należą gatunki kursorialne (biegające). Monofiletyzm rodzaju "Baurusuchus" wspiera jedna niedwuznaczna synapomorfia: obecność C-kształtnego bocznego szwu na kościach zaoczodołowej i łuskowej. Prawdopodobnie "B. pachecoi" jest gatunkiem siostrzanym dla kladu obejmującego pozostałe dwa gatunki. Wszystkie trzy gatunki różnią się od siebie różnymi cechami anatomicznymi niezwiązanymi z ich stadiami ontogenetycznymi, jako że wszystkie znane okazy należą do osobników dorosłych.
W formacji Adamantina odnaleziono szczątki jaj (ootakson "Bauruoolithus fragilis"), które wstępnie przypisano do rodzaju "Baurusuchus". Wewnątrz jaj nie zachowały się pozostałości embrionów, więc ich przynależność taksonomiczna nie może zostać ustalona, jednak "Baurusuchus" był na tych terenach najpospolitszym krokodylomorfem, a niektóre jego skamieniałości znaleziono w odległości kilku metrów od jaj. Nie wykluczono jednak możliwości, że "Baurusuchus" nie złożył tych jaj, lecz pożywiał się nimi.
Leonardo S. Avilla i współpracownicy (2004) opisali niemal kompletny, artykułowany ogon "Baurusuchus pachecoi" (UFRJ/DG 262-R). Jego zachowane osteodermy noszą liczne blizny, a także ślady nakłuć i zmiażdżeń. Autorzy uznali, że ich genezy należy doszukiwać się w ugryzieniu przez innego krokodylomorfa, jednocześnie wykluczając powstanie w wyniku pożywienia się padliną zwierzęcia czy podczas polowania. Ich zdaniem uszkodzenia ogona UFRJ/DG 262-R są efektem utarczek między poszczególnymi osobnikami tego samego gatunku, które u współczesnych krokodyli zdarzają się często u samców w okresie godowym.

</doc>
<doc id="1634700" url="https://pl.wikipedia.org/wiki?curid=1634700" title="Intars Busulis">
Intars Busulis

Intars Busulis (ur. 2 maja 1978 w Talsi) – łotewski piosenkarz jazzowy. W 2009 wziął udział w Konkursie Piosenki Eurowizji reprezentując Łotwę. W ramach konkursu 14 maja wystąpił w drugim półfinale jako trzeci w kolejności i zajął w nim ostatnie, 19. miejsce, nie przechodząc do finału. Jego wytwórnią płytową jest Platforma Records. 

</doc>
<doc id="1634701" url="https://pl.wikipedia.org/wiki?curid=1634701" title="Parafia św. Andrzeja Boboli w Siemiatyczach">
Parafia św. Andrzeja Boboli w Siemiatyczach

Parafia pw. św. Andrzeja Boboli w Siemiatyczach – rzymskokatolicka parafia należąca do dekanatu Siemiatycze, diecezji drohiczyńskiej, metropolii białostockiej.
Historia.
Parafię erygował w dniu 11 września 1988 biskup Władysław Jędruszuk administrator apostolskiej diecezji pińskiej. Została ona wyodrębniona z parafii pw. Wniebowzięcia NMP w Siemiatyczach. Pierwszym proboszczem z dniem 10 września 1988 został ks. Jan Koc. Jesienią 1988 na plac kościelny została przywieziona stara, drewniana kaplica z Nurca-Stacji, która została adaptowana do potrzeb nowej parafii. Kaplicę poświęcił w dniu 5 lutego 1989 biskup Władysław Jędruszuk. W latach 1991–1992 została zbudowana murowana plebania, której projekt wykonał architekt Stanisław Szymański z Gdańska.
Kościół parafialny.
W rezultacie konkursu w roku 1990 został wybrany projekt świątyni, który wykonał mgr inż. arch. Henryk Kosieradzki z Siedlec. Projekt konstrukcji wykonał inż. Adam Bogucki. Wmurowania i poświęcenia kamienia węgielnego w dniu 12 września 1993 dokonał ks. bp Władysław Jędruszuk. Murowany kościół w stylu neobarokowym został zbudowany w latach 1993–2000, pod kierunkiem inż. Krzysztofa Wardaszko z Małkini.
Nową świątynię konsekrował 16 kwietnia 2000 ks. bp Antoni Pacyfik Dydycz.
Cmentarz parafialny.
W roku 1994 został założony cmentarz grzebalny, który w dniu 11 maja 1994 poświęcił ks. biskup drohiczyński Wł. Jędruszuk. Projekt nekropoli opracowała Elżbieta Tyc.
Zasięg parafii.
Do parafii należą wierni z miejscowości: Baciki Bliższe (3 km), Baciki Dalsze (5), Baciki Średnie (4), Kajanka (6) i Ossolin (6) oraz z Siemiatycz mieszkający przy ulicach: Akacjowej, Andersa, Asnyka, Armii Krajowej (od nr 14 do 19), Bohaterów Monte Cassino, Brzozowej, Bukowej, Chopina, Dębowej, Fabrycznej, Gilewskiego, Górnej, Kasztanowej, Klonowej, Kochanowskiego, Kościuszki, Konopnickiej, Kościelnej, Kraszewskiego, Krzywej, Leszczynowej, Leśnej, Lipowej, Mickiewicza, Moniuszki, Nadrzecznej, Nałkowskiej, Norwida, Obrońców Helu, Obrońców Warszawy, Obrońców Westerplatte, Obrońców Wizny, Orzeszkowej, Plażowej, Polnej, Prusa, Raginisa, Reja, Rejmonta, Sienkiewicza, Sikorskiego, Słowackiego, Słowiczej, Słowiczyńskiej, Sosnowej, Świerkowej, Wierzbowej, Wrzosowej i Wysokiej.

</doc>
<doc id="1634704" url="https://pl.wikipedia.org/wiki?curid=1634704" title="Pokémon Adventures">
Pokémon Adventures

Pokémon Adventures (w Japonii wydawana jako ) – manga autorstwa Hidenori Kusakiego powstała na podstawie gier "Pokémon". Pierwsze dziewięć tomów zostało ilustrowane przez Mato, a kolejne (do obecnych) przez Satoshi Yamamoto. W Polsce Japonica Polonica Fantastica wydała pierwszy tom podzielony na cztery zeszyty.
Serie mangi.
Obecnie jest 14 serii mangi które pokrywają się z tytułami kolejnych gier serii Pokemon. Niektóre wracają do znanych już bohaterów:

</doc>
<doc id="1634706" url="https://pl.wikipedia.org/wiki?curid=1634706" title="Gay Bob">
Gay Bob

Gay Bob - lalka, zabawka stworzoną w roku 1977 przez Harveya Rosenberga sprzedawana przez jego firmę Gizmo Development. Gay Bob został w 1978 roku nagrodzony przez magazyn Esquire tytułem "Dubious Achievement Award" (w wolnym tłumaczeniu: "Nagroda za dwuznaczne osiągnięcie").
Bob ma 13 cali (ok. 33 cm) i ubrany jest w flanelową koszulę, obcisłe dżinsy i kowbojskie buty. Ma przekłute jedno ucho. Pudełko, w którym był sprzedawany, wyglądało jak szafa i zawierało katalog, z którego można było zamówić dodatkowe ubrania. Kreator Rosenberg, określił Gay Boba jako odzwierciedlającego skrzyżowanie Paula Newmana i Roberta Redforda. Bob jest prawidłowo anatomicznie zbudowany.

</doc>
<doc id="1634707" url="https://pl.wikipedia.org/wiki?curid=1634707" title="Pokemon special">
Pokemon special



</doc>
<doc id="1634708" url="https://pl.wikipedia.org/wiki?curid=1634708" title="Gay bob">
Gay bob



</doc>
<doc id="1634709" url="https://pl.wikipedia.org/wiki?curid=1634709" title="Halina Billing-Wohl">
Halina Billing-Wohl

Halina Billing-Wohl (ur. 14 czerwca 1916 we Władywostoku, zm. 23 stycznia 1995 w Łodzi) – polska aktorka teatralna i filmowa oraz pedagog.
W 1937 r. ukończyła studia na Wydziale Aktorskim Państwowego Instytutu Sztuki Teatralnej w Warszawie. W kolejnych latach grała na deskach teatrów:
W 1943 r. wstąpiła do I Dywizji WP im. Tadeusza Kościuszki w Sielcach nad Oką.
W 1964 odznaczona została Honorową Odznaką Miasta Łodzi.
Była żoną operatora i reżysera filmowego Stanisława Wohla oraz matką aktora i reżysera Andrzeja Wohla.
Grób aktorki znajduje się na Cmentarzu Komunalnym na Dołach w Łodzi (kw. XXXII, rz. 13, gr.8).

</doc>
<doc id="1634711" url="https://pl.wikipedia.org/wiki?curid=1634711" title="Disco house">
Disco house

Disco house – styl elektronicznej muzyki tanecznej (klubowej) łączący elementy muzyki disco i house. Czasami bywa zaliczany jako podgatunek muzyki dance. Jest też jedną z odmian muzyki nu-disco.
Disco house powstało na przełomie lat 80. i 90. XX wieku. Prekursorami stylu byli DJ-e Dave Lee (bardziej znany pod swoim pseudonimem Joey Negro) i Andrew "Doc" Livingstone. Muzyka disco house powstała z oddziaływania zarówno house jak i disco, z tego powodu muzycy disco house tworzyli dużą liczbę remiksów, popularnych przed laty utworów disco. 
Obecnie disco house jest mocno powiązany z french house, także we Francji gatunek ten osiągnął do tej pory największą popularność.

</doc>
<doc id="1634715" url="https://pl.wikipedia.org/wiki?curid=1634715" title="Teofil Kuczyński">
Teofil Kuczyński

Teofil Kuczyński (ur. 4 sierpnia 1865 w Janowie koło Kwidzyna, zm. 15 sierpnia 1924 w Radoszkach koło Brodnicy) – polski duchowny katolicki, działacz narodowy i społeczny, wieloletni proboszcz w pomorskich Radoszkach.
Pochodził z rodziny nauczycielskiej, był synem Jana i Doroty z Domańskich. W latach 1876-1884 uczęszczał do Collegium Marianum w Pelplinie, naukę kontynuował w gimnazjum w Chełmnie. Udzielał się w latach szkolnych w organizacji filomatów pomorskich, pełniąc obowiązki kółkowego. W 1888 zakończył edukację gimnazjalną egzaminem dojrzałości i przez pewien czas był nauczycielem domowym w Działowie u rodziny ziemiańskiej Działowskich. Wkrótce wstąpił do pelplińskiego Seminarium Duchownego. 12 marca 1893 przyjął święcenia kapłańskie.
Pełnił posługę duszpasterską kolejno jako wikariusz w Grudziądzu, Toruniu (parafia św. Jakuba), Lubiszewie (1897-1904). 24 sierpnia 1904 objął probostwo w Radoszkach, na którym pozostał do końca życia. Dodatkowo od 1920 z nominacji biskupa chełmińskiego Augustyna Rosentretera pełnił funkcję dziekana górznieńsko-lidzbarskiego.
Od początku pracy kapłańskiej zaangażowany był w polski ruch narodowy. Był członkiem m.in. Towarzystwa Naukowego w Toruniu (od 1897) oraz stowarzyszenia "Straż", zajmującego się krzewieniem oświaty wśród ludu. Udzoelał się w Towarzystwie Czytelni Ludowych, pełnił obowiązki delegata na powiat brodnicki (1906-1910) i prezesa komitetu powiatowego (1918-1919) w tej organizacji. W 1914 wszedł do grona udziałowców spółki "Dom Katolicki" w Brodnicy. W 1906 za odczytanie z ambony odezwy duchowieństwa dekanatu lubawskiego w sprawie przywrócenia szkolnego nauczania religii w języku polskim obłożony został przez władze grzywną.
Pozostał aktywny w ruchu polskim w latach starań o wyzwolenie Pomorza, był członkiem Powiatowej Rady Ludowej w Brodnicy (1918-1920) oraz współorganizatorem Rady Ludowej i Straży Ludowej w Radoszkach. Agitował na wiecach narodowych, werbując ochotników do wojska polskiego i namawiając do płacenia podatku narodowego.
Zmarł 15 sierpnia 1924 w Radoszkach, pochowany został na miejscowym cmentarzu.

</doc>
<doc id="1634724" url="https://pl.wikipedia.org/wiki?curid=1634724" title="Pokemon Adventures">
Pokemon Adventures



</doc>
<doc id="1634727" url="https://pl.wikipedia.org/wiki?curid=1634727" title="Obrońca (film)">
Obrońca (film)

Obrońca (tytuł oryg.: "The Protector"; "Conway" – tytuł kanadyjskiego dystrybutora, "Body Armor" – tytuł video) – niezależny film sensacyjny z roku 1998.
Opis fabuły.
Ken Conway (Matt McColm), były wojskowy, a obecnie prywatny detektyw, przyjmuje zlecenie od swojej byłej narzeczonej, Marisy. Ma odnaleźć zaginionego naukowca, który ostatnio pracował u doktora Ramseya Krago. Pod zmienioną tożsamością, jako doktor Telly, okrywa, że ów badacz ma kryminalną przeszłość i prowadzi podejrzane eksperymenty na ludziach. Conway dowiaduje się, że tworzy on śmiertelnie niebezpieczne wirusy i sprzedaje zamożnym jednostkom antidotum. W niedalekiej przyszłości Krago zamierza wprowadzić w życie swój niecny plan i uwolnić do atmosfery śmiercionośne zarazki. Ken postanawia donieść o tym policji, jednak dowiaduje się, że został zainfekowany śmiercionośnym wirusem i pozostaje mu czterdzieści osiem godzin życia, jeżeli nie zdoła zdobyć lekarstwa. W jego posiadaniu jest jedynie obłąkaniec Krago.

</doc>
<doc id="1634729" url="https://pl.wikipedia.org/wiki?curid=1634729" title="Arts &amp; Crafts">
Arts &amp; Crafts



</doc>
<doc id="1634730" url="https://pl.wikipedia.org/wiki?curid=1634730" title="Memoriał Alfreda Smoczyka 1993">
Memoriał Alfreda Smoczyka 1993

XLIII Memoriał Alfreda Smoczyka odbył się 10 czerwca 1993 r. Wygrał Amerykanin Greg Hancock.
Wyniki.
Bieg po biegu

</doc>
<doc id="1634731" url="https://pl.wikipedia.org/wiki?curid=1634731" title="Kolegium jezuitów w Krakowie">
Kolegium jezuitów w Krakowie



</doc>
<doc id="1634733" url="https://pl.wikipedia.org/wiki?curid=1634733" title="Player versus environment">
Player versus environment

Player versus environment (PvE, ) – termin używany w grach online, głównie MMO, gdzie postać kontrolowana przez gracza walczy z postaciami sterowanymi w grze przez komputer. Jest to przeciwieństwo player vs player (PvP), w którym walczy się z postacią kontrolowaną przez żywego przeciwnika.

</doc>
<doc id="1634735" url="https://pl.wikipedia.org/wiki?curid=1634735" title="Cassandra (Gwiezdne wrota)">
Cassandra (Gwiezdne wrota)



</doc>
<doc id="1634737" url="https://pl.wikipedia.org/wiki?curid=1634737" title="John William Draper">
John William Draper

John William Draper (ur. 5 maja 1811 w St Helens, zm. 4 stycznia 1882 w Hastings-on-Hudson) – amerykański przyrodnik i historyk, pionier fotografii.
Życiorys.
Urodził się w Anglii, ale w 1831 roku jego rodzina wyjechała do Stanów Zjednoczonych i osiedliła się w Hrabstwie Mecklenburg w Wirginii.
W 1836 roku ukończył studia medyczne na University of Pennsylvania i zaczął nauczać w Hampden-Sydney College w Wirginii. W 1837 został uzyskał zatrudnił się na New York University, gdzie był profesorem botaniki i chemii.
Jego zainteresowanie fotochemią zbiegło się w czasie z opublikowaniem przez Louisa Jacques'a Daguerre'a prac dotyczących dagerotypii. Draper jako jeden z pierwszych wykonał tą techniką m.in. portret (mogli tego dokonać także Alexander Wolcott lub Samuel Morse), a także pierwsze zdjęcie Księżyca, uważane za początek astrofotografii. W eksperymentach tych brał udział jego syn, Henry.
Zajmował się też historią, opublikował m.in.:
W latach 1876-1877 pełnił, jako pierwszy, funkcję przewodniczącego American Chemical Society.

</doc>
<doc id="1634738" url="https://pl.wikipedia.org/wiki?curid=1634738" title="William Dowdeswell">
William Dowdeswell

William Dowdeswell (ur. 1721, zm. 6 lutego 1775 w Nicei) – brytyjski arystokrata i polityk.
Był synem Williama Dowdeswella z Pull Court w hrabstwie Worcestershire. Wykształcenie odebrał w Westminster School oraz w Christ Church na Uniwersytecie Oksfordzkim. Następnie studiował na Uniwersytecie w Lejdzie.
W 1747 został wybrany do Izby Gmin jako reprezentant okręgu Tewkesbury. Miejsce w parlamencie utracił w 1754, ale odzyskał je w roku 1761 wygrywając wybory w okręgu Worcestershire. Związany był z partią wigów.
Kiedy w 1765 premierem został lord Rockingham, Dowdeswell otrzymał stanowisko kanclerza skarbu. Pozostał na nim do upadku gabinetu w 1766 r. Nowy premier, lord Chatham, zaproponował Dowdeswellowi stanowisko w swoim gabinecie, ale były Kanclerz odmówił.
Dowdeswell zasiadał w Izbie Gmin do końca życia jako lider francji rockinghamowskich wigów. Brał czynny udział w debatach parlamentarnych.

</doc>
<doc id="1634743" url="https://pl.wikipedia.org/wiki?curid=1634743" title="MUSSORGSKI">
MUSSORGSKI

Mussorgski – polska grupa metalowa, działająca głównie w latach 1990-1995, reaktywowana w 2009 roku.
Dyskografia.
Albumy
Dema

</doc>
<doc id="1634748" url="https://pl.wikipedia.org/wiki?curid=1634748" title="Vittorio Craxi">
Vittorio Craxi



</doc>
<doc id="1634752" url="https://pl.wikipedia.org/wiki?curid=1634752" title="Rosy Bindi">
Rosy Bindi

Maria Rosaria (Rosy) Bindi (ur. 12 lutego 1951 w Sinalundze) – włoska polityk i działaczka katolicka, była minister, parlamentarzystka krajowa i europejska.
Życiorys.
Ukończyła studia wyższe z zakresu nauk politycznych, była pracownikiem naukowym Uniwersytetu w Sienie. Związana z organizacjami katolickimi, w połowie lat 80. została wiceprzewodniczącą Azione Cattolica.
W tym okresie zaangażowała się w działalność Chrześcijańskiej Demokracji. Z jej ramienia w latach 1989–1994 zasiadała w Parlamencie Europejskim.
W 1994 została wybrana do Izby Deputowanych XII kadencji. Z powodzeniem ubiegała się o reelekcję w wyborach w 1996, 2001, 2006, 2008 i 2013 na XIII, XIV, XV, XVI i XVII kadencję niższej izby parlamentu.
Po rozwiązaniu chadecji na skutek afer korupcyjnych, znalazła się w gronie założycieli Włoskiej Partii Ludowej, a później wśród liderów koalicyjnego centrolewicowego Drzewa Oliwnego. Od 1996 do 2000 (w okresie rządów Romano Prodiego i Massimo D’Alemy) sprawowała urząd ministra zdrowia.
Po zjednoczeniu się PPI z innymi ugrupowaniami działała w nowo powstałej partii Margherita. Po zwycięstwie "L’Unione" w wyborach w 2006 objęła stanowisko ministra do spraw rodziny w drugim rządzie Romano Prodiego.
W 2007 bez powodzenia ubiegała się o przywództwo tworzonej w tym okresie Partii Demokratycznej. W ramach PD stanęła na czele frakcji lewicowych katolików.

</doc>
<doc id="1634762" url="https://pl.wikipedia.org/wiki?curid=1634762" title="Harri Haatainen">
Harri Haatainen

Harri Haatainen (ur. 5 stycznia 1978 w Lapua) – fiński lekkoatleta specjalizujący się w rzucie oszczepem.
W 1995 w węgierskim mieście Nyíregyháza zdobył srebrny medal mistrzostw Europy juniorów. Rok później, w Sydney, został wicemistrzem świata juniorów. Srebrny medalista światowych igrzysk wojskowych (Zagrzeb 1999). Bez powodzenia startował w igrzyskach olimpijskich w Sydney. Dwukrotny uczestnik mistrzostw świata - Sewilla 1999 (11. miejsce w finale z wynikiem 80,92) oraz Edmonton 2001 (uzyskał rezultat 81,43 i nie awansował do finału). W 2002 zajął dziewiątą lokatę w mistrzostwach Europy. Rekord życiowy: 86,63 (19 sierpnia 2001, Gateshead). 

</doc>
<doc id="1634764" url="https://pl.wikipedia.org/wiki?curid=1634764" title="Jean-Nicolas-Louis Durand">
Jean-Nicolas-Louis Durand

Jean-Nicolas-Louis Durand (ur. 18 września 1760 w Paryżu, zm. 31 grudnia 1834 w Thiais), francuski architekt i teoretyk architektury.
Architekturę studiował m.in. pod kierunkiem Étienne-Louis Boulléego, w latach 1797-1833 profesor architektury w École Polytechnique w Paryżu.
W latach 1799-1801 wydał "Receuil et parallele des édifices en tout genre, anciens et modernes", w której zamieścił przykłady budynków architektury dawnej i współczesnej, wszystkie przedstawione w tej samej skali.
W latach 1802-1805 wydał swoje najbardziej znane dzieło, "Precis des lecons d'architecture données à l'ecole polythechnique".
Traktaty Duranda wywarły znaczny wpływ na architekturę europejską 1 połowy XIX wieku. Opowiadał się za prostotą, powtarzalnością planów i elewacji, wykorzystaniem w dekoracji budynków naturalnych właściwości materiałów budowlanych.

</doc>
<doc id="1634768" url="https://pl.wikipedia.org/wiki?curid=1634768" title="Okręg wyborczy Tewkesbury">
Okręg wyborczy Tewkesbury

Okręg wyborczy Tewkesbury powstał w 1614 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg zlikwidowano w 1918 r., ale przywrócono go ponownie w 1997 r. Okręg obejmuje miasto Tewkesbury w hrabstwie Gloucestershire.

</doc>
<doc id="1634769" url="https://pl.wikipedia.org/wiki?curid=1634769" title="Château de Fieuzal">
Château de Fieuzal

Château de Fieuzal – francuska winnica i produkowane w niej wytrawne czerwone wino "cru classé", położona w apelacji Pessac-Léognan, na terenie gminy Léognan na południe od miasta Bordeaux, w regionie winiarskim Bordeaux. Winnica została sklasyfikowana w pierwszej klasyfikacji win z Graves z 1959.
Winnica i wina.
Na 39 hektarach, stosunkowo wysoko położonych są uprawiane odmiany na wino czerwone: cabernet sauvignon, merlot, malbec i petit verdot. Proporcje szczepów w winie Château de Fieuzal wynoszą: cabernet sauvignon 60%, merlot 30%, malbec 5%, petit verdot 5%. Winiarnia produkuje także drugie wino czerwone: L'Abeille de Fieuzal. Château de Fieuzal dysponuje również 8 ha obsadzonymi białymi szczepami winorośli, z których wino, jako białe nie ma mimo wysokich ocen prawa do oznaczenia "cru classé". Białe odmiany reprezentują sémillon oraz sauvignon blanc.
Historia.
W 2001 roku prawa do produkcji wina zostały przejęte przez Lochlanna Quinna. Od 2007 winiarzami kieruje Stephen Carrier.

</doc>
<doc id="1634770" url="https://pl.wikipedia.org/wiki?curid=1634770" title="Czechowice Dziedzice Południowe">
Czechowice Dziedzice Południowe



</doc>
<doc id="1634772" url="https://pl.wikipedia.org/wiki?curid=1634772" title="Bohdan Stroncicki">
Bohdan Stroncicki

Bohdan Eduardowycz Stroncicki, ukr. Богдан Едуардович Стронціцький, ros. Богдан Эдуардович Стронцицкий, "Bogdan Eduardowicz Stroncicki" (ur. 13 stycznia 1968 we Lwowie) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Już w dzieciństwie uwielbiał sport. Oprócz piłki nożnej uczęszczał do sekcji pływania, piłki wodnej, siatkówki i tenisu. Wychowanek SDJuSzOR-4 we Lwowie. Pierwszy trener - Ołeksandr Rymko i Jarosław Kanicz. W 1989 po zakończeniu służby wojskowej rozpoczął karierę piłkarską w klubie Krystał Chersoń, dokąd zaprosił go trener rodem ze Lwowa Wołodymyr Bułhakow. Po dwóch meczach jednak wrócił do klubu Karpaty Kamionka Bużańska i pomógł zdobyć mistrzostwo obwodu lwowskiego i awans do Drugiej Niższej Ligi ZSRR. Wtedy w drużynie zebrał się mocny zespół - Andrij Husin, Wasyl Kardasz i inni. Z rozpoczęciem Mistrzostw Ukrainy piłkarze z klubu Karpaty Kamionka Bużańska zostali przepisani do klubu Skała Stryj, który startował w Pierwszej Lidze. W meczu ostatniej kolejki z klubem Roś Biała Cerkiew Stroncycki strzelił gola z karnego. Od sezonu 1992/93 bronił barw Karpat Lwów, w którym prawie 10 lat był podstawowym bramkarzem. W 2002 przeszedł do Tawrii Symferopol. W Spartaku Iwano-Frankowsk zakończył karierę piłkarską na poziomie profesjonalnym. Ale dalej kontynuował występy w klubach amatorskich (Rawa Rawa Ruska).
Kariera reprezentacyjna.
W czerwcu 1993 był powołany do reprezentacji Ukrainy na mecz towarzyski z Chorwacją, jednak na boisku tak i nie pojawił się.
Kariera trenerska.
Po zakończeniu kariery piłkarskiej rozpoczął karierę trenerską. Od lipca do grudnia 2004 pomagał trenować bramkarzy w Spartaku Iwano-Frankowsk. Od stycznia 2005 pracował na stanowisku trenera bramkarzy w Karpatach Lwów. Na początku 2010 zmienił Serhija Zołotnyckiego w klubie Krymtepłycia Mołodiżne. W czerwcu 2011 przeniósł się do Wołyni Łuck trenować bramkarzy, ale już wkrótce przeniósł się do Nywy Tarnopol, gdzie najpierw pomagał Petrowi Czerwiniu trenować klub, a po jego zwolnieniu 12 września 2011 objął stanowiska głównego trenera, z którym pracował do czerwca 2012 roku.

</doc>
<doc id="1634773" url="https://pl.wikipedia.org/wiki?curid=1634773" title="Czechowice Dziedzice Przystanek">
Czechowice Dziedzice Przystanek



</doc>
<doc id="1634774" url="https://pl.wikipedia.org/wiki?curid=1634774" title="Narim">
Narim



</doc>
<doc id="1634779" url="https://pl.wikipedia.org/wiki?curid=1634779" title="Romance at Short Notice">
Romance at Short Notice

Romance at Short Notice - drugi a zarazem ostatni album brytyjskiego zespołu Dirty Pretty Things, który został wydany 30 czerwca 2008.
Koncepcja stworzenia nowego albumu pojawiła się w marcu 2007, kiedy grupa miała już przygotowanych około piętnastu utworów, z których sześć planowano zamieścić na nowym wydawnictwie. Dirty Pretty Things zamierzali przystąpić do nagrywania w lecie owego roku, a następnie wydać płytę we wrześniu. Nagrania rozpoczęły się podobnie jak w przypadku poprzedniego albumu w Los Angeles, a później były kontynuowane w Londynie. Zespół nie dotrzymał jednak terminu wydania albumu, ponieważ prace nad nim przeciągnęły się w czasie. W październiku 2007 menedżer zespołu, Alan McGee, zapowiedział tytuły czterech utworów z nadchodzącej płyty, jednak nie ogłosił daty jej premiery, tłumacząc, że wymaga ona jeszcze dopracowania.
Na początku 2008 Carl Barât udzielił wywiadu, w którym stwierdził, że zespół ma duże problemy z wydaniem kolejnego albumu. Jednak w marcu 2008 Dirty Pretty Things ujawnili tytuł nowego wydawnictwa, który miał brzmieć "This Is Where The Truth Begins". Jednocześnie zapowiedziany został singel promujący nową płytę, którym został "Tired of England", którego wydanie miało mieć miejsce 23 czerwca. W maju tego samego roku zespół zmienił tytuł planowanego wydawnictwa na "Romance at Short Notice" i zapowiedział jego premierę na 30 czerwca. Jednocześnie udostępnił do ściągnięcia za darmo na swej stronie internetowej utwór "Hippy's Son". Tuż przed premierą w sklepach, 24 czerwca, cały album został udostępniony do odsłuchania za darmo na stronie magazynu "New Music Express".
"Romance at Short Notice" został nisko oceniony. Nie osiągnął także sukcesu, jak poprzedni album zespołu, docierając na 35. miejsce w zestawieniu "UK Albums Chart", by po dwóch tygodniach wypaść z notowania.

</doc>
<doc id="1634780" url="https://pl.wikipedia.org/wiki?curid=1634780" title="Jodek ołowiu">
Jodek ołowiu

Jodek ołowiu(II), PbI2 – nieorganiczny związek chemiczny, sól ołowiu na II stopniu utlenienia i kwasu jodowodorowego. W temperaturze pokojowej jest żółtym ciałem stałym, słabo rozpuszczalnym w wodzie. W podwyższonej temperaturze zmienia swój kolor na ceglastoczerwony.
Otrzymywanie.
Reakcje te są reakcjami charakterystycznymi wykorzystywanymi do jakościowego wykrywania zarówno jonów Pb2+, jak i jonów I−.
Jodek ołowiu rozpuszcza się w nadmiarze jodku potasu:

</doc>
<doc id="1634782" url="https://pl.wikipedia.org/wiki?curid=1634782" title="Zamek Marienfels">
Zamek Marienfels

Zamek Marienfels (niem. "Schloss Marienfels") – neogotycki zamek w Remagen, na lewym brzegu Renu. Zamek położony jest w parku o powierzchni 100 000 m², powierzchnia mieszkalna zamku wynosi 800 m². Marienfels jest posiadłością prywatną.
Historia.
Koloński architekt Karl Schnitzler zaprojektował Marienfels na zamówienie fabrykanta Eduarda Fringsa. Akt erekcyjny podpisano 14 maja 1859. Budowa obiektu trwała do 1863 roku, wykończony i oddany do użytku został jednak dopiero w roku 1874. Z pierwotnego inwentarza nic się nie zachowało.
W 1907 roku zamek przeszedł w posiadanie fabrykanta Otto von Guilleaume, który go wyremontował i zmodernizował, wyposażając obiekt w nowoczesne łazienki. W 1936 roku zamek kupił Otto Becher – na jego polecenie rozbudowano tarasy zamkowe.
Kolejnym właścicielem Marienfels była spółka "Klinik Sanatorium Schloss Marienfels", która do 1975 roku użytkowała zamek jako sanatorium. Następnie Marienfels został przejęty przez właściciela pałacu Drachenburg, Paula Spinata, z którego inicjatywy powstała parterowa przybudówka po południowej stronie zamku.
W 1989 roku zamek ponownie zmienił właściciela – przedsiębiorca Herbert Hillebrandt, znany jako „kolekcjoner zamków”, kupił go dla swojej córki Kathariny. Przeprowadzono kolejne modernizacje, wyposażając obiekt między innymi w basen i saunę. W latach 1994–1999 Hillebrandt wynajmował zamek ambasadzie Kazachstanu.
W listopadzie 2004 roku zamek kupił znany niemiecki aktor i prezenter telewizyjny Thomas Gottschalk, który po przeprowadzeniu kapitalnego remontu mieszka w nim od 2006 roku.

</doc>
<doc id="1634783" url="https://pl.wikipedia.org/wiki?curid=1634783" title="Leidyosuchus">
Leidyosuchus

Leidyosuchus – rodzaj krokodyla z grupy Alligatoroidea żyjącego w późnej kredzie na terenie Ameryki Północnej. Jego nazwa oznacza „krokodyl Leidy'ego”. Gatunek typowy rodzaju, "L. canadensis", został opisany w 1907 roku przez kanadyjskiego paleontologa Lawrence'a Lambe'a. Znane są liczne skamieniałości "Leidyosuchus" pochodzące z datowanych na środkowy kampan osadów formacji Dinosaur Park w prowincji Alberta w Kanadzie. Był to aligatoroid średniej wielkości – maksymalna długość jego czaszki przekraczała 40 cm.
Do rodzaju "Leidyosuchus" zaliczanych było wiele gatunków: "L. acutidentatus" (Sternberg, 1932) z paleocenu Saskatchewan, "L. formidabilis" (Erickson, 1976) z paleocenu Dakoty Północnej i Wyoming, "L. gilmorei" (Mook, 1942) z kampanu Alberty, "L. multidentatus" (Mook, 1930), "L. riggsi" (Schmidt, 1938), "L. sternbergi" (Gilmore, 1910) z mastrychtu Kolorado, Montany, Dakoty Północnej i Południowej oraz Wyoming, a także "L. wilsoni" (Mook, 1959) z eocenu Wyoming. W 1997 Christopher Brochu przedefiniował rodzaj "Leidyosuchus" i przeniósł większość gatunków do osobnych rodzajów – "L. acutidentatus", "L. formidabilis", "L. sternbergi" i "L. wilsoni" do nowego rodzaju "Borealosuchus", dla "L. multidentatus" utworzył rodzaj "Listrognathosuchus", "L. gilmorei" uznał za synonim "L. canadensis", a szczątki "L. riggsi" za zbyt fragmentaryczne i niediagnostyczne.

</doc>
<doc id="1634784" url="https://pl.wikipedia.org/wiki?curid=1634784" title="1 Batalion Szturmowy">
1 Batalion Szturmowy

1 Batalion Szturmowy 1 bsz, "1 Samodzielny Batalion Szturmowy" 1 sbsz – jednostka wojskowa dalekiego rozpoznania i działań specjalnych SZ PRL i SZ RP okresu transformacji ustrojowej.
Historia jednostki.
Jednostka została sformowana w listopadzie 1961 r. jako 26 Batalion Dywersyjno-Rozpoznawczy w Krakowie. W 1964 r. batalion dyslokowano do Dziwnowa i rozkazem Ministra Obrony Narodowej z 8 maja 1964 r. zmieniono nazwę na 1 Batalion Szturmowy. Sztandar batalionowi wręczono 12 października 1966 roku. 1 Batalion kultywował tradycje Polskiego Samodzielnego Batalionu Specjalnego.
Jedyną ofensywną operacją bojową, w której oddział brał udział, była Operacja Dunaj w 1968 roku. Zadaniem żołnierzy 1 sbsz było opanowanie lotniska w Hradcu Králové. Żołnierze czechosłowaccy nie stawiali oporu, akcja zakończyła się bez ofiar w ludziach. W późniejszym etapie działań żołnierzy batalionu skierowano do uciszania czechosłowackich radiostacji, a następnie do zadań wartowniczych. Żołnierze batalionu brali udział w operacjach pokojowych ONZ w PKW wystawianych przez Polskę.
W 1986 batalion przeniesiony został do garnizonu Lubliniec. Samodzielny batalion przeformowano 15 sierpnia 1993 r. na 1 Pułk Specjalny. Wielu żołnierzy 1 sbsz zostało po selekcji przyjętych do Formozy, inni trafili do nowo sformowanego Gromu inni pozostali w JW 4101.
Przeznaczenie Jednostki Wojskowej 4101.
1 Samodzielny Batalion Szturmowy był samodzielną jednostką powietrznodesantową przeznaczoną do prowadzenia głębokiego rozpoznania oraz działań dywersyjnych na głębokim zapleczu nieprzyjaciela na rzecz Frontu Polskiego. W przypadku konfliktu między wojskami Układu Warszawskiego i Organizacji Traktatu Północnoatlantyckiego samodzielny batalion miał działać na kierunku duńskim.
Szkolenie.
Żołnierze szkolili się na terenie Polski, w warunkach zbliżonych do rzeczywistych. Po dokonaniu desantu drogą powietrzną lub morską mieli do wykonania określone zadania zwiadowcze lub dywersyjne i w określonym terminie wrócić do jednostki na własną rękę. O ich obecności były poinformowane lokalne jednostki wojskowe, WSW a także funkcjonariusze MO, SOK i SB. Ich aktywność miała utrudnić lub uniemożliwić wykonanie zadania.
Do dyspozycji żołnierzy batalionu przekazywano (głównie na początku działalności jednostki – lata 60 XX wieku) umundurowanie, wyposażenie oraz uzbrojenie wraz z amunicją, pochodzące z państw NATO. Było ono zdobywane przez polski wywiad wojskowy (któremu JW 4101 podlegała) oraz przekazywane przez zaprzyjaźnione państwa socjalistyczne, np. Wietnam Północny. Dysponowano także niewielką liczbą pojazdów wojskowych produkcji zachodniej.
Do początku lat 70 XX w. wszyscy żołnierze obowiązkowo uczyli się języka niemieckiego. Oprócz tego nauczano także języka angielskiego oraz języków skandynawskich. W późniejszych latach języków obcych uczyli się tylko oficerowie. Przez pewien czas w jednostce istniały kompanie „angielska” i „niemiecka”, w których posługiwano się tymi językami także przy wydawaniu rozkazów na placu manewrowym.
Podczas szkoleń korzystano również z doświadczeń wojsk innych państw socjalistycznych. Jednym z przykładów takiej współpracy może być kurs walki wręcz K"yoksul" we Wrocławiu, prowadzony przez majora i pułkownika z attachatu wojskowego Koreańskiej Republiki Ludowo-Demokratycznej w Warszawie. W okresie od października 1970 do września 1980 w Wyższej Szkole Oficerskiej Wojsk Inżynieryjnych odbył się kurs Kyoksul dla żołnierzy zawodowych jednostek specjalnych. Był to element współpracy między PRL a KRLD. Kurs prowadził ppłk Li Son Il. Spośród kilkudziesięciu żołnierzy rozpoczynających kurs, ukończyło go tylko czternastu. 
Incydenty.
W czasie jednego z ćwiczeń z WOP pilot śmigłowca omyłkowo zrzucił desant na terenie Niemiec Wschodnich. Pomyłkę szybko zauważono, a incydent zakończył się oficjalnym protestem władz NRD. Innym incydentem było wysadzenie linii kolejowej na trasie Bydgoszcz-Toruń, do którego doszło w wyniku wydania żołnierzowi prawdziwego ładunku wybuchowego.
Skład organizacyjny.
Skład w 1964 roku.
W chwili powstania w 1964 batalion liczył:
W skład jednostki w 1964 roku wchodziły:
Skład w latach późniejszych.
W późniejszym okresie jednostka została rozbudowana, w jej skład wchodziły następujące pododdziały:
Batalion liczył około 750 żołnierzy – dwie kompanie specjalne (1ks, 2ks), kompanię łączności (kł), kompanię płetwonurków (kpł), pluton zaopatrzenia i remontów (plzaopirem) oraz szkołę podoficerów zwiadu Wojsk Powietrznodesantowych (spz) w latach 1980-1985.
Żołnierze batalionu.
Dowódcy jednostki
Oficerowie

</doc>
<doc id="1634790" url="https://pl.wikipedia.org/wiki?curid=1634790" title="Lya">
Lya



</doc>
<doc id="1634792" url="https://pl.wikipedia.org/wiki?curid=1634792" title="Rachel wychodzi za mąż">
Rachel wychodzi za mąż

Rachel wychodzi za mąż (ang. "Rachel Getting Married", 2008) − amerykański melodramat w reżyserii Jonathana Demmego. Obraz otworzył 65. Międzynarodowy Festiwal Filmowy w Wenecji i Festiwal Filmowy w Toronto w 2008 roku.
Fabuła.
Narkomanka Kym (Anne Hathaway), od lat była czarną owcą w dysfunkcyjnej rodzinie. Dostaje przepustkę z kliniki odwykowej, aby być obecną na weselu swojej siostry, Rachel (Rosemarie DeWitt). Jednak podczas przyjęcia, na kilka dni przed weselem, Kym skupia na sobie całą uwagę, obrażając krewnych i wygłaszając skandalizującą mowę podczas obiadu. Jej pojawienie się zakłóca rodzinną sielankę, tłamszone w rodzinie napięcia zaczynają doprowadzać do wrzenia i przypominać o sprawach, o których członkowie rodziny chcieliby zapomnieć.

</doc>
<doc id="1634795" url="https://pl.wikipedia.org/wiki?curid=1634795" title="Krechowce">
Krechowce

Krechowce (ukr. Крихівці) – wieś na Ukrainie w obwodzie iwano-frankowskim podporządkowana samorządowi Iwano-Frankowska (dawnego Stanisławowa). Zamieszkuje ją 4125 osób. Przez wieś przebiega ukraińska droga krajowa N09.
Historia.
Słownik Geograficzny Królestwa Polskiego podaje: "...wieś powiat stanisławowski, o 3,8 kil. od Stanisławowa, ma szkołę filialną, cerkiew gr.-katolicką, 1057 mk. w gminie, 81 na obszarze dworskim".
We wsi 24 lipca 1917 r. polscy ułani z 1 Pułku Ułanów pod dowództwem Bolesława Mościckiego powstrzymali natarcie Niemców na Stanisławów.

</doc>
<doc id="1634796" url="https://pl.wikipedia.org/wiki?curid=1634796" title="Lekkoatletyka na Letniej Uniwersjadzie 2009">
Lekkoatletyka na Letniej Uniwersjadzie 2009

Lekkoatletyka na Letniej Uniwersjadzie 2009 – zawody lekkoatletyczne podczas letniej uniwersjady w Belgradzie odbyły się od 7 do 12 lipca 2009 roku. Kobiety i mężczyźni rywalizowali w 23 konkurencjach. Areną zmagań sportowców był stadion Crvenej zvezdy.
Rekordy podczas Uniwersjady.
Podczas lekkoatletycznych zmagań XXV Uniwersjady ustanowiono 13 krajowych rekordów w kategorii seniorów.
Ustanowiono również 4 rekordy uniwersjady.

</doc>
<doc id="1634800" url="https://pl.wikipedia.org/wiki?curid=1634800" title="Laurent Foirest">
Laurent Foirest

Laurent Foirest (ur. 18 października 1973 roku w Coral Gables na Florydzie) - francuski koszykarz i olimpijczyk, grający na pozycji rzucającego obrońcy.
Mierzy 197 cm i waży 93 kg.

</doc>
<doc id="1634806" url="https://pl.wikipedia.org/wiki?curid=1634806" title="Miloslav Schmidt">
Miloslav Schmidt

Miloslav Schmidt (ur. 2 lutego 1881 w Mošovcach, zm. 8 maja 1934 w Martinie) – słowacki działacz narodowy i społeczny, organizator systemu ochotniczych straży pożarnych na Słowacji.
Miloslav Schmidt urodził się w rodzinie karczmarza i piekarza. Po ukończeniu szkoły w Kremnicy i odbyciu praktyki w rodzinnej piekarni stał się główną postacią rodzinnego przedsiębiorstwa. Jednocześnie rozpoczął działalność społeczną w dziedzinie kulturalno-oświatowej i narodowej. Po przeniesieniu się do Martina podjął działania zmierzające do zorganizowania systemu ochotniczych straży pożarnych na Słowacji. Aż do śmierci pełnił funkcję komendanta straży pożarnej w Martinie, był również komendantem krajowego związku straży pożarnych (słow. Zemská hasičská jednota), zrzeszającego wszystkie ochotnicze straże pożarne Słowacji. Dzięki jego zaangażowaniu doszło do organizacyjnego i prawnego umocowania systemu ochrony przeciwpożarowej na Słowacji.
Schmidt był członkiem Czechosłowackiego Stowarzyszenia Języka Esperanto (słow. Československé Združenie Esperanta). Miał również w swej biografii epizod filmowy: zagrał rolę grafa Révaya w filmie Jaroslava Siakeľa pt. "Jánošík".
M. Schmidt został pochowany na Cmentarzu Narodowym w Martinie. Autorem pomnika na jego grobie jest Fraňo Štefunko.

</doc>
<doc id="1634808" url="https://pl.wikipedia.org/wiki?curid=1634808" title="Zakum">
Zakum

Zakum (arab. زقوم) w islamie drzewo rosnące w "Jahannam" (Piekło). Owoce jego podobne są do głów szatańskich. Będą one pokarmem odrzuconych.
W Koranie zostało napisane:

</doc>
<doc id="1634810" url="https://pl.wikipedia.org/wiki?curid=1634810" title="Stanisław Sopuch">
Stanisław Sopuch

Stanisław Sopuch (ur. 22 kwietnia 1869 w Kożuchowie – zm. 26 lutego 1941 w Warszawie) – polski jezuita, kaznodzieja, rekolekcjonista, organizator katolickich stowarzyszeń robotniczych.
Życiorys.
Do nowicjatu wstąpił 24 lipca 1884 w Starej Wsi, w latach 1888–1891 studiował filozofię w Tarnopolu, następnie (1891–1894) był wychowawcą w zakładzie jezuickim w Chyrowie. W latach 1894–1897 studiował teologię w Krakowie, tam też przyjął święcenia prezbiteriatu (4 lipca 1897) i podjął posługę kaznodziei. Zajmował się również organizowaniem stowarzyszeń robotników katolickich. Działalność tę kontynuował także po przeniesieniu do Lwowa (1899) aż do wyboru na superiora tamtejszej rezydencji (1904), którą to funkcję pełnił do wyboru na superiora lwowskiego domu rekolekcyjnego (1908). Ostatni urząd pełnił do 1913 roku, kiedy to ponownie został wybrany superiorem rezydencji lwowskiej. W czasie I wojny światowej został przez Rosjan deportowany do Kijowa.
W 1919 roku został wybrany prowincjałem prowincji galicyjskiej. Podjął wówczas decyzję o rozszerzeniu działalności zakonu na tereny dawnych ziem zaboru pruskiego i rosyjskiego, w związku z czym przeniósł rezydencję prowincjalną z Krakowa do Warszawy. Był kandydatem na stanowisko prymasa Polski po śmierci Edmunda Dalbora. Polecił budowę kolegium Bobolanum w Lublinie. W 1926 doprowadził do podziału prowincji na małopolską i wielkopolsko-mazowiecką, w związku z czym złożył urząd prowincjała. Zajął się wówczas głównie prowadzenie rekolekcji i misji ludowych, jednocześnie będąc superiorem rezydencji w Łodzi (1927–1931) oraz od 1928 do 1930 proboszczem parafii Wniebowzięcia Najświętszej Maryi Panny w Łodzi. W latach 1935–1938 był prowincjałem wielkopolskim (podjął m.in. decyzję o budowie Domu Pisarzy w Warszawie). W 1938 został superiorem w Kaliszu. Został aresztowany przez Niemców 5 września 1939, więziono go m.in. w Kaliszu i Łodzi. Został zwolniony 13 października] 1940.

</doc>
<doc id="1634811" url="https://pl.wikipedia.org/wiki?curid=1634811" title="Jurij Mokrycki">
Jurij Mokrycki

Jurij Jarosławowycz Mokrycki, ukr. Юрій Ярославович Мокрицький, ros. Юрий Ярославович Мокрицкий, "Jurij Jarosławowicz Mokricki" (ur. 16 października 1970 w Rawie Ruskiej, w obwodzie lwowskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek DJuSSz-4 we Lwowie. Pierwszy trener - Bohdan Hreszczak. W 1988 rozpoczął karierę piłkarską w klubie SKA-Karpaty Lwów, piłkarze którego w sezonie 1990 zostali przeniesione do Hałyczyny Drohobycz. Od 1991 bronił barw Karpat Lwów. W 1994 wyjechał do Izraela, gdzie występował w F.C. Ashdod. W 1995 ponownie wrócił do Karpat Lwów. Następnie występował w takich klubach jak Żemczużyna Soczi, Worskła Połtawa, Prykarpattia Iwano-Frankowsk, Polihraftechnika Oleksandria/PFK Oleksandria, Nywa Winnica i Techno-Centr Rohatyn. Ostatnim klubem w karierze piłkarskiej był Dnipro Czerkasy, w którym ukończył swoje występy.
Kariera reprezentacyjna.
Występował w juniorskiej reprezentacji ZSRR w finałowych turniejach w Kanadzie w 1987 i Czechosłowacji w 1988.

</doc>
<doc id="1634812" url="https://pl.wikipedia.org/wiki?curid=1634812" title="SKA-Karpaty Lwów">
SKA-Karpaty Lwów



</doc>
<doc id="1634814" url="https://pl.wikipedia.org/wiki?curid=1634814" title="Wiesław Komasa">
Wiesław Komasa

Wiesław Komasa (ur. 15 stycznia 1949 w Nowym Wiśniczu) – polski aktor teatralny, filmowy, telewizyjny i dubbingowy, także reżyser teatralny, lektor i recytator. Absolwent PWST w Krakowie (1971). Od 1988 pedagog warszawskiej PWST.
Kariera aktorska.
Teatr.
W latach 1971–1973 był aktorem Teatru im. Wojciecha Bogusławskiego w Kaliszu, w którym debiutował 9 października 1971 rolą Albina w komedii "Śluby panieńskie" Aleksandra Fredry. Następnie występował w Poznaniu, w latach 1973-1988 w Teatrze Nowym, a 1988–1991 – w Zespole Janusza Wiśniewskiego. W latach 2003–2004 był aktorem warszawskiego Teatru Polskiego. Występował też gościnnie na wielu scenach całej Polski.
Jako reżyser współpracował z wieloma teatrami w Polsce i za granicą.
Film.
Na dużym ekranie zadebiutował w 1975 rolą księdza Dobiegniewa w filmie historycznym "Kazimierz Wielki". Wystąpił również w "Thais", "Odjeździe" i "Nocnych ptakach", a także zagrał niewielką rolę w filmie Stevena Spielberga "Lista Schindlera".
Szerszej publiczności dał się poznać rolą Tomasza Oleszuka, człowieka stopniowo zapadającego na chorobę psychiczną w serialu telewizyjnym "Egzamin z życia".
Życie prywatne.
Jego żoną jest Gina, solistka zespołu Spirituals and Gospel Singers. Mają czworo dzieci: Jana, bliźnięta Szymona i Marię oraz Zofię.

</doc>
<doc id="1634815" url="https://pl.wikipedia.org/wiki?curid=1634815" title="56 Kompania Specjalna">
56 Kompania Specjalna

56 Kompania Specjalna – jednostka dalekiego rozpoznania ludowego Wojska Polskiego i okresu transformacji ustrojowej.
Sformowana w 1967 na bazie 5 kompanii rozpoznawczej 1 batalionu szturmowego z Dziwnowa jako kompania rozpoznania specjalnego armii. Przeznaczona była do prowadzenia dalekiego rozpoznania na korzyść armii wystawianej przez Pomorski Okręg Wojskowy. Kompania początkowo stacjonowała w Bydgoszczy, a w 1980 została przeniesiona do Szczecina. W 1991 w skład kompanii wszedł kadrowy pluton specjalny złożony z żołnierzy zawodowych. Rozformowana w 1994.
Struktura organizacyjna.
dowództwo i zespół dowodzenia

</doc>
<doc id="1634816" url="https://pl.wikipedia.org/wiki?curid=1634816" title="Júr Tesák Mošovský">
Júr Tesák Mošovský

Jur Tesák Mošovský (również "Juraj Tesák Mošovský"; w tekstach łacińskich "Tesacius", "Tesachyus", "Tessak", "Thesacius", "Thesak"; używał też przydomków "Moschovinus", "Mossoviensis", "Pannonius"; ur. ok. 1545 w Mošovcach w Turcu – zm. 27 sierpnia 1617 w Pradze - słowacki utrakwistyczny duchowny, pisarz i dramaturg, jeden z prekursorów humanizmu w tej części Europy.

</doc>
<doc id="1634818" url="https://pl.wikipedia.org/wiki?curid=1634818" title="Świadkowie Jehowy na Gwadelupie">
Świadkowie Jehowy na Gwadelupie

Świadkowie Jehowy na Gwadelupie – społeczność wyznaniowa na Gwadelupie, należąca do ogólnoświatowej wspólnoty Świadków Jehowy, licząca w 2022 roku 8534 głosicieli (ok. 2,15% mieszkańców), należących do 118 zborów. W 2022 roku na dorocznej uroczystości Wieczerzy Pańskiej zebrało się 20 016 osób (ok. 5% mieszkańców). Działalność miejscowych głosicieli koordynuje francuskie Biuro Oddziału.
Historia.
Początki.
W 1936 roku zaczęto tu upowszechniać wyznanie Świadków Jehowy, a w 1938 roku działalność tą kontynuowano za pomocą nagrań gramofonowych. Z sąsiedniej wyspy, Dominiki, przybył tu z rodziną Cyril Winston i zaczął głosić. W 1940 roku na przedmieściach Pointe-à-Pitre odbywały się zebrania religijne, w czerwcu powstał pierwszy zbór. W tym samym roku rozpoczęto działalność na Saint-Martin. W 1948 roku zanotowano liczbę 46 głosicieli. Jesienią 1948 roku dotarli pierwsi misjonarze Szkoły Gilead; powstał drugi zbór, w Desbonnes.
W 1954 roku wyspę odwiedzili Nathan H. Knorr i Milton G. Henschel. 17 marca 1954 roku przybyli kolejni misjonarze. W kilku miejscowościach wyświetlono film „Społeczeństwo Nowego Świata w działaniu”.
Rozwój działalności.
W 1954 roku otwarto Biuro Oddziału. Liczba głosicieli wyniosła 128. Korzystano z 18-metrowego szkunera "Sibia", który później został zastąpiony większą łodzią – "Light" (Światło), oraz 22-metrową łodzią "Faith" (Wiara), które służyły za domy misjonarskie. Stacjonarny dom misjonarski mieścił się w Le Raizet. Rok później przybyli Świadkowie Jehowy z Francji, którzy pomagali prowadzić działalność kaznodziejską. W 1956 roku rozpoczęto głoszenie na wyspie La Désirade. W 1958 roku na kongres międzynarodowy pod hasłem „Wola Boża” do Nowego Jorku wyjechało 19 Świadków Jehowy z Gwadelupy.
W 1960 roku w Anse-Bertrand zorganizowano kongres pod hasłem „Lud zabiegający o pokój”; wkrótce powstał tam zbór. Na Gwadelupie było 251 głosicieli. W roku 1963 rozpoczęto działalność na wyspie Marie-Galante. W 1964 roku powstała przenośna Sala Zgromadzeń na 600 miejsc (była to składana, wciąż powiększana konstrukcja). W 1966 roku działało około 450 głosicieli. Zagraniczni wyznawcy przyszli z pomocą humanitarną współwyznawcom, poszkodowanym przez huragan "Ines". Otwarto nowe Biuro Oddziału w Morne Udol 46, niedaleko Pointe-à-Pitre. W 1968 roku liczba głosicieli przekroczyła 1000 osób. W 1969 roku na wyspie Marie-Galante w Grand-Bourg odbył się kongres pod hasłem „Pokój na ziemi”.
W roku 1970 na Les Saintes rozpoczęto regularną działalność kaznodziejską. W 1973 roku na Saint-Martin powstał zbór francuskojęzyczny. W 1974 roku przekroczono liczbę 2000 głosicieli. W lutym 1975 roku w Marigot na Saint-Martin odbył się kongres pod hasłem „Boskie zamierzenie”, a wkrótce zbudowano tam Salę Królestwa. We wrześniu tego samego roku na wyspie Saint-Barthélemy pojawili się pierwsi wyznawcy. W roku 1978 na Gwadelupie zorganizowano kongres międzynarodowy pod hasłem „Zwycięska wiara” z udziałem 6274 osób, chociaż działało tam wówczas tylko 2600 Świadków Jehowy.
W 1980 roku w Lamentin postawiono „na stałe” ową przenośną Salę Zgromadzeń, a na wyspie Les Saintes, Désirade i Saint-Barthélemy powstały zbory. Liczbę 3000 głosicieli osiągnięto w 1982 roku. W styczniu 1987 roku założono w Pointe-à-Pitre zbór angielskojęzyczny i wybudowano pierwszą na Gwadelupie stałą Salę Zgromadzeń na 4000 miejsc. W 1989 roku zorganizowano pomoc humanitarną dla poszkodowanych przez huragan "Hugo", szczególnie na Désirade. Zanotowano wówczas liczbę ponad 6000 głosicieli.
W 1992 roku otwarto w Sainte-Anne nowe Biuro Oddziału. Zanotowano liczbę 6839 głosicieli. W 1994 roku osiągnięto liczbę 7250 głosicieli, a w 2009 roku – 8546. Na początku roku 2010 miejscowi wyznawcy zorganizowali pomoc humanitarną dla haitańskich współwyznawców, poszkodowanych przez trzęsienie ziemi. W 2012 roku nadzór nad działalnością miejscowych wyznawców przejęło francuskie Biuro Oddziału. W 2014 roku działało na Gwadelupie około 8339 głosicieli. We wrześniu 2017 roku zorganizowano pomoc humanitarną dla poszkodowanych przez huragan Irma Świadków Jehowy na Saint-Barthélemy oraz na Saint-Martin. We wrześniu 2022 roku zorganizowano pomoc humanitarną dla poszkodowanych przez huragan Fiona.
Zebrania zborowe i kongresy odbywają się w języku angielskim, francuskim, francuskim migowym, hiszpańskim, kreolskim Gwadelupy i kreolskim haitańskim.

</doc>
<doc id="1634822" url="https://pl.wikipedia.org/wiki?curid=1634822" title="62 Kompania Specjalna">
62 Kompania Specjalna

62 Kompania Specjalna – jednostka dalekiego rozpoznania SZ PRL i SZ RP.
Sformowana rozkazem szefa Inspektoratu Szkolenia m 0041 I/MON z dnia 10 listopada 1967 na bazie wydzielonych pododdziałów 1 Batalionu Szturmowego z Dziwnowa jako kompania rozpoznania specjalnego armii. Przeznaczona była do prowadzenia dalekiego rozpoznania na rzecz armii wystawianej przez Śląski Okręg Wojskowy. Stacjonowała w Bolesławcu. Od 1990 roku w składzie kompanii funkcjonował rozpoznawczy pluton kadrowy. Rozformowana w sierpniu 1994.
Struktura organizacyjna.
dowództwo i zespół dowodzenia
Stan osobowy: 116 żołnierzy czasu "P" i 252 żołnierzy czasu "W". W czasie wojny wystawiała 12 grup rozpoznawczych i 3 grupy bojowe płetwonurków (każda po 7-8 żołnierzy). 

</doc>
<doc id="1634827" url="https://pl.wikipedia.org/wiki?curid=1634827" title="48 Kompania Specjalna">
48 Kompania Specjalna

48 Kompania Specjalna – jednostka wojskowa dalekiego rozpoznania SZ PRL i okresu transformacji ustrojowej.
Sformowana w 1968 na bazie wydzielonych pododdziałów 1 Batalionu Szturmowego z Dziwnowa jako kompania rozpoznania specjalnego wojsk lądowych. Przeznaczona była do prowadzenia dalekiego rozpoznania na korzyść armii wystawianej przez Warszawski Okręg Wojskowy i później Krakowski Okręg Wojskowy. Stacjonowała w garnizonie Kraków (razem z 48 kompanią rozpoznawczą wchodzącą w skład 6 PDP). Rozformowana w 1994.
Struktura organizacyjna.
dowództwo i zespół dowodzenia

</doc>
<doc id="1634828" url="https://pl.wikipedia.org/wiki?curid=1634828" title="Mette Mestad">
Mette Mestad

Mette Mestad (ur. 19 listopada 1958) – norweska biathlonistka. W sezonie 1983/1984 wygrała klasyfikację generalną pucharu świata. Dwunastokrotnie zwyciężała w mistrzostwach swojego kraju (pięć razy w sztafecie, cztery razy w biegu indywidualnym i trzy razy w sprincie).

</doc>
<doc id="1634833" url="https://pl.wikipedia.org/wiki?curid=1634833" title="Sokił Lwów">
Sokił Lwów

Sokił Lwów (ukr. Футбольний клуб «Сокіл» Львів, "Futbolnyj Kłub "Sokił" Lwiw") - ukraiński klub piłkarski z siedzibą we Lwowie. 
Historia.
Chronologia nazw:
Drużyna piłkarska Sokił została założona w mieście Lwów.
Do 1992 występował w amatorskich rozgrywkach mistrzostw obwodu lwowskiego oraz w Pucharze Ukraińskiej SRR.
Klub pod nazwą Sokił-Łorta Lwów występował w Pucharze Ukrainy w sezonach 1992/1993 oraz 1993/1994.

</doc>
<doc id="1634834" url="https://pl.wikipedia.org/wiki?curid=1634834" title="Sokił-ŁORTA Lwów">
Sokił-ŁORTA Lwów



</doc>
<doc id="1634835" url="https://pl.wikipedia.org/wiki?curid=1634835" title="Jiřina Pelcová">
Jiřina Pelcová

Jiřina Pelcová z d. Adamičková (ur. 22 listopada 1969 r. w Jabloncu nad Nysą) – czeska biathlonistka, reprezentująca również Czechosłowację, trzykrotna medalistka mistrzostw świata, a także zdobywczyni Pucharu Świata.
Kariera.
W zawodach Pucharu Świata zadebiutowała 19 stycznia 1989 roku w Borowcu, zajmując 22. miejsce w biegu indywidualnym. Tym samym już w debiucie zdobyła pierwsze punkty. Na podium zawodów pucharowych pierwszy raz stanęła 16 grudnia 1989 roku w Obertilliach, wygrywając rywalizację w sprincie. W zawodach tych wyprzedziła dwie reprezentantki ZSRR: Swietłanę Dawydową i Swietłanę Paniutinę. W kolejnych startach jeszcze pięć razy stawała na podium, za każdym razem zwyciężając: 27 stycznia 1990 roku w Ruhpolding i 3 lutego 1990 roku w Walchsee była najlepsza w sprintach, a 19 stycznia 1990 roku w Anterselvie, 15 marca 1990 roku w Kontiolahti i 14 marca 1992 roku w Fagernes wygrywała biegi indywidualne. Najlepsze wyniki osiągnęła w sezonie 1989/1990, kiedy zwyciężyła w klasyfikacji generalnej i klasyfikacji sprintu, a w klasyfikacji biegu indywidualnego była druga.
Podczas mistrzostw świata w Feistritz w 1989 roku wspólnie z Renatą Novotną i Evą Hákovą zdobyła brązowy medal w sztafecie. Był to pierwszy w historii medal dla Czechosłowacji w tej konkurencji. Na rozgrywanych trzy lata później mistrzostwach świata w Oslo/Mińsku/Kontiolahti razem z Gabrielą Suvovą, Janą Vápeníkovą i Evą Hákovą zajęła trzecie miejsce w biegu drużynowym. Ponadto podczas mistrzostw świata w Borowcu w 1993 roku zdobyła złoty medal w sztafecie, pierwszy w historii dla Czech w tej konkurencji. Startowała tam z Vápeníkovą, Hákovą i Ivetą Knížkovą. Była też między innymi czwarta w sprincie na mistrzostwach świata w Lahti w 1991 roku, przegrywając walkę o podium z Jeleną Gołowiną z ZSRR.
W 1992 roku wystartowała na igrzyskach olimpijskich w Albertville, zajmując 23. miejsce w biegu indywidualnym, 5. w spricie i 8. w sztafecie. Na rozgrywanych dwa lata później igrzyskach w Lillehammer zajęła 37. miejsce w biegu indywidualnym, 49. w sprincie i 7. w sztafecie. Brała też udział w igrzyskach olimpijskich w Nagano w 1998 roku, plasując się na 38. pozycji w biegu indywidualnym, 35. w sprincie i 6. w sztafecie.
Zdobyła również srebrny medal w sprincie podczas mistrzostw Europy w Kontiolahti w 1994 roku.

</doc>
<doc id="1634839" url="https://pl.wikipedia.org/wiki?curid=1634839" title="A Little Less Sixteen Candles, A Little More &quot;Touch Me&quot;">
A Little Less Sixteen Candles, A Little More &quot;Touch Me&quot;



</doc>
<doc id="1634840" url="https://pl.wikipedia.org/wiki?curid=1634840" title="Château Couhins">
Château Couhins

Château Couhins – francuskie wino produkowane w regionie Pessac-Léognan. Wino Château Couhins jest klasyfikowane jako białe wino wytrawne. Winiarnie produkujące wino są usytuowane blisko miasta Bordeaux, mieszczą w komunie Villenave-d’Ornon.
Winiarnie produkujące Château Couhins, wytwarzają także wino czerwone sprzedawane pod nazwą "La Dame de Couhins" a także niższej jakości wina białe i czerwone wypuszczone na rynek pod etykietą, "Couhins La Gravette".
Historia.
Rejon na którym produkowane jest wino przez długie lata należał do rodzin Gasqueton oraz Hanappier. W "1968" roku tereny te stały się częścią I"nstitut National de la Recherche Agronomique", wówczas rozpoczęła się także produkcja wina Château Couhins.
Niewielka część rejonu została sprzedana Andre Lurtonowi, który od tego czasu sprzedaje wino pod nazwą, "Château Couhins-Lurton".
Produkcja.
Winnice w rejonie są podzielone na 7 hektarów winogron białych głównie szczepu sauvignon blanc oraz 15 hektarów na których uprawia się czerwone winogrona merlot, cabernet sauvignon oraz cabernet franc.
Rocznie winnice produkują butelek wina białego oraz wina czerwonego. Oprócz tego produkuje się butelek wina białego i butelek wina czerwonego Couhins La Gravette, a także butelek wina La Dame de Couhins.

</doc>
<doc id="1634843" url="https://pl.wikipedia.org/wiki?curid=1634843" title="Aurelia Sikorska">
Aurelia Sikorska

Aurelia Sikorska (ur. 10 sierpnia 1886 w Piotrkowie Trybunalskim, zm. 6 kwietnia 1969 w Krakowie) – polska lekarka, psychiatra.
Urodziła się w Piotrkowie Trybunalskim w 1886 roku, jako córka urzędnika. Gimnazjum ukończyła ze złotym medalem, jednak z powodu trudnej sytuacji materialnej nie podjęła od razu studiów wyższych. Przez pięć lat uczyła polskiego w szkole średniej, zaangażowała się także w działalność niepodległościową. Studia medyczne rozpoczęła w 1910 roku na Uniwersytecie w Petersburgu. Utrzymywała się wtedy z korepetycji i dorywczych prac, później także ze stypendium. Studia ukończyła na Uniwersytecie Jagiellońskim w 1918 roku.
Od 1916 roku pracowała w Klinice Neurologiczno-Psychiatrycznej u prof. Jana Piltza, od 1917 w lecznicy dla nerwowo chorych u Piltza i Cezarego Onufrowicza. Po otrzymaniu dyplomu w 1918 została pierwszą asystentką Kliniki Piltza.
Od 1929 roku, po śmierci Onufrowicza, prowadziła lecznicę, w 1935 roku przeniesioną do Jugowic.
4 września 1939 roku budynek kliniki został uszkodzony podczas nalotu, i do maja 1940 roku lecznica nie działała. W marcu 1940 Sikorska została aresztowana i przez 10 miesięcy przetrzymywana w więzieniu na Montelupich. Po zwolnieniu z więzienia, w sierpniu 1941, klinika została znowu uruchomiona. Czynny był wtedy jeden pawilon na dziesięć łóżek. 
Po wojnie organizowała placówki lecznictwa otwartego na Pomorzu, pracując od 1946 do 1951 w Gdańskiej Filii Instytutu Higieny Psychicznej, od 1951 do 1953 w Centralnej Wojewódzkiej Poradni Zdrowia Psychicznego w Gdańsku. Przy jej udziale powstały poradnie w Sopocie, Szczecinie, Gdyni. Przyczyniła się do utworzenia ośrodka psychiatrycznego na Srebrzysku w Gdańsku i przy ul. Arkońskiej w Szczecinie, gdzie powstała Klinika Psychiatryczna i Wojewódzka Przychodnia Zdrowia Psychicznego. 
Od marca 1953 prowadziła Oddział Neuropsychiatrii Dziecięcej Szpitala w Kobierzynie. Od 1963 roku na emeryturze. Zmarła 6 kwietnia 1969 w Krakowie.

</doc>
<doc id="1634844" url="https://pl.wikipedia.org/wiki?curid=1634844" title="Nick Name">
Nick Name



</doc>
<doc id="1634846" url="https://pl.wikipedia.org/wiki?curid=1634846" title="12. ceremonia wręczenia Satelitów">
12. ceremonia wręczenia Satelitów

12. ceremonia rozdania nagród Satelitów odbyła się 17 grudnia 2007 roku w Grand Salon, Hotelu InterContinental w Los Angeles. Nominacje do tej nagrody zostały ogłoszone przez IPA miesiąc wcześniej.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1634847" url="https://pl.wikipedia.org/wiki?curid=1634847" title="Mokra robota">
Mokra robota



</doc>
<doc id="1634852" url="https://pl.wikipedia.org/wiki?curid=1634852" title="Biblioteka Poezji i Prozy">
Biblioteka Poezji i Prozy

Biblioteka Poezji i Prozy – seria wydawnicza wydawana przez Państwowy Instytut Wydawniczy w Warszawie od 1959 roku. Zamyślona jako skarbnica dzieł klasycznych, obejmuje utwory kanonicznych pisarzy polskich oraz obcych opatrzone obszernymi wstępami krytycznymi, komentarzami i wskazówkami bibliograficznymi. 
Charakterystyczna jest szata edytorska serii: tomy w twardej oprawie i białych obwolutach z niewielkim owalnym portretem autora w centrum, często dla zwartości drukowane na papierze biblijnym.
Seria jest do dziś ceniona przez odbiorców i znalazła trwałe miejsce w księgarstwie polskim. Porównywalna z francuską Bibliothèque de Pléiade wydawnictwa Gallimard i z American Library, udostępniła polskiemu czytelnikowi rzadkie kolekcje epistolograficzne (np. zbiory listów Henryka Sienkiewicza czy Zygmunta Krasińskiego), antologie (m.in. "Zbiór poetów polskich XIX wieku", "Poeci języka angielskiego", "Arcydzieła francuskiego średniowiecza") i często – o ile to możliwe – jednotomowe wersje całkowite tekstów.

</doc>
<doc id="1634853" url="https://pl.wikipedia.org/wiki?curid=1634853" title="Mixed Up Confusion">
Mixed Up Confusion

Mixed Up Confusion – piosenka skomponowana przez Boba Dylana, nagrana przez niego w listopadzie 1962 i mająca być jego pierwszym singlem. Została jednak odłożona na półkę
Historia i charakter utworu.
Po raz pierwszy piosenka ta została nagrana 26 października 1962 w Columbia Studio A w Nowym Jorku. 1 listopada Dylan dokonał kolejnej próby w tym samym studiu. Ostateczna wersja została nagrana w tym samym studiu 14 listopada 1962 r. Powstały wtedy cztery wersje piosenki, w tym jedna wersja dixielandowa.
Piosenka została napisana w taksówce podczas jazdy do studio Columbii. Jest to także pierwsza próba elektrycznej sesji Dylana, której plonem miał być utwór łączący folkowość Greenwich Village z brzmieniem firmy nagraniowej Sun Records, nagrywającej m.in. Presleya, Lewisa i innych wczesnych rockandrollowców.
Z dzisiejszego punktu widzenia sesję uznaje się za eksperyment, który kompletnie się nie udał. I takie musiało być także odczucie przedstawicieli Columbia Records, którzy odłożyli singiel na półkę. Dylan zdystansował od tego wszystkiego. Wypowiedział się na ten temat w broszurze dołączonej do 3-dyskowego albumu Biograph: "Nie jestem pewien na czym oparłem ten kawałek. Ja nic nie zrobiłem, cokolwiek było do zrobienia. Nie aranżowałem tej sesji. To nie był mój pomysł".
Najbardziej zadziwiające jest to, że ta piosenka powstała w tym samym czasie, co „Blowin’ in the Wind” i „A Hard Rain’s a-Gonna Fall”.
Koncerty Dylana, na których wykonywał tę piosenkę.
Piosenka nigdy nie była wykonywana na koncertach

</doc>
<doc id="1634854" url="https://pl.wikipedia.org/wiki?curid=1634854" title="Antropometr">
Antropometr

Antropometr – przyrząd wykorzystywany do pomiarów ciała człowieka. Może być użyty do pomiaru wysokości ciała, długości tułowia oraz długości kończyn górnych i dolnych.
Wykonany jest z rury o długości około 2 metrów. Z jednej strony jest ona spłaszczona i zaopatrzona w podziałkę milimetrową. Po rurze poruszany jest suwak z iglicą, za pomocą którego ustawia się mierzoną wysokości. W okienku suwaka jest odczytywany wynik pomiaru.
Linki zewnętrzne.
Zdjęcie przyrządu 

</doc>
<doc id="1634856" url="https://pl.wikipedia.org/wiki?curid=1634856" title="Samodzielna Dywizja Strzelców Morskich">
Samodzielna Dywizja Strzelców Morskich

Samodzielna Dywizja Strzelców Morskich (ros. Отдельная дивизия морских стрелков) – jednostka wojskowa białych podczas wojny domowej w Rosji
Decyzja o sformowaniu jednostki wojskowej strzelców morskich pojawiła się jeszcze przed przybyciem adm. Aleksandra W. Kołczaka do Omska. 12 grudnia 1918 r. został przez głównodowodzącego wojskami białych na Wschodzie wydany rozkaz o utworzeniu w Krasnojarsku Samodzielnej Brygady Strzelców Morskich. 17 grudnia dowództwo objął kontradmirał Gieorgij K. Stark. Zastępcą dowódcy został kpt. 2 rangi P. W. Tichmieniew, zaś szefem sztabu – sztabskapitan Ozolin. Brygada składała się z dwóch batalionów, na czele których stali kpt. 2 rangi N. N. Stiepanow i ppłk Doliecki oraz dywizjonu artylerii strzelców morskich (12-16 lekkich dział polowych). Bataliony składały się z czterech kompanii, kompanii specjalnego przeznaczenia, oddziału karabinów maszynowych, oddziału łączności, oddziału dywersyjnego, oddziału pomocniczego i oddziału ćwiczebnego. Brygada liczyła ok. 1,5-2 tys. ludzi, w tym ok. 200 marynarzy odkomenderowanych z Flotylli Wołżańsko-Kamskiej. Żołnierze Brygady nosili mundury piechoty ze złotymi pagonami, na których były wyszyte litery "М.С." Na lewym rękawie znajdowała się naszywka w kolorze czerwonym z 2 skrzyżowanymi karabinami lub 2 działami (artylerzyści). W marcu 1919 r. do Brygady został formalnie dołączony pociąg pancerny, działający na Magistrali Transyberyjskiej. Wkrótce Brygada została rozwinięta do wielkości dywizji (w jej skład weszły 3 batalion, sformowany w Permie, dowodzony przez kpt. Benedyktińskiego i 4 batalion z Ufy sztabskapitana Nikołotowa). 22 kwietnia na front trafił 1 batalion Brygady. Cała Brygada została rozdzielona pomiędzy Armię Zachodnią i Armię Syberyjską. Oddziały Brygady walczyły nad rzekami Kamą, Tobołem, Irtyszem, Jenisejem i Obem. Zwalczały partyzantów bolszewickich na tyłach wojsk białych. Podczas ciężkich walk poniosła duże straty, zwłaszcza wśród oficerów. Następnie w składzie wojsk gen. Władimira O. Kappela resztki Dywizji uczestniczyły w tzw. Wielkim Syberyjskim Marszu Lodowym przez zamarznięte Jezioro Bajkał, podczas którego kontradmirał G. K. Stark z powodu zachorowania na tyfus był niesiony na rękach swoich żołnierzy.

</doc>
<doc id="1634860" url="https://pl.wikipedia.org/wiki?curid=1634860" title="Leon Wójcikowski">
Leon Wójcikowski

Leon Wójcikowski (pisownia franc. Léon Woïzikovsky) (ur. 20 lutego 1899 w Warszawie, zm. 23 lutego 1975 tamże) − polski tancerz baletowy, choreograf i pedagog. Jeden z najwybitniejszych tancerzy charakterystycznych pierwszej połowy XX wieku.
Życiorys.
W latach 1907−1914 był uczniem szkoły baletowej przy warszawskim Teatrze Wielkim.
W roku 1914 zaangażowany do baletu Warszawskich Teatrów Rządowych.
W latach 1915−1929 w zespole Les Ballets Russes kierowanym przez Sergiusza Diagilewa, od roku 1921 jako solista. Od roku 1924 był jednym z trzech wykonawców partii tytułowej w Popołudniu Fauna do muzyki Claude Debussy’ego. W roku 1928 rozpoczął pracę pedagogiczną w Londynie. W latach 1929−1931 solista i choreograf w zespole Anny Pawłowej, 1932−1935 w zespole Les Ballets Russes w Monte Carlo, następnie założył własny zespół baletowy. W latach 1938−1939 kierownik artystyczny Polskiego Baletu Reprezentacyjnego. W latach okupacji prowadził Miejską Szkołę Baletową w Warszawie. Po wojnie przebywał krótko w Krakowie, od roku 1946 w Warszawie choreograf Sceny Muzyczno-Operowej Miejskich Teatrów Dramatycznych. 1950−1952 choreograf Opery Poznańskiej im. St. Moniuszki. 
Postanowieniem Prezydenta Rzeczypospolitej z dnia 22 lipca 1952 r. "Na wniosek Ministra Kultury i Sztuki – za zasługi w dziedzinie kultury i sztuki" został odznaczony Krzyżem Oficerskim Orderu Odrodzenia Polski.
W latach 1956−1958 profesor Państwowej Wyższej Szkoły Teatralnej, 1960−1961 choreograf i pierwszy tancerz London Festival Ballet, 1962−1965 choreograf Opery w Kolonii.
W 1972 powrócił na stałe do Polski i objął funkcję pedagoga w Operetce Warszawskiej. Od 1974 do końca życia choreograf i pedagog w Teatrze Wielkim w Warszawie. 
Pochowany w grobowcu rodzinnym na cmentarzu Bródnowskim w Warszawie (kwatera 63B-3-6).

</doc>
<doc id="1634864" url="https://pl.wikipedia.org/wiki?curid=1634864" title="Za Czarną Górą">
Za Czarną Górą

Za Czarną Górą – przysiółek wsi Łapsze Niżne w Polsce, położony w województwie małopolskim, w powiecie nowotarskim, w gminie Łapsze Niżne. 
W latach 1975–1998 przysiółek administracyjnie należał do województwa nowosądeckiego.

</doc>
<doc id="1634867" url="https://pl.wikipedia.org/wiki?curid=1634867" title="Palmerston (tkanina)">
Palmerston (tkanina)

Palmerston – rodzaj tkaniny dwuwarstwowej. Wykonana jest z dwóch warstw: górna warstwa jest wykonana z przędzy wełnianej zgrzebnej, dolna z przędzy bawełnianej. Tkanina ta jest drapana i folowana w celu spilśnienia włókien. Włos w tkaninie jest układany w jednym kierunku.
Tkanina ta jest używana na zimowe płaszcze męskie.

</doc>
<doc id="1634871" url="https://pl.wikipedia.org/wiki?curid=1634871" title="Wyścig o kasę">
Wyścig o kasę

Wyścig o kasę – niemiecka komedia akcji z roku 2003. Film emitowany był w stacji TVP 1. Wyprodukowano dwie kolejne części.

</doc>
<doc id="1634875" url="https://pl.wikipedia.org/wiki?curid=1634875" title="Unia Nowa Sarzyna">
Unia Nowa Sarzyna

MZKS Unia Nowa Sarzyna – polski klub piłkarski, mający siedzibę w mieście Nowa Sarzyna.
Największym sukcesem klubu było zajęcie 7. miejsca w III lidze (gr. VII) w sezonie 1983/1984. Przed rozpoczęciem rundy wiosennej sezonu 2012/2013 klub wycofał się z rozgrywek III ligi lubelsko-podkarpackiej. W sezonie 2017/18 Unia grała w IV lidze podkarpackiej. Od sezonu 2018/2019 występuje w stalowowolskiej klasie okręgowej.
Zawodnicy.
Wychowankami klubu są Ryszard Sekulski, Władysław Kuraś i Ryszard Federkiewicz. Ponadto w drużynie grali Rajmund Kapuściński oraz Mieczysław Ożóg. W barwach Unii startowała biegaczka Zofia Turosz.
Szkoleniowcy.
Trenerem Unii był Stanisław Deutschman.

</doc>
<doc id="1634876" url="https://pl.wikipedia.org/wiki?curid=1634876" title="Richard Wenzl">
Richard Wenzl

Richard Wenzl (zm. 13 lutego 1957) – as lotnictwa niemieckiego Luftstreitkräfte z 12 potwichardierdzonymi zwycięstwami w I wojnie światowej. Dowódca eskadry myśliwskiej Jagdstaffel 6.
Informacje ogólne.
Służył w Flieger Abtailung Artillerie 256, po czym został przeniesiony do KEK Ost. Od wiosny 1917 roku służył w eskadrze myśliwskiej Jagdstaffel 31, w której odniósł swoje pierwsze zwycięstwo powietrzne 19 kwietnia. 27 marca 1918 roku został przeniesiony do Jagdstaffel 11, gdzie 16 maja odniósł swoje trzecie zwycięstwo. Następnego dnia został przeniesiony do dowodzonej wówczas przez Johannesa Janzena Jagdstaffel 6, w której służył do końca wojny. Przejął dowództwo nad jednostką 10 sierpnia, kiedy ówczesny jej dowódca Paul Wenzel został ciężko ranny. Jednostką dowodził do 9 września, kiedy sam odniósł rany. Powojenne losy Richarda Wenzla nie są znane.

</doc>
<doc id="1634879" url="https://pl.wikipedia.org/wiki?curid=1634879" title="Organizacja wojenna Warszawskiej Brygady Pancerno-Motorowej">
Organizacja wojenna Warszawskiej Brygady Pancerno-Motorowej

Organizacja wojenna Warszawskiej Brygady Pancerno-Motorowej – etat wojenny Warszawskiej Brygady Pancerno-Motorowej w kampanii wrześniowej 1939.
Organizacja wojenna Warszawskiej Brygady Pancerno-Motorowej.
Batalion czołgów lekkich i szwadron czołgów rozpoznawczych wchodzący w skład dywizjonu rozpoznawczego oraz organiczne plutony czołgów rozpoznawczych obu pułków były jednostkami organizacyjnymi broni pancernych. Batalion czołgów w składzie dwóch kompanii miał zostać zorganizowany w Modlinie po utworzeniu batalionu czołgów 7TP dla 10 BK.
Organizacja wojenna dowództwa brygady.
Łącznie w dowództwie 
Organizacja wojenna zmotoryzowanego pułku kawalerii i piechoty.
Skład i organizacja identyczna jak w 1 Pułku Strzelców Konnych, z tym że w nazewnictwie używano zamiast nazwy szwadron – kompania. Nie miał również kompanii zapasowej.
Organizacja wojenna kompanii czołgów lekkich.
(przewidziany w składzie brygady batalion czołgów lecz nie został sformowany) Kompania – składała się z dowódcy z pocztem, trzech plutonów i drużyny gospodarczo – technicznej
Organizacja wojenna baterii artylerii przeciwlotniczej motorowej.
składała się z dowództwa, dwóch plutonów, drużyny gospodarczo – techniczna
Organizacja wojenna szwadronu łączności.
Składał się z dowódcy z pocztem, plutonów łączności radiowej i telefonicznej oraz drużyny gospodarczej

</doc>
<doc id="1634880" url="https://pl.wikipedia.org/wiki?curid=1634880" title="Eustachy Wojciech Ekielski">
Eustachy Wojciech Ekielski

Eustachy Wojciech Ekielski (ur. 1804, zm. 20 października 1870 w Krakowie) – prawnik, notariusz i historyk Krakowa.
Członek od 20 października 1848 roku Towarzystwa Naukowego Krakowskiego. W tym samym roku wybrany na radnego Krakowa.
Wybrane publikacje.
Żonaty z Elżbietą z domu Sieradzką. Ich synem był architekt Władysław Ekielski.
Pochowany na Cmentarzu Rakowickim w Krakowie (kwatera: JC, rząd: 1, miejsce: 4).

</doc>
<doc id="1634882" url="https://pl.wikipedia.org/wiki?curid=1634882" title="La Clusaz">
La Clusaz



</doc>
<doc id="1634885" url="https://pl.wikipedia.org/wiki?curid=1634885" title="FA-art">
FA-art

FA-art – polski kwartalnik literacko-artystyczny ukazujący się od 1988.
Początkowo pismo było związane ze śląskim kołem pacyfistycznego ruchu Wolność i Pokój. Na łamach pisma, obok prezentacji współczesnej literatury polskiej i tekstów krytycznoliterackich publikowane są tłumaczenia z czeskiego, słowackiego, niemieckiego, serbskiego, chorwackiego, węgierskiego, rosyjskiego, hiszpańskiego i szwedzkiego. Kwartalnik jest dostępny on-line. W powiązaniu z pismem ukazało się około 40 książek autorów polskich i tłumaczeń wydanych przez Wydawnictwo FA-art (m.in. Jacques Derrida, Jachym Topol, Christian Kracht, Katja Lange-Müller, Miłka Malzahn, Tomasz Gerszberg, Adam Kaczanowski, Grzegorz Wróblewski, Adam Ubertowski, Konrad Kęder, Piotr Czakański).
FA-art współpracuje od roku 1998 z wortalem „Eurozine” w Wiedniu.

</doc>
<doc id="1634900" url="https://pl.wikipedia.org/wiki?curid=1634900" title="Nadi (joga)">
Nadi (joga)

Nadi (dosł. „kanał, naczynie, żyła, arteria”, także „nerw”)
– składnik ciała pranicznego w hinduizmie, subtelny przewód w pranaśarirze (pranamajakośi), którym przepływa jedna z pran (energii życiowych) człowieka. Jego rolę można porównać do tętnicy transportującej krew w ciele fizycznym (sthulaśarira). Proces oczyszczania kanalików nadi nosi nazwę nadiśodhana.
Liczba kanałów.
Różne źródła nie zawsze są zgodne, co do ilości przewodów prany u człowieka:
Trzy główne kanały nadi, biegnące wzdłuż kręgosłupa.
(Jan van Rijckenborgh interpretuje występowanie charakterystyki kanału pingala w treści "Dziejów Apostolskich" pod symbolicznym imieniem Ananiasz).

</doc>
<doc id="1634902" url="https://pl.wikipedia.org/wiki?curid=1634902" title="Władysław Lisiecki">
Władysław Lisiecki

Władysław Lisiecki ps. „Orzelski” (ur. 5 stycznia 1919 w Sumach, zm. 24 października 1952 w Warszawie) – żołnierz ZWZ.
Syn Jana i Lidii z Bucholców. Mieszkał w Wesołej koło Warszawy.
We wrześniu 1939 wstąpił jako ochotnik do batalionów robotniczych broniących Warszawy. Walczył w obronie Modlina. Od października żołnierz ZWZ, a od lutego 1940 instruktor ideologiczny SN na tajnych kompletach szkolnych, ps. „Orzelski”. Aresztowany w 1940 przez Gestapo, osadzony na Pawiaku i wywieziony 31 stycznia 1941 do Oświęcimia, a następnie do Buchenwaldu. Po uwolnieniu wyjechał do Włoch, tam pracował w redakcji „Orła Polskiego”. Do kraju powrócił w 1946, rozpoczął pracę jako redaktor w „Czytelniku”, a następnie w „Wiadomościach Gospodarczych”, jednocześnie studiując na Wydziale Prawa UW. W lipcu 1951 wznowił działalność konspiracyjną w tzw. Punkcie Informacyjnym, którego zadaniem była łączność z Radą Polityczną SN w Londynie.
Aresztowany 29 listopada 1951 i skazany 28 kwietnia 1952 w procesie razem z A. Mireckim i M. Gągorowskim przez WSR w Warszawie R.Warszawa Sr.291/52 pod przewodnictwem sędziego ppłk M. Widaja na podstawie paragrafu 7 i 6 Dekretu z 13.06.1946 r (za „aktywność polityczną w SN od szkolnych lat”) na karę śmierci. W składzie sędziowskim byli także sędziowie: kpt. Jerzy Drohomirecki oraz por. Jan Paramonow, a prokuratorem był mjr Mieczysław Bogucki. Prezydent Bierut nie skorzystał z prawa łaski. Stracony wraz ze współoskarżonymi A. Mireckim i M. Gągorowskim 24 października 1952 w więzieniu mokotowskim.
Córka Maria, późniejsza dziennikarka Kuriera Polskiego urodzona trzy tygodnie przed egzekucją ojca. Żona Zofia obawiała się wystąpić o rehabilitację męża, którą uzyskano dopiero w 1959. Na cmentarz komunalny jako przypuszczalne miejsce pochówku wskazała nieoficjalnie urzędniczka Ministerstwa Sprawiedliwości, a przypuszczalne miejsce dokładniej określił grabarz Powązek Komunalnych odmierzając krokami pozycje według dat. Ekshumacji nie dokonano. Wokół tego miejsca powstała później tzw. Kwatera na Łączce z pomnikiem symbolicznym innych straconych.

</doc>
<doc id="1634906" url="https://pl.wikipedia.org/wiki?curid=1634906" title="Gastrolit">
Gastrolit



</doc>
<doc id="1634908" url="https://pl.wikipedia.org/wiki?curid=1634908" title="Lourinhasaurus">
Lourinhasaurus



</doc>
<doc id="1634909" url="https://pl.wikipedia.org/wiki?curid=1634909" title="Painswick">
Painswick

Painswick - miasto i civil parish w Wielkiej Brytanii, w Anglii, w regionie South West England, w hrabstwie Gloucestershire, w dystrykcie Stroud. W 2011 roku civil parish liczyła 3026 mieszkańców. Painswick jest wspomniana w Domesday Book (1086) jako "Wiche".

</doc>
<doc id="1634911" url="https://pl.wikipedia.org/wiki?curid=1634911" title="Motorowodne Mistrzostwa Europy w klasie T-550 2008">
Motorowodne Mistrzostwa Europy w klasie T-550 2008

Motorowodne Mistrzostwa Europy w klasie T-550 - odbyły się w dniach 20-21 września 2008 w niemieckim mieście Lauffen am Neckar. Jedynym Polakiem, który zdobył brązowy medal na tych mistrzostwach był Krzysztof Śniadecki.
Rezultaty.
 Art Raudva - 1100 pkt.
 Karol Gańczak - 925 pkt.
 Krzysztof Śniadecki - 925 pkt.
4. Andrei Ovchinnikov - 638 pkt.
5. Łukasz Ciołek - 423 pkt.
13. Michał Gembiak - 13 pkt.

</doc>
<doc id="1634912" url="https://pl.wikipedia.org/wiki?curid=1634912" title="Anni Friesinger-Postma">
Anni Friesinger-Postma

Anni Friesinger-Postma (ur. 11 stycznia 1977 w Bad Reichenhall) – niemiecka łyżwiarka szybka, wielokrotna medalistka olimpijska, wielokrotna medalistka mistrzostw świata i Europy oraz wielokrotna zdobywczyni Pucharu Świata.
Kariera.
Pierwszy sukces w karierze Anni Friesinger osiągnęła w 1994 roku, kiedy zdobyła srebrny medal w wieloboju podczas mistrzostw świata juniorów w Berlinie. W tej samej kategorii wiekowej zdobyła też srebrny medal na rozgrywanych rok później mistrzostwach świata juniorów w Seinäjoki oraz złoty podczas mistrzostw świata juniorów w Calgary w 1996 roku.
W 1997 roku wystartowała na dystansowych mistrzostwach świata w Warszawie, gdzie zajęła drugie miejsce w biegach na 1500 i 3000 m. Na obu dystansach przegrała tylko ze swą rodaczką Gundą Niemann. Na rozgrywanych rok później mistrzostwach świata w Calgary Friesinger zwyciężyła w biegu na 1500 m, a bieg na 3000 m ukończyła na trzeciej pozycji, za Gundą Niemann-Stirnemann i Claudią Pechstein. Mistrzostwa świata w Nagano w 2000 roku przyniosły jej srebrny medal w biegu na 1500 m, a podczas mistrzostw świata w Salt Lake City w 2001 roku zwyciężyła na tym dystansie oraz zajęła drugie miejsce w biegu na 3000 m. Niemka zdominowała rywalizację na mistrzostwach świata w Berlinie w 2003 roku, gdzie była najlepsza w biegach na 1000, 1500 i 3000 m. Kolejne trzy medale wywalczyła podczas mistrzostw w Seulu w 2004 roku: zwyciężyła na dystansach 1000 i 1500 m oraz była druga na 3000 m, ulegając tylko Claudii Pechstein. Najwięcej medali zdobyła jednak na mistrzostwach świata w Inzell w 2005 roku, gdzie czterokrotnie stawała na podium. Indywidualnie wygrała bieg na 5000 m, a wspólnie z Sabine Völker i Danielą Anschütz najlepsza była także w biegu drużynowym. Ponadto w biegach na 1000 i 1500 m zajmowała drugie miejsce, w pierwszym przypadku ustępując Holenderce Barbarze de Loor, a w drugim Cindy Klassen z Kanady. Start w biegu na 1000 m podczas mistrzostw świata w Salt Lake City w 2007 roku był jej jedynym na tych mistrzostwach, zdobyła jednak srebrny medal, rozdzielając Ireen Wüst z Holandii oraz Kanadyjkę Christine Nesbitt. Zdobyła także złote medale w biegach na 1000 i 1500 m na mistrzostwach świata w Nagano w 2008 roku i złoty na dłuższym z tych dystansów podczas rozgrywanych rok później mistrzostw świata w Richmond. W 2009 roku była też druga na 1000 m, plasując się za Christine Nesbitt.
Friesinger zdobyła pięć medali mistrzostw świata w wieloboju: złote podczas MŚ w Budapeszcie (2001), MŚ w Heerenveen (2002) i MŚ w Moskwie (2005), srebrny podczas MŚ w Heerenveen (2007) oraz brązowy na MŚ w Heerenveen (1998). W 2007 roku zdobyła ponadto złoty medal na mistrzostwach świata w wieloboju sprinterskim w Hamar, wyprzedzając Ireen Wüst i Cindy Klassen. W tej samej konkurencji zdobywała srebrne medale podczas mistrzostw świata w Nagano w 2004 roku oraz mistrzostw świata w Heerenveen w 2008 roku. W zawodach tych triumfowały odpowiednio Holenderka Marianne Timmer oraz Niemka Jenny Wolf.
Już podczas swojego pierwszego startu olimpijskiego, na igrzyskach w Nagano w 1998 roku zdobyła medal. W biegu na 3000 m zajęła trzecie miejsce, przegrywając tylko z dwiema rodaczkami: Gundą Niemann-Stirnemann i Claudią Pechstein. Na rozgrywanych cztery lata później igrzyskach olimpijskich w Salt Lake City na tym samym dystansie była czwarta, przegrywając walkę o podium z Cindy Klassen. Zwyciężyła za to w biegu na 1500 m, zajmując ponadto piąte miejsce w biegu na 1000 m i szóste na 5000 m. Medale przywiozła także z igrzysk w Turynie w 2006 roku, gdzie razem z Danielą Anschütz, Lucille Opitz, Claudią Pechstein i Sabine Völker zwyciężyła w biegu drużynowym, a indywidualnie była trzecia w biegu na 1000 m. Blisko podium była także na dystansach 1500 i 3000 m, jednak w obu przypadkach kończyła rywalizację na czwartej pozycji. Brała także udział w igrzyskach olimpijskich w Vancouver, jednak w startach indywidualnych zajęła dziewiąte miejsce na 1500 m oraz czternaste na 1000 m. Wspólnie z Danielą Anschütz-Thoms, Stephanie Beckert i Katrin Mattscherodt zdobyła co prawda złoty medal w biegu drużynowym, jednak nie wystąpiła w finale. Została zastąpiona przez Mattscherodt po tym, jak przewróciła się w półfinale i linię mety przekroczyła leżąc.
Wielokrotnie stawała na podium zawodów Pucharu Świata, odnosząc przy tym 56. zwycięstw indywidualnych i trzy drużynowe. Najlepsze rezultaty osiągała na dystansie 1500 m, w sezonach 2000/2001, 2001/2002, 2003/2004 i 2005/2006 zwyciężając w klasyfikacji końcowej, w sezonie 2006/2007 była druga, a sezony 1999/2000 i 2004/2005 kończyła na trzeciej pozycji. Ponadto w sezonach 2005/2006 i 2007/2008 wygrywała klasyfikację końcową 1000 m, a w sezonie 2006/2007 była trzecia. Pierwsze miejsce zajęła również w klasyfikacji 3000 m/5000 m w sezonie 2001/2002, a w sezonach 1999/2000, 2000/2001 i 2003/2004 była trzecia. Friesinger jest czwarta na liście zawodniczek z największą liczbą zwycięstw indywidualnych w zawodach Pucharu Świata.
W 2003 roku została uhonorowana Nagrodą Oscara Mathisena. Ustanowiła pięć rekordów świata.
Jest córką niemieckiego panczenisty Georga Friesingera i polskiej panczenistki, Janiny Korowickiej. W sierpniu 2009 roku wyszła za mąż za holenderskiego łyżwiarza szybkiego Idsa Postmę. Także jej brat, Jan Friesinger oraz siostra Agnes uprawiali łyżwiarstwo szybkie.

</doc>
<doc id="1634913" url="https://pl.wikipedia.org/wiki?curid=1634913" title="Folowanie">
Folowanie

Folowanie – wstępna obróbka tkanin i dzianin wełnianych oraz mieszanych zawierających wełnę. Proces ten ma na celu częściowe spilśnianie i zagęszczenie struktury włókna, wykorzystywanego do produkcji sukna oraz tkanin płaszczowych.
Proces folowania wykonywany jest w spilśniarkach (dawniej nazywane foluszami). Tkanina w stanie wilgotnym i w formie pasma jest poddawana zgniataniu. Proces ten jest wykonywany za pomocą rolek prowadzących i naprowadzających oraz cylindrów wykonanych z drewna (część zgniatająca). Zgniatanie przebiega w obu kierunkach, na szerokość i na długość.
W obróbce folowania wyróżnia się cztery rodzaje:

</doc>
<doc id="1634914" url="https://pl.wikipedia.org/wiki?curid=1634914" title="Folowanie tkanin">
Folowanie tkanin



</doc>
<doc id="1634916" url="https://pl.wikipedia.org/wiki?curid=1634916" title="Incydent w Dolinie Wairau">
Incydent w Dolinie Wairau

Incydent w Dolinie Wairau – pierwsze poważne starcie zbrojne pomiędzy ludem Maorysów a brytyjskimi osadnikami po podpisaniu traktatu z Waitangi i jedyne, do jakiego doszło na Wyspie Południowej. Miało miejsce 17 czerwca 1843 roku, a w najstarszych tekstach dotyczących dziejów Nowej Zelandii jest nazywane Masakrą w Wairau. Czterech Maorysów poniosło śmierć i trzech dalszych odniosło rany w tym starciu, podczas gdy Europejczycy stracili 22 zabitych i 5 rannych. Dwunastu białych zostało zastrzelonych lub zatłuczonych maczugami po poddaniu się ścigającym ich Maorysom.
Incydent przyczynił się do zwiększenia obaw białych osadników przed zbrojnym powstaniem Maorysów i był pierwszym poważnym wyzwaniem dla gubernatora Roberta FitzRoya, który objął urząd w Nowej Zelandii pół roku później. Fitzroy był ostro krytykowany przez osadników i zarząd New Zealand Company za swój werdykt, zgodnie z którym Maorysi nie zostali ukarani za zabicie białych.
Podłoże.
New Zealand Company zaczęła budować osiedla wokół Nelson na północnym krańcu Wyspu Południowej w roku 1840. Do roku 1841 miały one zająć obszar 810 km², ale pod koniec roku, mimo że wszystkie działki zostały sprzedane w Anglii, agenci firmy w Nowej Zelandii mieli trudności z pozyskaniu odpowiedniej ilości gruntów. Osadnicy zaczęli kupować spore obszary ziemi bezpośrednio od Māori bez powiadamiania nowo powołanych do życia władz kolonii i często nie sprawdzając prawa sprzedających do dysponowania oferowanym obszarem ziemi. Taka sytuacja powodowała powstawanie napięć i doprowadzała do sporów pomiędzy zainteresowanymi stronami.
W styczniu 1843 roku kapitan Arthur Wakefield, który został wyznaczony przez New Zealand Company jako przewodnik pierwszej grupy osadników zmierzających do Nelson, napisał do swego brata, pułkownika Edwarda Wakefielda, jednego z założycieli New Zealand Company, że znalazł odpowiedni szmat ziemi w Wairau, około 25 km od Nelson. Był on w posiadaniu sfałszowanego aktu własności, który nabył od wdowy po wielorybniku twierdzącej, że kupiła ziemię od Te Rauparaha'i z iwi Ngāti Toa i przyznawał w liście do kompanii w marcu, że „spodziewa się pewnych trudności ze strony krajowców”.
Przyczyna owych „spodziewanych trudności” była oczywista: wodzowie Te Rauparaha i Te Rangihaeata oraz ich pobratymcy z Ngāti Toa byli właścicielami ziemi i nikt im za nią nie zapłacił. Do tej pory podobne spory rozwiązywane były na drodze negocjacji i Te Rauparaha był gotów negocjować kwestię ziem w Wairau.
Starcie.
W styczniu 1843 roku Nohorua, starszy brat Te Rauparaha'i, udał się na czele delegacji wodzów do Nelson, by zaprotestować przeciw działaniom białych w Dolinie Wairau. W dwa miesiące później Te Rauparaha osobiście zjawił się w Nelson, żądając by sprawę własności ziemi powierzono komisarzowi ziemskiemu Williamowi Spainowi, który właśnie zaczął przegląd wszystkich zakwestionowanych aktów kupna/sprzedaży New Zealand Company. Arthur Wakefield odrzucił żądanie i poinformował Te Rauparaha, że jeśli miejscowi Māori będą przeszkadzać kompanii w pomiarach ziemi, on osobiście przybędzie na czele 300 policjantów i aresztuje wodza.
Wakefield pospiesznie wysłał w teren trzy grupy mierniczych. Zostali oni natychmiast zatrzymani przez Maorysów, którzy zniszczyli instrumenty pomiarowe, ale ludzi puścili wolno.
Te Rauparaha i Nohorua napisali 12 maja do Spaina, prosząc go o spieszne przybycie na Wyspę Południową i zapoznanie się z roszczeniami kompanii do Wairau. Spain odpowiedział, że uczyni tak, gdy tylko zakończy sprawy w Wellington. Po miesiącu, gdy komisarz Spain nie dawał znaku życia, oddział pod wodzą Te Rauparaha udał się do Wairau i zniszczył wszystkie instrumenty, narzędzia i zbudowane przez mierniczych prymitywne szałasy. Samym mierniczym nic się nie stało, po prostu kazano im wracać do Nelson.
Podbudowany nieprzemyślanym doniesieniem nelsońskiej gazety „Examiner” o „maoryskiej zniewadze w Wairoo”, Wakefield zebrał grupę białych, w tym wydawcę gazety G.R. Richardsona i 24 pracowników fizycznych, których zmuszono do zaprzysiężenia jako tymczasowych policjantów. Naczelnik Policji Augustus Thompson wydał nakaz aresztowania Te Rauparaha i Te Rangihaeata – których Wakefield nazywał w liście „parą wędrownych zbirów” – i oddelegował do akcji rządowy bryg, który właśnie kotwiczył w Nelson.
Rankiem 17 czerwca grupa białych (jej liczebność po lądowaniu wzrosła do około 60) podeszła pod obozowisko Maorysów. Byli uzbrojeni w tasaki, bagnety, pistolety i karabiny. Te Rauparaha miał do dyspozycji około 90 wojowników; obecne były też liczne kobiety i dzieci. Wódz zezwolił Thompsonowi i pięciu innym białym zbliżyć się do siebie, reszcie Brytyjczyków kazał zostać po drugiej stronie strumienia.
Thompson z miejsca przyjął agresywną postawę. Odmówił Te Rauparaha'i podania ręki i oświadczył, że przybył by go aresztować, nie w sprawie dysputy o ziemię, ale za spalenie „domów”. Te Rauparaha odparował, że szałasy zostały wzniesione z drzew i krzewów rosnących na jego terytorium, z czego wynika, że spalił swoją własność.
Mimo to Thompson, nadal zachowując się agresywnie, przystąpił do czynności (aresztowania Te Rauparaha'i), w którym to celu wyciągnął kajdany, co nie na żarty rozgniewało wodza. Thompson zawołał do ludzi stojących po drugiej stronie strumienia, by osadzili bagnety na karabinach i wkroczyli do akcji. W chwili gdy zaczęli forsować strumień padł z ich strony pojedynczy strzał, od którego zginęła żona Te Rangihaeta'i, Rongo. Rozpoczęła się strzelanina z obu stron, co kosztowało życie kilku osób z obu stron. Biali uciekali w górę stoku po drugiej stronie strumienia pod ogniem wojowników Ngāti Toa.
Te Rauparaha kazał wojownikom ścigać białych. Ci Europejczycy, którzy nie zdążyli uciec, zostali prawie natychmiast okrążeni przez przeważające siły Maorysów. Wakefield poprosił o przerwanie ognia i poddał się wraz z Thompsonem, Richardsonem i dziesięcioma innymi. Dwóch z tej grupy zginęło jeszcze przed poddaniem się.
Teraz Te Rangihaeata zażądał „utu”, czyli zemsty, za śmierć żony, która była córką Te Rauparaha'ego. W tej sytuacji wszyscy ujęci biali, w tym także Thompson i Wakefield, zostali zamordowani.
Podczas starcia zginęło czterech Maorysów, a trzech odniosło rany, wśród białych było 22 zabitych i 5 rannych.
Po walce.
Pogłoski o „straszliwej masakrze” dokonanej przez „barbarzyńskich tubylców” na obywatelach brytyjskich dotarły nawet do Anglii. Sprzedaż działek przez New Zealand Company prawie ustała, bowiem stało się oczywiste, że kompania stosowała nieuczciwe metody w zachwalaniu oferowanej ziemi, a wcześniejsze doniesienia prasowe mijały się z rzeczywistością.
Wśród osadników w Nelson panowała nerwowa atmosfera, a jedna z grup wysłała deputację do władz z oznajmieniem, że ci, którzy zginęli „wykonywali swe obowiązki jako poddani Korony... a osoby, przez które zostali zabici, to na zdrowy rozum i w świetle widzenia prawa są mordercami”.
Pod koniec stycznia lub na początku lutego 1844 roku – w miesiąc po objęciu urzędu – nowy gubernator kolonii Robert Fitzroy odwiedził Wellington i Nelson z zamiarem uspokojenia sytuacji na linii Māori – Europejczycy, przede wszystkim w świetle incydentu z Wairau. Tak wiele przeciwstawnych oświadczeń zostało w tej kwestii wydanych, że nie był w stanie stwierdzić z całą pewnością, kto zawinił. Jednakże natychmiast skarcił przedstawicieli New Zealand Company i wydawców "The New Zealand Gazette", za ich agresywny język wobec Māori, ostrzegając, że „nawet jeden akr, nawet jeden cal ziemi należącej do krajowców nie może być tknięty bez ich zgody”. Zażądał również, by osoby, które wydały nakazy aresztowania wodzów maoryskich, zrzekły się swych mandatów.
Z Nelson pożeglował, wraz ze swymi urzędnikami, do Waikanae (Wellington) na Wyspie Północnej, gdzie przeprowadził własne śledztwo w sprawie incydentu na Równinie Wairau. Otworzył następnie proces mówiąc do ponad 500 zgromadzonych w sądzie Māori: „Gdy po raz pierwszy usłyszałem o masakrze w Wairau, byłem bardzo zły... Moją pierwszą myślą było dokonanie odwetu za śmierć moich przyjaciół i innych "pakeha" (obcych), którzy zginęli wraz z nimi. Nosiłem się z zamiarem sprowadzenia wielu okrętów z wieloma żołnierzami... Gdybym to uczynił, wy i wasze "pa" uległyby zagładzie. Ale po rozpatrzeniu całej sprawy doszedłem do wniosku, że przede wszystkim winić muszę "pakeha"”.
Te Rauparaha, Rangihaeatea i pozostali obecni Māori zostali poproszeni o przedstawienie swojej wersji wydarzeń, w czasie których Fitzroy robił notatki i zadawał dodatkowe pytania. Zakończył spotkanie zapowiadając następne, podczas którego miał ogłosić swoją ostateczną decyzję: „Po pierwsze winni byli biali ludzie. Nie mieli prawa do dokonywania pomiarów... nie mieli prawa budować domów na tym terenie. W związku z tym, że zachowali się źle, nie będę domagał się zemsty za ich śmierć”.
Fitzroy powiedział przy okazji wodzom, że sami też popełnili „ciężką zbrodnię, mordując ludzi, którzy się dobrowolnie poddali uznając waszą wodzowską godność. Biali ludzie nigdy nie zabijają jeńców”. Wezwał Europejczyków i Maorysów do życia w pokoju bez dalszego rozlewu krwi.
Osadnicy i przedstawiciele New Zealand Company byli oburzeni wnioskami gubernatora, ale były to wnioski wielce roztropne i pragmatyczne: Maorysi mieli przewagę nad osadnikami w stosunku 900:1, a wiele iwi od dziesięcioleci gromadziło broń, co pozwalałoby im na wyniszczenie białych w okolicach Wellington i Nelson. FitzRoy zdawał sobie sprawę, że wysłanie wojsk przez rząd brytyjski by rozpocząć wojnę z Maorysami w obronie białych osadników jest bardzo mało prawdopodobne Raport FitzRoya został zaaprobowany przez sekretarza do spraw kolonii, lorda Stanleya, który oświadczył, że akcja pod przywództwem Thompsona i Wakefielda była „oczywiście nielegalna, bezprawna i nierozumna”, i że ich śmierć była tego „naturalną konsekwencją”. William Williams, przywódca Stowarzyszenia Misjonarzy Kościoła, również jasno wskazał winę „naszych pobratymców, którzy poczynali nierozważnie i wyraźnie sprowokowali krajowców”.

</doc>
<doc id="1634920" url="https://pl.wikipedia.org/wiki?curid=1634920" title="Teoria skapywania">
Teoria skapywania

Teoria skapywania (ang. "Trickle-down theory") lub ekonomia skapywania (ang. "Trickle-down economics") – populistyczny termin na określenie polityki gospodarczej przychylnej najbogatszym lub uprzywilejowanym. Pojęcie to nie jest definiowane naukowo w ekonomii, używane jest przez krytyków gospodarki leseferystycznej, szczególnie postulatów ekonomii podaży, zgodnie z którymi redukcja rządowych regulacji finansowych, np. zmniejszenie stopy opodatkowania, prowadzi do powszechnego dobrobytu, gdyż dobra osób zamożnych są niejako redystrybuowane ("skapują") w kierunku reszty społeczeństwa przez inwestycje i zwiększanie zatrudnienia.
Sformułowanie pojawiło się po raz pierwszy podczas kampanii prezydenckiej w 1932 roku.
W grudniu 2020 London School of Economics opublikowało analizę 50 lat reform podatkowych w 18 krajach OECD, w której stwierdzono, że redukcja obciążeń podatkowych dla najbogatszych nie ma wpływu na wzrost gospodarczy czy spadek bezrobocia, prowadzi tylko do powiększania się nierówności dochodowych. Autorzy publikacji podkreślili, że ich badania wspierają inne dowody pokazujące na brak korzyści ekonomicznych obniżania podatków dla najlepiej zarabiających grup społeczeństwa. Konkluzje tej publikacji były szeroko prezentowane w światowych mediach, jako wskazówka, że teoria skapywania nie działa.

</doc>
<doc id="1634923" url="https://pl.wikipedia.org/wiki?curid=1634923" title="Potyczka w Wairau">
Potyczka w Wairau



</doc>
<doc id="1634924" url="https://pl.wikipedia.org/wiki?curid=1634924" title="Jelcz MAT Oławka">
Jelcz MAT Oławka

Jelcz MAT Oławka – prototypowy autobus turystyczny, produkowany przez Jelczańskie Zakłady Samochodowe w Jelczu koło Oławy. Autobus powstał na bazie samochodu Star 25 oraz autobusu Jelcz 014 Lux. Do przewozu większej liczby osób wykorzystywana była charakterystyczna przyczepa autobusowa o oznaczeniu P-01.
Historia.
W latach 1963–1965 pracowano w JZS nad stworzeniem małej przyczepy autobusowej. Owocem tych prac stał się Jelcz P01, opisywany szerzej w artykule pt. „Polskie przyczepy autobusowe”. W roku 1964 jelczańscy konstruktorzy opracowali i wykonali ciekawy prototyp, oznaczony symbolem MAT „Oławka” i bazujący na przyczepie P01. Autobus o długości 7100 mm posiadał 24 miejsca i rozwijał maksymalną prędkość 108 km/h. Podwozie i silnik o mocy 105 KM pochodziły z samochodu ciężarowego Star 27. Przeznaczeniem konstrukcji MAT „Oławka” miała być obsługa niewielkich wycieczek (MAT to skrót od nazwy „mały autobus turystyczny”), linii o małym natężeniu ruchu pasażerskiego i tras nieprzejezdnych dla autobusu o normalnych wymiarach.
„Oławka” otrzymała bardzo luksusowe wykończenie wnętrza w postaci foteli z podwyższonym oparciem, odbiornika radiowego ze wzmacniaczem i mikrofonem, trzech głośników rozmieszczonych symetrycznie we wnętrzu... Małe okienka, zachodzące lekko na dach, umieszczone nad tradycyjnymi oknami oraz kołpaki nawiązywały wyraźnie do Jelcza 014 Lux. Wnętrze o wysokości 1,9 metra umożliwiało pasażerom swobodne poruszanie się. Przewóz bagażu zapewniały półki nadokienne oraz bagażnik dachowy. Kierowca otrzymał regulowany fotel i dodatkowe drzwi z lewej strony.
Początkowo prototyp kursował na trasie Warszawa – Jelcz. Prowadzono wtedy prace nad zmniejszeniem jego ciężaru, jako że masa 5250 kg przekraczała dopuszczalne normy. Ostatecznie udało się konstruktorom odchudzić „Oławkę” do 4480 kg. Jednakże nigdy nie zapadła decyzja o podjęciu seryjnej produkcji tego autobusu. Jedyny prototyp znalazł się w posiadaniu wrocławskiego oddziału Telewizji Polskiej i przez wiele lat służył tam jako wóz transmisyjny.

</doc>
<doc id="1634928" url="https://pl.wikipedia.org/wiki?curid=1634928" title="Polyplax reclinata">
Polyplax reclinata

Polyplax reclinata – gatunek wszy z rodziny Polyplacidae. Powoduje wszawicę. Pasożytuje na ryjówkowatych. Najczęściej spotykany na ryjówce aksamitnej ("Sorex araneus"). Występuje również na "Crocidura dsinezumi", "Crocidura flavescens", "Crocidura foxi", "Crocidura fumosa", "Crocidura lasiura", zębiełku białawym ("Crocidura leucodon"), "Crocidura mariquensis", zębiełku myszatym ("Crocidura russula"), zębiełku karliczku ("Crocidura suaveolens "), "Myosorex babaulti", "Myosorex varius", rzęsiorku rzeczku ("Neomys fodiens"), "Scutisorex somereni", ryjówce malutkiej ("Sorex minutus"), ryjówce aksamitnej ("Sorex araneus"), ryjówce domowej ("Suncus murinus"), "Sylvisorex johnstoni".
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Europy i Azji.

</doc>
<doc id="1634929" url="https://pl.wikipedia.org/wiki?curid=1634929" title="Motorowodne Mistrzostwa Europy w klasie S-550 2008">
Motorowodne Mistrzostwa Europy w klasie S-550 2008

Motorowodne Mistrzostwa Europy w klasie S-550 2008 - odbyły się w dniach 6-7 września 2008 roku w Zbąszyniu. Mistrzem Europy w tej klasie został Lechosław Rybarczyk.
Rezultaty.
 Lechosław Rybarczyk - 1200 pkt.
 Aron Tabori - 925 pkt.
 Lauris Gutmanis - 769 pkt.
4. Arturs Brolttis - 638 pkt.
5. Łukasz Ciołek - 423 pkt.
6. Peteris Pelnens - 415 pkt.
7. Erik Aaslav-Kaasik - 307 pkt.
8. Andrzej Lisy - 243 pkt.

</doc>
<doc id="1634931" url="https://pl.wikipedia.org/wiki?curid=1634931" title="Eastwood (Essex)">
Eastwood (Essex)

Eastwood - miasto w Wielkiej Brytanii, w Anglia, w regionie East of England, w hrabstwie Essex, w dystrykcie (unitary authority) Southend-on-Sea. W 2001 roku miasto liczyło 13 233 mieszkańców.

</doc>
<doc id="1634938" url="https://pl.wikipedia.org/wiki?curid=1634938" title="Tatranske Zruby">
Tatranske Zruby



</doc>
<doc id="1634939" url="https://pl.wikipedia.org/wiki?curid=1634939" title="Mistrzostwa Świata w Narciarstwie Wodnym (kategoria OPEN) 2008">
Mistrzostwa Świata w Narciarstwie Wodnym (kategoria OPEN) 2008

Mistrzostwa Świata w Narciarstwie Wodnym w kategorii OPEN - zostały rozegrane w Princess Club London 11-14 września 2008 r. Polska reprezentacja zajęła drużynowo 3. miejsce na tych mistrzostwach.
Rezultaty - drużynowo.
 1. - 8841.38 pkt.
 2. - 7097.52 pkt.
 3. - 6893.33 pkt.

</doc>
<doc id="1634941" url="https://pl.wikipedia.org/wiki?curid=1634941" title="Planety układu słonecznego">
Planety układu słonecznego



</doc>
<doc id="1634944" url="https://pl.wikipedia.org/wiki?curid=1634944" title="Wesz mysia">
Wesz mysia

Wesz mysia ("Polyplax serrata") – gatunek wszy z rodziny Polyplacidae. Powoduje wszawicę. Pasożytuje na drobnych gryzoniach z rodzajów "Apodemus" i "Mus" takich jak: mysz domowa ("Mus musculatus"), myszarka polna ("Apodemus agrarius"), myszarka srebrna ("Apodemus argenteus"), myszarka leśna ("Apodemus flavicollis"), myszarka skalna ("Apodemus mystacinus"), myszarka koreańska ("Apodemus peninsulae"), myszarka japońska ("Apodemus speciosus") i myszarka zaroślowa ("Apodemus sylvaticus").
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni. Wszy te mogą przenosić wśród myszy tularemię. Występuje na terenie Europy i Azji - dotyczy gatunków z rodzaju "Apodemus". Jest gatunkiem kosmopolitycznym dla myszy domowej.

</doc>
<doc id="1634945" url="https://pl.wikipedia.org/wiki?curid=1634945" title="Stanisław Pieszko">
Stanisław Pieszko

Stanisław Pieszko (lit. Stanislavas Peško) (ur. 22 kwietnia 1941 w powiecie wileńskim) – litewski inżynier, działacz społeczności polskiej na Litwie, poseł na Sejm Republiki Litewskiej (1990–1992). 
Życiorys.
Od 1962 do 1975 pracował jako inspektor w technikum rolniczym w rejonie wileńskim. W 1976 ukończył Instytut Elektryfikacji i Mechanizacji Rolnictwa w Mińsku. W latach 1975–1990 pełnił funkcję dyrektora przedsiębiorstwa remontowego w rejonie solecznickim. 
W lutym 1990 został wybrany deputowanym do Rady Najwyższej Litewskiej SRR w okręgu Jaszuny. 11 marca 1990 wstrzymał się od głosu w sprawie odrodzenia niepodległości Litwy. 
Jest członkiem Związku Polaków na Litwie oraz jego byłym wiceprezesem oraz Prezesem Fundacji "Samostanowienie" Wspierającej Oświatę Polską na Litwie.
Został odznaczony Krzyżem Kawalerskim (2006), Oficerskim (2012) i Komandorskim (2022) Orderu Zasługi Rzeczypospolitej Polskiej.

</doc>
<doc id="1634946" url="https://pl.wikipedia.org/wiki?curid=1634946" title="Type 95 Ha-Go">
Type 95 Ha-Go



</doc>
<doc id="1634947" url="https://pl.wikipedia.org/wiki?curid=1634947" title="Skandinaviska Enskilda Banken">
Skandinaviska Enskilda Banken

Skandinaviska Enskilda Banken AB (SEB) – szwedzki bank komercyjny z siedzibą w Sztokholmie.
W Polsce bank działa jako "Skandinaviska Enskilda Banken AB S.A. – Oddział w Polsce".

</doc>
