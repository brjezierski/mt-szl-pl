<doc id="1634948" url="https://pl.wikipedia.org/wiki?curid=1634948" title="Zuzana Štočková">
Zuzana Štočková

Zuzana Štočková (z domu Hagarová, ur. 25 listopada 1977 w Kieżmarku) – słowacka szachistka, arcymistrzyni od 1998, posiadaczka męskiego tytułu mistrza międzynarodowego od 2002 roku.
Kariera szachowa.
W 1993 r. zwyciężyła w mistrzostwach Słowacji juniorek do 16 lat. Wielokrotnie startowała w mistrzostwach świata i Europy juniorek w różnych kategoriach wiekowych, największy sukces odnosząc w 1994 r. w Szeged, gdzie zdobyła tytuł wicemistrzyni świata do 18 lat. W tym czasie należała już do ścisłej czołówki słowackich szachistek, w tym samym roku debiutując w narodowej drużynie na szachowej olimpiadzie w Moskwie. W turniejach olimpijskich startowała jeszcze siedmiokrotnie (w latach 1996–2008, w tym raz na I szachownicy). Pomiędzy 1997 a 2003 r. była również czterokrotną uczestniczką drużynowych mistrzostw Europy (za każdym razem na I szachownicy), największy sukces odnosząc w 1999 r. w Batumi, gdzie słowackie szachistki zdobyły złote medale.
W 2004 r. zajęła samodzielne II m. (za Jirim Stockiem, przed m.in. Janem Plachetką, Martinem Mrvą i Tomasem Petrikiem) w otwartym turnieju "Tatry Open 2004" w Tatrzańskich Zrębach. W 2008 r. odniosła kolejny sukces, dzieląc II m. (za Peterem Vavrakiem, wspólnie z Walerijem Jandiemirowem) w otwartych mistrzostwach Słowacji, rozegranych w Zwoleniu.
Najwyższy ranking w dotychczasowej karierze osiągnęła 1 października 2008 r., z wynikiem 2430 punktów zajmowała wówczas 46. miejsce na światowej liście FIDE, jednocześnie zajmując 1. miejsce wśród słowackich szachistek.

</doc>
<doc id="1634949" url="https://pl.wikipedia.org/wiki?curid=1634949" title="Trzęsienie ziemi w San Francisco, 1906">
Trzęsienie ziemi w San Francisco, 1906



</doc>
<doc id="1634950" url="https://pl.wikipedia.org/wiki?curid=1634950" title="Zuzana Hagarova">
Zuzana Hagarova



</doc>
<doc id="1634951" url="https://pl.wikipedia.org/wiki?curid=1634951" title="Zuzana Stockova">
Zuzana Stockova



</doc>
<doc id="1634952" url="https://pl.wikipedia.org/wiki?curid=1634952" title="Aleksander Ekielski">
Aleksander Ekielski

Aleksander Ekielski (ur. 6 czerwca 1806 w Krakowie, zm. 26 maja 1858 tamże) – kapitan artylerii Wojska Polskiego Królestwa Kongresowego, geometra, powstaniec listopadowy, emigrant.
Ojciec Adam Ekielski (1760-1841) był adwokatem i asesorem w Senacie Wolnego Miasta Krakowa, matka Jadwiga z Lekszyckich. Był bratem Napoleona Ekielskiego i Eustachego Wojciecha Ekielskiego. Ukończył Gimnazjum św. Anny w Krakowie i filozofię na Uniwersytecie Jagiellońskim. Zaciągnął się jako podchorąży do 2 batalionu artylerii konnej, potem służył w 4 batalionie lekkiej artylerii konnej. W 1830, w stopniu podporucznika, pełnił służbę w Baterii Pozycyjnej Artylerii Konnej Gwardii w Warszawie. 16 marca 1831 otrzymał Krzyż Złoty Orderu Virtuti Militari nr 890, 13 kwietnia 1831 awansował do stopnia porucznika, 15 września 1831 odznaczony został Krzyżem Kawalerskim Orderu Virtuti Militari nr 2535 za bitwę pod Ostrołęką i 24 września awansowany do stopnia kapitana. W obronie Warszawy adiutant Józefa Bema, bił się na rogatkach mokotowskich, umożliwił wycofanie się baterii Stanisława Jabłonowskiego, potem bronił rogatek wolskich. Internowany w październiku 1831 przez Prusaków pod Elblągiem, opiekował się żołnierzami. Przybył do Francji w lutym 1832 na czele grupy artylerzystów zatrzymując się w Awinionie, napisał pamiętnik "Podróż z Elbląga do Awinionu". W sierpniu 1832 przeniósł się do Besançon, a potem do Salins, gdzie pracował jako rysownik w dyrekcji robót inżynierskich. W kwietniu 1833 wyjechał do Szwajcarii, osiadł w Solurze jako pracownik techniczny firmy Walker. W 1834 wrócił do Krakowa, gdzie ożenił się z Henryką Burzyńską. Miał dwoje dzieci syna Józefa prawnika i córkę Jadwigę. Po złożeniu egzaminów został adiunktem inżyniera dróg i mostów, zajmował się budową szos bitych, potem pracował jako prywatny mierniczy. Osiadł w Zagórzu koło Chrzanowa. Wziął udział w Powstaniu krakowskim, uderzył na Chrzanów z oddziałem zorganizowanych przez siebie ochotników. Po upadku powstania zbiegł do Prus, a ścigany listami gończymi w kwietniu 1846 schronił się w Strasburgu, następnie skierowano go do Bar-le-Duc. Zatrudniony następnie przy budowie kanału w Aygalades koło Marsylii. Uczestnik wydarzeń Wiosny Ludów, przybył do Krakowa, gdzie został oficerem gwardii narodowej. Pracował następnie przy budowie kolei, a potem jako agronom u Leona Rzewuskiego. Autor kilku prac z zakresu gospodarstwa wiejskiego np."Nauka rolnictwa", "Praktyczne rejestra ekonomiczne". 

</doc>
<doc id="1634957" url="https://pl.wikipedia.org/wiki?curid=1634957" title="He-Man i władcy wszechświata">
He-Man i władcy wszechświata



</doc>
<doc id="1634961" url="https://pl.wikipedia.org/wiki?curid=1634961" title="Czekalski">
Czekalski

Czekalski (forma żeńska: Czekalska; liczba mnoga: Czekalscy) – polskie nazwisko. Najwięcej osób noszących to nazwisko zamieszkuje w Łodzi, Ostrowie Wielkopolskim, Pabianicach, Łęczycy i w Poznaniu. Liczne przypadki występowania tego nazwiska w USA (zwłaszcza stan Pensylwania), a także w brazylijskiej Paranie.

</doc>
<doc id="1634962" url="https://pl.wikipedia.org/wiki?curid=1634962" title="Stanisław Akanowicz">
Stanisław Akanowicz

Stanisław Akanowicz (lit. "Stanislav Akanovič") (ur. 26 stycznia 1935 w Wojcieszunach w powiecie wileńskim) – litewski pedagog i działacz polityczny, poseł na Sejm Republiki Litewskiej (1990–1992). 
Życiorys.
W 1951 ukończył szkołę podstawową w Jaszunach, po czym podjął naukę w seminarium nauczycielskim w Trokach (do 1955). Od 1955 pracował w komisji kultury i oświaty litewskiego Komsomołu w rejonie solecznickim. Po odsłużeniu wojska (1955–1957) nauczał w szkołach rejonu solecznickiego. 
W latach 1960–1963 stał na czele Wydziału Kultury w Miejskim Komitecie Wykonawczym w Ejszyszkach. 
W październiku 1966 wybrano go wiceprzewodniczącym Komitetu Wykonawczego w Trokach. Rok później został absolwentem Wyższej Szkoły Partyjnej przy KC KPL w Wilnie. W latach 1982–1990 pełnił obowiązki wiceprzewodniczącego Rejonowego Komitetu Wykonawczego w Wilnie. 
W lutym 1990 został wybrany do Rady Najwyższej Litewskiej SRR. W głosowaniu nad restytucją niepodległości Litwy z 11 marca 1990 wstrzymał się od głosu. 

</doc>
<doc id="1634963" url="https://pl.wikipedia.org/wiki?curid=1634963" title="John Perceval (2. hrabia Egmont)">
John Perceval (2. hrabia Egmont)

John Perceval, 2. hrabia Egmont (ur. 25 lutego 1711, zm. 4 grudnia 1770 w Pall Mall w Londynie) – brytyjski arystokrata i polityk.
Życiorys.
Był najstarszym synem Johna Percevala, 1. hrabiego Egmont, i Catherine Parker, córki sir Philipa Parkera, 2. baroneta. Został ochrzczony w Westminster Palace w Londynie. W latach 1731–1748 reprezentował okręg Dingle w irlandzkiej Izbie Gmin.
W 1741 został wybrany do brytyjskiej Izby Gmin jako reprezentant okręgu Westminster. W 1747 zmienił okręg na Weobley. W 1754 został wybrany deputowanym z okręgu Bridgwater. W wyborach 1761 r. uzyskał także mandat z okręgu Ilchester, ale zdecydował się nadal reprezentować Bridgewater.
Po śmierci ojca w 1748 r. odziedziczył tytuł 2. hrabiego Egmont. Tytuł ten był kreowany w parostwie Irlandii, więc Egmont mógł nadal zasiadać w brytyjskiej Izbie Gmin. Dopiero w 1762 r. otrzymał tytuł 1. barona Lovel i Holland w parostwie Wielkiej Brytanii i zasiadł w Izbie Lordów.
W kwietniu 1748 r. został Lordem of the Bedchamber księcia Walii. W 1762 został poczmistrzem generalnym w rządzie lorda Bute’a. Kiedy w 1763 premierem został George Grenville, Egmont otrzymał stanowisko pierwszego lorda Admiralicji. Pozostał na tym do 1766.
Lord Egmont zmarł w 1770 r. Tytuły parowskie odziedziczył jego najstarszy syn, John. Na cześć hrabiego James Cook nazwał wulkan Egmont w Nowej Zelandii.
Rodzina.
15 lutego 1736 lub 1737 r. poślubił lady Catherine Cecil (zm. 16 sierpnia 1752), córkę Jamesa Cecila, 5. hrabiego Salisbury, i lady Anne Tufton, córki 6. hrabiego Thanet. John i Catherine mieli razem czterech synów i dwie córki:
26 stycznia 1756 r. w Charlton poślubił Catherine Compton (4 czerwca 1731 – 11 czerwca 1784), córkę Charlesa Comptona i Mary Lucy, córki sir Berkeleya Lucy’ego, 3. baroneta. John i Catherine mieli razem dwóch synów i trzy córki:

</doc>
<doc id="1634965" url="https://pl.wikipedia.org/wiki?curid=1634965" title="Kolegium jezuitów w Krakowie (ul. M. Kopernika)">
Kolegium jezuitów w Krakowie (ul. M. Kopernika)

Kolegium jezuitów przy bazylice pod wezwaniem Najświętszego Serca Jezusa, przy ulicy Kopernika 26, sięga swoich początków 1868 roku. Jego początki wiążą się z ponownym przybyciem jezuitów do Krakowa w 1867 i otwarciem w kamienicy zbudowanej przy klasztorze kanoników regularnych (ul. Bożego Ciała) studiów filozoficznych i teologicznych dla jezuitów. Przeniosła się tu jednocześnie również ze Lwowa kuria prowincjalska prowincji galicyjskiej Towarzystwa Jezusowego. 
Jezuici korzystali z kaplicy domowej kanoników i pomagali w pracy duszpasterskiej w kościele Bożego Ciała. W 1868 zakupiono posiadłość przy ul. Kopernika i 10 października 1868 otwarto w istniejących tam budynkach kolegium krakowskie, przenosząc się z klasztoru kanoników regularnych. 
Tymczasową trójnawową kaplicę publiczną urządzono w 1870. Kolegium budowano etapami na podstawie planów Antoniego Łuszczkiewicza, Ignacego Miarczyńskiego, Stanisława Krzyżanowskiego, Franciszka Mączyńskiego. Wielokrotnym kierownikiem robót był brat zakonny Stanisław Dydek SJ.
Podczas I i II wojny światowej mieścił się w kolegium szpital wojskowy. Z chwilą wybuchu wojny w 1939 gmach kolegium został udostępniony z umeblowaniem na szpital wojskowy, zaś sami jezuici zatrzymali kilkanaście pokoi, z których zostali wyrzuceni przez Niemców 23 czerwca 1941 roku. Po powrocie jezuitów do części kolegium w 1946 wyposażono na nowo pokoje mieszkalne, których nie zajmował szpital państwowy. Kolegium zostało zwrócone jezuitom w całości ostatecznie etapami dopiero w latach 1980-96.
Obecnie dużą część kolegium zajmują pomieszczenia Ignatianum. 
Na tej samej parceli znajdują się jeszcze Dom pisarzy im. Piotra Skargi SI, Wydawnictwo WAM oraz Biblioteka Naukowa Jezuitów.

</doc>
<doc id="1634966" url="https://pl.wikipedia.org/wiki?curid=1634966" title="9 Rejonowa Baza Materiałowa">
9 Rejonowa Baza Materiałowa

9 Rejonowa Baza Materiałowa (9 RBM) – stacjonarna logistyczna jednostka wojskowa. 31 grudnia 2010 Jednostka Wojskowa 3090 została rozformowana.
W systemie zaopatrywania wojsk baza była organem wykonawczym Szefa Inspektoratu Wsparcia Sił Zbrojnych RP (IW SZ). Wykonuje zadania związane z zaopatrywaniem jednostek wojskowych i instytucji wojskowych z rejonu odpowiedzialności we wszystkich działach zaopatrzenia, z wyjątkiem sprzętu medycznego, leków i innych środków zaopatrzenia medycznego. Siedzibą Komendy Bazy była Warszawa. Kompleks koszarowy położony jest na terenie dzielnicy Rembertów (Nowy Rembertów). Pododdziałami wykonawczymi 9 RBM są składy, które są rozmieszczone w miejscowościach: Warszawa, Pomiechówek, Komorowo, Zegrze, Puszcza Mariańska, Pilawa, Bezwola, Hajnówka.
Baza wykonuje całościowe zadania związane z zaopatrywaniem jednostek i instytucji wojskowych z rejonu odpowiedzialności, począwszy od określenia zapotrzebowania na środki materiałowe, po ich dystrybucję do wskazanych jednostek wojskowych. Organizuje i przeprowadza procedury związane z zakupami towarów i usług. 
W połowie lat 90. XX wieku rozpoczęto w Polsce tworzenie nowych, dużych, stacjonarnych jednostek logistycznych. W wyniku tych działań 1 stycznia 1997 roku rozpoczęła działalność 9 Rejonowa Baza Materiałowa w Warszawie. Powołana została rozkazem Szefa Sztabu Generalnego i podporządkowana dowódcy Warszawskiego Okręgu Wojskowego. Początkowo w skład 9 RBM wchodziło 6 składów materiałowych: Warszawa, Pomiechówek, Komorowo, Zegrze, Puszcza Mariańska oraz Pilawa.
Powstały one na bazie rozformowanych samodzielnych składnic, składów i warsztatów:
Następnie w struktury bazy zostały włączone następujące składy:
W czasie zmian organizacyjnych w Siłach Zbrojnych RP 9 RBM zmieniała swoje podporządkowanie:
Z dniem 30 czerwca 2004 roku zlikwidowano Skład Łomża.
Zgodnie z rozkazem Dowódcy Warszawskiego Okręgu Wojskowego z lipca 1996 roku polecenie sformowania 9 RBM otrzymał kierownik 2 Rejonowej Składnicy Kwatermistrzowskiej, płk dypl. mgr Jerzy Kubicki, który następnie został jej pierwszym komendantem. Wraz z nim pierwszą kadrę dowódcza stanowili:
Pierwszymi kierownikami składów zostali:
9 RBM posiada odznakę pamiątkową ustanowioną Decyzją Ministra Obrony Narodowej nr 320/MON z dnia 19 listopada 2002 roku w sprawie wprowadzenia odznaki pamiątkowej 9 Rejonowej Bazy Materiałowej w Warszawie. Odznaka pamiątkowa jest formą przywiązania do macierzystej jednostki wojskowej. Prawo do noszenia odznaki jest zaszczytnym wyróżnieniem dla żołnierzy i pracowników wojska bazy. Przywilej noszenia odznaki stanowi zewnętrzny wyraz szacunku oraz uhonorowania dla dorobku historycznego Bazy oraz jej poprzedniczek.
W roku 2008 i 2010 Baza otrzymała miano "wyróżniającej się" w Inspektoracie Wsparcia. 2 maja 2010 roku na Placu Zamkowym z rąk Marszałka Sejmu Bronisława Komorowskiego, dowódca bazy płk Marek Kalwasiński odebrał flagę państwową z certyfikatem. 
31 grudnia 2010 roku 9 Rejonowa Baza Materiałowa zakończyła działalność, jej zadania przejęła 2 Regionalna Baza Logistyczna.

</doc>
<doc id="1634971" url="https://pl.wikipedia.org/wiki?curid=1634971" title="Hrabia Egmont">
Hrabia Egmont

Hrabia Egmont (ang. "Earl of Egmont") - tytuł parowski kreowany w 1733 r. w parostwie Irlandii.
Dodatkowe tytuły to:
Baroneci Perceval of Kanturk 1. kreacji
Hrabiowie Perceval 1. kreacji (parostwo Irlandii)
Baronowie Arden 1. kreacji (parostwo Irlandii)

</doc>
<doc id="1634977" url="https://pl.wikipedia.org/wiki?curid=1634977" title="Tomasz Radziewicz">
Tomasz Radziewicz

Tomasz Radziewicz (ur. 1974 w Bartoszycach) – polski rzeźbiarz, rysownik.
Życiorys.
W latach 1990-1995 uczył się w Państwowym Liceum Plastycznym w Olsztynie. W latach 1995-2003 studiował na Wydziale Rzeźby Akademii Sztuk Pięknych w Gdańsku, dyplom w pracowni prof. Stanisława Radwańskiego w 2003. Laureat m.in. Ogólnopolskiego Konkursu na Małą Formę Rzeźbiarską i zdobywca nagrody Urzędu Miasta Gdańsk w 2001. Stypendysta Kunstakademii w Karlsruhe (Niemcy) w 1995. Autor pomników: Józefa Piłsudskiego w Gdańsku (2006), Jana Pawła II w Przemyślu (2007), Remusa w Kościerzynie, Kazimierza Deyny przed Stadionem Wojska Polskiego w Warszawie (2012), fontanny Neptuna na dziedzińcu Kwartału Kamienic w Gdańsku (2012).
Ważniejsze wystawy, plenery i nagrody (do 2004):

</doc>
<doc id="1634983" url="https://pl.wikipedia.org/wiki?curid=1634983" title="Aura (Carlos Fuentes)">
Aura (Carlos Fuentes)

Aura (hiszp. "Aura") – opowiadanie autorstwa meksykańskiego pisarza Carlosa Fuentesa, wydane w Meksyku w 1962 roku przez wydawnictwo Ediciones ERA. W 50 rocznicę wydania "Aury" Ediciones ERA publikuje wydanie specjalne, opatrzone ilustracjami Vicentego Rojo, upamiętniające pierwszą publikację utworu.
"Aura", licząca zaledwie 52 strony zawarte w pięciu krótkich rozdziałach, zaliczana jest do wiodących utworów boomu w literaturze hispanoamerykańskiej, będąc zarazem przykładem „nowej powieści latynoamerykańskiej”. Autor eksperymentuje na poziomie narracji, wprowadzając narratora w drugiej osobie liczby pojedynczej, co zbliża czytelnika do głównego bohatera i pozwala mu wcielić się w jego rolę: „Nauczyłeś się już drogi. Bierzesz świecznik i przechodzisz na ukos salon i hall”. Ponadto, meksykański pisarz zagłębia się w indywidualną i zbiorową świadomość swojego narodu, odkrywając tym samym zamaskowane w nim rany, które są naturalnym następstwem okrutnych doświadczeń z przeszłości, a o których pisarze od pokoleń woleli nie mówić. Natomiast Fuentes odważnie nawiązuje do przeszłości i pokazuje czytelnikowi, że nawet w dzisiejszych czasach obecna jest w Meksyku przeszłość prekolumbijska, ukryta w mitach, rytuałach oraz zwykłej codzienności. Nowatorskim rozwiązaniem jest również odmienna tożsamość bohaterów, tak jak w przypadku Consuelo-Aura i Felipe Montero-Genaral Llorente. Utwór utrzymywany jest w atmosferze gotycko-fantastycznej oraz wprowadza elementy realizmu magicznego.
"Aura", niedługo po jej wydaniu, zyskała uznanie w Europie i została przetłumaczona na wiele języków, m.in. na włoski (1964), angielski (1965), szwedzki (1982), holenderski (1991) i portugalski (2005). W Polsce Aura ukazała się w 1974 roku nakładem Wydawnictwa Literackiego w tłumaczeniu Kaliny Wojciechowskiej.
Aura wchodzi w skład serii Alacena.
Czas i miejsce akcji.
Akcja początkowo rozgrywa się w kawiarni oraz na ulicy miasta Meksyk w roku poprzedzającym publikację noweli, czyli w 1961. Jednakże większa część wydarzeń ma miejsce w starym i ciemnym domu pani Consuelo, przy ulicy Doncelles 815, w centrum starej części miasta Meksyk, która kontrastuje z nowoczesną infrastrukturą miasta. Za pomocą retrospekcji przytoczone zostają wspomnienia generała z końca roku 1800, co pozwala czytelnikowi poznać przeszłość bohaterów i lepiej zrozumieć ich zachowanie. Charakterystyczny dla utworu jest również czas cykliczny, który jest typową techniką narracyjną noweli mitycznej. Poza tym, jest to również odzwierciedlenie wizji świata w kulturze indiańskich plemion Mezoameryki, którzy wierzyli w to, iż czas periodycznie się odnawia i każdy cykl kończy się rozpoczęciem nowego.
Bohaterowie.
Felipe Montero - jedna z głównych postaci noweli. Młody, 27-letni meksykański historyk, były stypendysta Sorbony oraz były wykładowca w prywatnych szkołach. Aspiruje do napisania własnego dzieła dotyczącego hiszpańskich podbojów w Ameryce w czasach konkwisty. Oczarowany ogłoszeniem idealnie pasującym do jego profilu, dostaje pracę w domu starej damy Consuelo, polegającą na uporządkowaniu listów jej zmarłego męża, generała Llorente. Młodzieniec od razu zakochuje się w pięknej siostrzenicy swej pracodawczyni, w Aurze, którą jednocześnie darzy miłością oraz pożądaniem seksualnym. Młodzieniec zdaje sobie jednak sprawę, iż w starym domu Consuelo zaczynają dziać się dziwne rzeczy. Felipe traci poczucie czasu oraz przestrzeni. Nie raz zastanawia się, czy to, co widzi, to sen czy rzeczywistość. Kiedy odnajduje zdjęcia generała zdaje sobie sprawę, że on sam jest generałem Llorente.
Aura - młoda, zielonooka i piękna dziewczyna o delikatnym i kuszącym ciele, ubrana zwykle w zieloną sukienkę. Jest siostrzenicą i zarazem opiekunką swej ciotki Consuelo. Kokietuje i uwodzi młodego Felipe. Jest nieśmiała i zarazem uległa. Uczestniczka dziwnych zdarzeń mających miejsce w domu Consuelo, m.in. zarzynanie kozła, przygotowanie kolacji z nerek, pojawianie się w erotycznych snach młodzieńca. Z czasem Felipe zdaje sobie sprawę, że Aura to ucieleśnienie Consuelo. Dziewczyna jest symbolem młodości i piękna.
Consuelo Llorente - mała, delikatna i pełna dolegliwości białowłosa staruszka o dziecinnym wyglądzie, licząca według obliczeń Felipe 109 lat: ¨Obliczyłeś: pani Consuelo ma dziś sto dziewięć lat… […] Czterdzieści dziewięć w momencie śmierci swego męża¨. Wyszła za mąż w bardzo młodym wieku, mając zaledwie 15 lat. Wraz z mężem wyjechała do Paryża na wygnanie, stąd jej biegła znajomość języka francuskiego. Jej wielkim zmartwieniem od zawsze był brak dziecka w jej życiu, dlatego przywołała Aurę do świata żywych.
Generał Llorente - postać drugoplanowa, nieuczestnicząca bezpośredniego w wydarzeniach. Kochający mąż Consuelo, o którym dowiadujemy się z jego prywatnych zapisków, które świadczą, iż jest tajemniczym mężczyzną i dobrym kochankiem. Zmarł w 1901r. podczas inwazji francuskiej mając 82 lata.
Analiza.
"Aura" jest niezwykłą powieścią nawiązującą do świata mitów i kultury prekolumbijskiej, który w wyniku podbojów i ewangelizacji przeprowadzonej przez hiszpańskich konkwistadorów w XVI wieku, dał życie nowej, synkretycznej kulturze łączącej elementy religii i tradycji indiańskiej z europejską. Fuentes poprzez "Aurę" pragnie uświadomić czytelnika, iż mimo postępu i dużego kroku w stronę nowoczesności, elementy dawnej kultury azteckiej są obecne w życiu współczesnego meksykanina.
Jedna z największych oznak współżycia dwóch kultur i religii przedstawionych w noweli to ukazanie sfery sacrum i profanum: "Chrystus, Maria, święty Sebastian, święta Łucja, archanioł Michał, uśmiechnięte demony, jedyne uśmiechy w tej ikonografii bólu i gniewu; uśmiechnięte, no na starej rycinie oświetlonej blaskiem kaganków wbijają trójzęby w ciała potępionych, wylewają na nich kotły z wrzątkiem, gwałcą kobiety, upijają się, korzystając z wolności zabronionej świętym". Obok wizerunków świętych Fuentes stawia demony, pokazując tym samym, jak cienka jest linia między tym, co święte i tym, co pogańskie. Pojawiają się także wzmianki o „Chrystusie z czarnego drzewa”, który również jest symbolem połączenia się dwóch odrębnych religii w wyniku nieefektywnej ewangelizacji przeprowadzonej podczas brutalnej akulturacji i podboju terenów dawnej Mezoameryki. Jednym z głównych nawiązań do sfery sacrum jest porównanie aktu miłosnego Aury i Felipe do Mszy Świętej, co zostało uznane za profanację chrześcijaństwa i wywołało skandal. Ponadto pobyt Felipe na ulicy Doncelles można porównać do Zmartwychwstania Chrystusa. Przez 3 dni Felipe zachowuje post, żywiąc się jedynie przygotowanymi przez Aurę nerkami i pijąc czerwoną jak krew ciecz. W końcu trzeciego dnia zostaje ofiarowany i odradza się jako Felipe Llorente. Aura przepełniona jest także symbolami nawiązującymi do tradycji prekolumbijskiej i nie tylko. Ważną rolę odgrywają tu również zwierzęta:
Opinia krytyki.
Publikacja Aury początkowo nie przykuła pozytywnej uwagi krytyki literackiej, podchodzono bez entuzjazmu do dzieła początkującego jeszcze wtedy pisarza. Pierwsze recenzje bywały negatywne, np. na łamach "The New York Times Review" Alexander Coleman stwierdził, iż "Aura" jest marną próbką talentu meksykańskiego pisarza. Nowela miała także swoich zwolenników. Jednym z nich był Luis Agüero, który stawia dzieło Carlosa Fuentesa na równi z twórczością wybitnego amerykańskiego nowelisty, Edgara Allana Poe, której widoczne ślady można zaobserwować m.in. w "Aurze". Jednakże ze względu na swą erotyczną i obrażającą wiarę chrześcijańską treść, dzieło wywołało skandal w świecie nie tylko literackim, ale i politycznym wywołując fale negatywnych opinii, a nawet cenzurę. W 2001 roku, kiedy kilkunastoletnia córka Carlosa Abscala, jednego z meksykańskich sekretarzy, uskarżyła się ojcu na lekturę kontrowersyjnej Aury w szkole, rządzący wówczas prezydent Meksyku Vicente Fox nałożył na książkę cenzurę zwalniając jednocześnie nauczycielkę, która zleciła lekturę książki. Sprawa nabrała rozgłosu w mediach, w konsekwencji ważne osobistości ze świata polityki opowiedziały się po stronie Abscala, natomiast intelektualiści meksykańscy, tacy jak pisarka i dziennikarka Elena Poniatowska oraz nieżyjący już pisarz, Carlos Monsiváis, zrozumieli przesłanie "Aury" i wyrazili żal z powodu cenzury tak wielkiego dzieła. Cezura jednakże nie zaszkodziła "Aurze", wręcz przeciwnie, przyczyniła się do sławy i zwiększenia nakładu oraz ponownych wydań, za co Carlos Fuentes serdecznie podziękował podczas Targów Książki w Guadalajarze (Meksyk) w 2008 roku.
Inspiracje.
Z biegiem czasu Aura zyskała bardzo pozytywne opinie i zdobyła międzynarodowe uznanie czytelników. Utwór stał się inspiracją dla niejednego z nich. Dzięki lekturze "Aury" włoski reżyser postanowił w 1966 roku nakręcić film oparty na fabule książki, zatytułowany "La strega in amore". W roku 1989 świat mógł usłyszeć operę w jednym akcie zatytułowaną "Aura", zainspirowaną nowelą i wyreżyserowaną przez Enrique Dimecke. Muzyka do opery została skomponowana przez Mario Lavista już w 1988 roku. Natomiast świat teatralny poznał Aurę dzięki adaptacji autorstwa Ronaldo Moreno z 2012 roku o nazwie "Ralato de Aura". Sam Carlos Fuentes, podkreślając ważność swego dzieła, publikuje je ponownie w dwóch antologiach zatytułowanych "Cuerpos y Ofrendas" oraz "Cuentos Sobrenaturales".
W 2008 roku wydawnictwo Fondo de Cultura Económica publikuje zbiór dzieł meksykańskiego pisarza "Obras Reunidas III. Imaginaciones mexicanas". Wśród wielu utworów o podobnej problematyce odnaleźć można "Aurę".

</doc>
<doc id="1634987" url="https://pl.wikipedia.org/wiki?curid=1634987" title="Aura">
Aura



</doc>
<doc id="1634990" url="https://pl.wikipedia.org/wiki?curid=1634990" title="Renault 6">
Renault 6

Renault 6 – model małego samochodu subkompaktowego, który był produkowany w latach 1968–1986 przez francuską firmę Renault.
Historia i opis modelu.
Renault 6 został zaprezentowany w roku 1968 na Paris Motor Show, w zamierzeniu miał być alternatywą dla Renault 4 oraz konkurentem dla Citroëna Ami 6 oraz nowego Citroëna Dyane. W modelu użyto rozwiązań podobnych jak w pokrewnych i konkurencyjnych konstrukcjach z segmentu C. W R6 zastosowano płytę podłogową oraz silnik o pojemności 845 cm³ znany z modelu R4. Samochody są prawie identyczne pod względem technicznym, Renault 6 ma jednak większe nadwozie typu hatchback o bardziej nowoczesnym wyglądzie. Stylistycznie przypomina ono Renault 16. W pierwszych latach produkcji samochód krytykowany był za zbyt słaby silnik zapożyczony z mniejszego modelu, nie radził on sobie z napędzaniem cięższego samochodu.

</doc>
<doc id="1634992" url="https://pl.wikipedia.org/wiki?curid=1634992" title="Kocham cię, Polsko!">
Kocham cię, Polsko!

Kocham cię, Polsko! – polski program rozrywkowy emitowany na antenie TVP2 od 13 marca 2009 do 25 listopada 2012 oraz ponownie od 5 marca 2016 do 19 maja 2018, oparty na niderlandzkim formacie "I Love My Country" na licencji Talpa Media. Program utrzymany był w konwencji teleturnieju i służył propagowaniu i sprawdzaniu wiedzy o Polsce i Polakach.
14 listopada 2012 Telewizja Polska poinformowała, że po prawie trzech latach emisji program zostanie zdjęty z anteny. Przyczyną rezygnacji z formatu była malejąca oglądalność. Ostatni odcinek pierwszej odsłony wyemitowano 25 listopada 2012. Program wrócił na antenę 5 marca 2016. Jego nową prowadzącą została Barbara Kurdej-Szatan, a w rolę kapitanów drużyn wcielili się Tomasz Kammel i Maciej Musiał. W serii 10. miejsce Musiała kapitanem zajął Antoni Królikowski, który pozostał kapitanem także w 11. serii.
Przez pierwsze siedem serii program emitowany był wyłącznie w telewizji, a za pośrednictwem internetu można było obejrzeć tylko fragmenty. Całe odcinki 9., 10. i 11. serii programu nadawca udostępniał na jego stronie internetowej.
Program nagrywany był w studiu S–3 TVP Kraków.
Zasady gry.
Drużyny.
Zespoły składają się z czterech osób: jednego kapitana drużyny oraz z trzech zawodników zmieniających się w każdym odcinku – osoby znane, które zazwyczaj są dobierane tak, by reprezentowali różne grupy wiekowe. Drużyny rywalizują ze sobą, odpowiadając na kolejne pytania powiązane z Polską i zdobywają punkty – wygrywa ta drużyna, która zdobędzie ich więcej.
Opisy rund.
Serie 1–7.
W pierwszych seriach drużyny grały w następujących rundach (ich układ zmieniał się w zależności od serii i odcinka):
Seria 8..
W ósmej serii programu gra składała się z następujących rund:
Seria 9..
W nowej odsłonie programu pojawiły się rundy zarówno występujące w poprzednich seriach, jak i nowe, jednak ich kolejność i wybór nie była stała (poza finałem). Wśród konkurencji można wyróżnić:
Nowymi konkurencjami są natomiast:
Seria 10..
Nowe konkurencje:
Seria 11..
Jedenasta seria opierała się na istniejących już konkurencjach, jak również przynosiła nowe. Podobnie jak w dziewiątej i dziesiątej serii, kolejność i wybór rund nie była stała.
Rundy pojawiające się w 11. serii:
Nowe konkurencje:
Zagraniczne wersje formatu "I Love My Country".
Dla niemieckiej telewizji Sat.1 powstała niemiecka wersja programu pod tytułem "Ich liebe Deutschland". Węgierska wersja programu, nadawana na Węgrzech na kanale M1, nosiła nazwę "Magyarország, szeretlek!". Czeską wersję programu, emitowaną pod tytułem "Máme rádi Česko", nadawano na kanale Prima. Słowacka wersja programu nazywała się "Milujem Slovensko" i nadawał ją kanał Jednotka. Program był lub jest emitowany także we Francji, Danii, Serbii, Włoszech, Chinach, Słowenii, Bułgarii, Chorwacji, Albanii, Belgii, Grecji i wielu innych.
Multimedia.
W 2009 roku została wydana płyta z piosenkami z I i II edycji programu. Wydano także grę planszową „Kocham Cię Polsko!”.

</doc>
<doc id="1634993" url="https://pl.wikipedia.org/wiki?curid=1634993" title="Beer Meisels">
Beer Meisels



</doc>
<doc id="1634994" url="https://pl.wikipedia.org/wiki?curid=1634994" title="Stefano Borgonovo">
Stefano Borgonovo

Stefano Borgonovo (ur. 17 marca 1964 w Giussano, zm. 27 czerwca 2013 tamże) – włoski piłkarz grający na pozycji napastnika.
Kariera klubowa.
Karierę piłkarską Borgonovo rozpoczął w klubie Como Calcio i w sezonie 1981/1982 zadebiutował w Serie A. Był to jego jedyny występ w tamtym sezonie, a Como spadło do Serie B. W drugiej lidze Włoch Stefano w barwach Como grał przez dwa lata, a w 1984 roku został wypożycozny do drużyny S.S. Sambenedettese Calcio. Zdobył dla niej 13 bramek w sezonie 1984/1985, a następnie wrócił do Como, które awansowało do Serie A. W 1986 roku został sprzedany do Milanu, ale wypożyczono go do Como i w drużynie „Lariani” grał do lata 1988 roku.
Kolejnym klubem w karierze Borgonovo była ACF Fiorentina. W sezonie 1988/1989 Borgonovo był podstawowym zawodnikiem „Violi” i stworzył w niej bramkostrzelny atak z Roberto Baggio. Baggio zdobył 15 bramek, a Stefano zaliczył 14 trafień w Serie A. W 1989 Borgonovo powrócił do Milanu, z którym został wicemistrzem kraju. Nie zdołał jednak przebić się do podstawowego składu i był rezerwowym dla Marco van Bastena i Daniele Massaro. W 1990 roku ponownie został piłkarzem Fiorentiny, jednak nie grał w niej już w podstawowym składzie.
W 1992 roku Borgonovo odszedł do Pescary Calcio. W sezonie 1992/1993 był najlepszym strzelcem Pescary zdobywając 8 goli, ale klub ten został zdegradowany do Serie B. Na początku 1994 roku Stefano odszedł do Udinese Calcio, a w 1994 roku był wypożyczony do Brescii Calcio. Karierę zakończył w 1996 roku jako gracz Udinese.
Kariera reprezentacyjna.
W latach 1985–1986 Borgonovo zaliczył trzy mecze i zdobył jedną bramkę w reprezentacji Włoch U-21. Z kolei 22 lutego 1989 zadebiutował w pierwszej reprezentacji Włoch w wygranym 1:0 towarzyskim meczu z Danią, gdy w 74. minucie zmienił Gianlukę Viallego. W kadrze „Squadra Azzurra” rozegrał łącznie trzy spotkania.
Choroba.
5 września 2008 ogłoszono, iż Borgonovo cierpi na chorobę stwardnienie zanikowe boczne, zwane w skrócie ALS. To właśnie po tej chorobie zmarli inny włoski piłkarz Gianluca Signorini w 2002 roku i Polak Krzysztof Nowak w 2005 roku.
8 października 2008 na Stadio Artemio Franchi we Florencji rozegrano mecz pomiędzy Fiorentiną a Milanem. Dochód ze spotkania przeznaczono na leczenie Borgonovo, który pojawił się na meczu na wózku inwalidzkim, a pomagał mu kolega z boiska, Roberto Baggio.
W swojej wydanej w 2010 roku autobiografii, Carlo Ancelotti: „Piękne Występy Zwykłego Geniusza: Życie, Mecze i Cudy Zwykłego Geniusza”, manager Chelsea, Carlo Ancelotti wypowiedział się na temat choroby, która nękała jego byłego kolegę z drużyny, mówiąc: „Stefano był moim kolegą i ma problem. Wszyscy musimy mu pomóc, ponieważ gdzieś może istnieć lekarstwo na tę chorobę, ale musimy działać szybko, bo jego stan nie jest dobry. Nie może się poruszać, musi się porozumiewać za pomocą oczu. Strzelił bramkę w półfinale Pucharu Europy w 1990 przeciwko Bayernowi i dobrze sobie radził pod polem karnym rywala. Nie był specjalnie szybki, ale niesamowicie sprytny. To świetny gość, bardzo zabawny, lubi żartować, nawet teraz, gdy cierpi na bardzo groźną chorobę.”
Zmarł 27 czerwca 2013.

</doc>
<doc id="1634995" url="https://pl.wikipedia.org/wiki?curid=1634995" title="Skoki narciarskie na Mistrzostwach Świata w Narciarstwie Klasycznym 1978">
Skoki narciarskie na Mistrzostwach Świata w Narciarstwie Klasycznym 1978

Skoki narciarskie na Mistrzostwach Świata w Narciarstwie Klasycznym 1978 – zawody w skokach narciarskich, przeprowadzone od 18 do 26 lutego 1978 roku na skoczniach Salpausselkä w Lahti, w ramach XX Mistrzostw Świata w Narciarstwie Klasycznym.
Złoty medal w konkursie na skoczni normalnej zdobył reprezentant NRD, Matthias Buse, srebrny medal wywalczył także reprezentant NRD – Henry Glaß, a brązowy – Aleksiej Borowitin z ZSRR. Na skoczni dużej najlepszy okazał się reprezentant Finlandii, Tapio Räisänen, który o 0,3 punktu wyprzedził Aloisa Lipburgera i o 0,8 punktu – Falko Weißpfloga. W ramach mistrzostw przeprowadzono także nieoficjalne zawody drużynowe, w których najlepsi okazali się reprezentanci NRD, drugie miejsce zajęli Finowie, a trzecie – Norwegowie.
W zawodach wzięło udział 68 skoczków z 16 państw. Najwięcej, po sześciu skoczków, wystawiły reprezentacje Austrii, Norwegii, NRD i ZSRR. Ponadto, wystartowało po pięciu skoczków z Czechosłowacji, Japonii, RFN i Stanów Zjednoczonych, po czterech Finów, Szwajcarów i Szwedów, trzech Francuzów oraz po dwóch Bułgarów, Kanadyjczyków i Polaków.
Po raz czwarty mistrzostwa odbyły się w Lahti – wcześniej miało to miejsce w latach: 1926, 1938 i 1958. Skoczkowie narciarscy rywalizowali o medale mistrzostw świata po raz dwudziesty.

</doc>
<doc id="1634998" url="https://pl.wikipedia.org/wiki?curid=1634998" title="Patchcord">
Patchcord



</doc>
<doc id="1635002" url="https://pl.wikipedia.org/wiki?curid=1635002" title="Bug-Jargal">
Bug-Jargal

Bug-Jargal – powieść Wiktora Hugo z 1818, pierwsza w dorobku autora. Została napisana w wieku 16 lat, opublikowana w gazecie "le Conservateur littéraire" w 1819, w zmodyfikowanej formie książkowej dopiero w 1826, anonimowo. Pierwotnie miała stanowić część cyklu utworów, których narratorami byliby żołnierze napoleońscy opowiadający dziwne historie zaszłe w ich życiu. Autor z zadowoleniem stwierdzał jednak, że plan ten nie został zrealizowany i "Bug-Jargal" pozostał samodzielnym utworem.
Treść.
Narratorem powieści jest Leopold d’Auverney, młody francuski wojskowy, którego dzieciństwo upłynęło na San Domingo, gdzie jego wuj był plantatorem, właścicielem dużej grupy czarnych niewolników. Leopold, zakochany z wzajemnością w swojej kuzynce Marii, początkowo nie zwracał uwagi na los tych ludzi. Jego uwagę zwraca jedynie Habibrach – okrutny niewolnik-nadzorca oraz Pierrot, człowiek odważny i pełen wewnętrznej godności. Leopold ratuje mu życie, kiedy Pierrot protestuje przeciw surowemu traktowaniu niewolników, za co rozwścieczony wuj bohatera chce go zabić.
W dzień przed ślubem Leopolda i Marii nieoczekiwanie wybucha powstanie niewolników, w czasie którego plantacja zostaje zniszczona, a Maria porwana przez tajemniczego Bug-Jargala, wodza buntu. Leopold zostaje wzięty do niewoli, gdzie Habibrach, pełniący funkcję lekarza, "obi", nawołuje do okrucieństwa wobec pojmanych kolonizatorów. Tymczasem kolonizatorzy biorą zakładników, grożąc ich śmiercią w razie zamordowania jeńców wziętych przez niewolników. Bug-Jargal zgadza się uwolnić Leopolda, ale sam, udawszy się do obozu Francuzów, zostaje rozstrzelany.
Pierwsza wersja utworu.
Pierwotna wersja utworu, napisana w marcu 1818, opierała się na tym samym wątku fabularnym, jednak nie zawierała szeregu ważnych później szczegółów. Inne było również imię głównych bohaterów: Delmar zamiast Leopolda, zaś postacie Habibracha i Marii w ogóle się nie pojawiały (dwaj bohaterowie nie rywalizowali zatem o kobietę, a jedynie spotykali się kilkakrotnie w toku walk między niewolnikami a kolonizatorami).
Cechy utworu.
Chociaż "Bug-Jargal" jest młodzieńczym utworem, jego konstrukcja w ogromnej mierze przypomina późniejszą, dojrzałą twórczość pisarza zarówno w sposobie konstruowania fabuły, jak i w charakterystyce postaci. Wątek społecznego wykluczenia Bug-Jargala będzie wielokrotnie powtarzał się w "Nędznikach", "Pracownikach morza" czy nawet frenetycznej powieści "Han z Islandii". Równie typowe są postaci Marii (idealnej kobiety), zaś Habibrach należy do hugoliańskich postaci-potworów, wykluczanych ze społeczeństwa z powodu odrażającego wyglądu i przez to stopniowo ulegających nienawiści do całego świata. "Bug-Jargal" jest utworem pełnym typowego dla autora patosu, wyraziście wartościuje ludzkie bohaterstwo i szlachetność, potępia tchórzostwo i małostkowość, ukazaną na przykładzie wprowadzonych w drugiej redakcji dzieła kolonizatorów.
Hugo podkreślał, że nie rekonstruował w utworze prawdziwych wydarzeń, a jedynie starał się ukazywać atmosferę epoki i typowe dla niej postawy. Michael Riffaterre określał ten zabieg jako „dążenie do prawdy fikcyjnej”. Zabiegi autora o podniesienia stopnia ukazania realiów San Domingo jest wyraźnie widoczne w drugiej redakcji utworu, kiedy zostały do niego wprowadzone opisy obyczajów wyspy oraz poszerzone charakterystyki zarówno kolonizatorów, jak i walczących niewolników.

</doc>
<doc id="1635005" url="https://pl.wikipedia.org/wiki?curid=1635005" title="Dzieje folklorystyki w Europie">
Dzieje folklorystyki w Europie

Dzieje folklorystyki w Europie ("Storia del folklore in Europa") – dzieło wybitnego etnologa i folklorysty Giuseppe Cocchiary wydane w 1952 roku we Włoszech. Jest to monumentalna synteza dziejów folklorystyki europejskiej od czasów Odrodzenia do połowy XX wieku. Książka była kilkakrotnie wznawiana i przetłumaczona m.in. na język rosyjski i węgierski. Wydanie polskie uzupełnione jest o wstęp i rozdział poświęcony folklorystyce polskiej napisane przez Juliana Krzyżanowskiego.

</doc>
<doc id="1635007" url="https://pl.wikipedia.org/wiki?curid=1635007" title="Agipi Billiard Masters">
Agipi Billiard Masters

Agipi Billiard Masters – jeden z najważniejszych i najbardziej prestiżowych turniejów w kalendarzu Karambola 3-bandowego. Rozgrywany jest we francuskim Schiltigheim, blisko Strasburga. 
Turniej opiera się na zaproszeniu najlepszych graczy, w związku z czym nie jest zaliczany do żadnych międzynarodowych rankingów. Niemniej jest on usankcjonowany przez "Union Mondiale de Billard".
System rozgrywek.
Pojedynki w Agipi Billiard Masters rozgrywane są do 50 punktów (karamboli), przy czym możliwy jest remis w fazie grupowej, gdy obydwaj gracze osiągną 50 punktów w takiej samej ilości podejść do stołu karambolowego.
20 zawodników jest podzielonych na 4 grupy, w których każdy z każdym rozgrywa po jednym meczu. Za zwycięstwo przyznawane są 2 punkty, za remis 1 punkt, za przegraną 0 punktów. 2 graczy z najlepszym dorobkiem punktowym przechodzi do fazy finałowej. W przypadku równej ilości punktów w tabeli grupowej, brana jest po uwagę średnia punktów graczy przy jednym podejściu do stołu we wszystkich meczach.
Do zwycięzców grup dolosowywani są zawodnicy z drugich miejsc i losowana jest drabinka. Następnie zawodnicy rozgrywają między sobą: ćwierćfinały, półfinały i finał. 
W tej fazie zwycięzcą jest ten z graczy, który jako pierwszy osiągnie 50 punktów (nawet jeśli zanotuje jedno podejście do stołu więcej od przeciwnika).
Nagrody pieniężne.
W pierwszej edycji turnieju, w roku 2008, przeznaczono na nagrody 121 450 euro. W 2009 roku, na nagrody przeznaczono minimum 130 000 euro (nagrody mogą zostać zwiększone w razie dodatkowych premii).

</doc>
<doc id="1635008" url="https://pl.wikipedia.org/wiki?curid=1635008" title="Scroobler Last.fm">
Scroobler Last.fm



</doc>
<doc id="1635017" url="https://pl.wikipedia.org/wiki?curid=1635017" title="I’d be nowhere without you">
I’d be nowhere without you

I’d be nowhere without you – utwór Katie Melua pochodzący z singla Toy Collection.
Utwór został napisany specjalnie dla zwycięzcy charytatywnej akcji Children In Need zorganizowanej przez Radio BBC. Pierwsze wykonanie utworu miało miejsce na antenie tegoż radia 18 listopada 2008 roku.

</doc>
<doc id="1635023" url="https://pl.wikipedia.org/wiki?curid=1635023" title="Trójkołowiec">
Trójkołowiec

Trójkołowiec – pojazd o trzech kołach

</doc>
<doc id="1635026" url="https://pl.wikipedia.org/wiki?curid=1635026" title="Wajkhari">
Wajkhari

Wajkhari ("Mowa cielesna") – jedna z rodzajów mowy w systemie filozoficznym Śri Widji, której naturą jest 36 pierwiastków ontycznych tworzących wszechświat (tattwy).
Tattwy wszechświata wajkhari podzielone są na trzy grupy.

</doc>
<doc id="1635027" url="https://pl.wikipedia.org/wiki?curid=1635027" title="Tattwy">
Tattwy



</doc>
<doc id="1635028" url="https://pl.wikipedia.org/wiki?curid=1635028" title="Port lotniczy Jorge Wilstermann">
Port lotniczy Jorge Wilstermann

Port lotniczy Jorge Wilstermann – port lotniczy zlokalizowany w boliwijskim mieście Cochabamba.

</doc>
<doc id="1635029" url="https://pl.wikipedia.org/wiki?curid=1635029" title="Zbrodnia w Podkamieniu">
Zbrodnia w Podkamieniu

Zbrodnia w Podkamieniu – zbrodnia dokonana między 12 a 16 marca 1944 roku przez kureń UPA dowodzony przez Maksa Skorupśkiego ps. „Maks” przy pomocy 4 pułku policji SS złożonego z ukraińskich ochotników pod dowództwem niemieckim, we Podkamień w dawnym województwie tarnopolskim. Szacowana liczba ofiar waha się 400 do 600 Polaków.
Przed zbrodnią.
Od rozpoczęcia rzezi wołyńskiej do lutego 1944 zabudowania kościoła i klasztoru dominikanów w Podkamieniu były miejscem schronienia dla ludności polskiej uciekającej ze swoich miejscowości przed oddziałami UPA oraz podburzonym przez nacjonalistów ukraińskim chłopstwem. W zabudowaniach klasztornych Podkamienia chronili się za zgodą przełożonego klasztoru dominikanów Polacy uciekający ze swoich miejsc zamieszkania w powiatach krzemienieckim i dubieńskim w województwie wołyńskim. Od grudnia 1943 na teren klasztoru przeniosła się również duża część mieszkańców samego Podkamienia. Szacuje się, że w końcu 1943 było to już łącznie ok. 2000 osób. Polski Komitet Opiekuńczy działający w Brodach dostarczał ukrywającym się wsparcie materialne. Ukrywający się w klasztorze zorganizowali na wypadek ataku samoobronę, której dowódcą został inż. Kazimierz Sołtysik, zastępca nadleśniczego w Podkamieniu. Jej członkami zostali młodzi mężczyźni ukrywający się w klasztorze. Broń uzyskano od placówki nadleśnictwa, której załoga ze strachu o swoje życie przeniosła się do klasztoru w Podkamieniu, oraz zakupiono (lub otrzymano) od walczących po stronie niemieckiej Węgrów, których oddział przechodził przez Podkamień w lutym 1944.
W pierwszych dniach marca 1944 przez miasteczko przechodził oddział ukraiński SS z kpt. Langiem, Niemcem, jako dowódcą. Lang, zorientowawszy się, kto ukrywa się w klasztorze, nakazał wydanie całej broni oraz opuszczenie budynków przez mężczyzn od 17 do 45 lat. Po otrzymaniu części zgromadzonego uzbrojenia odstąpił jednak od klasztoru. W tym samym czasie Niemcy nawiązali kontakt z kureniem „Maksa”, przybyłym w okolice Podkamienia z Wołynia i zaproponowali mu, w ramach współpracy, zdobycie wzgórza klasztornego.
Przebieg zbrodni.
Według relacji ks. Józefa Burdy o. Marcin Kaproń, który w sobotę, 11 marca 1944 był w gminie w Podkamieniu w sprawie urzędowej, usłyszał od woźnego, że szykuje się napad na klasztor. Po powrocie do zabudowań nakazał on zamknięcie bram. Faktycznie, tego samego dnia pod murami klasztoru pojawił się oddział podający się za partyzantkę radziecką (inne świadectwo – za oddział SS walczący z banderowcami) i zażądał wpuszczenia do klasztoru oraz wsparcia w postaci żywności. Dowodzący obroną klasztoru spuścili posiłek na linach, a na żądanie domniemanych partyzantów sowieckich wysłali do nich delegację, która jedząc go razem z oblegającymi, miała udowodnić, że jedzenie nie jest zatrute. Delegaci zostali wypuszczeni tego samego dnia, rozpoznali oni, że oblegającymi są Ukraińcy z UPA. Sprawiło to, że obrońcy tym bardziej postanowili nie opuszczać klasztoru i w miarę możliwości umocnili jego bramy i okna. W tym czasie wewnątrz murów obiektu przebywało na stałe co najmniej 300 polskich cywilów. Pod osłoną nocy część ludności wymknęła się z klasztoru.
Następnego dnia, 12 marca, wobec kolejnej odmowy otwarcia bram, oblegający zaczęli ostrzeliwać klasztor i rąbać siekierami furtę. Powstrzymały ich jednak strzały z dwóch posiadanych przez Polaków karabinów maszynowych. Wówczas dowództwo ukraińskiego oddziału zażądało opuszczenia budynków przez wszystkich ukrywających się tam Polaków, z wyjątkiem zakonników, obiecując wypuścić ich wolno. Kiedy Polacy zaczęli wychodzić z klasztoru, upowcy otworzyli ogień. Powstało ogólne zamieszanie, w którym napastnicy przedarli się do wnętrza klasztoru.
W dalszym toku wydarzeń zamordowanych zostało ok. 100 Polaków, nie licząc osób ukrywających się poza klasztorem na terenie Podkamienia. Ciała ofiar były porzucane w miejscu zabójstwa lub wrzucane do klasztornej studni. Części osób udało się przetrwać w kryjówce na strychu.
Mienie klasztorne, stanowiące jedno z najbogatszych zbiorów precjozów i dzieł sztuki na ówczesnych Kresach, było przez kilka dni sukcesywnie i pedantycznie łupione, aż do zupełnego jego rozgrabienia, według kapłanów, którzy ocaleli z tej rzezi, skarby zrabowane przez Ukraińców sięgnęły kilku milionów dolarów. Pogromy przeniosły się także na teren miasteczka, gdzie trwały jeszcze przez kilka następnych dni. Bojówki banderowskie penetrowały zabudowania, ogrody i zagajniki, poszukując ukrywających się Polaków. Ewa Siemaszko szacuje, że w miasteczku zginęło więcej ludzi niż w samym klasztorze.
Osoby ocalałe z klasztoru podkamieńskiego (ks. Józef Burda, Paulina Reissowa) podawały liczbę ok. 150 zabitych. Publicysta Jacek Borzęcki relacjonując odsłonięcie pomnika ofiar mordu na portalu Wspólnoty Polskiej, mówił o ponad 120 ofiarach. Wszystkie relacje brały jednak pod uwagę jedynie zabitych w samych zabudowaniach klasztornych. Ewa Siemaszko szacuje całkowitą liczbę zabitych w Podkamieniu na 400–600 osób. H. Różański, H. Komański i Sz. Siekierka podają liczbę ok. 600 zabitych, pisząc zarówno o zamordowanych w samym klasztorze, jak i w czasie próby ucieczki z niego. Ci sami autorzy wskazują na związek między wycofaniem się UPA z Podkamienia a wejściem do miejscowości Armii Czerwonej, które nastąpiło 19 marca. Twierdzą też, że obok oddziału UPA w napadzie na klasztor brała udział 14 Dywizja Grenadierów SS.
Po zbrodni.
Banderowcy przez dwa dni wywozili furami, a ukraińscy esesmani samochodami, zagrabione dobra klasztorne i mienie pomordowanych Polaków. Wnętrza zespołu klasztornego zostały zniszczone. Pogrom przetrwał Obraz Matki Boskiej Podkamieńskiej. Zaopiekował się nim ocalony o. Józef Burda, który przewiózł go w 1946 r. do Polski. Obecnie znajduje się on w kościele Ojców Dominikanów we Wrocławiu.
Ukraińcy z Podkamienia nie wzięli udziału w szturmie na klasztor, a wielu Polaków uratowało życie dzięki udzielonemu przez nich schronieniu. Jedną z osób, które przeżyły atak UPA na Podkamień był Leopold Buczkowski, polski pisarz, malarz i grafik. Był on członkiem samoobrony w klasztorze. W trakcie ataku zginęło jego dwóch braci.
Po II wojnie światowej władze stalinowskie urządziły w byłym klasztorze szpital psychiatryczny, nie podjęły natomiast żadnych działań konserwatorskich w stosunku do kościoła, który w związku z tym popadł w zupełną ruinę.
Upamiętnienie.
20 maja 2012 po wieloletnich staraniach potomków ofiar i dzięki pieniądzom pochodzącym od władz Rzeczypospolitej Polskiej, Rady Ochrony Pamięci Walk i Męczeństwa oraz członków Stowarzyszenia Kresowego „Podkamień” nastąpiło uroczyste odsłonięcie i poświęcenie pomnika upamiętniającego ofiary zbrodni w Podkamieniu. W uroczystości brał udział m.in. konsul generalny RP we Lwowie Jarosław Drozd oraz przedstawiciele lokalnych władz ukraińskich.
Pomnik składa się z sześciu tablic z nazwiskami ofiar zbrodni (władze ukraińskie nie pozwoliły wymienić wszystkich) oraz granitowego krzyża z godłem Polski i napisem "Pamięci mieszkańców Podkamienia i okolic, którzy zginęli w marcu 1944 r. Niech spoczywają w Pokoju". Monument został poświęcony w obecności około 200 osób przez duchownych katolickich obrządku łacińskiego i bizantyjsko-ukraińskiego, natomiast nie stawił się żaden z zakonników greckokatolickich, którzy obecnie są w posiadaniu kościoła i niektórych pomieszczeń byłego klasztoru dominikańskiego. Przedstawiciele lokalnych władz ukraińskich w swoich wystąpieniach doszukiwali się winnych zbrodni w Niemcach i Rosjanach, oraz nawiązywali nie tylko do zbrodni w Podkamieniu, ale i do zabójstw na Ukraińcach w Pawłokomie, Uhryniu i Zaleskiej Woli.
W marcu 2017 na krzyżu pomnika namalowano swastykę a tablice oblano czerwoną farbą; pomnik został szybko oczyszczony. 
Wcześniej, w 2009, z inicjatywy ukraińskiej w Podkamieniu powstał pomnik ku czci UPA

</doc>
<doc id="1635030" url="https://pl.wikipedia.org/wiki?curid=1635030" title="Płaśnie">
Płaśnie

Płaśnie (; 889 m n.p.m.) – najwyższy szczyt w Grupie Golicy, leżący w słowackich Pieninach, na terenie Pienińskiego Parku Narodowego (PIENAP). Nazywany jest też Płaśnym Wierchem, Wierchpłaśnią lub Płaśnią. Nazwa pochodzi od szerokich spłaszczeń pod wierzchołkiem i istnieje na mapach już od 1822 roku. Teren ten według różnych podziałów zaliczany jest do Małych Pienin, Pienin Właściwych lub wydzielany jest jako osobny region Pienin.
Położenie i topografia.
Masyw Płaśni znajduje się w południowej części Grupy Golicy, na południu opiera się o dolinę potoku Lipnik. Leży w południowym grzbiecie Grupy Golicy, ciągnącym się od Klasztornej Góry po Przełęcz pod Tokarnią. Szczyt od wschodu sąsiaduje z Aksamitką, nazywaną też Haligowczykiem (841 m), na zachodzie natomiast grzbiet opada, omijając łukiem od północy wcinającą się w masyw dolinę Wapienickiego Potoku, na Przełęcz pod Klasztorną Górą (słow. "Cerla", 605 m).
Oprócz najwyższego wierzchołka są jeszcze trzy niższe położone od niego na północny zachód i zachód. Środkowy wysyła na północny wschód grzbiet Golicy (828 m), która od masywu Płaśni oddzielona jest przełęczą Limierz (słow. "Targov", 677 m). Na zachód od niego jest kolejny, również będący zwornikiem – dla krótkiego grzbietu odgałęziającego się na północny zachód i kulminującego w Barsztygu (675 m). W głównym grzbiecie jeszcze niżej, w stronę Klasztornej Góry, znajduje się Biała Skała – formacja skalna stanowiąca kolejny, niewybitny wierzchołek.
Stoki Płaśni są na ogół strome, a cały masyw zbudowany jest ze skał osadowych (wapienie i dolomity). Północno-zachodni stok opada do doliny niewielkiego potoku spływającego z przełęczy Limierz do Dunajca, północno-wschodni do potoku będącego dopływem Leśnickiego Potoku, natomiast zachodnie stoki najwyższego szczytu oraz południowe pozostałych wierzchołków schodzą w dolinę Wapienickiego Potoku uchodzącego do Lipnika. Południowy stok głównej kulminacji wraz z Haligowskimi Skałami odwadniany jest zaś przez potok Lipnik. Tereny na zachód od głównego wierzchołka, jak również górne partie grzbietu po stronie wschodniej są porośnięte lasem. Jest jednak wiele łąk i polan – w rejonie szczytu, po północnej stronie grzbietu przy szlaku turystycznym zielonym oraz w dolnych partiach stoków północnych i południowych. Na południe i zachód od szczytu położone są liczne polany, które zarastają, co wpływa na ograniczanie roztaczających się z nich widoków.
Haligowskie Skały.
Praktycznie cały południowy stok zajmują Haligowskie Skały (słow. "Haligovské skaly") – zespół wapiennych formacji skalnych z rzadką florą i fauną, objęty ochroną Narodowego Rezerwatu Przyrody Haligowskie Skały (61,13 ha). Jest to rozczłonkowany skalny mur porozcinany licznymi głębokimi żlebami. Charakterystyczne dla ich krasowej rzeźby są ostre skalne turnie, jak na przykład Sowia, Michałowa, Ciemna i Kończysta, a także skalne okna (np. Zbójnicka Brama). Występują również formy krasu podziemnego – między innymi jaskinie z największą w całych Pieninach Aksamitką o długości 335 m i deniwelacji 18 m położoną w Czerwonej Skale z otworem na wysokości 756 m n.p.m. Z roślin występują m.in.: aster alpejski, gęsiówka alpejska, pleszczotka górska, rzeżusznik piaskowy Borbasa i zerwa kulista.
Nazwa skał pochodzi od położonej u ich podnóża, w dolinie Lipnika, miejscowości Haligowce (słow. "Haligovce").
Turystyka.
Płaśnie są najwyższym dostępnym dla turystów pienińskim szczytem położonym w całości po stronie słowackiej. Na kulminację prowadzi czerwony szlak pieszy z Czerwonego Klasztoru do Wielkiego Lipnika. Na wschód od szczytu krzyżuje się z nim zielony szlak z Haligowców do Leśnicy; ponadto na obrzeżach masywu biegnie trawersem trasa szlaku niebieskiego z Czerwonego Klasztoru do Leśnicy.
Wierzchołek, na którym wznosi się maszt telewizyjny, pokrywają zarastające polany, z których rozciągają się ograniczone widoki. Punkty widokowe znajdują się również na polanie na północnym stoku grzbietu pomiędzy Płaśniami a Aksamitką, na szlaku zielonym w stronę Leśnicy (tzw. Haligowczyk), a także na ograniczających masyw przełęczach Limierz i pod Klasztorną Górą.
Haligowskie Skały są dla turystów niedostępne.
Szlaki turystyki pieszej.
Czasy przejścia na szlaku czerwonym i zielonym liczone są do ich skrzyżowania (840 m n.p.m.).

</doc>
<doc id="1635031" url="https://pl.wikipedia.org/wiki?curid=1635031" title="I Don’t Wanna Leave">
I Don’t Wanna Leave

I Don't Wanna Leave – singel polskiej piosenkarki Lidii Kopani napisany i skomponowany przez Alexandra Geringasa, Bernda Klimpla, Rike'a Boomgaardena i Dee Adama oraz wydany w 2009 pod szyldem wytwórni EMI Music Poland.
W lutym utwór wygrał finał krajowych eliminacji eurowizyjnych "Piosenka dla Europy 2009", dzięki czemu reprezentował Polskę podczas 54. Konkursu Piosenki Eurowizji w 2009. 14 maja Kopania zaśpiewała go w drugim półfinale widowiska organizowanego w Moskwie i zajęła ostatecznie 12. miejsce, przez co nie zakwalifikowała się do finału.
Nagrywanie.
Utwór został napisany przez Alexandra Geringasa, Rike'a Boomgaardena, Dee Adama i Bernda Klimpla, lidera zespołu Kind of Blue. Demo piosenki zostało zaśpiewane przez Geringasa w języku rosyjskim. Sesja nagraniowa piosenki odbywała się w Hamburgu. W rozmowie z portalem "eurowizja.org" Kopania przyznała: "Atmosfera w studiu była wyjątkowa. (...) Nagrywając utwór, nie rozmawialiśmy o tempie, sylabach czy poszczególnych dźwiękach, ale o emocjach".
Teledysk.
Teledysk do utworu „I Don't Wanna Leave" został opublikowany 4 lutego 2009 na oficjalnym kanale artystki na YouTube. Reżyserem klipu został Jacek Kościuszko.
Lista utworów.
CD single
CD maxi-single

</doc>
<doc id="1635034" url="https://pl.wikipedia.org/wiki?curid=1635034" title="Port lotniczy Manta">
Port lotniczy Manta

Port lotniczy Manta – międzynarodowy port lotniczy i lotnisko wojskowe położone w Manta. Jest on czwartym co do wielkości portem lotniczym Ekwadoru.

</doc>
<doc id="1635035" url="https://pl.wikipedia.org/wiki?curid=1635035" title="Port lotniczy Iquitos-Coronel FAP Francisco Secada Vignetta">
Port lotniczy Iquitos-Coronel FAP Francisco Secada Vignetta

Port lotniczy Iquitos-Coronel FAP Francisco Secada Vignetta – międzynarodowy port lotniczy zlokalizowany w peruwiańskim mieście Iquitos.

</doc>
<doc id="1635037" url="https://pl.wikipedia.org/wiki?curid=1635037" title="The Dead Weather">
The Dead Weather

The Dead Weather - amerykańska supergrupa grająca rock alternatywny, sformowana w Nashville, Tennessee w 2009 roku. W jej skład wchodzą: Alison Mosshart (z The Kills), Jack White (z The White Stripes i The Raconteurs), Dean Fertita (z Queens of the Stone Age) i Jack Lawrence (z The Raconteurs i The Greenhornes); The Dead Weather pojawili się publicznie 11 marca 2009 roku, podczas otwarcia głównej siedziby Third Man Records w Nashville. Był to ich pierwszy koncert na żywo od powstania zespołu, tuż przed wydaniem ich debiutanckiego singla "Hang You from the Heavens".
Historia.
W styczniu 2009 roku Mosshart, Fertita, Lawrence i White zebrali się w studiu Third Man by odbyć improwizowaną próbę. Sesja trwała dwa i pół tygodnia, razem ze skomponowaniem piosenek i tekstów; wtedy też oficjalnie powstało Dead Weather. Cytując White'a: "To przyszło samo z siebie. Nie mieliśmy obranego kierunku. Tworzyliśmy jedną piosenkę na dzień, dwie piosenki na dzień, cokolwiek potrafiliśmy zrobić i nagrywaliśmy to w locie... Nie było czasu myśleć o tym, co to było. To po prostu "było"".
Debiutancki album The Dead Weather pt. "Horehound" został wydany 14 lipca 2009 roku w Północnej Ameryce i 13 lipca w Europie. Zadebiutował na liście U.S. Billboard 200 na 6 pozycji i na angielskich listach na 14 pozycji. Razem z wydaniem albumu w Północnej Ameryce, trzy piosenki z "Horehound" ("No Hassle Night", "Hang You From the Heavens", i "Treat Me Like Your Mother") były dostępne jako downloadable content dla gry wideo Rock Band.

</doc>
<doc id="1635038" url="https://pl.wikipedia.org/wiki?curid=1635038" title="Slavia (korporacja akademicka)">
Slavia (korporacja akademicka)

Slavia – korporacja akademicka założona we Lwowie 12 grudnia 1931. Datą jej starszeństwa związkowego jest 10 kwietnia 1932.
Aktu założenia Polskiej Korporacji Akademickiej „Slavia” dokonano 12 grudnia 1931 w mieszkaniu przy ul. Stryjskiej należącym do Stanisława Gerstmanna, który został jej pierwszym prezesem.
Kandydowała pod opieką Leopolii, była najmłodszym członkiem Lwowskiego Koła Międzykorporacyjnego. Skupiała studentów ze Lwowa, Przemyśla i Kresów Wschodnich. Jej czynna działalność zakończyła się w 1944, choć po wojnie jej członkowie spotykali się i kultywowali tradycje korporacji. Nosiła barwy jasnogranatowo-złoto-karmazynowe. Jej współzałożycielem i prezesem był Zbysław Popławski. Hymn korporacji napisał satyryk i poeta Stanisław Rogowski.
Staraniem korporacji Magna Polonia Vratislaviensis i przy współudziale ostatnich lwowskich filistrów została reaktywowana we Wrocławiu 25 kwietnia 2009. Dewizą reaktywacyjną korporacji są słowa: "Semper fidelis" ("Zawsze wierny"), będące oznaką przywiązania do polskiego dziedzictwa Lwowa. Od 2009 korporacja Slavia związana jest kartelem filisterskim z korporacją Magna Polonia Vratislaviensis.

</doc>
<doc id="1635040" url="https://pl.wikipedia.org/wiki?curid=1635040" title="Achmed Dogan">
Achmed Dogan

Achmed Demir Dogan, bułg. Ахмед Демир Доган, tur. Ahmed Demir Doğan (ur. 29 marca 1954 w Pczełarowie w obwodzie Dobricz) – bułgarski polityk narodowości tureckiej, w latach 1990–2013 lider Ruchu na rzecz Praw i Wolności (DPS), od 1990 do 2013 poseł do Zgromadzenia Narodowego.
Życiorys.
W 1981 ukończył studia filozoficzne w Uniwersytecie Sofijskim im. św. Klemensa z Ochrydy, odbył następnie aspiranturę w instytucie filozofii przy Bułgarskiej Akademii Nauk, zakończoną obroną pracy kandydackiej. Według dokumentu opublikowanego przez komisję zajmującą się badaniem archiwów bułgarskiej bezpieki, od 1974 był tajnym współpracownikiem komunistycznych służb specjalnych, działał pod pseudonimami „Sawa”, „Angełow” i „Sergej”.
W 1985 został absolwentem AONSU, akademii nauk społecznych działającej przy komitecie centralnym Bułgarskiej Partii Komunistycznej. W tym samym roku zaangażował się w ruch oporu przeciwko tzw. procesowi odrodzenia, zapoczątkowanemu przez komunistów w celu przymusowej asymilacji mniejszości Turków i Pomaków. Z powodu swojej działalności został w 1986 został aresztowany, a następnie skazany na karę 6 miesięcy i 15 dni pozbawienia wolności. W 1987 był przetrzymywany w tzw. celi śmierci, w 1989 sąd okręgowy w Warnie skazał go na karę 10 lat pozbawienia wolności za współtworzenie antyrządowej organizacji. W tym samym roku zwolniono go na mocy amnestii.
4 stycznia 1990 został przewodniczącym legalnie już działającego Ruchu na rzecz Praw i Wolności, partii reprezentującej głównie interesy mniejszości tureckiej. Ugrupowaniem tym kierował nieprzerwanie do 2013, kiedy to zastąpił go Lutwi Mestan. W latach 1990–1991 był deputowanym do konstytuanty. W 1991 uzyskał mandat posła do Zgromadzenia Narodowego 36. kadencji. Z powodzeniem ubiegał się o reelekcję w 1994, 1997, 2001, 2005 i 2009 na 37., 38., 39., 40. i 41. kadencję. W latach 1998–1999 był przewodniczącym koalicji skupiającej kilka partii centrowych i liberalnych. Objął także funkcję dyrektora redakcji gazety „Prawa i swobodi”.
Został odznaczony przez prezydenta Georgiego Pyrwanowa Orderem Stara Płanina I klasy. W 2004 zwrócił to odznaczenie, protestując w ten sposób przeciwko decyzji Georgiego Pyrwanowa o wyróżnieniu tym samym orderem byłego prokuratora Wasiła Mryczkowa, oskarżanego o uczestnictwo w tzw. procesie odrodzenia. Kontrowersje wzbudziła jego wypowiedź z kampanii wyborczej w 2005, gdy w talk-show "Szouto na Sławi" stwierdził, że jego partia jest powiązana z siecią firm, które ją finansują w zamian za pomoc. Wyznanie to stało się przedmiotem medialnej dyskusji na temat uczciwości polityków i ich związków z biznesem. W styczniu 2013 podczas wygłaszanego przemówienia został zaatakowany przez napastnika posługującego się pistoletem gazowym, który zaciął się przy próbie strzału.
Achmed Dogan był dwukrotnie żonaty, ma syna i córkę.

</doc>
<doc id="1635041" url="https://pl.wikipedia.org/wiki?curid=1635041" title="Port lotniczy Carriel Sur">
Port lotniczy Carriel Sur

Port lotniczy Carriel Sur – port lotniczy zlokalizowany w chilijskim obszarze metropolitalnym Gran Concepción w Talcahuano.

</doc>
<doc id="1635042" url="https://pl.wikipedia.org/wiki?curid=1635042" title="Ahmed Doğan">
Ahmed Doğan



</doc>
<doc id="1635046" url="https://pl.wikipedia.org/wiki?curid=1635046" title="Port lotniczy Carlos Miguel Jimenez">
Port lotniczy Carlos Miguel Jimenez

Port lotniczy Carlos Miguel Jimenez (IATA: PIL, ICAO: SGPI) – jeden z paragwajskich portów lotniczych, zlokalizowany w mieście Pilar.

</doc>
<doc id="1635047" url="https://pl.wikipedia.org/wiki?curid=1635047" title="Zbysław Popławski">
Zbysław Popławski

Zbysław Popławski (ur. 10 lipca 1913 w Dębicy - zm. 1 sierpnia 2007 w Krakowie) – polski historyk nauki, specjalista z zakresu mechaniki i trybologii, wykładowca akademicki związany z Akademią Górniczo-Hutniczą w Krakowie. Wieloletni działacz, historyk i archiwista ruchu korporacyjnego. Uznawany za jednego z najwybitniejszych znawców tej problematyki w historii Polski.
Absolwent Politechniki Lwowskiej. Filister korporacji akademickiej Slavia ze Lwowa (pełnił w niej większość funkcji prezydalnych) oraz filister honoris causa poznańskiej korporacji akademickiej Magna-Polonia.
Po 1989 wspierał reaktywację wielu korporacji akademickich w Polsce.
Był autorem i współautorem m.in. takich prac, jak:
Pochowany na cmentarzu na Salwatorze w Krakowie.

</doc>
<doc id="1635050" url="https://pl.wikipedia.org/wiki?curid=1635050" title="Port lotniczy Vincent Fayks">
Port lotniczy Vincent Fayks

Port lotniczy Vincent Fayks (IATA: OEM, ICAO: SMPA) – port lotniczy położony w miejscowości Paloemeu w Surinamie.

</doc>
<doc id="1635051" url="https://pl.wikipedia.org/wiki?curid=1635051" title="Agnieszka (ujednoznacznienie)">
Agnieszka (ujednoznacznienie)



</doc>
<doc id="1635052" url="https://pl.wikipedia.org/wiki?curid=1635052" title="Lou Marini">
Lou Marini

Lou "Blue Lou" Marini junior (ur. 13 maja 1945 w Navarre w Ohio), amerykański saksofonista, kompozytor i aranżer.
Kariera.
Lou Marini ukończył szkołę średnią Fairless w Navarre w Ohio. Jego ojciec (Lou Marini senior) był twórcą hymnu tej szkoły. Lou uczęszczał do Uniwersytetu Północnego Teksasu, gdzie grał w One O'Clock Lab Band (uczelniany big band). Po ukończeniu studiów rozpoczął profesjonalną karierę muzyczną i został członkiem grupy Blood, Sweat and Tears. W latach 1975–1983 był członkiem grupy grającej w programie Saturday Night Live. Marini zagrał w filmach "The Blues Brothers" (1980) oraz w "Blues Brothers 2000" (1998). Lou Marini współpracował m.in. z Frankiem Zappą, Dionne Warwick, Maureen McGovern, Eumirem Deodato, Jamesem Taylorem, Buddym Richem oraz z zespołami Steely Dan i Aerosmith. Marini przez większość swojej profesjonalnej kariery muzycznej współpracował z innymi muzykami. Jako główna postać wystąpił na swojej płycie "Lou's Blues" wydanej w 2003 roku. Przy jej tworzeniu współpracował z Rayem Reachem oraz Magic City Jazz Orchestra.

</doc>
<doc id="1635054" url="https://pl.wikipedia.org/wiki?curid=1635054" title="Dharapatra">
Dharapatra

Dharapatra – w świątyniach śiwaickich naczynie z wodą posiadające otwór w dnie, zawieszone na lingamem. Woda, kapiąc nieustannie, symbolicznie „chłodzi” lingam, będący znakiem twórczej mocy Śiwy.
W ajurwedzie dharapatra oznacza podobne naczynie, z którego olej kapie na czoło pacjenta.

</doc>
<doc id="1635055" url="https://pl.wikipedia.org/wiki?curid=1635055" title="Eduardo Rubio">
Eduardo Rubio

Eduardo Rubio (ur. 7 listopada 1983 roku w Chuquicamacie) – chilijski piłkarz występujący na pozycji skrzydłowego lub napastnika.
Kariera klubowa.
Eduardo Rubio jest wychowankiem klubu CSD Colo-Colo. W 1999 roku rozpoczął treningi w zespole CD Universidad Católica, w którym w 2002 roku rozpoczynał zawodową karierę. W turnieju zamknięcia w 2005 roku wywalczył z nim mistrzostwo Chile. W trakcie rozgrywek w 2006 roku Rubio zanotował swój setny ligowy występ dla Universidadu Católica, a łącznie rozegrał dla niego 115 pojedynków i strzelił 25 bramek. W 2007 roku Rubio został zawodnikiem Cruz Azul, w którym zadebiutował 21 stycznia w wygranym 3:2 meczu z CF Pachuca.
Następnie chilijski piłkarz został wypożyczony do CSD Colo-Colo, z którym w turnieju zamknięcia zdobył drugie w swojej karierze mistrzostwo kraju. 19 lipca 2008 roku również na zasadzie wypożyczenia Rubio przeniósł się do FC Basel. W Axpo Super League zadebiutował 23 lipca w zwycięskim 1:0 spotkaniu przeciwko Grasshopper Club, kiedy to w 71. minucie zmienił Fabiana Freia. Pierwszą bramkę dla szwajcarskiej drużyny strzelił natomiast 9 sierpnia, kiedy to Basel pokonało 4:0 FC Vaduz. 13 sierpnia Rubio wystąpił w zremisowanym 0:0 meczu eliminacji do Ligi Mistrzów z Vitórią Guimarães i był to jego pierwszy występ w europejskich pucharach.
W 2009 roku Rubio powrócił do Chile i przeszedł do klubu Unión Española.
Kariera reprezentacyjna.
W reprezentacji Chile Rubio zadebiutował 17 listopada 2004 roku w przegranym 1:2 pojedynku z Peru rozegranym w ramach eliminacji do Mistrzostw Świata 2006. Wcześniej był członkiem drużyny narodowej do lat 20.

</doc>
<doc id="1635057" url="https://pl.wikipedia.org/wiki?curid=1635057" title="Ogólnopolski Konkurs Filmów Amatorskich OKFA">
Ogólnopolski Konkurs Filmów Amatorskich OKFA

Ogólnopolski Konkurs Filmów Amatorskich OKFA – festiwal filmów amatorskich im. prof. Henryka Kluby odbywający się w Koninie. Jego pierwsza edycja miała miejsce się w 1954 roku. Festiwal prezentuje filmy amatorskie polskich twórców, nie dłuższe niż 30 minut.

</doc>
<doc id="1635059" url="https://pl.wikipedia.org/wiki?curid=1635059" title="Port lotniczy Ogle">
Port lotniczy Ogle

Port lotniczy Ogle (IATA: OGL, ICAO: SYGO) – port lotniczy zlokalizowany w miejscowości Ogle, w Gujanie. Lotnisko zlokalizowane jest 6 km na zachód od stolicy Gujany, Georgetown

</doc>
<doc id="1635060" url="https://pl.wikipedia.org/wiki?curid=1635060" title="József Turay">
József Turay

József Turay (ur. 1 marca 1905 w Egerze, zm. 24 czerwca 1963 w Budapeszcie) – węgierski piłkarz, napastnik. Srebrny medalista III Mistrzostw Świata w Piłce Nożnej 1938. Długoletni zawodnik Ferencvárosi TC.
Karierę zaczynał w Röppentyű utcai SC. W 1926 został zawodnikiem Ferencvárosu i z tym zespołem trzykrotnie zdobywał tytuł mistrza Węgier (1927, 1928, 1932). W 1928 triumfował w Pucharze Mitropa. W 1933 odszedł do Hungárii i w jej barwach wywalczył kolejne dwa mistrzostwa kraju (1936, 1937).
W reprezentacji Węgier zagrał 48 razy i strzelił 11 bramek. Debiutował w 1928, ostatni raz zagrał w 1939 w meczu z Polską. Podczas MŚ 1938 wystąpił w trzech meczach.

</doc>
<doc id="1635061" url="https://pl.wikipedia.org/wiki?curid=1635061" title="Jozsef Turay">
Jozsef Turay



</doc>
<doc id="1635062" url="https://pl.wikipedia.org/wiki?curid=1635062" title="Solaris Tramino">
Solaris Tramino

Solaris Tramino – rodzina tramwajów, pierwotnie produkowana przez firmę Solaris Bus &amp; Coach z Bolechowa koło Poznania. Obecnie jest produkowana przez firmę Stadler Polska, oddział szwajcarskiego przedsiębiorstwa Stadler Rail, po przejęciu przez nią spółki Solaris Tram. Pierwszy prototyp powstał w lipcu 2009 roku, a produkcja seryjna ruszyła w 2011 roku. Tramwaje z tej rodziny są eksploatowane w Niemczech (Brunszwik, Jena, Lipsk) i Polsce (Olsztyn i Poznań). Łącznie wyprodukowano ponad 150 pojazdów.
Historia.
Rodzina Solaris Tramino miała pierwotnie składać się z dwóch całkowicie niskopodłogowych odmian: 5-członowej o długości 31,7 m i 3-członowej o długości 18,8. Zakładano również możliwość budowy tramwajów dłuższych, dwukierunkowych lub nie w pełni niskopodłogowych. Jako pierwsza powstała wersja 5-członowa. Prace projektowe rozpoczęły się w 2008 roku, a budowa pudła w marcu 2009.
Prototyp Tramino powstał w kooperacji z Autosanem i MPK – Łódź. Autosan przygotował szkielety wszystkich członów, a w halach należących do MPK Łódź odbył się montaż pierwszego Tramino. Kadłuby kolejnych egzemplarzy wytwarzane są w nowym zakładzie Solarisa w Środzie Wielkopolskiej.
Pierwsze pojazdy miały być dostarczone do Szczecina, jednak przetarg z początku 2009 roku unieważniono, a w kolejnym zwyciężyła firma Pesa.
Prezentacje promocyjne.
Premiera prototypu tramwaju nastąpiła 14 października 2009 podczas targów Trako w Gdańsku. Tramwaj ten został również zaprezentowany rok później podczas targów InnoTrans w Berlinie. W 2011 roku na targach Trako i w 2012 roku na targach InnoTrans zaprezentowany został Tramino dla Poznania. W 2013 roku na targach Trako swoją premierę miało Tramino dla Jeny, w 2014 roku na targach InnoTrans zaprezentowano Tramino dla Brunszwiku, a w 2015 roku na Trako pokazano Tramino dla Olsztyna. Na InnoTrans 2016 zaprezentowano ponownie Tramino dla Olsztyna oraz makietę wnętrza Tramino dla Lipska, natomiast gotowy tramwaj dla Lipska zaprezentowano rok później podczas targów Trako w Gdańsku.
Testy w innych miastach.
17 lutego 2015 do Krakowa do zajezdni Nowa Huta przetransportowano prototypowego S100 celem odbycia testów. Testy rozpoczęły się 23 lutego i trwały do 30 sierpnia. W czasie testów Tramino obsługiwało kursy na liniach 1, 4 i 14, które prowadzą do Nowej Huty.
W 2016 roku jeden z jenajskich S109j był testowany w ruchu liniowym we Frankfurcie nad Odrą. Tramwaj został również zaprezentowany podczas dnia otwartego zajezdni tramwajowej.
Przejęcie produkcji przez Stadlera.
1 kwietnia 2017 rozpoczęła działalność spółka Solaris Tram będąca wspólnym przedsięwzięciem Solaris i Stadlera. W czerwcu spółka sprzedała pierwsze tramwaje – Tramino dla Brunszwiku. 
16 stycznia 2018 konsorcjum Solarisa i Stadlera podpisało umowę ramową na dostawę 50 tramwajów dla MPK w Krakowie. Pomimo iż podczas przetargu oferowany tramwaj został określony jako "Tramino Kraków" to przewoźnik ostatecznie otrzymał tramwaj z rodziny Stadler Tango.
W drugiej połowie listopada 2018 Stadler wykupił od Solarisa wszystkie udziały w spółce Solaris Tram (był to efekt przejęcia Solarisa przez hiszpański koncern CAF, który jest konkurentem Stadlera na rynku pojazdów szynowych). W lutym 2019 poinformowano, że produkcja Tramino zostanie częściowo przeniesiona do fabryki Stadler Polska w Siedlcach.
Konstrukcja.
Do rodziny Tramino należą zarówno tramwaje wieloprzegubowe (Tramino dla Poznania) oraz tramwaje typu GTx, zwane w Polsce "krótkimi wagonami przegubowymi" (Tramino dla Jeny, Brunszwiku i Olsztyna).
Przewidywana przez producenta żywotność tramwaju to 30 lat.
Tramwaje wieloprzegubowe.
Wieloprzegubowe tramwaje S100 (prototyp) i S105p (wersja poznańska) posiadają po 5 członów. Pod każdym członem nieparzystym znajduje się dwuosiowy wózek, a człony parzyste są podwieszane i tym samym pozbawione wózków. Poszczególne człony połączone są przegubami, z których 4 umożliwiają skręt w poziomie, a 1 w pionie. W pierwszym i ostatnim członie znajdują się jednoskrzydłowe drzwi, a w 2. i 4. członie znajdują się po 2 pary dwuskrzydłowych drzwi. Na środkowym członie znajduje się pantograf połówkowy. Tramwaje są w 100% niskopodłogowe i pozbawione jakichkolwiek stopni, w rejonie wejść podłoga znajduje się na wysokości 350 mm, a nad wózkami na wysokości 480 mm.
Seryjny S105p różni się od prototypowego S100 m.in. brakiem wcięć w dolnej części pudła, dzięki czemu można było najwęższe przejścia w tramwaju poszerzyć z 600 mm do 750 mm, szersze są również podwójne drzwi – 1500 mm zamiast 1300 mm, zmniejszono liczbę miejsc siedzących na rzecz ogólnej pojemności pojazdu oraz zmieniono zwrot pantografu (w S100 był ustawiony "pod włos)".
Krótkie wagony przegubowe.
Tramwaje typu GTx, w przeciwieństwie do tramwajów wieloprzegubowych, posiadają wózki pod każdym członem, dzięki takiemu rozwiązaniu masa tramwaju rozkłada się bardziej równomiernie, jest on bardziej stabilny oraz siły przekazywane przez przeguby są mniejsze. Wadą tego rozwiązania jest to, że takie tramwaje zajmują większą skrajnię.
Pierwszym Tramino tego typu są tramwaje S109j zakupione przez Jenę. S109j są to tramwaje trójczłonowe i dwukierunkowe, poruszające się na trzech wózkach, z których środkowy ma napędzane dwie osie, a skrajne po jednej. Wózki nie są skrętne, a jedynie elastyczne – wychylają się o 4,5°. Pojazdy są całkowicie klimatyzowane, część siedzeń znajduje się w układzie metro i posiadają po 4 drzwi o szerokości 1300 mm po obu stronach pojazdu. Z wyjątkiem drzwi przy kabinach motorniczego, drzwi nie znajdują się naprzeciwko siebie.
Kolejnymi Tramino tego typu są tramwaje zakupione przez Brunszwik. Są to tramwaje czteroczłonowe i jednokierunkowe, poruszające się na czterech wózkach, z których drugi ma napędzane obie osie, a pozostałe tylko po jednej. Pojazdy wyposażone są system stabilizujący tor jazdy oraz superkondensatory
Kolejne tramwaje tego rodzaju zamówił Olsztyn, Tramino dla Olsztyna bazuje na wersji dla Jeny. Główną różnicą jest inny sposób montażu silników – w Tramino Olsztyn silnik znajduje się na wózkach, a nie w nadwoziu, jak w przypadku Tramino Jena. Model dla Olsztyna dodatkowo wyróżnia niestandardowa skrajnia – tramwaj ma 2,5 m szerokości (standardowo tramwaje w Polsce mają 2,4 metra szerokości). Tramwaje wyposażone są w aktywny system zawieszenia, który pozwala na dostosowanie wysokości wejścia pojazdu oraz w system hydraulicznej stabilizacji toru jazdy.
"XL".
Na trzeci wariant zdecydowano się w przypadku tramwajów zamówionych przez Lipsk, które są częściowo niskopodłogowe i wyposażone w wózki obrotowe, obracające się więcej niż kilkanaście procent względem osi pojazdu. Tramwaje te mają po 4 wózki napędowe oraz 1 toczny wózek Jakobsa.
Eksploatacja.
Poznań.
23 listopada 2009 Solaris podpisał umowę z MPK Poznań na dostawę 40 niskopodłogowych tramwajów z opcją rozszerzenia o kolejne 20 sztuk. 28 grudnia 2010 MPK podpisało umowę z Solarisem na dodatkowe 5 egzemplarzy. Na potrzeby zamówienia Solaris wynajął w poznańskiej dzielnicy Junikowo halę, gdzie Tramino przechodziły ostateczny montaż.
Na 2 dni przed podpisaniem pierwszej umowy do Poznania dotarł prototypowy Tramino o zbliżonej charakterystyce do tramwajów zamówionych przez MPK, który w marcu 2010 roku rozpoczął testy na ulicach Poznania. W połowie maja prototyp otrzymał dopuszczenie do ruchu ulicznego, a pod koniec maja została zaprezentowany na zjeździe Komisji Tramwajowej Izby Gospodarczej Komunikacji Miejskiej. 26 listopada Tramino odbył swój pierwszy kurs z pasażerami, a 28 stycznia rozpoczął kursy liniowe na linii nr 14 Os. Sobieskiego – Górczyn. Ostatecznie MPK zdecydowało się na wydzierżawienie prototypowego Tramino od Solarisa. W 2015 prototypowy Tramino odbył w Krakowie kilkumiesięczne testy, po których powrócił do Poznania, gdzie był testowany do sierpnia 2018.
Pierwszy seryjny Tramino został dostarczony 23 kwietnia 2011 do zajezdni przy ulicy Głogowskiej, gdzie 23 maja został zaprezentowany i otrzymał homologację. 11 sierpnia pierwszy, a 26 sierpnia drugi tramwaj po raz pierwszy wyjechały na trasę. Do końca 2011 roku dostarczono 26 egzemplarzy. Dostawy zakończono 28 maja 2012.
11 grudnia 2014 Tramino prowadzone przez pijanego pracownika warsztatu podczas przejazdu technicznego najechało na inny tramwaj w wyniku czego 20 osób zostało rannych. Uszkodzenia tramwaju były na tyle poważne, że tramwaj otrzymał nowy szkielet czołowego członu.
W sierpniu 2018 roku zakończono eksploatację prototypowego egzemplarza (S100) z powodu awarii. Pojazd powrócił do producenta. W lutym 2022 roku rzecznik prasowy Solarisa ogłosił plany kasacji prototypu z powodu braku chętnych na zakup lub dzierżawę oraz ze względu na koszt przywrócenia tramwaju do ruchu przewyższający jego wartość.
W sierpniu 2021 roku egzemplarz o numerze taborowym 547 brał udział w wypadku – został najechany przez tramwaj Moderus Gamma o numerze 610. W zdarzeniu ucierpiało 31 osób.
W kwietniu 2022 roku MPK Poznań odkupiło prototypowy model Tramino, który został przewieziony na teren Zajezdni Franowo, a w listopadzie przewoźnik ogłosił przetarg na naprawy głównej i modernizację tego tramwaju, która ma go upodobnić do pozostałych seryjnych Tramino.
Olsztyn.
21 września 2012 podpisano umowę z Olsztynem na dostawę 15 dwukierunkowych trójczłonowych tramwajów. Wszystkie pojazdy miały zostać dostarczone w 2014 roku, kiedy miała zostać zakończona budowa nowej linii tramwajowej w Olsztynie, gdzie w latach 60. zlikwidowano tramwaje. Ze względu na opóźnienia w budowie linii tramwajowych zdecydowano się przesunąć dostawy na 2015 rok.
Pod koniec maja 2015 pierwszy tramwaj był gotowy i następnie został skierowany na testy na terenie zajezdni Franowo w Poznaniu, które trwały do drugiej połowy lipca. 12 czerwca drugi wyprodukowany egzemplarz o numerze 3001 dostarczono do Olsztyna, gdzie 19 czerwca został zaprezentowany na terenie zajezdni tramwajowej. 25 czerwca do Olsztyna dostarczono trzeci wyprodukowany pojazd o numerze 3002 jako drugi i planowano wówczas, że dostawy pozostałych tramwajów potrwają do pierwszych dni października. 21 sierpnia na terenie zajezdni w Olsztynie odbył się pierwszy przejazd próbny jednego z tramwajów, a 5 października zakończono dostawy. W międzyczasie, od 22 do 25 września, na gdańskich targach Trako prezentowano olsztyńskie Tramino o numerze 3011.
19 listopada jeden z tramwajów odbył próbny przejazd na trasie zajezdnia – dworzec kolejowy. Tydzień później zakończono pierwszy etap testów, podczas którego tramwaj przejechał trasę o długości niespełna 11 km i rozpędził się do prędkości 70 km/h. Podczas testów okazało się, że w przypadku 7 z 40 peronów tramwajowych potrzebna będzie drobna ich przebudowa. 3 grudnia rozpoczęto szkolenia motorniczych (2 tramwaje zostały przystosowane do nauki jazdy). 6 grudnia podczas dni otwartych zajezdni tramwajowej odbyły się pierwsze przejazdy z pasażerami. 19 grudnia w Olsztynie uruchomiono pierwszą linię, a 27 grudnia drugą.
Pod koniec września 2018 5 z 15 tramwajów była wyłączona z ruchu ze względu na podejrzenie luzów w łożyskach osi portalowej. Ostatecznie do naprawy skierowano 7 tramwajów. W lutym 2019 w ruchu było 13 pojazdów, a 2 pozostałe w trakcie naprawy.
Jena.
11 lipca 2011 podpisano umowę z Jenaer Nahverkehr GmbH na dostawę 5 dwukierunkowych 3-członowych tramwajów. W drugiej połowie lipca 2013 dostarczono pierwszy egzemplarz, który został zaprezentowany 3 września. W drugiej połowie września wszystkie 5 tramwajów było już odebranych, a 9 listopada odbyła się oficjalna prezentacja w Jenie. 13 stycznia 2014 pierwszy tramwaj zaliczył swój debiut liniowy.
Wszystkie 5 tramwajów otrzymało imiona od miast partnerskich Jeny: Aubervilliers, Berkeley, Erlangen, Lugoj i San Marcos.
Jenajskie Tramino są pierwszymi w historii tramwajami polskiej produkcji, które zostały sprzedane w Niemczech.
Brunszwik.
5 lipca 2012 podpisano umowę z Braunschweiger Verkehrs AG na dostawę 15 tramwajów do niemieckiego Brunszwiku. Pojazdy miały być dostarczane między majem a grudniem 2014. 21 maja 2013 skorzystano z opcji rozszerzenia zamówienia o 3 dodatkowe składy, które mają zostać dostarczone do maja 2015. Produkcja tramwajów rozpoczęła się w grudniu 2013. W marcu 2014 człony pierwszego egzemplarza zostały połączone w całość i trwało wyposażanie wnętrza. Pierwszy tramwaj został dostarczony do Brunszwiku 18 lipca 2014, a drugi w pierwszych dniach sierpnia. 28 września podczas Dni Technologii i Innowacji zaprezentowano 3 pierwsze tramwaje, a 13 kwietnia 2015 rozpoczęto planową eksploatację dwóch Tramino w Brunwsziku. Dostawy wszystkich tramwajów zakończyły się w 2015 roku.
29 czerwca 2017 przewoźnik zamówił kolejne 7 egzemplarzy (z opcją na kolejne 7) nieznacznie różniących się od wcześniejszych. 22 sierpnia 2019 dostarczono pierwszy tramwaj z tej transzy, a w maju 2020 rozpoczął kursowanie po mieście. Dostawy 7 tramwajów zakończono we wrześniu 2020 roku.
Lipsk.
26 marca 2015 podpisano umowę ramową z Leipziger Verkehrsbetriebe na dostawę 41 tramwajów do Lipska. Dostawę zaplanowano w czterech transzach, w ramach pierwszej z nich Solaris ma dostarczyć 5 tramwajów. W 1. kwartale 2016 roku podpisano umowę na dostawę wagonów z drugiej transzy składającej się z 9 wagonów. 21 grudnia do Lipska dotarł pierwszy tramwaj, ze względu na swoje rozmiary otrzymał przydomek "XL". 11 lutego podczas targów Haus-Garten-Freizeit jeden z tramwajów został zaprezentowany. 13 lipca odbył się pierwszy przejazd z pasażerami, a dzień później pierwszy kurs liniowy na linii nr 4. 22 września 2017 podpisano umowę na dostawę 3. transzy tramwajów składającej się z 9 sztuk, dostarczonych do Lipska było wówczas 5 pojazdów z łącznie zamówionych 23. Pod koniec 2017 roku w ruchu było 7 tramwajów. 20 grudnia 2018 podpisano umowę rozszerzającą zamówienie ramowe z 41 do 61 sztuk. Do grudnia 2018 dostarczono łącznie 17 tramwajów. Pod koniec czerwca 2022 dostarczono ostatni z zamówionych tramwajów.

</doc>
<doc id="1635065" url="https://pl.wikipedia.org/wiki?curid=1635065" title="Polesia">
Polesia

Polesia - Polska Akademicka Korporacja Polesia. Powstała 5 stycznia 1925 roku w Brześciu nad Bugiem. 21 grudnia 1926 r. przenosi się do Warszawy, a w 1929 roku do Wilna. Działała w ramach Uniwersytetu Stefana Batorego. Korporacja męska. Córka korporacyjna K! Sparta. Przyjęta do Związku Polskich Korporacji Akademickich z datą starszeństwa 11 maja 1925. Nazwa nawiązuje do historycznej krainy Wielkiego Księstwa Litewskiego i Rzeczypospolitej. Celem Polesii, oprócz typowych dla korporacji: wzajemnej przyjaźni, doskonalenia charakteru i obywatelskich oraz patriotycznych postaw, przestrzeganie właściwego zachowania i postępowania honorowego, była praca społeczno-kulturalna na Kresach.
W latach 1925-1939 korporacja liczyła ponad 120 członków, co czyniło z niej jedną z większych wileńskich korporacji akademickich. Do najbardziej zasłużonych członków należeli:
Stanisław Cywiński, (1887-1941) doktor filozofii, docent USB, historyk literatury, dziennikarz ("Słowo", "Dziennik Wileński"), filister honoris causa,
Wacław Komarnicki, (1891-1954), profesor prawa, działacz polityczny, poseł na Sejm II RP, minister rządu emigracyjnego, kurator korporacji, filister honoris causa.
8 maja 1937 roku zawarła kartel z K! Scythia ze Lwowa. Zaprzyjaźniona również z K! Filomatia Vilnensis.
W 2009 r. za zgodą ostatniego żyjącego Filistra K!Polesia rozpoczęły się prace nad pełną reaktywacją K!Polesia w Trójmieście przez Konwent Polonia.
Symbolika.
Herb korporacji: Tarcza pięciopolowa. W polu pierwszym, sercowym, trzy pasy w skos: zielony, biały i złoty. W polu drugim i piątym, czerwonych: Orzeł Biały w koronie. W polu trzecim i czwartym, czerwonych: Pogoń. Nad tarczą hełm w koronie. W klejnocie 3 pióra strusie: zielone, białe i czerwone. Pod tarczą wstęga z dewizą korporacji "Fines Poloniae Polonici Sunto" - "Kresy Polski niech pozostaną polskimi". Herb otoczony liśćmi wawrzynu.
Barwy: Zielona, Biała, Złota.
Dekiel: denko zielone ze złotym wyszyciem w kształcie kotwicy z łańcuchem, przeszytym mieczem, wokół kotwicy gałęzie dębu; Otok zielono, biało, złoty.

</doc>
<doc id="1635066" url="https://pl.wikipedia.org/wiki?curid=1635066" title="Port lotniczy Durazno-Santa Bernardina">
Port lotniczy Durazno-Santa Bernardina

Port lotniczy Durazno-Santa Bernardina – jeden z urugwajskich portów lotniczych. Mieści się w mieście Durazno.

</doc>
<doc id="1635067" url="https://pl.wikipedia.org/wiki?curid=1635067" title="Port lotniczy General Jose Antonio Anzoategui">
Port lotniczy General Jose Antonio Anzoategui

Aeropuerto Internacional General José Antonio Anzoátegui – port lotniczy zlokalizowany w mieście Barcelona w Wenezueli.

</doc>
<doc id="1635071" url="https://pl.wikipedia.org/wiki?curid=1635071" title="Xiwangmu">
Xiwangmu

Xiwangmu, lub też „Zachodnia Macierz Królów” – jedno z najważniejszych bóstw w mitologii chińskiej. Uznawana za najwyższą boginię, patronka wróżek i czarodziejów, wznoszono do niej modły błagalne podczas suszy i epidemii.
Według ludowych przekazów miała mieszkać w olbrzymim i bogatym pałacu na górze Kunlun. Jej pałac otaczał gaj brzoskwiń, które dawały nieśmiertelność. Jej święto obchodzono tradycyjnie trzeciego dnia trzeciego miesiąca. Xiwangmu przedstawiana była w postaci pięknej kobiety bądź demona z paszczą tygrysa i ogonem lamparta. Zgodnie z legendami miała spotykać się z pierwszymi władcami Chin.
Pierwotne teksty przypisywały jej partnera imieniem Dongwanggong (Króla Wschodu), jego postać zniknęła jednak w późniejszych wiekach.
W późniejszym okresie Xiwangmu przeniknęła do panteonu taoistów. Uznawana była za boginię, która poznała naturę dao.
Prawdopodobnie na przestrzeni wieków niezrozumiała dzisiaj nazwa tego bóstwa wzięła się z pomyłki w zapisie identycznie wymawianego znaku alfabetu chińskiego tworzącego nazwę bóstwa, który oznacza zarówno „pole”, jak też i „matkę”. W najdawniejszych zapiskach opisujących Xiwangmu, a pochodzących z końca chińskiej epoki przedcesarskiej, zwrot ten używany jest w kontekście terytorium, które utrzymywało kontakty z cywilizacją chińską. Najpewniej więc nazwę Xiwangmu powinno się tłumaczyć jako „Uprawne pola Zachodnich Królów”, co dopasować można do dzisiejszych terenów Turkmenistanu Chińskiego.

</doc>
<doc id="1635072" url="https://pl.wikipedia.org/wiki?curid=1635072" title="Xi Wangmu">
Xi Wangmu



</doc>
<doc id="1635073" url="https://pl.wikipedia.org/wiki?curid=1635073" title="Monaster Ipatiewski w Kostromie">
Monaster Ipatiewski w Kostromie

Monaster Ipatiewski () – prawosławny męski klasztor pod wezwaniem Świętej Trójcy i św. Hipacego, położony nad brzegiem rzeki Kostromy w pobliżu miasta Kostroma. Należy do Złotego Pierścienia Rosji. Od nazwy monasteru pochodzi określenie znalezionego w nim "Latopisu ipatijewskiego". Klasztor podlega eparchii kostromskiej Rosyjskiego Kościoła Prawosławnego.
Historia.
Według prawosławnej tradycji, zapisanej w 4 ćw. XVI w. w „Opowieści o Czecie”, monaster został założony ok. 1330 przez tatarskiego księcia Czeta, który ciężko chory nawrócił się na chrześcijaństwo i w podzięce za wyzdrowienie ufundował cerkiew, przy której powstała wspólnota monastyczna. Legendę tę uważa się jednak za całkowicie pozbawioną historycznych podstaw.
W latach 1433–1435 w klasztorze przebywał wielki książę Wasilij II. Monaster był wówczas jednym z ważniejszych centrów kulturalnych i artystycznych w Księstwie Moskiewskim. W wieku XVI klasztor został rozbudowany, powstała wówczas zachowana do dnia dzisiejszego cerkiew św. Trójcy oraz główna brama według projektu Konstantyna Thona. 
Wiosną 1609 zabudowania klasztorne zajął drugi z Dymitrów Samozwańców, jesienią tego samego roku armia moskiewska odbiła monaster. 14 marca 1613 Michaił Romanow, ukrywający się w Monasterze Ipatiewskim, został wybrany na nowego cara rosyjskiego. Po rewolucji październikowej monaster został zamknięty, przed rozbiórką uratowało go uznanie za zabytek o wysokiej wartości artystycznej i historycznej oraz adaptacja na muzeum po II wojnie światowej. Rozebrana została jedynie jedna z cerkwi klasztornych. 
Po upadku ZSRR, mimo protestów historyków (muzeum należało do największych w Rosji, posiadając ponad 400 tys. eksponatów), monaster został zwrócony prawosławnym i po zakończeniu prac konserwatorskich i restauracyjnych ma ponownie zostać konsekrowany. Odbudowana cerkiew będzie nosiła wezwanie Świętych Męczenników Romanowów.
Architektura.
Najważniejszym zabytkiem zespołu klasztornego jest sobór Św. Trójcy. Został on wzniesiony w 1652 na miejscu wcześniejszej katedry, zniszczonej w XVII w. przez wybuch prochu. We wnętrzu zachował się barokowy ikonostas z 80 ikonami. Cerkiew reprezentuje styl staroruski ze złoconymi kopułami, arkadami i obramowaniami okien. Oprócz tej świątyni na terenie klasztoru znajdują się również cerkwie Matki Bożej, Zbawiciela i Przemienienia.
Osobnym gmachem są pomieszczenia mieszkalne zakonników oraz komnaty Romanowych, położone na pierwszym piętrze klasztoru.

</doc>
<doc id="1635074" url="https://pl.wikipedia.org/wiki?curid=1635074" title="Klasztor Nowodziewiczy">
Klasztor Nowodziewiczy



</doc>
<doc id="1635075" url="https://pl.wikipedia.org/wiki?curid=1635075" title="Lajos Korányi">
Lajos Korányi

Lajos Korányi także Lajos Kronenberger (ur. 15 maja 1907 w Segedynie, zm. 29 stycznia 1981 w Budapeszcie) – węgierski piłkarz, obrońca. Srebrny medalista MŚ 38. Długoletni zawodnik Ferencvárosi TC.
Karierę zaczynał w Újszegedi TC i Csabai Előre. W 1930 został zawodnikiem Ferencvárosu i z tym zespołem trzykrotnie zdobywał tytuł mistrza Węgier (1932, 1934, 1938). W 1937 triumfował w Pucharze Mitropa. Po 1938 grał w Phöbus FC i Nemzeti SC, karierę kończył w Csepel Budapeszt.
W reprezentacji Węgier zagrał 40 razy. Debiutował w 1929, ostatni raz zagrał w 1941. Podczas MŚ 38 wystąpił w trzech meczach.
Znanymi piłkarzami byli także jego bracia. Mátyás grał dla Węgier, Dezsõ był reprezentantem Francji.

</doc>
<doc id="1635076" url="https://pl.wikipedia.org/wiki?curid=1635076" title="Lajos Koranyi">
Lajos Koranyi



</doc>
<doc id="1635077" url="https://pl.wikipedia.org/wiki?curid=1635077" title="Stadium MK">
Stadium MK

Stadium MK (dawniej stadium:mk) – stadion piłkarski położony w Milton Keynes w hrabstwie Buckinghamshire, w Wielkiej Brytanii. Swoje mecze rozgrywa na nim zespół Milton Keynes Dons F.C. 
Stadion został oficjalnie otwarty 29 listopada 2007 przez królową, a jego pojemność wynosi 30 500 miejsc. Obiekt został zaproponowany do rozgrywek mistrzostw świata w piłce nożnej w roku 2018 w ofercie złożonej przez Anglię w ramach ubiegania się o organizację mistrzostw.

</doc>
<doc id="1635078" url="https://pl.wikipedia.org/wiki?curid=1635078" title="Ławra Aleksandra Newskiego">
Ławra Aleksandra Newskiego



</doc>
<doc id="1635079" url="https://pl.wikipedia.org/wiki?curid=1635079" title="Denbigh Stadium">
Denbigh Stadium



</doc>
<doc id="1635080" url="https://pl.wikipedia.org/wiki?curid=1635080" title="Port lotniczy Saint Georges de l’Oyapock">
Port lotniczy Saint Georges de l’Oyapock

Port lotniczy Saint Georges de l’Oyapock – czwarty co do wielkości port lotniczy Gujany Francuskiej, zlokalizowany w miejscowości Saint-Georges-de-l’Oyapock.

</doc>
<doc id="1635081" url="https://pl.wikipedia.org/wiki?curid=1635081" title="Komunalnyk Łuhańsk">
Komunalnyk Łuhańsk



</doc>
<doc id="1635082" url="https://pl.wikipedia.org/wiki?curid=1635082" title="Gdańscy ludzie morza w XVI-XVIII w.">
Gdańscy ludzie morza w XVI-XVIII w.

Gdańscy ludzie morza w XVI-XVIII w. – książka Marii Boguckiej wydana w 1984 roku w Gdańsku nakładem Wydawnictwa Morskiego (seria "Historia morska"). Autorka na podstawie licznych źródeł archiwalnych opisuje życie gdańskich marynarzy, ich rekrutację, zasięg podróży, życie codzienne na statku, a także niebezpieczeństwa związane z ówczesną żeglugą. Nakład: 14750 + 250 egz.

</doc>
<doc id="1635083" url="https://pl.wikipedia.org/wiki?curid=1635083" title="Monaster Spaso-Jewfimiejewski">
Monaster Spaso-Jewfimiejewski



</doc>
<doc id="1635085" url="https://pl.wikipedia.org/wiki?curid=1635085" title="Dynamo Łuhańsk">
Dynamo Łuhańsk



</doc>
<doc id="1635086" url="https://pl.wikipedia.org/wiki?curid=1635086" title="John Rutgert Vanderveer">
John Rutgert Vanderveer

John Rutgert Vanderveer (ur. 21 kwietnia 1821 w Newtown, zm. 29 września 1898 w Monroe) – amerykański lekarz, ginekolog i położnik.
Jego rodzina miała holenderskie pochodzenie. Urodził się 21 kwietnia 1821 w Newtown w hrabstwie Queens, jako syn Johna Vanderveera i Gertrude Van Alt. Jego stryj Adrian Vanderveer (1796-1857) był ginekologiem, pierwszym specjalistą w tej dziedzinie w hrabstwie. 
Uczył się w Erasmus Hall Academy, następnie studiował na University of the City of New York i studia ukończył w 1853 roku. Później odbył roczny staż w Kings County Hospital u Thomasa Turnera. Następnie przez krótki czas praktykował w rodzinnym mieście, potem przeniósł się do Brooklynu. Zawód lekarza wykonywał do 1891 roku, po czym osiadł w Monroe.
Należał do Medical Society of the County of Kings od 1874 do 1891, w latach 1879-1883 był skarbnikiem. Należał do Kings County Medical Association, New York State Medical Association i American Academy of Medicine.
Był cenionym lekarzem praktykiem, przedstawił dwa opublikowane później odczyty: "Flexions and Versions of Non-gravid Uterus" (1871) i "Post-partum Hemorrhage" (1881).
Ożenił się z Hariet Jane Glover, mieli czwórkę dzieci.

</doc>
<doc id="1635087" url="https://pl.wikipedia.org/wiki?curid=1635087" title="Puchar Świata w łyżwiarstwie szybkim">
Puchar Świata w łyżwiarstwie szybkim

Puchar Świata w łyżwiarstwie szybkim - rozgrywany corocznie cykl zawodów w łyżwiarstwie szybkim pod patronatem Międzynarodowej Unii Łyżwiarskiej (ISU). Pierwsza edycja odbyła się w sezonie 1985/1986, chociaż do 1996 roku zawody dla mężczyzn i kobiet odbywały się osobno. Początkowo w programie Pucharu Świata znajdowały się cztery konkurencje dla kobiet: 500, 1000, 1500 i 3000 m oraz cztery dla mężczyzn: 500, 1000, 1500 i 5000 m. Już w sezonie 1986/1987 wprowadzono łączną konkurencję 3000 m/5000 m dla kobiet i 5000 m/10 000 m dla mężczyzn, odpowiednio zamiast 3000 m i 5000 m. Następna zmiana nastąpiła dopiero w sezonie 2003/2004, kiedy wprowadzono rywalizację na dystansie 100 m. Z pomysłu tego zrezygnowano już w sezonie 2008/2009, w międzyczasie (sezon 2005/2006) wprowadzając rywalizację w biegu drużynowym. Ostatnią nowinką w programie PŚ są zawody w starcie masowym, wprowadzone w sezonie 2011/2012.
Statystyki.
Stan po zakończeniu sezonu 2013/14
Klasyfikacje końcowe.
Kobiety.
Poniższa tabela przedstawia najbardziej utytułowane zawodniczki pod względem zwycięstw w klasyfikacjach końcowych Pucharu Świata (kolejność według liczbny zwycięstw).
Mężczyźni.
Poniższa tabela przedstawia najbardziej utytułowanych zawodników pod względem zwycięstw w klasyfikacjach końcowych Pucharu Świata (kolejność według liczbny zwycięstw).
Zawody.
Kobiety.
Poniższa tabela przedstawia najbardziej utytułowane zawodniczki pod względem zwycięstw w zawodach Pucharu Świata (kolejność według liczby zwycięstw).
Mężczyźni.
Poniższa tabela przedstawia najbardziej utytułowanych zawodników pod względem zwycięstw w zawodach Pucharu Świata (kolejność według liczby zwycięstw).

</doc>
<doc id="1635088" url="https://pl.wikipedia.org/wiki?curid=1635088" title="Pinda (ofiara)">
Pinda (ofiara)

Pinda (sanskryt: piṇḍa) – hinduistyczna rytualna ofiara dla przodków nazywanych pitry i zamieszkujących pitrylokę, czyli dla zmarłych z linii męskiej za których odprawiono już ceremonię sapindikarana. Uprawnieni do jej ofiarowania są jedynie męscy potomkowie w linii prostej pokrewieństwa (sapinda).
Pinda to ofiara z pożywienia. 
Najczęściej w formie gałki
czy gomółki.
Produktem żywnościowym używanym do tworzenia pindy jest w głównej mierze ugotowany ryż. Jako dodatki, w zależności od tradycji religijnych i lokalnych, bywają dodawane:

</doc>
<doc id="1635089" url="https://pl.wikipedia.org/wiki?curid=1635089" title="Ulica Dworcowa w Żywcu">
Ulica Dworcowa w Żywcu

Ulica Dworcowa – główna arteria komunikacyjna dzielnicy Zabłocie w Żywcu. Stanowi jej centrum handlowo-usługowe. Ulica biegnie od Alei Jana Pawła II przez most na Sole do skrzyżowania z ulicą ks. Słonki, gdzie przechodzi w ulicę Browarną.
Zmiany nazwy.
Początkowo nosiła nazwę "ulica Główna", zmienioną później na "ulicę Kolejową". W czasie okupacji ulicy nadano nazwę "Hauptstrasse", a po wojnie powrócono do nazwy "ulica Kolejowa". W 1950 przemianowano ją "ulicę Juliana Marchlewskiego". W 1991 roku nadano jej obecną nazwę "Dworcowa".
Historia.
Ulica Dworcowa skupiała niegdyś sklepy, składy z materiałami i zakłady rzemieślnicze. Mieściła się tu jedna z największych i najpopularniejszych restauracji „Pod Góralem”. Obok znajdował się magazyn z artykułami żelaznymi, a przy skrzyżowaniu z ul. Wesołą – sklep z przyborami piśmienniczymi. Naprzeciwko znajdowała się apteka, a za nią sklep spożywczy.
Zbudowna w 1897 roku kamienica numer 49 mieściła popularny hotel „Munk”. Na parterze znajdowały się dwie restauracje. Prawą stronę zajmowała restauracja Munka, lewą zaś restauracja J. Waksa. Były hotel Munka znajdował się naprzeciwko dworca kolejowego. Nadbudowę budynku stanowi belweder ozdobiony pięknymi motywami epoki odrodzenia tzw. wolutami. Belweder ozdobiony jest także pilastrami imitującymi barokowe kolumny w okowach. Nad drzwiami budynku znajduje się fronton, który jest zakończeniem obramowań drzwiowych. Wewnętrzne pole frontonu, czyli tympanon wypełniony jest dekoracją, w tym wypadku inicjałami „H.M.”. Nad drzwiami kamienicy umieszczony jest zwornik. Okna i drzwi są zdobione dodatkowo elementami boniowania. Charakterystycznym elementem architektonicznym tej kamienicy są tzw. naczułki, które znajdują się nad drzwiami i nad belwederem.
W 1968 roku PSS oddała do użytku Spółdzielczy Dom Handlowy „Beskid” (ul. Dworcowa 65a), który został zaprojektowany przez architekta Wiktora Zina. Był to drugi z kolei największy sklep na terenie miasta po Rolniczym Domu Towarowym położonym przy ul. Dworcowej 16.
W 1980 roku wybudowano przejście podziemne pod ulicą prowadzące z dworca autobusowego na plac przed dworcem kolejowym. W 2016 przejście zostało wyremontowane, przeciekający dach, wykonano konserwację, pomalowane elementy, przejście wyczyszczono, zainstalowano monitoring i oświetlenie, a na ścianach powieszono reklamy Grupy Żywiec.
Obecny wygląd ulica uzyskała w 2002 roku, kiedy ukończono jej generalną modernizację, w ramach której położono nową sieć deszczową, wodociągową i sanitarną, powstało nowe oświetlenie, zatoczki autobusowe, wysepki oraz nowa nawierzchnia jezdni i chodników.
W 2010 rozbudowany został budynek budynek numer 26, w którym mieściło się Gimnazjum nr 1 im. Jana Pawła II, obecnie Szkoła podstawowa nr 9 im. Jana Pawła II. Do użytku oddano nowoczesną salę gimnastyczną ze ścianką wspinaczkową, nowe sale edukacyjne i obserwatorium astronomiczne. Cały budynek odmalowano.
W 2011 w Domu Towarowym „Savia” został zamknięty sklep Savia, a otwarte zostało Tesco, ze względu na sprzedaż tej firmy. W 2021 Tesco zastąpił sklep Netto. Budynek przez mieszkańców wciąż nazywamy jest „Savią”.
W 2015 roku wyremontowany został dworzec kolejowy. Odnowiono elewację, wymieniono drzwi i zamontowano nową tablicę z nazwą dworca. Wymieniono także nawierzchnię na parkingu przed dworcem i odnowiono przystanek dla busów obok dworca.
W 2016 został zakończony remont dworca autobusowego w Żywcu. Poprzednie budynki zostały zburzone, w ich miejscu powstał budynek, który został sprzedany prywatnemu inwestorowi. Obok znajduje się poczekalnia z toaletami, która budzi kontrowersje, ponieważ czynna jest tylko od poniedziałku do piątku w godzinach 7:00-17:00 i w soboty od 8:00 do 13:00, co zdaniem mieszkańców i turystów nie spełnia funkcji poczekalni. Oprócz tego wybudowano 60 miejsc parkingowych oraz 12 stanowisk dla busów i autobusów.
Najważniejsze obiekty.
Przy ulicy Dworcowej znajdują się między innymi:

</doc>
<doc id="1635091" url="https://pl.wikipedia.org/wiki?curid=1635091" title="Stadion Awanhard w Łuhańsku">
Stadion Awanhard w Łuhańsku



</doc>
<doc id="1635094" url="https://pl.wikipedia.org/wiki?curid=1635094" title="Nakon">
Nakon

Nakon (ur. ?, zm. 965 lub 966) – książę Obodrytów, wymieniony po raz pierwszy w źródłach w kronice Widukinda z Korbei jako jeden z przywódców słowiańskiego powstania przeciwko władzy Sasów. Po śmierci innego władcy obodryckiego, Stojgniewa, (prawdopodobnie byli to bracia, tak twierdzi w swej kronice Thietmar z Merseburga) w 955 został jedynowładcą. Według relacji Ibrahima ibn Jakuba, Nakon posiadał twierdzę o nazwie Garad "zbudowaną na jeziorze o wodzie słodkiej". Tenże kronikarz wymienia Nakona jako jednego z czterech królów słowiańskich.
&lt;br&gt;
Prawdopodobnie jego synami byli Mściwoj książę Obodrytów i Żelibór władca Wagrów.

</doc>
<doc id="1635095" url="https://pl.wikipedia.org/wiki?curid=1635095" title="Logarska dolina">
Logarska dolina

Logarska dolina – kompleks skoczni narciarskich położonych koło miejscowości Ljubno w Słowenii.
Kompleks składa się z czterech skoczni:
Rozpoczęcie budowy nastąpiło w 1931, a pierwszy konkurs rozegrano 8 lutego 1952. Rekord skoczni normalnej wynosi 89,5m. Rekordzistą jest reprezentant gospodarzy Dejan Judez (zawody FIS Cup 28 stycznia 2009). Skocznia ma bardzo łagodny profil (nachylenie zeskoku to 33°), a tor lotu na niej jest płaski. Z tego względu na skoczni z HS94 często organizowane są zawody juniorów i kobiet.

</doc>
<doc id="1635096" url="https://pl.wikipedia.org/wiki?curid=1635096" title="Autosan A0909L Tramp">
Autosan A0909L Tramp

Autosan A0909L Tramp – seria autobusów lokalnych, międzymiastowych i szkolnych produkowanych od 2000 roku w zakładach Autosan S.A. w Sanoku.
Historia modelu.
Produkowany od 1973 roku Autosan H9, mimo stopniowej modernizacji, pod koniec XX wieku był autobusem przestarzałym. W wyniku głębszej modernizacji modelu Autosan H9-21 w 2000 roku powstał model Autosan A0909L Tramp w wersji międzymiastowej zabierającej 55 pasażerów z czego 39 na miejscach siedzących (podtyp .01) oraz w odmianie podmiejskiej o pojemności przestrzeni pasażerskiej 70 osób z czego 20 na miejscach siedzących (podtyp .02). Tramp został zbudowany na ramie podłużnicowo-kratownicowej, wykonanej z rur kwadratowych i prostokątnych, na której osadzone zostało nadwozie wykonane z rur stalowych. Do napędu modelu A0909L zastosowano polski silniki Andoria 6cT107-3 o pojemności 6,54 dm³ i mocy maksymalnej 125 kW (170 KM) przy 2400 obr./min., zblokowany z 5-biegową manualną skrzynią biegów TS5-60 z Fabryki Przekładni Samochodowych z Tczewa. Drzwi przednie były otwierane pneumatycznie, zaś tylne ręcznie, natomiast w odmianie podmiejskiej wszystkie drzwi były sterowane pneumatycznie. W autobusie zastosowano osie firmy FON Radomsko zawieszone zależnie na resorach piórowych, z tyłu typu FON 474. Pojemność bagażnika podpodłogowego wynosi 2,5 m3. Tramp był planowany jako następca modelu H9-21, jednak oba modele produkowano równocześnie do 2006 roku.
W 2001 roku zmodernizowano sylwetkę tego autobusu poprzez wyeliminowanie świetlika nad szybą przednią i zmieniono nieznacznie ścianę przednią. Zaczęto stosować w wyposażeniu opcjonalnym silniki Cummins B215-20 Euro 2 o mocy maksymalnej 158 kW (215 KM) zblokowane z przekładnią TS5-60. W tym samym roku powstał również prototyp autobusu "Autosan A0909L.01.03 Tramp" w wersji miejskiej z układem drzwi 1-2-0. W 2002 roku wykonano prototyp autobusu szkolnego Autosan A0909L Indiana w wersji dla ruchu lewostronnego. Miał on być sprzedawany w Wielkiej Brytanii, jednak nie spotkał się z zainteresowaniem.
W 2003 roku do produkcji seryjnej wprowadzono autobus szkolny tzw. gimbus Autosan A0909S Smyk przeznaczony do przewozu 43 osób na fotelach wykonanych z tworzywa sztucznego.
W 2004 roku do oferty dołączył model w wersji lokalnej i podmiejskiej wyposażony w silnik Renault DCi4 CJ01 Euro 3 o mocy maksymalnej 127 kW (174 KM).
W 2005 roku przeprowadzono modernizację Trampa w wyniku, której zastosowano nową ścianę czołową wykonaną z tworzyw sztucznych z zamontowanymi w układzie pionowym reflektorami projektorowymi oraz ścianę tylną z okrągłymi lampami kierunkowskazów i świateł "Stop".
Kolejna modernizacja tego modelu nastąpiła w 2006 roku. Unowocześniona została sylwetka pojazdu poprzez montaż wklejanych szyb bocznych zamiast wcześniej osadzanych okien w uszczelkach. W zawieszeniu zmodernizowanego Trampa w miejsce parabolicznych resorów piórowych zastosowano zawieszenie pneumatyczne zunifikowane z autobusem Autosan A0808T Gemini oraz Jelcz M083C Libero. Do napędu autobusu przewidziano silnik Renault DCi4 CJ01 Euro 3 zblokowany ze skrzynią biegów Eaton 4106B.
W 2007 roku zmieniono układ drzwi z 1-0-1 na 1-1-0, oraz zastosowano silniki Cummins ISBe4 185 Euro 4 o mocy maksymalnej 136 kW (185 KM) i Renault DXi5 Euro 4 o mocy 140 kW (190 KM), oraz skrzynię biegów ZF 6S-700 BO. W wyposażeniu opcjonalnym autobusu oferowany jest zwalniacz (retarder) elektromagnetyczny oraz klimatyzator przestrzeni pasażerskiej. W 2008 roku wyprodukowano pierwsze egzemplarze modelu Tramp wyposażone w klimatyzator przestrzeni pasażerskiej. W 2009 roku brytyjski przedstawiciel marki Autosan wprowadził do swojej oferty odmianę przeznaczoną do ruchu lewostronnego o oznaczeniu Autosan A0909L Scamp. Jednak do tej pory nie uzyskano zamówień na ten model.
W IV kwartale 2009 roku do oferty wprowadzono podmiejską odmianę modelu A0909L Tramp z układem drzwi 1-2-0 oraz przeprojektowanym wnętrzem, dostosowanym do realizacji przewozów miejskich i podmiejskich. Pierwsze dwa egzemplarze tej odmiany zostały dostarczone Dolnośląskim Liniom Autobusowym. Pod koniec 2010 roku z nazwy handlowej usunięte zostało kodowe oznaczenie "A0909L". Od tego momentu model ten nosi nazwę Autosan Tramp. Część egzemplarzy sprzedano również pod nazwą Autosan Tramp 09.
20 września 2011 roku podczas targów Transexpo 2011 w Kielcach przedstawiono gruntownie zmodernizowany model Autosan Tramp FL. Pojazd ten wyposażono w nowe nadwozie o konstrukcji zunifikowanej z autobusami Autosan A1010T i A1012T, w międzymiastowej wersji, przystosowane do przewozu 62 pasażerów z czego 39 na miejscach siedzących. Istnieje możliwość zamówienia wersji turystycznej, wyposażonej w 32 miejsca siedzące (fotele uchylne z przesuwem bocznym) oraz miejsce dla pilota. Tramp FL wyposażony został w spełniający wymagania normy czystości spalin EEV, 6-cylindrowy silnik Iveco NEF N60ENT o mocy maksymalnej 194 kW (264 KM). Jednostka napędowa zblokowana została z 6-biegową manualną skrzynią biegów ZF 6S-1010BO. W układzie jezdnym zastosowano sztywną oś przednią firmy LAF oraz tylny most napędowy FON Radomsko. Opcjonalnie z przodu może być zamontowana zawieszona niezależnie oś ZF RL55EC. Pojemność bagażników podpodłogowych wynosi od 3,2 do 4,5 m3. W wyposażeniu opcjonalnym jest m.in. silnik Cummins, zwalniacz (retarder) elektromagnetyczny, układ centralnego smarowania, klimatyzator, automatyczny system detekcji i gaszenia pożaru w komorze silnika, system czujników cofania, zestaw audio-video, lodówka i automat do napojów.
Przewidywanym następcą tego modelu ma być międzymiastowy autobus Autosan Eurolider 10.
W roku 2004 zakończono produkcję autobusów serii Autosan H9, po czym ponownie ją wznowiono w 2006 roku. Ostatnie serie tego modelu z 2004 i 2006 roku otrzymały ścianę czołową i tylną z modelu Tramp. Tak zmodernizowany pojazd oznaczono symbolem "H9-21/A09". Podzespoły Trampa wykorzystywane są również w prowadzonych od 2003 roku przez firmę Autosan kompleksowych remontach generalnych serii H9, w trakcie których nadwozie wymieniane jest na fabrycznie nowe.

</doc>
<doc id="1635098" url="https://pl.wikipedia.org/wiki?curid=1635098" title="Pietà z Drobina">
Pietà z Drobina

Pietà z Drobina – gotycka drewniana rzeźba z 1430 roku przedstawiająca Marię trzymającą na kolanach ciało umęczonego Jezusa. Pierwotnie w kościele w Drobinie, obecnie eksponowana w Muzeum Diecezjalnym w Płocku.

</doc>
<doc id="1635100" url="https://pl.wikipedia.org/wiki?curid=1635100" title="Tapas (asceza)">
Tapas (asceza)

Tapas – w sanskrycie dosłownie „żar”.
Etymologia.
Sam termin pochodzi od rdzenia "tap-", etymologicznie tożsamego chociażby z polskim pierwiastkiem „ciep-” w słowie „ciepły”. 
Jako czasownik "√tap" posiada znaczenia „dawać ciepło, grzać, palić się, żarzyć się”.
Charakterystyka.
Wewnętrzny żar dawał moce magiczne (siddhi), był również mocą stwórczą. Nawet bogowie uzyskali nieśmiertelność dzięki "tapasowi".
Początkowo idea „gorąca”, „rozgrzewania” rozumiana była bardzo dosłownie, jednym z rodzajów ćwiczeń był tzw. "pańća-tapas" (pięcio-tapas), praktyka polegająca na siedzeniu pod palącym słońcem pomiędzy czterema wielkimi ogniskami, 
lecz w okresie Upaniszad termin ten staje się coraz bardziej rozmyty, oznacza już ogólnie wszelkie praktyki ascetyczne, stąd wszystkich ascetów zaczęto nazywać "tapaswinami". Już w Upaniszadach widać powolne zastąpienie tej praktyki przez coraz bardziej popularną jogę.

</doc>
<doc id="1635101" url="https://pl.wikipedia.org/wiki?curid=1635101" title="Przeźreń">
Przeźreń

Przeźreń ("Sternoptyx diaphana") – gatunek wężorokształtnej ryby głębinowej z rodziny przeźreniowatych (Sternoptychidae). Występuje w wodach oceanicznych, głównie w strefie tropikalnej, na głębokościach 400–3676 m, zwykle 500–800 m. Ciało wysokie, silnie bocznie spłaszczone. Skierowana ku górze paszcza z dużym, wyłupiastym okiem, tuż za szczęką. Płetwa grzbietowa ze sterczącym kolcem.

</doc>
<doc id="1635102" url="https://pl.wikipedia.org/wiki?curid=1635102" title="FK Szyłokarczma">
FK Szyłokarczma



</doc>
<doc id="1635103" url="https://pl.wikipedia.org/wiki?curid=1635103" title="Ogólnopolski Przegląd Filmów Amatorskich Klatka">
Ogólnopolski Przegląd Filmów Amatorskich Klatka

Ogólnopolski Przegląd Filmów Amatorskich „Klatka” – festiwal filmów amatorskich w Szczecinie. I edycja festiwalu odbywa się w 2000 roku.

</doc>
<doc id="1635104" url="https://pl.wikipedia.org/wiki?curid=1635104" title="Hierarchiczna pamięć">
Hierarchiczna pamięć

Hierarchiczna pamięć (HTM) – model uczenia maszyn opracowany przez Jeff Hawkinsa i Dileep George’a z firmy Numenta, Inc., który odzwierciedla strukturalne i algorytmiczne właściwości kory nowej (neocortex). Model ten używa podejścia podobnego do sieci bayesowskich. Model HTM jest oparty na teorii przewidywania opartego na pamięci – teorii działania mózgu opisanej przez Jeff Hawkinsa w jego książce "Istota Inteligencji". Sieci HTM są uważane za bionaśladowcze modele wnioskowania o przyczynach.
Model ten jest podobny do pracy Tomaso Poggio i Davida Mumforda.
Opis sieci HTM.
Ta część jest podsumowaniem dokumentacji Numenty.
Sieci neuronowe.
Podczas gdy sieci neuronowe ignorują strukturę (hierarchie) i skupiają się na emulacji neuronów, sieci HTM skupiają się na budowie hierarchicznej a ignorują emulację neuronów.
Implementacja.
Idea HTM została użyta w naukowym wydaniu oprogramowania nazwanego „Numenta Platform for Intelligent Computing” (NuPIC). Aktualnie to oprogramowanie jest dostępne do ściągnięcia za darmo.
Ta implementacja jest napisana w C++ i Pythonie.

</doc>
<doc id="1635105" url="https://pl.wikipedia.org/wiki?curid=1635105" title="Aleja Wolności w Żywcu">
Aleja Wolności w Żywcu

Aleja Wolności w Żywcu – aleja w Żywcu, w dzielnicy Śródmieście. Biegnie od wału przeciwpowodziowego w rejonie Jeziora Żywieckiego do placu Grunwaldzkiego. Na odcinku od ul. Kraszewskiego do placu Grunwaldzkiego aleja jest wyłączona z ruchu samochodowego.
Na odcinku od skrzyżowania z aleją Legionów do połączenia z ul. Żeromskiego aleja ma status drogi powiatowej. Na pozostałych odcinkach stanowi drogę gminną.
Historia.
Otoczenie obecnej Alei Wolności na planie katastralnym miasta z 1884 r. stanowiło koryto Soły, szeroko rozlewające się pomiędzy wysepkami. W jej północnej części zlokalizowane były stodoły należące do mieszkańców Rudzy. Zostały one wyburzone podczas trwającej w latach 1900–1902 budowy gmachu Towarzystwa Gimnastycznego „Sokół”.
Nowa została wytyczona w 1904 r., otrzymując nazwę ulicy Sokolskiej. Rozpoczynała się ona od ulicy Nowy Świat (obecnie ul. Kraszewskiego) i biegła w kierunku Starego Żywca. Wzdłuż ulicy umieszczono skwery nazywane Plantami oraz okrągły plac, przy którym w latach 1927–1929 firma budowlana należąca do bielskiego architekta Karola Korna wystawiła gmach Kasy Chorych.
Planowano połączenie prawej strony placu z ulicą Bracką poprzez wytyczenie kolejnej drogi, jednak do realizacji tego planu nie doszło. Pozostałością po tej koncepcji są fasady domów położonych w głębi zabudowy placu, mających wychodzić na nową ulicę.
Aleja jedno z reprezentacyjnych miejsc miasta. Przy plantach odbywały festyny oraz pokazy sportowe, rozpoczynano też w tym miejscu pochody.
W 1910 r. otwarto połączenie ul. Sokolskiej z ul. Kościuszki w postaci alei obsadzonej kasztanami, u której wylotu 15 lipca 1910 roku wybudowano Pomnik Grunwaldzki, mający upamiętniać 500. rocznicę bitwy pod Grunwaldem.
Podczas okupacji niemieckiej w czasie II wojny światowej aleja została wyłożona kostką granitową i przemianowana na "Parkweg". Wyburzono wtedy domy położone między aleją Legionów a ulicą Batorego, gdzie urządzono skwer. W 1945 roku zniszczony został budynek Towarzystwa Gimnastycznego „Sokół”, po zakończeniu wojny został odbudowany.
W 1963 r. przy placu obok budynku Kasy Chorych powstał "Pomnik Wdzięczności, Męczeństwa i Braterstwa Broni".
Najważniejsze obiekty.
Budynek Towarzystwa Gimnastycznego „Sokół”.
2 marca 1895 roku walne zgromadzenie Towarzystwa Gimnastycznego „Sokół” zwróciło się z wnioskiem Rady Gminnej Żywca o wybudowanie dla niego sali. Rozpatrywanie wniosku zajęło kilka lat, jednak zaopiniowano go pozytywnie. W latach 1900–1902 na miejscu dawnych stodół położonych w rejonie późniejszej ulicy Sokolskiej wybudowano siedzibę towarzystwa. Po drugiej stronie drogi powstało również boisko. Towarzystwo gimnastyczne przerwało działalność wraz z rozpoczęciem się II wojny światowej. Obecnie budynek mieści siedzibę Miejskiego Centrum Kultury.
Gmach Kasy Chorych.
Powstał w latach 1927–1929 przy placu wytyczonym podczas budowy ulicy Sokolskiej w 1904 roku. Wybudowany został przez przedsiębiorstwo budowlane Karola Korna. Budynek zaprojektowano na planie litery E. Obecnie znajduje się w nim Wydział Geodezji i Wydział Kartografii Starostwa Powiatowego w Żywcu, wcześniej mieściła się tu siedziba Przychodni Rejonowej „Pod Pomnikiem”.
"Pomnik Wdzięczności, Męczeństwa i Braterstwa Broni".
Pomnik upamiętniający walkę żołnierzy Wojska Polskiego i Armii Czerwonej w czasie II wojny światowej położony jest na placu przed budynkiem dawnej Kasy Chorych. Został wybudowany w 1963 roku, jego autorem jest Antoni Biłka, artysta rzeźbiarz z Bielska-Białej. Umieszczono nad nazwy pól bitewnych: „Lenino 43”, „Janów” „Kutno”, „Narwik” „Oświęcim”, „Tarnów” oraz „Poległym za wolną i sprawiedliwą Polskę 1939–1945. Ziemia Żywiecka”. Na cokole znajdują się rzeźby postaci: polskiego żołnierza trzymającego w lewej ręce tarczę z orłem oraz żołnierza radzieckiego, trzymającego pepeszę. Było to miejsce odbywania się uroczystości państwowych i manifestacji patriotycznych w okresie PRL. Na fali dekomunizacji w latach 90. XX wieku postulowano o wyburzenie pomnika, jednak z powodu gniazdowania bocianów na jego szczycie, do rozbiórki monumentu nie doszło. W 2017 roku wymowa pomnika została zmieniona poprzez zamontowanie na jego cokole tablicy z napisem: "Poległym za wolną i sprawiedliwą Polskę w latach 1939–1945. Cześć ich pamięci".

</doc>
<doc id="1635114" url="https://pl.wikipedia.org/wiki?curid=1635114" title="Désiré Koranyi">
Désiré Koranyi

Désiré Koranyi także Dezsõ Korányi i Dezsõ Kronenberger (ur. 28 stycznia 1914 w Segedyn, zm. 1981), francuski piłkarz, napastnik i trener piłkarski pochodzenia węgierskiego. Długoletni zawodnik FC Sète.
Na Węgrzech grał w U.T.C de Szeged i Kecskemet. W 1935 wyjechał do Francji i został zawodnikiem FC Sète, gdzie grał do 1950. Przez wiele sezonów był jednym z najskuteczniejszych napastników ligi francuskiej (łącznie 157 goli), w 1939 z 27 trafieniami został jej królem strzelców. W tym samym roku Sète zdobyło tytuł mistrza kraju. W latach 50. grał m.in. w AC Arles i Montpellier HSC. W reprezentacji Francji zagrał 5 razy i strzelił 5 bramek. Debiutował 18 maja 1939 w meczu z Belgią, ostatni raz zagrał w 1942.
Znanymi piłkarzami byli także jego bracia. Mátyás i Lajos grali jednak w kadrze Węgier.

</doc>
<doc id="1635115" url="https://pl.wikipedia.org/wiki?curid=1635115" title="Desire Koranyi">
Desire Koranyi



</doc>
<doc id="1635117" url="https://pl.wikipedia.org/wiki?curid=1635117" title="Dezsõ Korányi">
Dezsõ Korányi



</doc>
<doc id="1635120" url="https://pl.wikipedia.org/wiki?curid=1635120" title="Tribhanga">
Tribhanga

Tribhanga - konwencja w starożytnej sztuce indyjskiej, polegająca na ukazywaniu ciała ludzkiego w specyficznie wygiętej pozie. Sama nazwa dosłownie znaczy "trój-zgięcie" i dokładnie oddaje istotę tej maniery. Najczęściej stosowano tę konwencję w rzeźbach postaci kobiecych, jakszi, apsar i innych boginek.

</doc>
<doc id="1635121" url="https://pl.wikipedia.org/wiki?curid=1635121" title="Shangdi">
Shangdi

Shangdi () – w mitologii chińskiej najwyższy i najważniejszy bóg, stwórca, uważany za personifikację Nieba (Tian). 
Kult Shangdi pojawił się w okresie dynastii Shang. Był oficjalnym kultem państwowym, a ofiary bóstwu składali cesarze. Postrzegany był jako nadziemska istota zsyłająca ludziom powodzenie lub klęskę. Był bóstwem sprowadzającym deszcz i pioruny oraz kontrolującym wiatry. W późnym okresie Shang był postrzegany jako istota przewodnicząca przodkom i innym bóstwom, zaś w okresie dynastii Zhou jego kult zlał się całkowicie z bardziej uniwersalnym kultem Nieba (Tian).
Shangdi a chrześcijaństwo.
Po przybyciu pierwszych misjonarzy jezuickich do Chin zwrócono uwagę na podobieństwo Shangdi do chrześcijańskiego Boga. Matteo Ricci wysunął pogląd, że religia chińska była pierwotnie monoteistyczna, zaś Shangdi jest tożsamy z chrześcijańskim pojęciem Boga. Pogląd ten stał się przyczyną długich sporów między jezuitami a neokonfucjanistami. Został także odrzucony w Europie przez katolickich teologów i uczonych, jego przeciwnikiem był m.in. Athanasius Kircher.
Wśród misjonarzy wybuchł spór, czy Boga chrześcijańskiego w tłumaczeniu na chiński nazywać imieniem "Shangdi". Ostatecznie przyjęty został neologizm "Tianzhu" (天主), czyli Pan Niebios, od którego wywodzi się chińska nazwa katolicyzmu "tianzhujiao" (天主教).

</doc>
<doc id="1635122" url="https://pl.wikipedia.org/wiki?curid=1635122" title="Aleja Legionów w Żywcu">
Aleja Legionów w Żywcu

Aleja Legionów (dawniej ulica Wojsk Ochrony Pogranicza) – aleja w Żywcu, w dzielnicy Śródmieście. Biegnie od ronda położonego nieopodal Placu Grunwaldzkiego skrzyżowania z Aleją Wolności w okolicy Miejskiego Centrum Kultury.
Główna część alei ma status drogi powiatowej.
Na terenie skweru między Aleją Legionów a Aleją Wolności 24 września 2006 roku, w 60. rocznicę uprowadzenia 167 żołnierzy NSZ dokonano odsłonięcia obelisku upamiętniającego to wydarzenie przez żywiecki oddział kombatantów NSZ.
Przy Alei Legionów 1 znajduje się Zbór Kościoła Wolnych Chrześcijan.

</doc>
<doc id="1635123" url="https://pl.wikipedia.org/wiki?curid=1635123" title="Bundesliga niemiecka w piłce nożnej (1972/1973)">
Bundesliga niemiecka w piłce nożnej (1972/1973)

Bundesliga 1972/1973 był to 10. sezon niemieckiej pierwszej klasy rozgrywkowej w piłce nożnej. Sezon rozpoczął się 16 sierpnia 1972 roku, a zakończył się 8 czerwca 1973. Brało w niej udział 18 zespołów, które grały ze sobą systemem „każdy z każdym”. Tytuł mistrzowski obronił zespół Bayernu Monachium, dla którego był to trzeci tytuł mistrzowski w historii klubu. Tytuł króla strzelców zdobył Gerd Müller, który strzelił 36 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1635125" url="https://pl.wikipedia.org/wiki?curid=1635125" title="Stan Bush">
Stan Bush

Stan Bush (ur. 1953 w Orlando na Florydzie), amerykański piosenkarz i gitarzysta.
Kariera.
Jednymi z najbardziej znanych piosenek Stana Busha są pochodzące z animowanego filmu „” (1986): "The Touch" oraz "Dare".
Zaśpiewał też piosenki do dwóch filmów z Jean-Claude Van Dammem. Z filmu "Krwawy sport" („Bloodsport” z 1988 roku) pochodzi: "Fight To Survive" oraz "On My Own Alone". Z filmu „Kickboxer” (1989) pochodzą: "Never Surrender" oraz "Streets Of Siam" oraz "Fight For Love".
"Capture The Dream" została wykonana z okazji Igrzysk Olimpijskich w Atlancie w 1996 roku.
Piosenka "The Touch" pojawiła się również w filmie „Boogie Nights” (1997 rok, w filmie wykonał ją Mark Wahlberg) oraz w jednym z odcinków serialu „Chuck” (2008).
Stan Bush zaoferował dwie piosenki producentom filmu "Transformers" (2007 rok, reżyserowany przez Michaela Baya), ale ostatecznie nie znalazły się na ścieżce dźwiękowej filmu. Zostały one umieszczone jako dodatek na albumie Stana Busha z 2007 roku "In This Life". Tymi utworami są: "The Touch" (wersja z 2007) oraz "Till All Are One".
Bush wykonał także piosenkę pt. "She's Got the Power" nagraną specjalnie na potrzeby amerykańskiego dubbingu anime Czarodziejka z Księżyca.

</doc>
<doc id="1635126" url="https://pl.wikipedia.org/wiki?curid=1635126" title="Eastwood (Nottinghamshire)">
Eastwood (Nottinghamshire)

Eastwood - miasto i civil parish w Wielkiej Brytanii, w Anglii, w regionie East Midlands, w hrabstwie Nottinghamshire, w dystrykcie Broxtowe. Leży na wschodnim brzegu rzeki Erewash, 11,2 km od miasta Nottingham i 186,9 km od Londynu. W 2001 roku miasto liczyło 18 612 mieszkańców. W 2011 roku civil parish liczyła 10 695 mieszkańców. Eastwood jest wspomniane w Domesday Book (1086) jako "Estewic".
W tym mieście ma swą siedzibę klub piłkarski - Eastwood Town F.C. oraz klub krykietowy - Eastwood Town Cricket Club.

</doc>
<doc id="1635127" url="https://pl.wikipedia.org/wiki?curid=1635127" title="Ulica Sienkiewicza">
Ulica Sienkiewicza



</doc>
<doc id="1635128" url="https://pl.wikipedia.org/wiki?curid=1635128" title="Ultrasonografia wewnątrznaczyniowa">
Ultrasonografia wewnątrznaczyniowa

Ultrasonografia wewnątrznaczyniowa (IVUS – intravascular ultrasound) – jedna z technik inwazyjnego diagnozowania i leczenia serca i naczyń wieńcowych umożliwiająca obrazowanie anatomii tętnic wieńcowych. Pozwala na pełną tomograficzną ocenę, uwidaczniania nieprawidłowości struktury i funkcji światła naczynia i jego ściany oraz ułatwia ocenę lokalizacji, długości, stopnia zwężenia, składu, morfologii i dynamiki rozwoju zmiany naczyniowej.
Podstawy badania.
Ultrasonografia wewnątrznaczyniowa ukazuje dokładniejsze obrazy struktur płycej położonych, korzystając z wyższych częstotliwości, dochodzących do 50 MHz. Metoda ta polega na zastosowaniu ultradźwięków. Cienki cewnik z mikrogłowicą wprowadzany jest przez tętnicę udową do serca. Pomaga to w dokładniejszym określeniu stanu naczyń wieńcowych, ich zwężeniu, wykrywaniu wczesnych stadiów miażdżycy oraz precyzyjnemu dobraniu balonu, użytego do poszerzenia tętnicy.
Zalety.
Jako nowoczesna metoda diagnostyki obrazowej, IVUS pomaga w dokładniejszym charakteryzowaniu zmian, a tym samym ułatwia:

</doc>
<doc id="1635131" url="https://pl.wikipedia.org/wiki?curid=1635131" title="Loïc Lerouge">
Loïc Lerouge

Loïc Lerouge (ur. 21 stycznia 1977) – francuski lekkoatleta, specjalizujący się w biegu na 400 m.

</doc>
<doc id="1635134" url="https://pl.wikipedia.org/wiki?curid=1635134" title="Eastwood (Ontario)">
Eastwood (Ontario)



</doc>
<doc id="1635135" url="https://pl.wikipedia.org/wiki?curid=1635135" title="Homoseksualizm zwierząt">
Homoseksualizm zwierząt



</doc>
<doc id="1635136" url="https://pl.wikipedia.org/wiki?curid=1635136" title="Richard Golz">
Richard Golz

Richard Golz (ur. 5 czerwca 1968 w Berlinie) – niemiecki piłkarz grający na pozycji bramkarza.
Kariera klubowa.
Golz urodził się w Berlinie, a karierę piłkarską rozpoczął w juniorach tamtejszego Wacker 04 Berlin. Następnie trenował także w SC Tegel Berlin, a w 1985 roku trafił do Hamburger SV. W 1987 roku awansował do kadry pierwszej drużyny prowadzonej przez trenera Josipa Skoblara. W Bundeslidze zadebiutował 1 sierpnia 1987 w wygranym 5:2 domowym spotkaniu z FC Schalke 04. Następnie był jednak rezerwowym dla Heinza-Josefa Koitki i Mladena Praliji, a trener Willi Reimann postawił na niego dopiero w sezonie 1988/1989. Od tego czasu Golz był podstawowym bramkarzem HSV. W 1989 roku zajął 4. miejsce w Bundeslidze, a w 1991 i 1996 – 5., co było jego największymi sukcesami za czasów gry w HSV. W sezonie 1997/1998 Richard pełnił rolę rezerwowego dla Hansa-Jörga Butta i rozegrał tylko jedno spotkanie w lidze, a następnie odszedł z zespołu. W barwach HSV rozegrał 273 ligowe mecze.
Latem 1998 roku Golz odszedł do SC Freiburg. 15 sierpnia zaliczył swój debiut w barwach tego klubu, w wygranym 2:1 wyjazdowym meczu z VfL Bochum. O miejsce w bramce Freiburga wygrał rywalizację z dotychczasowym pierwszym golkiperem klubu, Timo Reusem. W sezonie 2001/2002 Freiburg z Golzem w bramce spadł do drugiej ligi, ale już po roku powrócił w szeregi niemieckiej ekstraklasy. W 2005 roku drużyna z Badenii-Wirtembergii ponownie została zdegradowana, a Golz stracił miejsce w składzie na rzecz Alexandra Walke. Ogółem w barwach Freiburga rozegrał 219 meczów.
W 2006 roku Golz przeszedł do Hannoveru 96, ale przez dwa lata nie zaliczył jednego spotkania ligowego i był dublerem Roberta Enke. W 2008 roku zakończył piłkarską karierę w wieku 40 lat.

</doc>
<doc id="1635137" url="https://pl.wikipedia.org/wiki?curid=1635137" title="Tian">
Tian

Tian – jedno z najważniejszych pojęć chińskiej mitologii, filozofii i kosmogonii. 
Słowo "Tiān" oznacza "Niebiosa", "Niebo", "Bóg", "Bogowie". W chińskiej filozofii Niebo było pierwiastkiem męskim, symbolizującym yang, w opozycji do symbolizującej yin Ziemi. W tradycyjnej chińskiej religii Niebo postrzegane było jako mieszkanie bogów. Niebo było także postrzegane jako osobowy, najwyższy bóg, czczony pod imieniem Shangdi. Niebiosa otoczone były w Chinach wielkim szacunkiem, upersonifikowane stanowiły stwórcę wszechrzeczy.
Kult Niebios był w Chinach kultem państwowym. Ofiary Niebu mógł składać tylko cesarz, będący Synem Niebios, potrzebujący ich mandatu, aby rządzić.
Wyrażenie tianxia ("to, co jest pod niebem") jest synonimem Chin.

</doc>
<doc id="1635138" url="https://pl.wikipedia.org/wiki?curid=1635138" title="Kathryn Bigelow">
Kathryn Bigelow

Kathryn Bigelow (ur. 27 listopada 1951 w San Carlos) – amerykańska reżyserka, scenarzystka i producentka filmowa. Tworzy obrazy różnorodne gatunkowo: science fiction, filmy akcji, horrory. Jest jedną z ośmiu kobiet kiedykolwiek nominowanych do Oscara za najlepszą reżyserię. Pierwsza kobieta, która zdobyła tę statuetkę.
Młodość.
Urodziła się w San Carlos w Kalifornii jako jedyne dziecko kierownika sklepu z farbami i bibliotekarki.
Zaczynała jako malarka. Przez dwa lata studiowała malarstwo w San Francisco Art Institute, a potem zdobyła prestiżowe stypendium Programu Samodzielnych Studiów Whitney Museum w 1971. Odbyła też podyplomowe studia filmowe na Columbia University, w zakresie teorii i krytyki.
Kariera.
Jej pierwszy krótkometrażowy film, "The Set-Up" (1978), to 20-minutowa dekonstrukcja przemocy w filmie. Pierwszy jej film fabularny to "The Loveless" (1982) o motocyklistach, gdzie współreżyserem był Monty Montgomery. Następnie wyreżyserowała "Blisko ciemności" ("Near Dark", 1987), na podstawie scenariusza napisanego we współpracy z Erikiem Redem. Film wzbudził zainteresowanie zarówno krytyków, jak i fanów horrorów dzięki swej niezwykłej mieszance gatunków, łączącej film o wampirach i western.
W "Błękitnej stali" ("Blue Steel") gwiazdą jest Jamie Lee Curtis, grająca policjantkę-nowicjuszkę świadomą własnej delikatności. Kultowy film "Na fali" ("Point Break") to rola Keanu Reevesa jako agenta FBI, który udaje surfera, aby schwytać grupę złodziei okradających banki.
W 1995 powstał film "Dziwne dni", gdy fascynowano się rzeczywistością wirtualną. Scenarzystą i producentem był James Cameron, były już wtedy mąż reżyserki. Film nie przyciągnął zbyt wielkiej widowni. Jest to thriller neo-noir z akcją w Los Angeles na przełomie wieków. Gwiazdami są Ralph Fiennes i Angela Bassett, ta ostatnia jako silna kobieta, jedna z wielu w filmach Bigelow. W scenie finałowej pojawiły się dziesiątki tysięcy statystów.
2000 to film "Przekleństwo wyspy", na podstawie powieści pod tym samym tytułem Anity Shreve, portret dwóch kobiet uwięzionych w dusznych związkach. Nie ma tu technicznych fajerwerków, jest tylko tematyka rodzinna.
W 2002 wyreżyserowała film "K-19" ("K-19: The Widowmaker"), z Harrisonem Fordem, o grupie mężczyzn na pokładzie pierwszego sowieckiego okrętu podwodnego o napędzie atomowym. Film okazał się kasowym niewypałem, mimo pełnej akcji fabuły i dbałości o szczegóły.
Kolejny film Bigelow to "The Hurt Locker. W pułapce wojny" (2008). Obraz ten, traktujący o wojnie w Iraku, stał się największym sukcesem artystycznym reżyserki i przyniósł jej nominację do Oscara za reżyserię, a następnie i samą nagrodę. Oscara otrzymała na gali 7 marca 2010, będąc pierwszą kobietą w historii uhonorowaną Oscarem za reżyserię.
Dla telewizji nakręciła odcinki seriali "Wydział zabójstw Baltimore 3" (1997-98), "Wild Palms" (1993) i kilku innych, np. "Karen Sisco". Wyreżyserowała także wideoklip do utworu New Order "Touched by the Hand of God".
Zasiadała w jury konkursu głównego na 55. MFF w Wenecji (1998).
Życie prywatne.
Bigelow była także modelką firmy Gap, zagrała w filmie "Born in Flames" (1983).
W latach 1989-1991 była żoną reżysera Jamesa Camerona.

</doc>
<doc id="1635139" url="https://pl.wikipedia.org/wiki?curid=1635139" title="W środku mrocznej zimy">
W środku mrocznej zimy

W środku mrocznej zimy – brytyjska komedia z roku 1995 w reżyserii Kennetha Branagha.

</doc>
<doc id="1635140" url="https://pl.wikipedia.org/wiki?curid=1635140" title="Laurent Claudel">
Laurent Claudel

Laurent Claudel (ur. 12 marca 1978) – francuski lekkoatleta, specjalizujący się w biegu na 400 metrów przez płotki. 

</doc>
<doc id="1635141" url="https://pl.wikipedia.org/wiki?curid=1635141" title="Ulica Henryka Sienkiewicza w Żywcu">
Ulica Henryka Sienkiewicza w Żywcu

Ulica Henryka Sienkiewicza – ulica w Żywcu, w dzielnicy Śródmieście. Biegnie od Rynku do brzegu Jeziora Żywieckiego.
Początkowo jej południowy odcinek nosił nazwę ulicy Krakowskiej, natomiast poza zabudowaniami miejskimi – ulicy św. Marka. W 1926 roku Rada Miasta na wniosek Towarzystwa Szkoły Ludowej nadała obu traktom nazwę ulicy Henryka Sienkiewicza.
W 2011 roku wybudowano połączenie ulicy z rondem przy tzw. Nowym Moście, w ramach budowy obwodnicy północnej miasta. W związku z tą inwestycją zostało także wybudowane rondo na skrzyżowaniu z ul. Krakowską.
Od czasu oddania do użytku północnej obwodnicy miasta, ulica na całej długości ma status drogi gminnej.
Najważniejsze obiekty.
Przy ulicy Sienkiewicza znajdują się między innymi:

</doc>
<doc id="1635143" url="https://pl.wikipedia.org/wiki?curid=1635143" title="Château Couhins-Lurton">
Château Couhins-Lurton

Château Couhins-Lurton – francuskie białe wino wytrawne klasy "premier cru classé" produkowane w regionie Pessac-Léognan i jednocześnie nazwa winnicy, z której pochodzi. Wytwórnia jest położona w regionie winiarskim Bordeaux, w gminie Villenave-d’Ornon. Producent wytwarza pod tą samą nazwą także wino czerwone.
Historia.
Przez lata winnica należała do rodziny Gasqueton-Hanappier. W 1968 roku posiadłość przejął "Institut National de la Recherche Agronomique". Jeden z pracowników, Andre Lurton, odkupił część udziałów rodziny Gasqueton-Hanappier i od tamtej pory produkuje wina pod nazwą Château Couhins-Lurton. W 1993 producent wzbudził kontrowersje użyciem po raz pierwszy w historii klasyfikowanych win bordoskich zakrętki jako zamknięcia butelki.
Produkcja.
Winorośl uprawia się na 7 hektarach obsadzonych krzewami winorośli sauvignon blanc (na wino białe "cru classé") oraz 17,4 hektarach obsadzonych szczepami merlot i cabernet sauvignon. Wino jest starzone w beczkach ze świeżej dębiny, a jego smak krytycy określają jako owocowy i świeży.

</doc>
<doc id="1635145" url="https://pl.wikipedia.org/wiki?curid=1635145" title="Katedra Świętego Tryfona w Kotorze">
Katedra Świętego Tryfona w Kotorze

Katedra Świętego Tryfona (serb. "Katedrala Svetog Tripuna"/"Катедрала Светог Трипуна") – katedra w Kotorze, jedna z dwóch katedr Kościoła rzymskokatolickiego w Czarnogórze. Znajduje się na placu św. Tryfona w otoczonym murami Starym Mieście w Kotorze. Główna świątynia i siedziba biskupa diecezji kotorskiej, obejmującej całość Zatoki Kotorskiej i dużą część wybrzeża adriatyckiego. Świątynię poświęcono świętemu Tryfonowi – patronowi miasta.
Historia.
Świątynia wybudowana została na miejscu pochodzącego z 809 roku małego przedromańskiego kościoła pod tym samym wezwaniem. Fundamenty pierwotnego kościoła miały kształt krzyża z trzema apsydami i kopułą powyżej centralnej części. Budowę obecnej – wybudowanej w stylu romańskim – trójnawowej bazyliki zakończono w 1166 roku. Była to wówczas pierwsza świątynia wybudowana w tym stylu we wschodniej części Adriatyku. Wnętrze udekorowano freskami w 1331 roku. Z powodu trzęsienia ziemi, które nawiedziło Kotor w XV wieku, katedra została poważnie uszkodzona. Z tego powodu przebudowano ją na przełomie XVI i XVII wieku nadając jej renesansowo-barokowy wygląd. Usunięto wówczas kopułę, zamalowano freski, a potrójne okna galerii zostały zamurowane. Podczas kolejnego trzęsienia ziemi w 1667 roku zniszczeniu uległa zachodnia część świątyni z bogato zdobionym portalem romańskim i atrium oraz z dwiema dzwonnicami. Wówczas wybudowano na ich miejsce dwie nowe, renesansowe dzwonnice połączone tarasem, które wzmocniły konstrukcję z fasadą ze sklepioną loggią nad wejściem. Ze względów na brak funduszy, lewa dzwonnica nie została w pełni odbudowana. Ma 33 metry wysokości, w porównaniu do 35 metrów, jakie ma prawa dzwonnica. Na początku XVIII wieku relikwiarz katedry został przekształcony w stylu późnego baroku. Prace te były prowadzone przez rzeźbiarza Francesco Cabianca z Wenecji. W połowie XIX wieku, ze względu na nachylenie południowej ściany i zniszczenia konstrukcji dachu, katedra wymagała większych prac konserwatorskich. Przygotowania do odbudowy trwały rok, zaś same prace konserwatorskie przeprowadzono w latach 1892−1908. Prace, które obejmowały odbudowę nowych sklepień w nawach bocznych, rekonstrukcję południowej ściany i budowę dwóch tarasów nad wschodnią częścią galerii bocznych, a także układanie nowej podłogi, prowadziła Centralna Komisja z Wiednia. Podczas trzęsienia ziemi z 1979 r. katedra również uległa zniszczeniom. Wówczas, w czasie odbudowy, przywrócono jej pierwotny romański wygląd.
Wnętrze.
W apsydzie umieszczone jest romańsko-gotyckie cyborium z 2 poł. XIV w. stworzone przez miejscowego mistrza Wita Kotoranina. Składa się z czterech ośmiokątnych kolumn z czerwonego marmuru podtrzymujących trójpiętrowy baldachim zwieńczony figurką anioła. Dekorację rzeźbiarską stanowią sceny z życia świętego Tryfona, a obok srebrna płaskorzeźba, wykonana w połowie XV w. przez miejscowych złotników. 
Po lewej stronie od apsydy, nad wejściem do zakrystii, wisi obraz „Matka Boska i św. Dominiki” autorstwa Tryfona (Tripo) Kokolji (1661–1713) z Perastu. Dalej widać gotycką pietę i XVI-wieczny obraz „Św. Bartłomiej apostoł, św. Jerzy i św. Antoni”. Następnie, w ołtarzu św. Mikołaja, obraz tego świętego z XVIII w., a za nim znajduje się ołtarz Błogosławionej Dziewicy Maryi z obrazem z początku XVIII w.
W nawie południowej znajduje się renesansowy nagrobek biskupa Tryfona Bizantija. Tuż obok niego, po prawej stronie od wejścia do świątyni – kamienny sarkofag z IX wieku, a nad nim obraz „Ukrzyżowanie” Jacopa de Ponte Bassano (1510–1592). Z kolei po lewej stronie od wejścia, biegną schody prowadzące do skarbca. Obok schodów stoi chrzcielnica z IX w., a nad nią znajduje się kamienna luneta z XIII w. z dawnego kościoła Świętego Krzyża.
Do skarbca wchodzi się przez kute żelazne drzwi, ozdobione romańsko-gotycką figurą ukrzyżowanego Chrystusa. Przechowuje się tu wiele artystycznych przedmiotów m.in.:

</doc>
<doc id="1635146" url="https://pl.wikipedia.org/wiki?curid=1635146" title="Aleja Legionów">
Aleja Legionów

Aleja Legionów:

</doc>
<doc id="1635147" url="https://pl.wikipedia.org/wiki?curid=1635147" title="Ulica Browarna">
Ulica Browarna



</doc>
<doc id="1635148" url="https://pl.wikipedia.org/wiki?curid=1635148" title="Misty (Pokémon)">
Misty (Pokémon)



</doc>
<doc id="1635149" url="https://pl.wikipedia.org/wiki?curid=1635149" title="Bacup">
Bacup

Bacup - miasto w Wielkiej Brytanii, w Anglii, w regionie North West England, w hrabstwie Lancashire. W 2001 r. miasto to zamieszkiwało 12 763 osób.

</doc>
<doc id="1635150" url="https://pl.wikipedia.org/wiki?curid=1635150" title="Pokazowy Rezerwat Żubrów w Białowieży">
Pokazowy Rezerwat Żubrów w Białowieży



</doc>
<doc id="1635152" url="https://pl.wikipedia.org/wiki?curid=1635152" title="Niepowściągliwe wymioty ciężarnych">
Niepowściągliwe wymioty ciężarnych

Niepowściągliwe wymioty ciężarnych (łac. "hyperemesis gravidarum", ang. "hyperemesis gravidarum", HG) – najcięższa postać występujących w ciąży nudności i wymiotów. Lekkiego stopnia nudności nasilające się rano (łac. "nausea gravidarum") są bardzo częste w ciąży i nie stanowią problemu klinicznego. Silne nudności i wymioty występują rzadko, dotyczą 0,3–2% ciężarnych. Przedłużające się niepowściągliwe wymioty rzadko wpływają na dobrostan płodu, natomiast są bardzo uciążliwe dla ciężarnych.
Epidemiologia.
Według różnych danych HG stwierdza się w 0,3–1,5 (2)% ciąży, częściej w ciążach wielopłodowych.
Etiologia.
Etiologia HG jest nieznana. Proponuje się udział czynników somatycznych i psychicznych. Stwierdzono silną korelację osoczowego stężenia gonadotropiny kosmówkowej z natężeniem objawów. Inne hipotezy wiązały HG z:
Nadczynność tarczycy a HG.
Związek HG z nadczynnością tarczycy jest częsty. Opisano odrębną jednostkę chorobową, przejściową tyreotoksykozę ciążową w przebiegu niepowściągliwych wymiotów ciężarnych (ang. transient hyperthyroidism of hyperemesis gravidarum, THHG). Jej rozpoznanie opiera się na czterech kryteriach:
Objawy i przebieg.
Objawy rozpoczynają się zazwyczaj między 4. a 10. tygodniem ciąży. U większości ciężarnych z HG objawy same ustępują między 16. a 22. tygodniem. 
Wymioty i utrata apetytu prowadzą najczęściej do utraty masy ciała, odwodnienia, zaburzeń jonowych, niedokrwistości.
Bardzo rzadkimi powikłaniami HG są:
Wpływ na płód.
Wydaje się, że nawet nasilone wymioty nie wpływają negatywnie na płód. W jednym z badań ryzyko powikłań ciąży wczesnej w grupie kobiet z HG było 10 razy niższe niż w grupie kontrolnej. Rzadko niewyrównane zaburzenia elektrolitowe i utrata powyżej 5% masy ciała wiążą się z większym ryzykiem poronienia, porodu przedwczesnego, utraty ciąży, nieprawidłowo niskiej masy urodzeniowej i wystąpienia wad wrodzonych u dziecka.
Rozpoznanie.
Nie ma jednomyślności co do kryteriów rozpoznania HG. Zgodnie z definicją Fairweather z 1968 roku są to: Niektórzy autorzy stosują kryterium utraty masy ciała powyżej 5% jako wystarczające do rozpoznania tego stanu. Rozpoznanie HG jako przyczyny wymiotów wymaga wykluczenia innych możliwych przyczyn, uwzględnianych w diagnostyce różnicowej. 
Diagnostyka różnicowa.
Należy wziąć pod uwagę najczęstsze przyczyny wymiotów i nudności, m.in.
Z wymiotami ciężarnych często (ok. 40%) współistnieje tzw. ślinotok ciężarnych.
Postępowanie.
Niekiedy wystarczające są zmiany w diecie, odpoczynek, leżenie w łóżku po przebudzeniu, unikanie potraw mogących prowokować nudności. 
Ze wspomnianej definicji HG wynika, że każdy przypadek HG musi być hospitalizowany. Inni autorzy podają szczegółowe wskazania do hospitalizacji: 
W przypadku odwodnienia i zaburzeń elektrolitowych konieczne jest podanie dożylne płynów. Gdy efekt leczniczy jest niezadowalający, to zaleca się farmakoterapię. W HG stosuje się liczne leki, są to m.in.
Profilaktyka.
Suplementacja multiwitaminowa w okresie prekoncepcyjnym zmniejsza ryzyko wystąpienia niepowściągliwych wymiotów ciężarnych.
Medycyna alternatywna.
Przegląd 26 badań kontrolowanych z randomizacją dotyczących leczenia wymiotów akupunkturą wykazał pewien korzystny efekt, ale w przypadku wymiotów i nudności występujących w ciąży wyniki nie były jednoznaczne.

</doc>
<doc id="1635153" url="https://pl.wikipedia.org/wiki?curid=1635153" title="Wijan Ponlid">
Wijan Ponlid

Wijan Ponlid (ur. 26 kwietnia 1976) – tajski bokser, złoty medalista igrzysk olimpijskich w Sydney.
W pierwszym pojedynku na turnieju olimpijskim pokonał Wardana Zakarjana (RSC 4), następnie zwyciężył Andrew Koonera (11–7), Manuela Mantillę (19–8) i Wołodymyra Sydorenkę (14-11). W finale pokonał Bułata Dżumadiłowa w stosunku 19–12.

</doc>
<doc id="1635156" url="https://pl.wikipedia.org/wiki?curid=1635156" title="Fliegerersatz Abteilung Nr. 10">
Fliegerersatz Abteilung Nr. 10

Fliegerersatz Abteilung Nr. 10 – FEA 10 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień w Böblingen.
Informacje ogólne.
Jednostka została utworzona już po wybuchu wojny 19 maja 1915 roku w Böblingen. Jednostka stacjonowała tamże do zakończenia I wojny światowej.
Jednostka prowadziła szkolenie pilotów i obserwatorów dla jednostek liniowych np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)".
W jednostce służyli m.in. Oskar Barth, Viktor Schobinger, Adolf Auer.
W jednostce zostały utworzone m.in. następujące eskadry myśliwskie: Jasta 8, Jasta 28, Jasta 47, Jasta 64.

</doc>
<doc id="1635158" url="https://pl.wikipedia.org/wiki?curid=1635158" title="Uśmiechnięta pani Beudet">
Uśmiechnięta pani Beudet

Uśmiechnięta pani Beudet (fr. La Souriante Madame Beudet) – francuski impresjonistyczny film niemy zrealizowany w 1922 roku przez Germaine Dulac. Adaptacja sztuki Andre Obey. Uważany jest za pierwszy prawdziwy film feministyczny.
Opis.
Pani Beudet to znudzona żona żyjąca w poczuciu opuszczenia i zaniedbania przez męża. Jej jedyną ucieczką są, przedstawione różnymi technikami filmowymi, wyobrażenia i wspomnienia. W pewnym momencie kobieta postanawia się zemścić i zabić męża. 

</doc>
<doc id="1635159" url="https://pl.wikipedia.org/wiki?curid=1635159" title="Kaiyo Maru">
Kaiyo Maru



</doc>
<doc id="1635161" url="https://pl.wikipedia.org/wiki?curid=1635161" title="Bakewell">
Bakewell

Bakewell – miasto i civil parish w Wielkiej Brytanii, w Anglii, w regionie East Midlands, w hrabstwie Derbyshire, w dystrykcie Derbyshire Dales. Leży 12,1 km od miasta Matlock, 35 km od miasta Derby i 217,8 km od Londynu. W 2001 roku miasto liczyło 3676 mieszkańców. W 2011 roku civil parish liczyła 3949 mieszkańców. Bakewell jest wspomniana w Domesday Book (1086) jako "Badequella".

</doc>
<doc id="1635166" url="https://pl.wikipedia.org/wiki?curid=1635166" title="Okręg wyborczy Ilchester">
Okręg wyborczy Ilchester

Okręg wyborczy Ilchester powstał w 1621 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Ilchester w hrabstwie Somerset. Został zlikwidowany w 1832 r.

</doc>
<doc id="1635168" url="https://pl.wikipedia.org/wiki?curid=1635168" title="The Ultimate Video Collection">
The Ultimate Video Collection

The Ultimate Video Collection' – kompilacyjne DVD kanadyjskiego zespołu rockowego Nickelback, składające się z teledysków grupy. Na krążku prócz standardowego już zestawu teledysków z wszystkich wydanych płyt (prócz utworu „Fly” z płyty „Curb”) znalazły się ponadto teledyski z nowej płyty zespołu, „All the Right Reasons”, wydanej w październiku 2005 roku. Ponadto na płycie zabrakło teledysków do utworów „Old Enough”, „Worthy to Say” oraz „See You at the Show”. W marcu 2010 roku album pokrył się w Kanadzie złotą płytą za sprzedaż 10, 000 kopii.
Twórcy.
Nickelback
Produkcja

</doc>
<doc id="1635171" url="https://pl.wikipedia.org/wiki?curid=1635171" title="Baldock">
Baldock

Baldock – miasto w Wielkiej Brytanii, w Anglii, w regionie East of England w hrabstwie Hertfordshire. W 2001 miasto to zamieszkiwało 9 900 osób. 
W tym mieście ma swą siedzibę klub piłkarski – Baldock Town Letchworth F.C.

</doc>
<doc id="1635173" url="https://pl.wikipedia.org/wiki?curid=1635173" title="Numancja">
Numancja

Numancja (łac. "Numantia", hiszp. "Numancia") – starożytne miasto i stanowisko archeologiczne w środkowo-północnej części Hiszpanii (Kastylia), odległe o 7 km od Sorii.
Początkowo osada ("oppidum"), później starożytne miasto założone przez celtyberyjskie plemię Arewaków nad rzeką Durius (obecnie Duero). Było ważnym punktem oporu Celtyberów przeciwko Rzymianom. O jego zdobycie toczyła się w latach 143-133 p.n.e. tzw. "wojna numantyjska", zakończona przez Scypiona, który poprzez odizolowanie miasta doprowadził do jego kapitulacji po dziewięciu miesiącach oblężenia. Wskutek wygłodzenia jego mieszkańcy posuwali się do kanibalizmu, w końcu niemal wszyscy odebrali sobie życie, bardziej od niego ceniąc wolność. Scypion zdołał zgromadzić zaledwie 50 osób, z którymi odbył triumf, resztę pozostałych przy życiu sprzedał w niewolę. Miasto zostało ostatecznie zburzone. 
Numancja została odbudowana przez Oktawiana Augusta, jednakże z biegiem czasu utraciła poprzednie znaczenie. Pozostałości starożytnej Numancji i antycznych fortyfikacji zostały odsłonięte przez wykopaliska archeologiczne w okolicach Sorii, zapoczątkowane w 1905 przez Adolfa Schultena.

</doc>
<doc id="1635175" url="https://pl.wikipedia.org/wiki?curid=1635175" title="Katedra Niepokalanego Poczęcia Najświętszej Maryi Panny w Barze">
Katedra Niepokalanego Poczęcia Najświętszej Maryi Panny w Barze

Katedra Niepokalanego Poczęcia Najświętszej Maryi Panny w Barze (serb. Katedrala Bezgrešnogo začeća Blaženej Djevicy Mariji/Катедрала Безгрешного Зачећа Блаженей Ђевицы Марийи) – rzymskokatolicka katedra archidiecezji barskiej w Czarnogórze. Została wybudowana w 1857 w stylu neogotyckim. Mieści się przy ulicy Popovici.

</doc>
<doc id="1635177" url="https://pl.wikipedia.org/wiki?curid=1635177" title="Rupert Graves">
Rupert Graves

Rupert Simeon Graves (ur. 30 czerwca 1963 w Weston-super-Mare) – angielski aktor filmowy, telewizyjny i teatralny.
Życiorys.
Wczesne lata.
Urodził się w Weston-super-Mare w hrabstwie Somerset jako syn muzyka i nauczyciela muzyki Richarda Hardinga Gravesa i koordynatorki podróży Mary Lousilli (z domu Roberts). Jako nastolatek był zbuntowanym punkiem. 
Kariera.
W wieku piętnastu lat opuścił szkołę i pojawił się gościnnie w jednym z odcinków serialu "Powrót Świętego" ("The Return of the Saint", 1978), a rok później w serialu "Piątka detektywów" ("The Famous Five", 1979). Wraz z wieloma swymi kolegami szukał bezskutecznie pracy. W 1980 roku zdecydował się wreszcie stanąć do otwartych przesłuchań w Delta Circus, odniósł sukces i przez sześć miesięcy występował z trupą komediową w charakterze klowna cyrkowego. Jego agent postarał się o rolę nieśmiałego Tippinga w sześciu odcinkach serialu "Vice Versa" (1981), gdzie spodobał się publiczności. Uznanie zdobył w sztuce "Zabójstwo pana Toada" ("The Killing of Mr. Toad", 1983) wystawianej w londyńskim pubie King’s Head. Po udziale w dramacie telewizyjnym "Zły i dobry w grze" ("Good and Bad at Games", 1983), zagrał postać syna włoskiego kompozytora Giacomo Pucciniego w biograficznym teledramacie "Puccini" (1984). Otrzymał angaż do spektaklu "Odpowiedni węglowodan" ("Sufficient Carbohydrate", 1983/84), który odniósł sukces na scenie Hampstead, a w 1984 roku przeniesiony został na West End. Potem pojawił się jako Ed w londyńskiej produkcji "Trylogia miłosna" ("Torch Song Trilogy", 1984) u boku Harveya Fiersteina. W następnych latach rozgłos przyniosła mu tytułowa rola w przedstawieniu "Amadeusz" ("Amadeus", 1986). Do roku 1986 pracował także w fabryce butów i sklepie z frytkami.
Dla dużego ekranu pozyskał go James Ivory. Wystąpił w dwóch jego filmach; adaptacji powieści E.M. Forstera "Pokój z widokiem" ("A Room with a View", 1985) jako nieopanowany Freddy Honeychurch, brat Lucy (Helena Bonham Carter) z Maggie Smith i Julianem Sands, a także w melodramacie "Maurycy" ("Maurice", 1987) u boku Jamesa Wilby i Hugh Granta. Za rolę Harolda Guppy w komediodramacie "Relacje intymne" ("Intimate Relations", 1996) zdobył nagrodę dla najlepszego aktora na festiwalu filmowym w Montrealu. Wystąpił na Broadwayu w sztukach: "Bliżej" ("Closer", 1999) i "Człowiek słoń" ("The Elephant Man", 2002) jako dr Frederick Treves.
Życie prywatne.
W latach 1987–2000 spotykał się z Yvonne. W 2000 roku związał się z urodzoną w Australii producentką filmową Susie Lewis, z którą się ożenił w 2001. Mają pięcioro dzieci – trzech synów - Josepha (ur. 2003), Noaha i Isaaca oraz dwie córki - Ellę i Zoe.

</doc>
<doc id="1635180" url="https://pl.wikipedia.org/wiki?curid=1635180" title="Barnard Castle">
Barnard Castle

Barnard Castle – miasto i civil parish w Wielkiej Brytanii, w Anglii, w regionie North East England, w hrabstwie Durham. W 2011 roku civil parish liczyła 5495 mieszkańców.

</doc>
<doc id="1635181" url="https://pl.wikipedia.org/wiki?curid=1635181" title="Stanisław Lic">
Stanisław Lic

Stanisław Lic (ur. 4 października 1862 w Leżajsku, zm. 27 stycznia 1935 w Kaliszu) – polski jezuita, rekolekcjonista, kierownik i propagator sodalicji mariańskich. Twórca i pierwszy superior rezydencji przy kościele św. Franciszka Ksawerego w Piotrkowie Trybunalskim.
Do nowicjatu wstąpił 9 sierpnia 1879 roku w Starej Wsi, studiował filozofię w Krakowie (1884–1885) i Chyrowie (1885–1887) oraz teologię w Krakowie (1889–1893). Święcenia prezbiteratu przyjął 26 czerwca 1892 w Krakowie.
Po ukończeniu studiów teologicznych (1893) rozpoczął wykłady w krakowskim kolegium, które prowadził do mianowania na superiora bazylianów w Buczaczu (1897). Funkcję tę pełnił do roku 1898, kiedy to objął analogiczne stanowisko w Krystynopolu (funkcję tę pełnił do 1900 roku). W latach 1900–1905 był rektorem w Starej Wsi, a w latach 1908–1912 pełnił funkcję superiora rezydencji krakowskiej. Następnie był wicerektorem w Czechowicach (1916–1918), superiorem w Piotrkowie Trybunalskim (1918–1920), Lublinie (1922–1926) i Łodzi (1926–1927), rektorem w Wilnie (1927–1929) i ponownie superiorem rezydencji lubelskiej (1929–1934).

</doc>
<doc id="1635182" url="https://pl.wikipedia.org/wiki?curid=1635182" title="Clarence Vinson">
Clarence Vinson

Clarence Vinson (ur. 10 lipca 1978 w Waszyngtonie) – amerykański bokser wagi koguciej, brązowy medalista letnich igrzysk olimpijskich w Sydney. W 2001 roku przeszedł na zawodowstwo. Pierwszą walkę zawodową stoczył 27 stycznia 2001 na dystansie 4 rund. Jego przeciwnikiem był Adrian Valdez. Walkę wygrał przez decyzję 40-36 | 40-37 | 39-37.

</doc>
<doc id="1635184" url="https://pl.wikipedia.org/wiki?curid=1635184" title="Kim Un-chol">
Kim Un-chol

Kim Un-chol (ur. 23 września 1979) – północnokoreański bokser, brązowy medalista letnich igrzysk olimpijskich w Sydney w kategorii papierowej.
Na turnieju olimpijskim pokonał w pierwszej rundzie Sebusiso Keketsi z Lesotho (RSC 4). W kolejnych rundach pokonał kolejno Pála Lakatosa (20–8) i Ivanasa Stapovičiusa (22–10), a w półfinale przegrał z późniejszym srebrnym medalistą, Rafaelem Lozano.

</doc>
<doc id="1635186" url="https://pl.wikipedia.org/wiki?curid=1635186" title="Królik Milczek">
Królik Milczek

Królik Milczek (, 2001–2004) – kanadyjsko-brytyjski serial animowany emitowany niegdyś w telewizji MiniMax.
Fabuła.
Serial opowiada o przygodach żółtego królika, mieszkającego w dużej aglomeracji. 

</doc>
<doc id="1635188" url="https://pl.wikipedia.org/wiki?curid=1635188" title="Road to Success (DVD Nickelback)">
Road to Success (DVD Nickelback)

Road to Success (pl: "Droga do sukcesu") - nieautoryzowana biografia kanadyjskiego zespołu rockowego Nickelback, wydana 1 maja 2004 roku nakładem wytwórni Chrome Dreams. Dokument trwający 60 minut ukazuje zdjęcia z rodzinnego albumu braci Kroegerów, wywiady z byłymi współpracownikami zespołu, m.in. pierwszym managerem grupy Clyde'm Hill'em, dyrektorem szkoły w Hanna, do której uczęszczali muzycy, oraz wywiady z ludźmi z branży muzycznej. W biografii nie użyto utworów grupy, gdyż nie jest ona autoryzowana ani przez zespół ani przez wytwórnię grupy. Wydanie to doczekało się również polskiej edycji wydanej pod nazwą "Nickelback - Droga do sukcesu". Płyta była dołączona na popularnego pisma dla młodzieży Popcorn. Wraz z płytą dołączony był także plakat z zespołem z sesji zdjęciowej do płyty "All the Right Reasons". 

</doc>
<doc id="1635189" url="https://pl.wikipedia.org/wiki?curid=1635189" title="Jan Henryk Cichosz">
Jan Henryk Cichosz

Jan Henryk Cichosz (ur. 1 lipca 1949 w Wielobyczy) – poeta, publicysta, dziennikarz, regionalista, animator życia literackiego w Krasnymstawie, gdzie mieszka i tworzy. 
Zadebiutował w 1972 w „Zielonym Sztandarze”. Publikował m.in. w „Autografie”, „Akancie”, „Egerii”, „Kamenie”, „Kresach Literackich”, „Morzu i Ziemi”, „Nowym Wyrazie”, „Okolicach”, „Przekroju”, „Radarze”, „Słowie Powszechnym”, „Tygodniku Kulturalnym”, „Wiadomościach Kulturalnych”, „Więziach”, „Za i przeciw”, „Życiu Literackim”. Wydał dotychczas 10 tomików poetyckich, a jego wiersze znalazły się w 23 antologiach i almanachach. Prezentowało je także Polskie Radio w programie 1,2 i 3, Radio Kielce i Radio Lublin. Jest laureatem ponad 30 ogólnopolskich konkursów poetyckich.
Pomysłodawca powstania grupy literackiej „Słowo” oraz wielu inicjatyw literackich w Krasnymstawie. Należy do Lubelskiego Oddziału Związku Literatów Polskich. 

</doc>
<doc id="1635190" url="https://pl.wikipedia.org/wiki?curid=1635190" title="Hyperemesis gravidarum">
Hyperemesis gravidarum



</doc>
<doc id="1635192" url="https://pl.wikipedia.org/wiki?curid=1635192" title="Paweł Miki">
Paweł Miki

 – japoński jezuita (SJ), męczennik chrześcijański, ofiara prześladowań antykatolickich, święty Kościoła katolickiego.
Życiorys.
W wieku 5 lat przyjął chrzest. Nauki pobierał u jezuitów, do których wstąpił w wieku 22 lat. Udzielał się jako katecheta, a po nowicjacie i studiach głosił Ewangelię po całej Japonii. 
W 1597 roku rozpoczęły się prześladowania chrześcijan z rozkazu Hideyoshiego Toyotomi, ówczesnego władcy Japonii. Paweł został aresztowany i poddany torturom. Nie wyrzekł się jednak wiary w Chrystusa i głosił ją nadal. Przebywał w więzieniu w pobliżu Nagasaki, gdzie spotkał swoich 25 towarzyszy i wraz z nimi został ukrzyżowany.
Beatyfikacja i kanonizacja.
Papież Urban VIII beatyfikował 26 męczenników japońskich w roku 1627, natomiast papież Pius IX kanonizował ich w 1862 roku.
Dzień obchodów.
Wspomnienie liturgiczne Pawła Miki i Towarzyszy, w Kościele katolickim, obchodzone jest 6 lutego.

</doc>
<doc id="1635193" url="https://pl.wikipedia.org/wiki?curid=1635193" title="Order Gwiazdy Afrykańskiej">
Order Gwiazdy Afrykańskiej

Order Gwiazdy Afrykańskiej (fr.: "Ordre de L'Étoile africaine", nl.: "Orde van de Afrikaanse Ster") – order zasługi Królestwa Belgii nadawany w latach 1888–1960.
Historia.
Order został ustanowiony 30 grudnia 1888 przez króla Belgów Leopolda II w jego roli jako głowa i posiadacz Wolnego Państwa Konga. Miał być nadawany wyłącznie za zasługi dla Konga, ale po przyłączeniu Konga do Belgii jako kolonii w 1908 został wcielony do systemu orderów belgijskich. Nadawany był praktycznie do roku 1960, chwili ogłoszenia niepodległości dawnego Konga Belgijskiego, ale nadal można go w teorii otrzymać za zasługi datujące się sprzed tego roku. Od 1908 do chwili obecnej jest w dyspozycji belgijskiego ministerstwa spraw zagranicznych.
Order otrzymał pięć klas według znanego schematu Legii Honorowej, od Krzyża Wielkiego do Kawalera, a dodatkowo łańcuch dla I klasy oraz trójstopniowy medal w złocie, srebrze lub brązie.
Insygnia.
Insygnia orderu to oznaka, gwiazda I i II klasy, łańcuch i medale. Oznaką jest emaliowana na biało pięcioramienna gwiazda z niebieskimi obramowaniami, położona na zielonym wieńcu z liści palmowych. Medalion środkowy awersu ukazuje w niebieskim polu złotą gwiazdę herbu Kolonii Konga, otoczoną napisem „TRAVAIL ET PROGRÈS” (pol. "PRACA I POSTĘP"), będącym dewizą orderu, a medalion awersu monogram fundatora orderu „LS” ("L"eopold "S"uweren). Zawieszką jest złota korona królewska. Gwiazda I klasy jest dziesięciopromienna, z promieniami na przemian złotymi i srebrnymi, z awersem odznaczenia w swym środku. Nieco mniejsza gwiazda II klasy posiada tylko srebrne promienie. Łańcuch składa się z ogniw trzech rodzajów: koron królewskich, splecionych liter L i S oraz z białych pięciopromiennych gwiazd otoczonych wieńcem palmowym. Medale noszą na awersie pięcioramienną gwiazdę bez emalii, otoczoną napisem „TRAVAIL ET PROGRÈS”, na rewersie splecione, ukoronowane inicjały „LS”, otoczone wieńcem palmowym. Medale posiadają koronę jako zawieszkę.
Wstążka orderu jest niebieska z szerokim żółtym paskiem w środku.

</doc>
<doc id="1635194" url="https://pl.wikipedia.org/wiki?curid=1635194" title="Marc Foucan">
Marc Foucan

Marc Foucan (ur. 14 października 1971) – francuski lekkoatleta, specjalizujący się w biegu na 400 m. 
Rekordy życiowe.
Podczas Halowych Mistrzostw Świata (Maebashi 1999) francuska sztafeta 4 x 400 m (w składzie : Foucan, Emmanuel Front, Bruno Wavelet, Fred Mango) zajęła 6. miejsce ustanawiając nieaktualny już rekord kraju – 3:06,37.

</doc>
<doc id="1635200" url="https://pl.wikipedia.org/wiki?curid=1635200" title="Choi Chol-su">
Choi Chol-su

Choi Chol-su (ur. 1 grudnia 1969 w Chunnahbokdo) – północnokoreański bokser wagi muszej. W 1992 roku na letnich igrzyskach olimpijskich w Barcelonie zdobył złoty medal.

</doc>
<doc id="1635201" url="https://pl.wikipedia.org/wiki?curid=1635201" title="Języki abchasko-adygijskie">
Języki abchasko-adygijskie



</doc>
<doc id="1635211" url="https://pl.wikipedia.org/wiki?curid=1635211" title="Hong Sung-sik">
Hong Sung-sik

Hong Sung-sik (kor. 홍성식; ur. 13 listopada 1967) – były południowokoreański bokser, kategorii lekkiej. 
W 1992 roku podczas letnich igrzysk olimpijskich w Barcelonie zdobył brązowy medal w kategorii lekkiej. W 1/16 finału pokonał na punkty 9-3 przyszlego mistrza świata organizacji WBO Artura Grigoriana 
Został pokonany 11-10 przez Óscara De La Hoyę w walce półfinałowej.
Hong Zakończył karierę po zdobyciu złotego medalu na Igrzyskach Wschodniej Azji w 1993 roku. Obecnie jest nauczycielem wychowania fizycznego w gimnazjum w Gochang, Jeollabuk-do.

</doc>
<doc id="1635212" url="https://pl.wikipedia.org/wiki?curid=1635212" title="Sindhowie">
Sindhowie

Sindhowie – naród żyjący w Pakistanie (prowincja Sindh) i w Indiach (obszary Radżastanu graniczące z Pakistanem). Populacja w Pakistanie ok. 13,5 mln; w Indiach ok. 2,3 mln. Mówią językiem sindhi z grupy nowoindyjskich. Wyznają islam sunnicki (Pakistan) i hinduizm (Indie). Ich głównymi zajęciami są rolnictwo i hodowla. Przedstawicielki tego narodu to m.in. Benazir Bhutto, premier Pakistanu, i indyjskie aktorki filmowe Amisha Patel i Kareena Kapoor.

</doc>
<doc id="1635216" url="https://pl.wikipedia.org/wiki?curid=1635216" title="Genesis (album Rotting Christ)">
Genesis (album Rotting Christ)

Genesis – siódmy album studyjny greckiego zespołu black metalowego Rotting Christ. Wydawnictwo ukazało się 29 października 2002 roku nakładem wytwórni muzycznej Century Media Records. Nagrania zostały zarejestrowane w maju 2002 roku w Stage One Studios w Niemczech. Na albumie grupa powróciła do stylu ze swoich wcześniejszych, agresywniejszych i prymitywniejszych nagrań jako zespołu death metalowego, choć obecne są także elementy gothic metalu i doom metalu.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="1635228" url="https://pl.wikipedia.org/wiki?curid=1635228" title="Fårevejle">
Fårevejle

Fårevejle - niewielka miejscowość położona w północno-zachodniej części Zelandii w gminie Odsherred, pomiędzy fiordem Lammefjord i zatoką Sejerø Bugt.
Miejscowość dzieli się na dwie części: wschodnią - Fårevejle Stationsby (Fårevejle Stacja) i zachodnią - Fårevejle Kirkeby (Fårevejle Kościół). W tej pierwszej znajduje się stacja kolejowa przy trasie kolejowej z Holbæk do Nykøbing Sjælland. W tej drugiej, zabytkowy kościół. 

</doc>
<doc id="1635229" url="https://pl.wikipedia.org/wiki?curid=1635229" title="Trybuchowce (rejon buczacki)">
Trybuchowce (rejon buczacki)

Trybuchowce (ukr. Трибухівці, "Trybuchiwci") – wieś na Ukrainie, w obwodzie tarnopolskim, w rejonie czortkowskim. Przez wieś biegnie rzeka Olchowiec, lewy dopływ Strypy.
Wieś liczy 4308 mieszkańców i jest jedną z największych wsi obwodu tarnopolskiego. Przez miejscowość przechodzi droga terytorialna T2001.
Historia.
W 1611 Jerzy Wojciech Buczacki-Tworowski sprzedał właścicielowi Buczacza, Podhajec i Czortkowa Stanisławowi Golskiemu wsie Góra, Żyznowiec, "Trybuchowce", Mezańce, Soroka, Pilatówka. Według rozgraniczenia z 1680 wieś znajdowała się w województwie ruskim. Część granicy pomiędzy województwami podolskim i ruskim przechodziła na południe od Trybuchowiec i Dżuryna – między tymi wsiami oraz Ćwitową i Pomorcami.
Na mapie von Miega wieś wzmiankowana jako "Tribuchowce"
Właścicielem wsi w roku 1810 był hrabia Ignacy Adam Krasicki z Siecina herbu Rogala (1767-1844), numizmatyk, który stale zamieszkiwał w Stratyniu.
W latach 1858, 1859, 1860 wieś wchodziła w skład powiatu Jazłowiec w obwodzie czortkowskim, właścicielem dóbr ziemskich Trybuchowce był Zachariasz Krzysztofowicz.
W 1901 działała gorzelnia Kornela Horodyskiego. W 1903 dzierżawcą dóbr we wsi był Marek Bieder.
W II Rzeczypospolitej miejscowość była siedzibą gminy wiejskiej Trybuchowce w powiecie buczackim województwa tarnopolskiego.
Od 1947 wieś jest siedzibą rady wiejskiej. Od 2016 jest siedzibą wiejskiego społeczeństwa Trybuchowce.
20 listopada 2015 odbyło się uroczyste otwarcie hali wyposażonej w 3-ścieżkową linię sortowniczą wyprodukowaną i zainstalowaną przez firmę Sorter z Radomia. Jako goście honorowi obecni byli Konrad Grzeszczyk, właściciel Sortera, Wicepremier Ukrainy, Ambasador Kanady na Ukrainie Roman Waszczuk, przewodniczący obwodów tarnopolskiego (Stepan Barna) i winnickiego.

</doc>
<doc id="1635230" url="https://pl.wikipedia.org/wiki?curid=1635230" title="Trybuchowce (gmina)">
Trybuchowce (gmina)

Trybuchowce – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy były Trybuchowce.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Ćwitowa, Pomorce, Pyszkowce, Rzepińce i Trybuchowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja; przyłączono wówczas do niej gromadę Podlesie ze zniesionej gminy Podzameczek, a stanowiącą odtąd niewielką eksklawę gminy Trybuchowce wewnątrz nowo utworzonej gminy Buczacz. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z siedmiu gromad (Ćwitowa, Podlesie, Pomorce, Pyszkowce, Rzepińce, Siemieńce i Trybuchowce) i liczyła 8.420 mieszkańców.
Po II wojnie światowej obszar gminy znalazł się w ZSRR.

</doc>
<doc id="1635234" url="https://pl.wikipedia.org/wiki?curid=1635234" title="JW Construction">
JW Construction



</doc>
<doc id="1635241" url="https://pl.wikipedia.org/wiki?curid=1635241" title="Konstanty Szyrwid">
Konstanty Szyrwid

Konstanty Szyrwid także "Širvydas, Szyrwidas" (ur. prawdopodobnie w 1579 na Litwie, zm. 23 sierpnia 1631 w Wilnie) – litewski jezuita, kaznodzieja i teolog katolicki, leksykograf oraz autor słownika i gramatyki języka litewskiego.
Życiorys.
Nauki początkowe pobierał w kolegium jezuitów w Wilnie. Do nowicjatu jezuitów wstąpił 10 sierpnia 1598 w Rydze. Pierwsze lata nowicjatu (1598–1599) spędził w Nieświeżu, tu słuchał lekcji retoryki. Przez 2 miesiące roku 1599 przebywał w Dorpacie i Rydze. W latach 1600–1601 nauczał w niższych klasach kolegium nieświeskiego, studiując jednocześnie filozofię. W lipcu roku 1600 otrzymał w kolegium dorpackim stopień scholastyka. Następnie studiował (1603–1606) filozofię w kolegium w Pułtusku (tam w maju roku 1610 bronił tez z teologii ogólnej) i teologię na Akademii Wileńskiej (1606–1610). Święcenia prezbiteratu przyjął około 1610 roku w Wilnie. Ostatnie śluby zakonne złożył w roku 1617. Prowadził różnorodną działalność w ramach swego zakonu: przez 3 lata wykładał filozofię, później – przez kolejne 3 lata był kaznodzieją polskim, a następnie – przez 9 lat kaznodzieją litewskim. Przez 3 lata pełnił funkcję doradcy rektora. W latach 1613–1625 był wykładowcą Pisma Świętego w Wilnie. Dopiero od roku 1628 (zwolniony od wielu zajęć z powodu choroby), mógł się poświęcić wyłącznie pracy pisarskiej. W uznaniu zasług otrzymał w roku 1631 (kilka miesięcy przed śmiercią) "privatim" od władz Akademii Wileńskiej tytuł mistrza sztuk wyzwolonych i filozofii.
Twórczość.
W 1629 roku wydał swe największe dzieło – słownik łacińsko-polsko-litewski zatytułowany "Dictionarium trium linguarum..." (łac. "Słownik trzech języków"). W tym samym roku wydał też zbiór kazań w języku litewskim i polskim zatytułowany "Punkty kazań od Adwentu aż do Postu, litewskim językiem z wytłumaczeniem na polskie". Rok później wydał zaginiony zbiór gramatyki "Clavis linguae lituanicae" (łac. "Klucz do języka litewskiego"). Był współtwórcą literackiego i teologicznego języka litewskiego.
Dokładniejszą bibliografię twórczości Szyrwida oraz wiadomości o materiałach podaje V. Biržiška: w "Aleksandrynas. I: XVI-XVII amžiai", Chicago 1960, s. 247-250 oraz w "Lietuviu bibliografija. Dalis 1: XVI-XVIII amžiai", Kowno 1924, szp. 20-23, 34, 46-47, (także tomy następne).

</doc>
<doc id="1635247" url="https://pl.wikipedia.org/wiki?curid=1635247" title="Polski Związek Żeglarski (1924)">
Polski Związek Żeglarski (1924)

Polski Związek Żeglarski - stowarzyszenie skupiające kluby żeglarskie, powołane do reprezentowania polskiego żeglarstwa na arenie międzynarodowej. Stowarzyszenie istniało w latach 1924–1951.
Historia.
PZŻ powołany został 11 maja 1924 roku w Tczewie, przez:
Główną przyczyną utworzenia związku było to, że jego istnienie było warunkiem koniecznym do wystawienia reprezentacji Polski na igrzyska olimpijskie w Paryżu.
4 lutego 1951, w wyniku decyzji delegatów zrzeszeń sportowych na XXI Walne Zgromadzenie PZŻ, następuje likwidacja Polskiego Związku Żeglarskiego. Na jego miejsce utworzona zostaje Sekcja Żeglarstwa GKKF.
Prezesi PZŻ.
II wojna światowa

</doc>
<doc id="1635248" url="https://pl.wikipedia.org/wiki?curid=1635248" title="Polski Związek Żeglarski (1957)">
Polski Związek Żeglarski (1957)

Polski Związek Żeglarski (PZŻ, "Polish Yachting Association – PYA") – stowarzyszenie, którego członkami zwyczajnymi są Okręgowe Związki Żeglarskie i kluby żeglarskie. Prezesem PZŻ jest Tomasz Chamera.
Historia.
W dniach 7-9 grudnia 1956 roku, podczas plenum Sekcji Żeglarskiej Głównego Komitetu Kultury Fizycznej postanowiono powołać do życia Polski Związek Żeglarski. Przyjęta uchwała powierzała dotychczasowemu Prezydium Sekcji pełnienie funkcji Zarządu PZŻ od 1 stycznia 1957.
Od 1996 roku PZŻ jest członkiem ISAF.
Prezesi PZŻ.
Prezesi związku:
Symbole związku.
Zgodnie ze statutem PZŻ ma następujące symbole:
Zgodnie ze statutem PZŻ prawo używania jego symboli przysługuje członkom Związku i osobom fizycznym w nim stowarzyszonych.
Zgodnie z obowiązującym prawem (art. 11 Kodeksu Morskiego) używanie obecnie bandery PZŻ zamiast bandery handlowej poza granicami Polski jest niedozwolone (wcześniej było to możliwe). W praktyce często jednak nadal bandera PZŻ używana jest – wbrew prawu – poza polskimi granicami.
Działalność.
Cele istnienia PZŻ.
Celem Związku jest:
Statutowe zadania związku.
Polski Związek Żeglarski:

</doc>
<doc id="1635249" url="https://pl.wikipedia.org/wiki?curid=1635249" title="Ferenc Szojka">
Ferenc Szojka

Ferenc Szojka (ur. 7 kwietnia 1931 w Salgótarján, zm. 17 września 2011 tamże) – węgierski piłkarz, pomocnik. Srebrny medalista V Mistrzostw Świata w Piłce Nożnej w 1954.
Kariera sportowa.
W reprezentacji Węgier zagrał 28 razy i strzelił jednego gola. Debiutował w 1954 w czasie mistrzostw świata, ostatni raz zagrał w 1960. Podczas mistrzostw świata w 1954 wystąpił w jednym spotkaniu Węgrów, grupowym z Koreą Południową. Brał udział w VI Mistrzostwach Świata w Piłce Nożnej w 1958 (dwa mecze). Podczas obu turniejów bronił barw Salgótarjáni BTC.

</doc>
<doc id="1635255" url="https://pl.wikipedia.org/wiki?curid=1635255" title="Trzy Gracje">
Trzy Gracje



</doc>
<doc id="1635259" url="https://pl.wikipedia.org/wiki?curid=1635259" title="Karambol 3-bandowy">
Karambol 3-bandowy

Karambol 3-bandowy (ang. "three-cushion billiards") – królewska odmiana gier bilardowych z rodziny karambolu. Narodziła się w Stanach Zjednoczonych w latach 70. XIX stulecia. 
"Karambol 3-bandowy" (podobnie jak kilka innych gier bilardowych) uchodzi za grę dla dżentelmenów. W profesjonalnych turniejach obowiązuje nienaganny ubiór składający się z koszuli, kamizelki, muszki, spodni "na kant" i pantofli.
Pochodzenie nazwy.
Nazwa "karambol" wywodzi się od francuskiego słowa "carambolage", który wywodzi się z kolei od słowa "carambola", którego niegdyś używało się nazywając czerwoną bilę. Nazwa, zapożyczona z języka marathi używanego w Indiach - pochodzi od małego czerwonego owocu, rosnącego w Azji, który jest zbliżony rozmiarami do bili karambolowej.
Od francuskiego "carambolage" wywodzi się angielska nazwa dla tego sportu - "carom".
Sprzęt.
Stół.
Stół karambolowy jest o stopę dłuższy niż stół do ósemki; ma długość 10 stóp (3,04 m) i szerokość 5 stóp (1,52 m). Jedyną i główną różnicą jest to, że stół karambolowy nie ma żadnych kieszeni (łuz). Nie posiada również tzw. pola D; posiada tylko trzy znaczenia, na których stawia się bile.
Pierwsze stoły karambolowe, wyrabiane w średniowieczu, nie były jak dzisiaj pokryte suknem. Pierwsze stoły nim pokryte zaczęło się wyrabiać dopiero pod koniec XV wieku. Sukna miały wtedy różne kolory. Dopiero w XVI wieku zadecydowano, aby wszystkie stoły karambolowe były pokryte suknem w kolorze ciemnozielonym (imitującym barwę trawy); kolor taki był bardzo pożyteczny, ponieważ można było grać na nim przez długi czas bez zmęczenia oczu (jednakże we współczesnych czasach coraz bardziej popularne staje się sukno w barwie niebieskiej). Sukno jest wyrabiane ze 100% wełnianej przędzy.
Współczesne, profesjonalne stoły karambolowe posiadają także podgrzewaną elektrycznie płytę. Powoduje to, że włosie z sukna jest postawione "na sztorc" i stół staje się "szybszy"; bile mogą się po nim znacznie szybciej poruszać.
Bile.
Bile karambolowe, nazywane także czasami "kulami", były wyrabiane z najrozmaitszych materiałów, takich jak stal, inne metale, kość słoniowa, glina, plastik czy drewno. Początkowo były one wyrabiane z drewna - później, gdy Francja rozpoczęła rozwijać kolonie w Afryce, bile zaczęto wyrabiać z kości słoniowej i przy tym materiale pozostano przez ponad 300 lat. Dopiero na początku XX wieku, ze względów ekologicznych, zaprzestano tej produkcji. Następnie przez kilkanaście lat używano bil z celuloidu, ale były one bardzo łatwopalne, więc znów zaprzestano ich produkcji, tym razem ze względów bezpieczeństwa.
Współcześnie używa się bil z żywicy fenolowej. Do gry używa się trzech bil - jednej czerwonej, jednej białej oraz jednej żółtej (lub białej z kropką, tzw. "bili pikowej") - o wymiarach 61,5 mm. Bile te są znacznie większe od bil snookerowych oraz tych używanych w ósemce bądź dziewiątce. Ich waga według oficjalnych przepisów powinna wynosić od 7 do 7½ uncji (około 200 gramów).
Kije.
Kije karambolowe również zmieniały się na przestrzeni wieków. Pierwsze kije były jednolite (nie były kredowane), były krótsze, z bardzo rozszerzoną i zagiętą końcówką, która ułatwiała takie zagrania jak np. "massé". Jednak po latach, w końcu XVIII wieku zaczęto grać prostymi i dłuższymi kijami, z kredowaną końcówką. Kije te, stosowane do dziś we wszystkich odmianach bilardu, ułatwiały bardzo wiele zagrań, ale znacznie też utrudniły takie popisowe zagrania, jak np. "podkręcanie" bili itd.
Zasady gry.
Przed grą.
Na stole umieszczone są trzy bile: biała, żółta oraz czerwona. Każdy gracz otrzymuje bilę do rozgrywki wstępnej (jeden - białą; drugi - żółtą; bila czerwona zawsze jest neutralna).
Następnie odbywa się walka o rozbicie, zwana również losowaniem "á la bande". Obaj gracze podchodzą do stołu, i uderzają swoje bile tak, aby znalazły się jak najbliżej bandy dolnej. Obie bile nie mogą się zderzyć ani dotknąć bili czerwonej. Wygrywa ten gracz, którego bila znalazła się najbliżej. Zwycięzca wybiera bilę, w którą będzie zagrywał przez cały mecz (jeśli wybierze białą, to przeciwnikowi przypadnie żółta), i rozpoczyna mecz rozbijając bile w celu zdobycia punktu.
Rozgrywka.
Celem gry jest zdobycie jak największej liczby zderzeń ("carambole"). Zderzenie następuje wtedy, kiedy bila danego gracza (zagrywana) dotknie pozostałych dwóch bil, ale zanim zderzy się z drugą bilą to po drodze odbije się minimum trzykrotnie od band(y). Uderzenie w narożnik liczone jest jako zaliczenie dwóch band (dwa odbicia). Zawodnicy potrafią nadać bili zagrywanej taką rotację, że ona kilkakrotnie odbije się od tej samej bandy bez pośredniego zaliczenia innej bandy lub bili. Jest to zagranie bardzo skuteczne, ponieważ każde tego typu rotacyjne odbicie jest liczone. Nie jest brana pod uwagę kolejność zaliczania bil - to gracz zagrywający decyduje czy najpierw zagra w bilę przeciwnika czy bilę neutralną (czerwoną).
"Możliwe zagrania:"
Za każde zderzenie gracz dostaje 1 punkt. Nie ma punktów ujemnych - punkty raz już zdobyte nie mogą być odjęte. Gracz, który zdobędzie punkt kontynuuje swoje podejście aż do popełnienia błędu (wtedy do stołu podchodzi jego rywal, który zagrywa w układ zastany po poprzedniku).
Błędy.
Błąd i odejście od stołu następuje wtedy, kiedy:
Trudność gry.
Najlepsi gracze na świecie osiągają średnio 1,5 - 2 punkty przy jednym podejściu do stołu. Kandydaci na profesjonalistów muszą legitymować się średnią w granicach 1 punktu na podejście. Średnia od 0,5 do 1 punktu przypisywana jest zaawansowanym amatorom.
Historia.
"Karambol 3-bandowy" narodził się około 1870 roku w amerykańskim mieście Saint Louis. Pierwszy oficjalny turniej został rozegrany także w Saint Louis w 1878 roku. Do 1907 roku sporadycznie organizowano turnieje, głównie ze względu na olbrzymią trudność gry. W 1907 roku Amerykanie ufundowali tzw. "Lambert Trophy" dla najlepszego karambolisty 3-bandowego. Nagroda ta wpłynęła na gwałtowny wzrost zainteresowania grą w Stanach Zjednoczonych i innych krajach (głównie w Europie i Ameryce Łacińskiej).
W 1928 roku zorganizowano I Mistrzostwa Świata.
Karambol 3-bandowy współcześnie.
Obecnie "Karambol 3-bandowy" jest najpopularniejszą odmianą z wszelkich gier karambolowych. Gra ta jest masowo uprawiana w: wielu krajach Europy (Belgia, Francja, Hiszpania, Holandia, Niemcy, Portugalia, Szwajcaria, Szwecja, Turcja, Włochy); Azji (z Japonią i Koreą Południową na czele); prawie wszystkich krajach Ameryki Łacińskiej; Stany Zjednoczone, Kanadzie i Afryce Północnej. Światowym organem zarządzającym jest "Union Mondiale de Billard" ("UMB"), w skład którego wchodzą trzy wielkie konfederacje kontynentalne (europejska, azjatycka i panamerykańska).

</doc>
<doc id="1635267" url="https://pl.wikipedia.org/wiki?curid=1635267" title="La Souriante Madame Beudet">
La Souriante Madame Beudet



</doc>
<doc id="1635270" url="https://pl.wikipedia.org/wiki?curid=1635270" title="Malediwczycy">
Malediwczycy

Malediwczycy, także Malediwowie (nazwa własna „dhiwehi”, ) – ludność zamieszkująca archipelag Malediwów na Oceanie Indyjskim (na północny zachód od Indii); niewielka grupa żyje w Indiach. Populacja około 260 tys. W etnogenezie Malediwczyków uczestniczyli m.in. Syngalezi i przedstawiciele ludów drawidyjskich (pierwsze wieki n.e.), Arabowie (XII wiek), grupy etniczne z Azji Południowo-Wschodniej (Malaje, Indonezja w XVI–XVIII wieku). Mówią językiem malediwskim (dhiwehi) z rodziny indoeuropejskiej. Wyznają islam sunnicki. Zajmują się rybołówstwem i przetwórstwem rybnym.

</doc>
<doc id="1635277" url="https://pl.wikipedia.org/wiki?curid=1635277" title="Jerry Brudos">
Jerry Brudos



</doc>
<doc id="1635278" url="https://pl.wikipedia.org/wiki?curid=1635278" title="Organizacja baterii artylerii przeciwlotniczej motorowej typu A">
Organizacja baterii artylerii przeciwlotniczej motorowej typu A

Organizacja baterii artylerii przeciwlotniczej motorowej typu A – etat wojenny pododdziału artylerii przeciwlotniczej Wojska Polskiego II RP.
25 listopada 1935 roku Komitet do Spraw Uzbrojenia i Sprzętu podjął uchwałę w sprawie wyposażenia, w latach 1935–1939, wszystkich czynnych dywizji piechoty w czterodziałowe baterie artylerii przeciwlotniczej o trakcji motorowej. Realizację uchwały zakończono przed wybuchem II wojny światowej.
17 grudnia 1936 roku na posiedzeniu KSUS rozpatrzono przedstawione przez Inspektora Obrony Powietrznej Państwa postulaty i uchwalono plan rozbudowy oraz unowocześnienia środków obrony przeciwlotniczej zgodnie, z którym dywizja piechoty posiadać miała baterię artylerii przeciwlotniczej uzbrojoną w sześć dział przeciwlotniczych 40 mm i 8 ciężkich karabinów maszynowych. Do wojny nie zdołano zwiększyć liczby dział z 4 do 6 w każdej z baterii. 
W styczniu 1937 roku KSUS zatwierdził plan utworzenia czterech oddziałów pancerno-motorowych. Każdy z oddziałów miał dysponować jedną czterodziałową baterią dział przeciwlotniczych 40 mm i 8 ckm.
Baterie nie występowały samodzielnie w organizacji pokojowej Wojska Polskiego z wyjątkiem 13 samodzielnej baterii artylerii przeciwlotniczej w Równem. Były organicznymi jednostkami artylerii przeciwlotniczej, całkowicie zmotoryzowanymi, czynnych dywizji piechoty na stopie wojennej i brygad pancerno-motorowych.
Każda z baterii typu „A” składała się z czterech plutonów. Pluton uzbrojony był w jedną 40 mm armatę plot. wzór 1936 i dwa lekkie karabiny maszynowe oraz wyposażony w dwa ciągniki C2P i radiostację N2. W niektórych bateriach zamiast lkm-ów były ckm-y na samochodach Fiat 508/518. Ponadto bateria posiadała jedną radiostację N1 i 34 samochody. Zapas amunicji wynosił 4 jednostki ognia na każde z czterech dział. Jednostka ognia wynosiła 200 nabojów. Stan etatowy baterii liczył 6 oficerów oraz 163 podoficerów i szeregowych. 
Zgodnie z planem mobilizacyjnym „W”, wszystkie baterie zmobilizowane zostały w alarmie, w grupie jednostek oznaczonych kolorem brązowym (podgrupa 2 - OPL). Formowanie baterii rozpoczęto 24 sierpnia 1939 roku o godz. 6. Poszczególne baterie osiągnąć miały gotowość bojową po upływie 24–44 godzin od rozpoczęcia mobilizacji.
Jednostkami mobilizującymi były:
22 sierpnia 1939 roku zostały wydane rozkazy do formowania dwóch nowych pododdziałów artylerii przeciwlotniczej, które w 1940 roku miały przejąć część zadań mobilizacyjnych:
Ponadto czyniono przygotowania do sformowania 23 dywizjonu artylerii przeciwlotniczej w Wołkowysku.

</doc>
<doc id="1635279" url="https://pl.wikipedia.org/wiki?curid=1635279" title="Okienko owalne">
Okienko owalne

Okienko owalne inaczej okienko przedsionka (łac. "fenestra ovalis, fenestra vestibuli") – struktura anatomiczna w obrębie ucha, pokryta błoną stykającą się bezpośrednio ze strzemiączkiem. Prowadzi z ucha środkowego do przedsionka. Ułatwia przenoszenie drgań z ucha środkowego do wnętrza ślimaka. Drgania przenoszone są do schodów przedsionka, czyli zewnętrznej komory ślimaka.

</doc>
<doc id="1635280" url="https://pl.wikipedia.org/wiki?curid=1635280" title="István Kovács (bokser)">
István Kovács (bokser)

István Kovács (ur. 17 sierpnia 1970 w Budapeszcie) – węgierski bokser kategorii muszej, koguciej i piórkowej. Jako amator był mistrzem Europy, świata i olimpijskim. W latach 1997-2002 walczył zawodowo, zdobywając mistrzostwo Europy EBU (2000) oraz świata WBO (2001) w wadze piórkowej.
Kariera amatorska.
W 1991 roku został mistrzem Europy z Göteborgu i świata z Sydney w kategorii muszej. Na letnich igrzyskach olimpijskich w Barcelonie zdobył brązowy medal. Od 1993 roku walczył w wadze koguciej, zdobywając m.in. brązowy (1993) i złoty (1996) medal mistrzostw Europy w Bursie, a także złoty medal igrzysk olimpijskich w Atlancie. W 1997 roku tryumfował również na mistrzostwach Europy w Budapeszcie w kategorii piórkowej.
Kariera zawodowa.
W 1997 roku rozpoczął karierę zawodową. Stoczył 23 pojedynki, spośród których 22 wygrał (11 przez nokaut). W styczniu 2001 roku walce o mistrzostwo świata federacji WBO pokonał Antonio Diaza. Tytuł stracił pół roku później na rzecz Julio Pablo Chacona, z rąk którego poniósł jedyną w swej zawodowej karierze porażkę. Swoją ostatnią walkę stoczył w 2002 roku na gali w Gdańsku.
Linki zewnętrzne.
Profil zawodnika na boxrec.com

</doc>
<doc id="1635281" url="https://pl.wikipedia.org/wiki?curid=1635281" title="Maria Bednarska">
Maria Bednarska

Maria Barbara Bednarska (ur. 25 maja 1903 w Alwerni, zm. 20 czerwca 1979 w Krakowie) – polska aktorka, głównie teatralna. Absolwentka Szkoły Wydziałowej Panien Prezentek w Krakowie oraz krakowskiej dwuletniej Miejskiej Szkoły Dramatycznej (1922).
Życiorys.
Urodziła się jako córka lekarza Józefa Bednarskiego i Róży z domu Wojnowskiej. Była szczupłą blondynką średniego wzrostu o niskim głosie i talii osy. Zadebiutowała 17 grudnia 1921 roku na deskach Teatru im. J. Sło­wackiego jako Bibcia w spektaklu "Straszne dzie­ci". Od sezonu 1922/23 została zaangażowana do ze­społu tego teatru. Dużym sukcesem okazała się rola w spektaklu "Biuro pocztowe", w którym zagrała Amala. Chociaż zarzucano jej wówczas pewną dozę monotonii w grze aktorskiej, recenzenci podkreślali jej ogromny talent, nienaganną dykcję i ciekawy, dźwięczny głos. Szybko zrobiła niezbędne postępy i pod okiem Stanisławy Wysockiej stała się cenioną aktorką charakterystyczną. Krytycy wysoko oceniali także jej talent komiczny, nierzadko wykorzystywany w kreowaniu postaci niezbyt mądrych kobiet. Często zdarzało się, że przeciętne bądź nawet nieudane inscenizacje zyskiwały dzięki kreacjom Bednarskiej.
Od sezonu 1934/35 przeniosła się na krótko do Teatrów Miejskich Wilna, jednak już po dwóch miesiącach powróciła do Krakowa z powodu śmierci obydwoj­ga rodziców. Rozpoczęła pracę suflerki w Teatrze im. Słowackiego, a na etat aktorski została zaan­gażowana dopiero po występie w roli Ireny Lawrence w przedstawieniu "Szesnastolatka" w listopadzie 1935 roku. Tuż przed zamknięciem teatru przez Niem­ców zdążyła jeszcze zagrać Pannę Anielę w komedii autorstwa Aleksandra Fredry "Damy i huzary" 15 października 1939. 
Podczas II wojny światowej w latach 1939–1942 była zatrudniona w Miejskiej Izbie Obrachunkowej krakowskiego Magi­stratu, a potem była przez jakiś czas na utrzymaniu swej siostry. Od marca 1945 występowała ponownie w krakowskim Teatrze im. J. Słowackiego, a następnie od sezonu 1946/47 w Teatrach Dramatycznych. W sezonie 1954/55 rozpoczęła pracę w Starym Teatrze, gdzie pra­cowała do 1969 roku, czyli do przejścia na emeryturę. W roku 1960 zagrała w filmie "Rok pierwszy". Często obsadzano ją w niezbyt dużych, ale za to wyrazistych, charakterystycznych rolach. Nie dbała o rozgłos, nie dążyła do sławy, dlatego też nigdy nie zdobyła statusu gwiazdy. 19 kwietnia 1964 świętowała 40-lecie pracy artystycznej. 
W teatrze po raz ostatni raz wystąpiła w roku 1969 w roli Starej kobiety w spektaklu "Moja córeczka" Tadeusza Różewicza. Była członkiem zasłużonym SPATiF-ZASP.
Film.
W 1960 roku zagrała Gęślicką, właścicielkę magla w filmie wojennym "Rok pierwszy" (reż. Witold Lesiewicz). Prawdopodobnie grała też sporadycznie w innych filmach, jednak nieznane są ich tytuły.

</doc>
<doc id="1635282" url="https://pl.wikipedia.org/wiki?curid=1635282" title="Rejon monastyrski">
Rejon monastyrski



</doc>
<doc id="1635284" url="https://pl.wikipedia.org/wiki?curid=1635284" title="Faarevejle">
Faarevejle



</doc>
<doc id="1635287" url="https://pl.wikipedia.org/wiki?curid=1635287" title="Uście Zielone">
Uście Zielone

Uście Zielone (ukr. Устя-Зелене, "Ustia-Zełene") – wieś na Ukrainie, w obwodzie tarnopolskim, w rejonie czortkowskim, nad Dniestrem.
W 2001 roku liczyła 585 mieszkańców.
Historia.
Prywatne miasto szlacheckie Uście Rożane lokowane w 1548 roku położone było w XVI wieku w województwie ruskim.
W 1548 roku miejscowość otrzymała magdeburskie prawa miejskie. W II Rzeczypospolitej posiadała status miasteczka i była siedzibą gminy wiejskiej Uście Zielone w powiecie buczackim województwa tarnopolskiego. 2 lutego 1945 roku oddział Ukraińskiej Armii Powstańczej zabił w Uściu Zielonym 133 osoby, głównie Polaków (zobacz: zbrodnie w Uściu Zielonym).

</doc>
<doc id="1635288" url="https://pl.wikipedia.org/wiki?curid=1635288" title="Uście Zielone (gmina)">
Uście Zielone (gmina)

Uście Zielone – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy było Uście Zielone.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Baranów, Bobrowniki, Jarhorów, Krasiejów, Lackie, Łazarówka, Łuka, Międzygórze, Nizkołyzy, Trościańce, Uście Zielone i Zadarów.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja; przyłączono wówczas do niej gromady Petryłów i Nowosiółka (z nowo wyodrębnioną gromadą Złota Lipa) z gminy Niżniów, należące przed wojną do powiatu tłumackiego w woj. stanisławowskim. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z 16 gromad (Baranów, Bobrowniki, Dąbrowa, Jarhorów, Krasiejów, Ładzkie, Łazarówka, Łuka, Międzygórze, Nizkołyzy, Nowosiółka, Nowosiółka, Trościańce, Uście Zielone, Zadarów i Złota Lipa) i liczyła 16584 mieszkańców.
Po II wojnie światowej obszar gminy znalazł się w ZSRR.

</doc>
<doc id="1635289" url="https://pl.wikipedia.org/wiki?curid=1635289" title="Chateau Couhins-Lurton">
Chateau Couhins-Lurton



</doc>
<doc id="1635293" url="https://pl.wikipedia.org/wiki?curid=1635293" title="Loic Lerouge">
Loic Lerouge



</doc>
<doc id="1635299" url="https://pl.wikipedia.org/wiki?curid=1635299" title="Zubrzec">
Zubrzec

Zubrzec (ukr. Зубрець, "Zubreć") – wieś w rejonie czortkowskim obwodu tarnopolskiego na Ukrainie. Wieś liczy 1567 mieszkańców.
Historia.
Teren ten co najmniej od stanowił dziedzictwo rodziny Mysłowskich herbu Rawicz (wchodził w skład klucza koropieckiego).
W 1901 działała gorzelnia hr. Stanisława Badeniego.
Po zakończeniu I wojny światowej, w listopadzie 1918 roku, Zubrzec przejściowo znalazł się w Zachodnioukraińskiej Republice Ludowej.
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Zubrzec w powiecie buczackim, w województwie tarnopolskim.
W lipcu 1936 odbyło się poświęcenie kamienia węgielnego pod nowy Dom Ludowy.
W listopadzie 1937 w Zubrzcu poświęcono Dom Ludowy TSL.
Do 1939 (wybuch II wojny światowej) w granicach II Rzeczypospolitej (formalnie do 1945). Po II wojnie światowej obszar ten znalazł się w ZSRR. W II Rzeczypospolitej miejscowość była siedzibą gminy wiejskiej Zubrzec w powiecie buczackim województwa tarnopolskiego.
Miejsce zbrodni nacjonalistów ukraińskich.
Zabytki.
W 1896 zaczęto budować kaplicę w Zubrzcu staraniem właściciela majątku Alfreda Mysłowskiego. Była to drewniana budowla z wieżyczką i zakrystią. W 1897 Alfred Mysłowski postanowił rozebrać rozpoczętą budowlę, by na jej miejscu zbudować kaplicę grobową murowaną z cegły, z kryptą dla zmarłego w tym roku syna Mieczysława. W 1898 kaplica została poświęcona, miała dach kryty gontem, z wieżyczką na sygnaturkę, a w jej wnętrzu znajdował się drewniany neogotycki ołtarz z obrazem Matki Bożej Częstochowskiej.
Aktualnie kaplica popadająca w ruinę. Na miejscu brak wyposażenia, a groby zmarłych w kryptach w okresie komunistycznym zostały sprofanowane.

</doc>
<doc id="1635300" url="https://pl.wikipedia.org/wiki?curid=1635300" title="Zubrzec (gmina)">
Zubrzec (gmina)

Zubrzec – dawna gmina wiejska w powiecie buczackim województwa tarnopolskiego II Rzeczypospolitej. Siedzibą gminy był Zubrzec.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Leszczańce, Porchowa, Soroki, Zubrzec i gminy Żyznomierz.
Na początku 1937 starosta buczacki Adam Fedorowicz-Jackowski otrzymał honorowe obywatelstwo gminy Zubrzec (dyplom wręczył wójt, baron Harsdorf).
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Buczacz (gromady Leszczańce, Soroki i Żyznomierz) i do gminy Koropiec (gromady Porchowa i Zubrzec) w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1635301" url="https://pl.wikipedia.org/wiki?curid=1635301" title="Chateau de Fieuzal">
Chateau de Fieuzal



</doc>
<doc id="1635303" url="https://pl.wikipedia.org/wiki?curid=1635303" title="Śląska Wyższa Szkoła Medyczna w Katowicach">
Śląska Wyższa Szkoła Medyczna w Katowicach

Śląska Wyższa Szkoła Medyczna – niepubliczna szkoła wyższa mająca swoją siedzibę przy ul. Adama Mickiewicza 29 w Katowicach. Uczelnia powstała 24 kwietnia 2008 roku w wyniku decyzji Ministra Nauki i Szkolnictwa Wyższego i wpisana do rejestru uczelni niepublicznych pod numerem 348 a założycielem była Wyższa Szkoła Technologii Informatycznych w Katowicach.
Obecnie Szkoła daje możliwość podjęcia studiów licencjackich na dwóch kierunkach: kosmetologia i dietetyka, studiów inżynierskich na kierunku gastronomia, a także studiów magisterskich i podyplomowych.
Rektorem uczelni był dr hab. Dominik Samek.

</doc>
<doc id="1635308" url="https://pl.wikipedia.org/wiki?curid=1635308" title="Ksiądz Juliusz">
Ksiądz Juliusz

Ksiądz Juliusz – powieść Octave’a Mirbeau, wydana przez wydawnictwo Charpentier 13 marca 1888, po wcześniejszej publikacji, w formie felietonu, w dzienniku "Gil Blas".
Streszczenie.
Tematem powieści jest powołanie księdza histeryka, stale buntującego się przeciw Kościołowi i przeciw nieprzyjaznemu i uciskającemu człowieka społeczeństwu. Ksiądz Juliusz jest nieustannie rozdarty między potrzebami cielesnymi a zobowiązaniami jakie powziął powierzając swoje życie sutannie. Na miejsce akcji powieści Mirbeau wybrał małe miasteczko w Normandii, w regionie Le Perche, miasteczko zainspirowane Rémalard, gdzie pisarz spędził dzieciństwo. Każdy żyje tu pod bacznym okiem sąsiadów, a pragnienia ciała i ducha są boleśnie i nieudolnie tłumione. Fabuła powieści charakteryzuje się nieciągłością czasową: urwana jest w dwóch miejscach przez długie powroty do przeszłości i zawiera okres sześciu lat „wycięty” z historii, co stanowi swoistą zagadkę i prowokuje wiele pytań mieszkańców miasteczka, jak i czytelnika, który, nawet po przeczytaniu powieści, nie znajduje na nie odpowiedzi. Jego ciekawość pozostaje niezaspokojona.
Zakończenie powieści, w formie pośmiertnej farsy księdza Juliusza, stanowi odczytanie jego testamentu, w którym wszystkie swoje dobra zapisuje temu księdzu parafii, który jako pierwszy porzuci stan duchowny! Po nim następuje spalenie jego tajemniczej walizki wypchanej książkami i zdjęciami pornograficznymi, które świadczą o frustracjach seksualnych księdza, i które symbolizują pragnienia nieświadomie i nieudolnie tłumione przez człowieka.
Krytyka.
Nawet jeśli, przy tworzeniu postaci księdza Juliusza, Mirbeau pamiętał o swoim wuju Louis-Amable Mirbeau, księdzu wyzwolonym, który umarł w ramionach pisarza w 1867 roku, to jednak obdarzył ją, przede wszystkim, wieloma swoimi własnymi cechami: swoimi smutkami i radościami, pasją czytania książek, miłością do przyrody, swoimi nakładającymi się na przemian napadami euforii i depresji, przemocą werbalna, zainteresowaniem mistyfikacją. Dał jej również pewne swoje poglądy: swoją tragiczną koncepcję losu człowieka i swój bunt metafizyczny; swoje zasady moralne inspirowane nauką Rousseau, odwołującą się do natury, swój bunt przeciwko wszystkim strukturom społeczeństwa, jakimi są rodzina, szkoła, Kościół, a które uciskają i okaleczają człowieka i rodzą w nim uczucie wyobcowania. Postać księdza nie jest jednak tylko zwykłym rzecznikiem pisarza. Kładzie on również nacisk na sprzeczności i niedociągnięcia księdza Juliusza, przypisuje mu czyny moralnie naganne, jak kradzież, despotyzm, próba gwałtu.
Nacisk na zagadnienia dotyczące materialnej strony życia i na frustracje seksualne bohatera mogłyby pozostawić nas w przekonaniu, że Mirbeau zapisuje swoją powieść w kadrze powieści obyczajowej inspirowanej naturalizmem, mającej za temat postać złego księdza. W rzeczywistości jednak duży wpływ na pisarza miała psychologiczna głębia powieści Dostojewskiego. To właśnie czytając jego powieść "Idiota", Mirbeau odkrył rolę nieświadomości, co spowodowało, że w swojej powieści zastosował psychologię dotykającą najgłębszych zakamarków ludzkiej duszy, uczuć i pragnień tłumionych przez człowieka, czego wcześniej nie zaobserwowano w literaturze francuskiej.

</doc>
<doc id="1635309" url="https://pl.wikipedia.org/wiki?curid=1635309" title="Lee Byong-uk">
Lee Byong-uk

Li Byong-uk (ur. 7 listopada 1954) – północnokoreański bokser kategorii papierowej. Jest srebrnym medalistą letnich igrzysk olimpijskich w Montrealu i brązowym medalistą letnich igrzysk olimpijskich w Moskwie.
Igrzyska Olimpijskie.
Li Byong-uk uczestniczył w dwóch Igrzyskach Olimpijskich. W Montrealu zdobył srebro. Pokonał w pierwszej rundzie reprezentanta Kanady Sidneya McKnighta, następnie 3-2 reprezentanta Polski Henryka Średnickiego. W trzeciej rundzie Armando Guevara z reprezentanta Wenezueli. W półfinale Payao Poontarat reprezentującego Tajlandię. W finale przegrał z Jorge Hernándezem z Kuby
Na Igrzyskach w Moskwie w pierwszej rundzie walczył z reprezentantem Polski Henrykiem Pielesiakiem, którego pokonał 3-2. W drugiej pokonał 3-2 reprezentanta Meksyku Gilberto Sosę. W ćwierćfinale 4-1 reprezentanta Rumunii Dumitru Șchiopu. W półfinale przegrał z reprezentantem Związku Radzieckiego Szamilem Sabirowem.

</doc>
<doc id="1635310" url="https://pl.wikipedia.org/wiki?curid=1635310" title="Kim U-gil">
Kim U-gil

Kim U-gil (ur. 17 października 1949) – północnokoreański bokser kategorii papierowej, srebrny medalista letnich igrzysk olimpijskich w Monachium.

</doc>
<doc id="1635311" url="https://pl.wikipedia.org/wiki?curid=1635311" title="Santillana del Mar">
Santillana del Mar

Santillana del Mar – miasto położone w północnej Hiszpanii w regionie Kantabria w odległości ok. 26 km na zachód od Santanderu. Jest to doskonale zachowane średniowieczne miasteczko z domami z kamienia w kolorze złota, gospodarstwami i rezydencjami arystokratów. Na północy miasta znajduje się XII-wieczna kolegiata poświęcona św. Julianie, od której miasto bierze swoją nazwę, gdyż "Santillana" jest zdrobnieniem od jej imienia. Wewnątrz kolegiaty znajduje się grobowiec świętej. W mieście znajduje się także XII-wieczny krużganek w stylu romańskim, zaś w "Museo Diocesano" leżącym na drugim końcu miasta można zobaczyć m.in.: kolekcję rzeźb świętych i aniołów z pobliskich kościołów.
W pobliżu miasta znajduje się jaskinia Altamira z paleolitycznymi rysunkami, wpisana na Listę światowego dziedzictwa UNESCO.
&lt;br&gt;

</doc>
<doc id="1635319" url="https://pl.wikipedia.org/wiki?curid=1635319" title="Al Unser">
Al Unser

Al Unser, właśc. Alfred Unser Sr (ur. 29 maja 1939 w Albuquerque, zm. 9 grudnia 2021 w Chama) – amerykański kierowca wyścigowy.
Pochodził z rodziny o tradycjach wyścigowych; jego ojciec, dwaj wujkowie, dwaj bracia oraz syn, a także dwóch bratanków również startowało (z różnym powodzeniem) w wyścigach samochodowych, głównie w serii IndyCar.
Al Senior (przydomek hierarchiczny nadany w późniejszych latach kariery, w odróżnieniu od syna, Ala Juniora) zwany również "Big Al" był najbardziej utytułowanym członkiem klanu Unserów. Na koncie miał cztery zwycięstwa w Indianapolis 500 (1970, 1971, 1978, 1987) oraz trzy tytuły mistrzowskie IndyCar (USAC 1970, CART 1983, 1985).
Był wielokrotnie nagradzany za swoje osiągnięcia w motosporcie. W 1986 roku został odznaczony miejscem w Indianapolis Motor Speedway Hall of Fame, w 1991 r. wprowadzono go do Motorsports Hall of Fame of America, a w 1998 r. uhonorowano go w International Motorsports Hall of Fame.
USAC / CART.
Łącznie w latach 1964–1994 wziął udział w 321 wyścigach. Wygrał 39, natomiast 28 razy startował z pole position.
Najlepszym sezonem w jego wykonaniu był 1970, gdy wygrał 10 z 18 wyścigów, zdobywając ponad połowę punktów więcej od wicemistrza, swojego brata Bobby'ego.
Dwa kolejne tytuły cechowała przede wszystkim znakomita niezawodność jego zespołu, Penske Racing. W sezonach 1983 i 1985 odniósł tylko po jednym zwycięstwie, ale zostawił w pokonanym polu Teo Fabiego (1983, różnicą czterech punktów) oraz swojego syna Ala Juniora (1985, różnicą zaledwie jednego punktu).
Indianapolis 500.
W latach 1965–1994 wystartował w 27 edycjach Indianapolis 500. Jako drugi kierowca w historii zanotował cztery zwycięstwa (pierwszym był A.J. Foyt, później dokonał tego jeszcze Rick Mears).
Najwięcej uwagi wzbudziło ostatnie z tych zwycięstw, z 1987 roku. Unser wziął udział w wyścigu tylko ze względu na kontuzję nominalnego kierowcy Penske, Danny'ego Ongaisa. Rywalizacja została zdominowana przez Mario Andrettiego, który prowadził przez 170 z 200 okrążeń, jednak wycofał się po awarii zapłonu na 23 okrążenia przed metą. Pozycję lidera przejął wówczas Roberto Guerrero, który z kolei zgasił silnik w trakcie ostatniego postoju w boksach, czym umożliwił historyczny triumf Unserowi. Różnica na mecie między dwoma kierowcami wynosiła 4,5 sekundy.
W ten sposób Al Unser został równocześnie najstarszym zwycięzcą Indianapolis 500. W jego posiadaniu jest również rekord największej liczby okrążeń na prowadzeniu w historii wyścigu (644).
Życie prywatne.
Dwukrotnie żonaty; z Wandą Jesperson (1958–1971; syn Al Jr., dwie córki Debra Ann, Mary Linda) oraz Karen Barnes (od 1977).
Al Jr także został kierowcą wyścigowym, który zadebiutował w Indy w 1983 roku, a w 1992 odniósł swoje pierwsze z dwóch zwycięstw.
Córka z pierwszego małżeństwa, 21-letnia Debra Ann zginęła tragicznie w wyścigu pojazdów buggy w 1982 roku.

</doc>
<doc id="1635335" url="https://pl.wikipedia.org/wiki?curid=1635335" title="Wesz szczurza">
Wesz szczurza

Wesz szczurza ("Polyplax spinulosa") – gatunek wszy z rodziny "Polyplacidae". Powoduje wszawicę. Typowy i pospolity pasożyt szczurów z rodzaju "Rattus". Najczęściej spotykany w Europie na szczurze wędrownym ("Rattus norvegicus") i szczurze śniadym ("Rattus rattus").
Samica wielkości 1,3 mm, samiec wielkości 0,9 mm. Anteny wykazują dymorfizm płciowy. U samców 3 segment znacznie zmodyfikowany. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni. "Polyplax spinulosa" ma bardzo duże znaczenie epizoocjologiczne, ponieważ przenosi zarazki tularemii, dżumy i duru powrotnego. Gatunek kosmopolityczny.

</doc>
<doc id="1635338" url="https://pl.wikipedia.org/wiki?curid=1635338" title="Germaine Dulac">
Germaine Dulac

Germaine Dulac, "de domo" Charlotte Elizabeth Saisset Schneider (ur. 17 listopada 1882 w Amiens; zm. 20 lipca
1942 w Paryżu) – francuska reżyserka i scenarzystka filmowa, teoretyczka kina, pionierka awangardy w kinie, feministka i dziennikarka.
Biografia.
Pochodziła z dość zamożnej rodziny z Amiens. Po śmierci rodziców wyjechała do Paryża, gdzie pracowała jako dziennikarka pisząca dla feministycznych periodyków „La Française” oraz „La Fronde”. Kinem zainteresowała się ok. 1914 r., kiedy to wraz ze swoją przyjaciółką, aktorką Stasią Napierkowską zwiedziła włoską wytwórnię Film D'Arte Production House. Po powrocie do Francji, wraz ze swoim mężem Albertem Dulac i scenarzystką Irene Hillel-Erlanger, założyła własną wytwórnię – D. H. Films.
Jej najbardziej znanymi filmami są "Uśmiechnięta pani Beudet" oraz "Muszelka i pastor".
W latach 30. XX wieku zaczęła pracować w firmie Gaumont przy produkcji kroniki filmowej. W 1935 r. Zmontowała materiały z kroniki w film "La Cinéma au service de l'histoire".

</doc>
<doc id="1635339" url="https://pl.wikipedia.org/wiki?curid=1635339" title="Pokazowy Rezerwat Żubrów">
Pokazowy Rezerwat Żubrów



</doc>
<doc id="1635340" url="https://pl.wikipedia.org/wiki?curid=1635340" title="Zakochaj się w Rikki i Vikki">
Zakochaj się w Rikki i Vikki

Zakochaj się w Rikki i Vikki ("A Double Shot at Love with the Ikki Twins") – amerykański program reality show. Premiera pierwszego odcinka w Stanach Zjednoczonych miała miejsce 9 grudnia 2008 roku na antenie MTV, zaś w Polsce 15 marca 2009 roku na antenie MTV Polska. Jest to spin off programu reality show Zakochaj się w Tili Tequili. Gwiazdami programu były biseksualne tytułowe bohaterki – Rikki (Erica Mongeon) i Vikki (Victoria Mongeon), o których miłość walczyło 12 heteroseksualnych mężczyzn i 12 homoseksualnych kobiet. W każdym odcinku uczestnicy mieli do wykonania różne zadania, a nagrodą była randka z Rikki i Vikki. Pod koniec każdego odcinka Rikki i Vikki wybierały dwie osoby (mężczyznę i kobietę), które odpadały z programu.

</doc>
<doc id="1635341" url="https://pl.wikipedia.org/wiki?curid=1635341" title="Paul Hüttenrauch">
Paul Hüttenrauch

Paul Hüttenrauch – as lotnictwa niemieckiego Luftstreitkräfte z 8 potwierdzonymi zwycięstwami w I wojnie światowej. Dowódca eskadry myśliwskiej Jagdstaffel 6.
Służył w Jagdstaffel 7 od wiosny 1918 roku. Uzyskał 8 zwycięstw powietrznych, pierwsze 20 lipca 1918 roku. Był dwukrotnie ranny w walce w lutym i maju 1918 roku. Latał na samolocie Fokker D.VII.

</doc>
<doc id="1635342" url="https://pl.wikipedia.org/wiki?curid=1635342" title="Kim Song-guk">
Kim Song-guk

Kim Song-guk (ur. 11 kwietnia 1984) – północnokoreański bokser kategorii piórkowej i lekkiej.
Kariera.
W 2004 roku na letnich igrzyskach olimpijskich w Atenach zdobył srebrny medal w kategorii piórkowej.
W 2006 roku na Igrzyskach Azjatyckich w Doha zdobył brązowy medal w kategorii piórkowej. W na mistrzostwach świata w 2007 roku w Chicago zdobył brązowy medal w kategorii lekkiej.
W 2008 roku na letnich igrzyskach olimpijskich w Pekinie zajął 17 miejsce w kategorii lekkiej. 

</doc>
<doc id="1635354" url="https://pl.wikipedia.org/wiki?curid=1635354" title="Napoleon Ekielski">
Napoleon Ekielski

Napoleon Ekielski (ur. 1810 - zm. 8 marca 1891 w Krakowie) – publicysta, poeta.
Jego ojciec Adam Ekielski (1760-1841) był adwokatem i asesorem w Senacie Wolnego Miasta Krakowa, jak również właścicielem domu Pod Kanarkiem w Rynku Głównym, matka Jadwiga z Lekszyckich. Był bratem Aleksandra Ekielskiego i Eustachego Wojciecha Ekielskiego. Brał udział w Powstaniu krakowskim. Współredaktor czasopisma "Szkoła ludu" (1848) i "Orzeł Biały". Członek od 20 października 1848 roku Towarzystwa Naukowego Krakowskiego. Emerytowany urzędnik Akademii Umiejętności.
Napisał:
Pochowany na Cmentarzu Rakowickim w Krakowie w kwaterze Jc.

</doc>
<doc id="1635356" url="https://pl.wikipedia.org/wiki?curid=1635356" title="Bajka terapeutyczna">
Bajka terapeutyczna

Bajka terapeutyczna – opowiadanie nacechowane treściami edukacyjno-terapeutycznymi, adresowane do dzieci w wieku od 4-9 lat. Celem oddziaływań na dzieci takim rodzajem narracji jest budowanie ich zasobów osobistych w postaci wiedzy (w tym samowiedzy), umiejętności i cech psychicznych (np. odporności emocjonalnej, optymizmu), które ułatwiają radzenie sobie w sytuacjach trudnych emocjonalnie. W tekście opisane są strategie zadaniowe, pomocne w rozwiązywaniu sytuacji stresowych, które potencjalnie mogą się wydarzyć, aktualnie dziecko ich doświadcza lub uprzednio doświadczyło. Poprzez narrację można wyzwalać emocje, redukować je oraz spowodować inne, nowe rozumienie trudnych emocjonalnie sytuacji i zachowań ludzi, ich motywów, potrzeb, doświadczanych emocji, konfliktów. W tych opowiadaniach świat jest widziany z dziecięcej perspektywy. Ich głównym zadaniem jest zapoznanie dziecka ze sposobami radzenia sobie w sytuacjach wyzwalających stres. Cechą bajek terapeutycznych jest to, że bohater znajduje się w trudnej emocjonalnie sytuacji, a wprowadzone do bajki postacie pomagają bohaterowi znaleźć sposoby poradzenia sobie. Dziecko ma możliwość przebycia z bohaterem całej drogi wyjścia z lęku. Zazwyczaj bohaterami bajek terapeutycznych są małe zwierzątka, dzieci lub zabawki, z którymi czytelnik (słuchacz), może się identyfikować.
Rodzaje bajek terapeutycznych.
Bajka relaksacyjna.
Jej celem głównym jest wyciszenie, odprężenie, uspokojenie dziecka; posługuje się wyobrażeniem, które opiera się na trzech strukturach:
W bajkach relaksacyjnych miejsce akcji zawsze jest bezpieczne, przyjazne i spokojne. Bohater opowiadania obserwuje i doświadcza wszystkimi zmysłami miejsca, w którym się znajduje. W bajce relaksacyjnej występują specyficzne wydarzenia, którym przypisuje się silne działanie oczyszczające, uwalniające od napięć i negatywnych emocji. Sugestywna relaksacja przechodzi na coraz głębsze poziomy, odprężając kolejno mięśnie, rozszerzając naczynia krwionośne. Osoba, która opowiada, bądź czyta bajkę terapeutyczną, sama powinna być odprężona i zrelaksowana. Tekst należy podawać spokojnym, ciepłym i przyciszonym głosem.
Bajka psychoedukacyjna.
Bajka psychoedukacyjna ma na celu poszerzenie wiedzy dziecka, dotyczącej rozwiązywania różnych trudnych emocjonalnie sytuacji, poprzez poznanie problemu z jakim zmaga się bohater bajki.  Również służy redukcji negatywnych stanów emocjonalnych poprzez zilustrowanie sposobów poradzenia sobie z problemem oraz zmianie jego interpretacji. 
W bajkach psychoedukacyjnych emocje, jakich doświadcza protagonista, powinny być opisane i nazywane, podobnie jak nazwanie sytuacji trudnej. Bohaterami bajek psychoedukacyjnych mogą być ludzie, zwierzęta, bądź inne obiekty o cechach ludzkich. Oto przykładowe bajki psychoedukacyjne: "Duch  krecik", "Rycerz i jego giermek", "Bajka o dwóch ołówkach".
Bajka psychoterapeutyczna.
Bajka taka jest dłuższa w stosunku do pozostałych, ma rozbudowaną fabułę. Jej zadaniem jest obniżenie lęku, dowartościowanie, budowanie pozytywnych emocji, przekazywanie odpowiedniej wiedzy o sytuacji lękowej i wskazanie sposobów radzenia sobie z nią. Po wysłuchaniu bajki, dziecko albo ją przyjmie, albo odrzuci. Jeżeli treść bajki budzi żywe zainteresowanie dziecka, to znak, że silnie utożsamia się z bohaterem. Mechanizmy, dzięki którym bajki psychoterapeutyczne mają oddziaływać, to naśladownictwo i identyfikacja, asymilacja wiedzy, przedstawienie wzorów, które nie są dziecku znane. Redukcja lęku następuje poprzez kontakt z bodźcem o średniej sile, wywołującym lęk. Stopniowe oswajanie lęku w końcu pomaga go przezwyciężyć. Bajki psychoterapeutyczne wytyczają nowy kierunek w terapii, określanej bajkoterapią.
Bajka psychoterapeutyczna jest znacząco dłuższa od wcześniej wyodrębnionych (relaksacyjnych i psychoedukacyjnych) ponieważ jej celem jest dotarcie do wcześniejszych negatywnych doświadczeń dziecka; przeżytych sytuacji subtraumatycznych, kryzysowych, lub nawet traumatycznych. Dlatego fabuła odnosi się do takich cech obrazu siebie jak np. niskie poczucie własnej wartości lub brak wiary w siebie (brak poczucia pewności siebie) oraz do wydarzeń, które generują silne  emocje, szczególnie te  społeczne np. wstydu, nienawiści, poczucia winy, zazdrości, zawiści. Bajki te mają za zadanie pomoc w „odkryciu” własnego problemu; uświadomienie własnego odczuwania, zachowania i sposobu myślenia. Wówczas dzięki temu może wystąpić przewartościowanie, zmiana znaczenia problemu, np. zmoczenie w przedszkolu zdarza się też i innym dzieciom, nie ma w tym nic nadzwyczajnego, czy wstydliwego.
Jedną z autorek bajek terapeutycznych w Polsce jest psycholog Maria Molicka.

</doc>
<doc id="1635361" url="https://pl.wikipedia.org/wiki?curid=1635361" title="Teodor Romża">
Teodor Romża

Teodor Romża (, ur. 14 kwietnia 1911 w Boczkowie Wielkim, zm. 1 listopada 1947 w Mukaczewie) – biskup Rusińskiej Cerkwi Greckokatolickiej, ordynariusz eparchii mukaczewskiej, zamordowany na polecenie NKWD w ramach akcji likwidowania katolicyzmu obrządku bizantyjskiego na Zakarpaciu. Błogosławiony Kościoła katolickiego.
Życiorys.
Młodość.
Teodor Romża urodził się w ubogiej rodzinie robotników kolejowych na terenie Zakarpacia. Był trzecim dzieckiem Pawła Romży i Marii z domu Semak. Ukończył z wyróżnieniem szkołę średnią w Chuście, następnie dzięki stypendium za wybitne zdolności rozpoczął studia w seminarium duchownym w Użhorodzie. Wobec jego szybkich postępów w nauce, biskup Ołeksandr Stoika (Aleksander Stojka) skierował go na studia do rzymskiego kolegium Germanicum, a następnie Russicum. 25 grudnia 1936 roku Romża otrzymał święcenia kapłańskie. Na własną prośbę wrócił na Zakarpacie i objął parafię w Berezowie. W 1939 roku został zatrudniony jako wykładowca filozofii w seminarium w Użhorodzie. 24 września 1944 roku został biskupem eparchii mukaczewskiej.
Stosunek do rządu stalinowskiego.
29 czerwca 1945 obszar jego eparchii został anektowany do Ukraińskiej Socjalistycznej Republiki Radzieckiej. W obliczu nowej sytuacji politycznej Romża zaapelował do wiernych greckokatolickich o spokój, co sprawiło, że przedstawiciele władz stalinowskich zaprosili go na obchody rocznicy rewolucji październikowej. Romża zjawił się, jednak wygłosił przemówienie neutralne światopoglądowo, wyrażające jedynie radość z powodu zakończenia wojny i zaapelował o udział społeczeństwa w odbudowie zniszczeń. Wystąpienie Romży zostało wydrukowane w sfałszowanej postaci; biskup z trudnościami zdołał przekazać do Watykanu informację o prawdziwej treści mowy. Stanowczo odmówił również złożenia podpisu pod apelem o przyłączenie Zakarpacia do ZSRR.
Kiedy do tego doszło, nowy rząd natychmiast zażądał od biskupa formalnego zerwania unii z Kościołem katolickim i przyłączenia się do Rosyjskiej Cerkwi Prawosławnej. Romża stanowczo odmówił takich działań, co sprowokowało natychmiastową falę represji przeciwko grekokatolikom. Sam biskup oskarżany był o faszyzm i czynnie zwalczanie władzy. Chcąc podtrzymać ducha wiernych i kleru, biskup odbywał bryczką wiele podróży duszpasterskich. Obawiając się o własne życie, potajemnie wyświęcił na biskupów pomocniczych księży Stefana Bendasa i Ołeksandra Chirę.
Śmierć.
Wracając z podróży, w towarzystwie księży: Daniela Baczyńskiego, Andrzeja Bereznajła oraz Michała Buchiry i Michała Masleja, został napadnięty przez NKWD. Wóz, na którym znajdowali się duchowni, został staranowany przez ciężarówkę w pobliżu wioski Iwaniwci. Baczyński i Romża spadli z wozu, wówczas napastnicy zaatakowali ich metalowymi prętami, kolbami karabinów i kijami. Na miejscu zdarzenia zaczęli pojawiać się jednak przypadkowi mieszkańcy wsi, którzy zmusili NKWD do odjazdu i porzucenia ciężko rannych księży. Romża odniósł rany głowy i nóg, został przewieziony do szpitala w Mukaczowie, gdzie przeszedł operację.
Stan rannego był ciężki, ale dość stabilny; tego samego dnia jednak w miejsce zatrudnionych w szpitalu sióstr zakonnych pojawiły się w nim nieznane nikomu pielęgniarki. Według wspomnień jednej z zakonnic, s. Teofili Manaiło, 31 października siostrom, do tej pory czuwającym bez przerwy przy łóżku biskupa, nakazano udać się na spoczynek. Tej samej nocy Romża zmarł. Jako oficjalną przyczynę śmierci podano obrażenia czaszki i mózgu wynikłe ze zderzenia jego bryczki z ciężarówką UPA. 
Otwarcie archiwów radzieckich służb specjalnych pozwoliło jednak na ustalenie, że Romża został zamordowany biskup został zabity zastrzykiem z kurary według planu opracowanego przez Pawła Sudopłatowa i zatwierdzonego przez Nikitę Chruszczowa, ówcześnie I sekretarza WKP(b) w Kijowie. Zamachu został przygotowany przez Grigorija Majranowskiego.
Pogrzeb biskupa odbył się 4 listopada w Użhorodzie. Obecnie seminarium greckokatolickie w tym mieście nosi jego imię.
Beatyfikacja.
Beatyfikowany przez papieża Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.

</doc>
<doc id="1635372" url="https://pl.wikipedia.org/wiki?curid=1635372" title="Westfalka">
Westfalka

Westfalka – popularny dawniej metalowy, wolno stojący piec kuchenny z żeliwną płytą grzejną z fajerkami nad paleniskiem. Jako czynnik grzewczy wykorzystywany jest głównie węgiel lub drewno.
Nazwa wywodzi się od pierwszych tego typu urządzeń produkowanych na terenie niemieckiej Westfalii. Oprócz przyrządzania jedzenia westfalka pełnić mogła również funkcję piekarnika do mięs, ciast i chleba, a ponadto, w przypadku zastosowania tzw. podkowy wodnej, umożliwiała przygotowanie ciepłej wody użytkowej w tzw. buforze (zewnętrznym zasobniku).

</doc>
<doc id="1635373" url="https://pl.wikipedia.org/wiki?curid=1635373" title="Hans Bowski">
Hans Bowski

Hans Bowski – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej.
Informacje ogólne.
Hans Bowski służył w Jagdstaffel 14 od wiosny 1917 roku pod dowództwem Rudolpha Bertholda. Pierwsze zwycięstwo odniósł 29 maja nad samolotem Spad. Ostatnie nad balonem obserwacyjnym 23 sierpnia. 3 września 1917 roku został ranny. W styczniu 1918 roku po okresie rekonwalescencji został przydzielony do eskadry Jagdstaffel 51, jednak nie odniósł więcej zwycięstw. Jego los po wojnie nie jest znany. Latał na samolocie Albatros D.III.

</doc>
<doc id="1635380" url="https://pl.wikipedia.org/wiki?curid=1635380" title="Les Fréres Kip">
Les Fréres Kip



</doc>
<doc id="1635382" url="https://pl.wikipedia.org/wiki?curid=1635382" title="Stanisław Piastowicz">
Stanisław Piastowicz

Stanisław Piastowicz (ur. 3 marca 1928 r. w Piekarach Śląskich) - śląski poeta. 
Życiorys.
Syn górnika. II wojna światowa zastała go w czwartej klasie szkoły powszechnej. Po wojnie ukończył gimnazjum i poszedł do liceum, później studiował polonistykę. Jego wiersze opublikował Dziennik Literacki, a później w listopadzie Klub literacki i Związek Zawodowy Literatów Polskich w Katowicach zorganizował konkurs, w którym Piastowicz zajął 1 miejsce.

</doc>
<doc id="1635383" url="https://pl.wikipedia.org/wiki?curid=1635383" title="Bourses de voyage">
Bourses de voyage



</doc>
<doc id="1635385" url="https://pl.wikipedia.org/wiki?curid=1635385" title="Maria Grodecka">
Maria Grodecka

Maria Grodecka (ur. 31 stycznia 1926, zm. 5 listopada 2005) – polska pisarka, propagatorka wegetarianizmu.
Jej matka była z wykształcenia lekarką, ojciec zaś prawnikiem. Jako 15-letnia dziewczyna zaczęła pracować w konspiracji, była również członkinią Armii Krajowej. Brała udział w powstaniu warszawskim. Po ukończeniu studiów na Uniwersytecie Warszawskim i obronie pracy magisterskiej, wstąpiła na studia doktoranckie. W 1972 roku obroniła pracę doktorską. Następnie pracowała w szkolnictwie, ucząc angielskiego i filozofii. W latach 80. zafascynowała ją idea wegetarianizmu. Zaczęła pisać na ten temat artykuły i książki i propagować ideę wegetarianizmu w Polsce, opublikowała wiele książek o samym wegetarianizmie, jak również tytuły o tematyce filozoficznej. 
Wybrane publikacje.
Wegetarianizm:
Filozofia:
Tłumaczenia:

</doc>
<doc id="1635386" url="https://pl.wikipedia.org/wiki?curid=1635386" title="Bołat Żumadyłow">
Bołat Żumadyłow

Bołat Żumadyłow (kaz. Болат Жұмаділов; ur. 22 kwietnia 1973 w Tarazie) – kazachski bokser, dwukrotny srebrny medalista olimpijski w kategorii muszej.
W 1995 zdobył srebrny medal na mistrzostwach świata w Berlinie, pokonując kolejno Paula Shepherda, Serhija Kowhanko, Rachida Bouaitę i Joniego Turunena. W finale przegrał z Zoltanem Lunką.
Rok później na igrzyskach olimpijskich w Atlancie zajął drugie miejsce, przegrywając w finale z Maikro Romero. W drodze do finału pokonał Władysława Neimana, Serhija Kowhanko, Damaena Kelly'ego i Zoltana Lunkę.
Na kolejnych mistrzostwach świata w 1997 wywalczył brązowy medal, pokonując Martína Castillo, Petera Balaza i Alishera Rakhimova. W półfinale przegrał jednak z późniejszym srebrnym medalistą, Ilfatem Raziapowem.
Dwa lata później na mistrzostwach świata w Houston zdobył tytuł mistrza świata. W drodze do finału pokonał Sulejmana Pekdogana, Wachtanga Darczinjana, Johna Medinę i Polaka Andrzeja Rżanego. W finale pokonał w stosunku 6:4 Omara Andrésa Narváeza.
Na igrzyskach olimpijskich w Sydney w 2000 zdobył swój drugi srebrny medal olimpijski, pokonując Kennedy'ego Kenyantę, Wachtanga Darczinjana i Jérôme'a Thomasa. W finale przegrał z Wijanem Ponlidem (19:12).

</doc>
<doc id="1635388" url="https://pl.wikipedia.org/wiki?curid=1635388" title="Stanisław Żółtowski (1888–1979)">
Stanisław Żółtowski (1888–1979)

Stanisław Żółtowski (ur. 31 grudnia 1888 w Płocku, zm. 11 maja 1979 w Toruniu) – polski działacz polityczny, związany z lewicą, wiceprezydent Torunia.
Życiorys.
Był synem Jana i Karoliny z Tomczaków. W 1902 ukończył szkołę powszechną, potem uzyskał przygotowanie zawodowe jako cukiernik. Od wczesnej młodości działał w ruchu socjalistycznym, w 1906 został członkiem Organizacji Bojowej Polskiej Partii Socjalistycznej. Brał udział w manifestacjach z okazji 1 maja. W 1907 został aresztowany wraz z innymi działaczami; więziony na Pawiaku, w Cytadeli i wreszcie w Twierdzy Brzeskiej, ostatecznie skazany został na zesłanie do Okrzy. W 1909 udało mu się uciec z miejsca zesłania. Przez krótki czas przebywał w Płocku, ale rychło wyjechał za pracą na teren Niemiec, imając się tamże rozmaitych zajęć – był górnikiem, pomocnikiem piekarza, robotnikiem rolnym. Ścigany listem policyjnym wyjechał z Niemiec do Pragi, potem do Paryża, nawiązując kolejne kontakty z działaczami socjalistycznymi. 
We Francji zastał go wybuch I wojny światowej. Walczył jako ochotnik w szeregach sformowanego we Francji oddziału polskiego (tzw. Legionu Bayońskiego) i był w 1915 ranny; po dłuższym pobycie w lazarecie do służby wojskowej już nie wrócił. W 1919 na krótko osiadł w rodzinnym Płocku, by niebawem przenieść się do Inowrocławia i tam otworzyć restaurację. W 1929 przeniósł się do Torunia, gdzie nadal był restauratorem – prowadził lokal "Eldorado" przy Szosie Chełmińskiej. Uczynił z restauracji punkt kontaktowy komunistów i związkowców lewicowych, w którym spotykali się czołowi toruńscy działacze Komunistycznej Partii Polski; bywał w "Eldorado" m.in. Józef Głazowski, sekretarz komitetu miejskiego Komunistycznej Partii Polski. W 1932, po decyzji władz miejskich o odebraniu koncesji na prowadzenie lokalu restauracyjnego, Żółtowski zajął się handlem.
Lata okupacji, w związku z wysiedleniami dokonanymi przez Niemców, spędził w Płocku, potem w Płońsku. W lutym 1945 powrócił do Torunia i wszedł w skład lokalnych władz (komitetu miejskiego i komitetu powiatowego) Polskiej Partii Robotniczej, a 14 lutego tegoż roku objął stanowisko wiceprezydenta miasta. Odpowiadał w magistracie za aprowizację, komunikację, gospodarkę komunalną. Był członkiem egzekutywy Komitetu Miejskiego PPR, w grudniu 1945 uczestniczył jako delegat w I zjeździe partii. Utracił wpływy wiosną 1947, odsunięty został ze stanowiska wiceprezydenta i funkcji partyjnych, a w 1952 wykluczony z partii (wówczas już Polskiej Zjednoczonej Partii Robotniczej) jako "element obcy klasowo". Pracował w tym okresie na mniej eksponowanych stanowiskach kierowniczych (był m.in. w latach 1948–1950 dyrektorem Zakładów Przemysłu Cukierniczego "Kopernik", potem dyrektorem Zakładów Przemysłu Ziemniaczanego), ale także na stanowiskach zupełnie szeregowych: jako referent magazynów w Centrali Handlowej czy kasjer w Chłodni Składowej. 
W 1957 został zrehabilitowany, przywrócono mu członkostwo partii. Przez kolejne kilkanaście lat mimo zaawansowanego wieku pozostawał etatowo związany z terenową organizacją partyjną. Otrzymał kilka odznaczeń państwowych, m.in. Krzyż Kawalerski Orderu Odrodzenia Polski oraz Krzyż Niepodległości. Zmarł w Toruniu 11 maja 1979.

</doc>
<doc id="1635391" url="https://pl.wikipedia.org/wiki?curid=1635391" title="Eve Muirhead">
Eve Muirhead

Eve Muirhead (ur. 22 kwietnia 1990 w Perth) – szkocka curlerka, złota medalistka Zimowych Igrzysk Olimpijskich 2022, brązowa medalistka Zimowych Igrzysk Olimpijskich 2014, mistrzyni świata z 2013, czterokrotna mistrzyni świata juniorów. Zawodniczka Dunkeld Curling Club, mieszka w Blair Atholl w Szkocji.
Kariera sportowa.
Muirhead zaczęła grać w curling w 1999. Zdobyła złoty medal na Mistrzostwach Świata Juniorów 2007, była wówczas trzecią u Sary Reid. W tym samym roku wzięła udział w Mistrzostwach Europy Mikstów, skipem reprezentacji Szkocji był Gordon Muirhead.
W 2008 Eve Muirhead była już skipem drużyny juniorek i obroniła tytuł mistrzyń świata. W finale pokonała Szwedki 12:3. Eve została wybrana rezerwową na Mistrzostwa Europy 2008, nie zagrała w żadnym meczu i ostatecznie zajęła 6. miejsce.
Muirhead w 2009 wygrała Mistrzostwa Szkocji i została najmłodszą kapitan w historii. W finale pokonała Kelly Wood 10:5 zdobywając 5 punktów w dwóch ostatnich endach, dało jej to wyjazd na MŚ. Dwa tygodnie wcześniej ponownie zdobyła tytuł mistrza Szkocji juniorek. Na Mistrzostwach Świata Juniorów 2009 zdobyła złoty medal, w finale pokonała Kanadę 8:6. Na Mistrzostwach Świata Kobiet zajęła 8. miejsce, z bilansem 5-6, pokonała m.in. Szwajcarię (Mirjam Ott).
W kolejnym sezonie Eve została wybrana, by reprezentować Wielką Brytanię na Zimowych Igrzyskach Olimpijskich 2010, do Muirhead dołączył zespół Kelly Wood. Wraz z nowym zespołem Eve wystąpiła na Mistrzostwach Europy 2009, gdzie uplasowała się na 6. miejscu.
Występ na Zimowych Igrzyskach Olimpijskich Muirhead zakończyła na 7. miejscu z bilansem 3 wygranych i 6 porażek. Szkotki lepszą formę prezentowały na MŚ 2010, w Round Robin zajęły 3. miejsce. W fazie play-off pokonały kolejno 8:3 Szwedki (Cecilia Östlund) i 10:4 Kanadyjki (Jennifer Jones). Ostatecznie zdobyły srebrne medale, w finale uległy Niemkom (Andrea Schöpp) 6:8.
Pod koniec tego samego roku Muirhead reprezentowała Szkocję na Mistrzostwach Europy 2010. Z jedną porażką z fazy grupowej zespół awansował do playoffów. W pierwszym meczu przeciwko Rosji (Ludmiła Priwiwkowa) lepsze okazały się Szkotki i bezpośrednio awansowały do finału. W ostatnim meczu zmierzyły się ze Szwedkami (Stina Viktorsson), które pokonały je 8:6. W tym samym sezonie Muirhaed po raz ostatni wystąpiła na mistrzostwach świata juniorek, jako gospodyni turnieju w Perth wywalczyła swój czwarty złoty medal tej rangi. Szkotki w finale pokonały Kanadyjki (Trish Paulsen) 10:3.
W kolejnych mistrzostwach Europy reprezentacja z Eve na czele awansowała do fazy play-off z 3. miejsca. W meczu 3-4 Szkotki pokonały gospodynie, Rosjanki (Anna Sidorowa) 9:6, po czym awansowały do finału pokonując 10:2 Dunki (Lene Nielsen). Muirhead sięgnęła po drugi w historii złoty medal dla Szkocji zwyciężając 8:2 nad niepokonanymi dotąd w turnieju Szwedkami (Margaretha Sigfridsson). Mistrzynie Europy nie grały zbyt dobrze w MŚ 2012. W ostatniej kolejce spotkań wygrały z Kanadą (Heather Nedohin), co w rezultacie dało im dodatni bilans wygranych meczów (6-5) i 6. miejsce w klasyfikacji generalnej.
Eve brała udział w odbywających się na początku sezonu 2012/2013 Mistrzostwach Europy Mikstów. Grała jako trzecia w zespole Ewana MacDonalda. Szkoci zdobyli tytuły mistrzowskie wygrywając w finale 8:4 nad Szwedami (Rickard Hallström). Szkotki broniły złotych medal podczas Mistrzostw Europy 2012. Do fazy play-off awansowały z 2. miejsca Round Robin. Awansowały do finału pokonując Szwedki (Margaretha Sigfridsson) 9:3. W końcowym spotkaniu przeciwko Rosjankom (Anna Sidorowa) zespół Eve doprowadził do dogrywki, jednak to przeciwniczki przy własnym ostatnim kamieniu wygrały extra end za jeden punkt. Wynikiem 5:6 Brytyjki zdobyły srebrne medale.
Szkotki bardzo dobrą formę prezentowały podczas marcowych Mistrzostw Świata 2013. W górnym meczu Page play-off uległy Szwedkom (Margaretha Sigfridsson), jednak zmierzyły się z nimi ponownie w finale. Wcześniej ekipa Muirhead zwyciężyła w półfinale nad Rachel Homan z Kanady. Reprezentantki Szkocji w ostatnim meczu turnieju wynikiem 6:5 sięgnęły po tytuły mistrzyń globu. Jest to drugi tytuł w historii wywalczony przez curlerki z tego kraju, wcześniej dokonała tego w 2002 Jackie Lockhart. Eve Muirhead była wymieniana jako faworytka do złotego medalu ME 2013. Szkotki przeszły przez fazę grupową bez porażki, w górnym meczu play-off pokonały 10:3 Szwajcarki (Mirjam Ott). W finale zmierzyły się ze Szwecją (Margaretha Sigfridsson), mecz ten zakończył się wynikiem 10:5 dla zawodniczek ze Skandynawii.
W 2014 Muirhead po raz drugi reprezentowała Wielką Brytanię na zimowych igrzyskach olimpijskich. Drużyna pod jej dowództwem rundę grupową skończyła z 5 wygranymi meczami na 4. miejscu. W półfinale Brytyjki uległy 4:6 Kanadzie (Jennifer Jones). Zdobyły brązowe medale zwyciężając w małym finale 6:5 nad zawodniczkami ze Szwajcarii (Mirjam Ott). W nowym sezonie z zespołu odeszła Claire Hamilton, zastąpiła ją Sarah Reid, z którą Muirhead występowała jako juniorka. Zawodniczki ze Szkocji awansowały do rundy finałowej Mistrzostw Europy w Curlingu 2014 z bilansem 6-3. W dolnym meczu Page play-off przegrały 3:8 z Danią (Lene Nielsen). Dzień później ekipa Muirhead wywalczyła brązowe medale rewanżując się Nielsen 8:4.
Zimowe Igrzyska Olimpijskie 2022.
W grudniu 2021 roku Muirhead wraz z Jennifer Dodds, Vicky Wright, Hailey Duff i Mili Smith zostały wybrane, by reprezentować Wielką Brytanię na Zimowych Igrzyskach Olimpijskich w Pekinie. Drużyna wywalczyła złoty medal, w finale pokonując reprezentację Japonii (Satsuki Fujisawa) 10:3. Był to jednocześnie jedyny złoty medal dla Wielkiej Brytanii na tych igrzyskach.
Drużyna.
Drużyny juniorskie
Drużyny mikstowe

</doc>
<doc id="1635394" url="https://pl.wikipedia.org/wiki?curid=1635394" title="Mistress Branican">
Mistress Branican



</doc>
<doc id="1635395" url="https://pl.wikipedia.org/wiki?curid=1635395" title="Famille sans nom">
Famille sans nom



</doc>
<doc id="1635397" url="https://pl.wikipedia.org/wiki?curid=1635397" title="Haskell Curry">
Haskell Curry

Haskell Brooks Curry (ur. 12 września 1900, zm. 1 września 1982) – amerykański matematyk. Najbardziej znany jest ze swoich prac nad logiką kombinatoryczną. Curry jest też znany z paradoksu Curry’ego i izomorfizmu Curry’ego-Howarda. 
Na jego cześć zostały nazwane dwa języki programowania, Haskell i Curry oraz rozwijanie funkcji currying w funkcyjnych językach programowania. 
Życiorys.
Curry urodził się 12 września 1900 roku w Millis. Był synem Samuela Silasa Curry i Anny Baright Curry. 
Wstąpił na Uniwersytet Harvarda w 1916 roku by studiować medycynę, zmienił jednak kierunek na matematykę przed zakończeniem studiów w 1920 roku. Po dwóch latach pracy dyplomowej na elektrotechnice na MIT wrócił na Harvard by studiować fizykę, osiągając stopień MA w 1924 roku.
Jego zainteresowanie logiką matematyczną rozpoczęło się w wyniku kontaktu z "Principia mathematica", próbą sprowadzenia matematyki do symbolicznej logiki, przeprowadzoną przez Alfreda Northa Whiteheada i Bertranda Russella. Pozostając na Harvardzie Curry ubiegał się o stopień Ph.D. z matematyki. Podczas jego pracy nad równaniami różniczkowymi pod kierunkiem George’a Birkhoffa, jego zainteresowania podążały w kierunku logiki. 
W 1927 roku, jako wykładowca na Princeton University, odkrył pracę Mosesa Schönfinkela na temat logiki kombinatorycznej. Praca Schönfinkela była inspiracją wielu własnych badań Curry’ego. W efekcie Curry przeniósł się na uniwersytet w Getyndze, gdzie mógł pracować z Heinrichem Behmannem i Paulem Bernaysem, którzy byli zaznajomieni z pracą Schönfinkela. Opiekunem Currego był David Hilbert. Curry pracował razem z Bernaysem, wskutek czego w 1930 roku otrzymał stopień Ph.D. za rozprawę na temat logiki kombinatorycznej.
W 1928 roku, przed wyjazdem do Getyngi, Curry ożenił się Mary Virginią Wheatley. Para mieszkała w Niemczech w czasie, gdy Curry pisał swoją rozprawę doktorską, by następnie w 1929 roku przenieść się do State College w Pensylwanii, gdzie Curry zaakceptował propozycję pracy w Penn State College. Mieli dwójkę dzieci, Anne Wright Curry (ur. 27 lipca 1930) i Roberta Wheatleya Curry (ur. 6 lipca 1934). Curry pozostał na Penn State przez następne 37 lat. Spędził rok na Uniwersytecie Chicagowskim, w okresie 1931–1932, jako członek United States National Research Council, a także rok, w latach 1938–1939, na Institute for Advanced Study w Princeton.
W 1942 roku zajmował się matematyką stosowaną dla rządu USA podczas II wojny światowej. Zaraz po wojnie, w latach 1945–1946, pracował nad projektem ENIAC. W Fulbright Program pracował z Robertem Feysem w Louvain w Belgii. 
W 1966 roku, po przejściu na emeryturę z Penn State, Curry przyjął pracę na Uniwersytecie Amsterdamskim. W 1970 roku, po zakończeniu drugiego tomu swojej rozprawy na temat logiki kombinatorycznej, odszedł z Uniwersytetu Amsterdamskiego i wrócił do State College w Pensylwanii, gdzie 1 września 1982 roku zmarł.

</doc>
<doc id="1635399" url="https://pl.wikipedia.org/wiki?curid=1635399" title="Vladimir Ovchinnikov">
Vladimir Ovchinnikov



</doc>
<doc id="1635400" url="https://pl.wikipedia.org/wiki?curid=1635400" title="Le Chemin de France">
Le Chemin de France



</doc>
<doc id="1635401" url="https://pl.wikipedia.org/wiki?curid=1635401" title="Mariusz Giżyński">
Mariusz Giżyński

Mariusz Giżyński (ur. 26 czerwca 1981 w Płocku) – polski lekkoatleta, długodystansowiec, maratończyk; reprezentant Polski z ramienia PZLA oraz Wojska Polskiego w imprezach lekkoatletycznych. Żołnierz Wojska Polskiego.
Prywatnie jest mężem i ojcem dwójki dzieci (córka i syn) mieszkającym obecnie w Warszawie. Pasjonat gór i aktywnego spędzania czasu wolnego na świeżym powietrzu. Jak sam o sobie mówi: 
""Na pierwsze okrążenie mojego życia wybiegłem w rodzinnym Płocku. Odkąd pamiętam zawsze chętnie brałem udział w każdej możliwej aktywności fizycznej. Biegałem, skakałem, byłem niezłym łobuzem. Szybkie nogi przydawały mi się w niejednej ucieczce… Regularne treningi lekkoatletyczne rozpocząłem w 1995 roku pod okiem trenera Marka Zarychty, z którym stawiałem swoje pierwsze kroki w zawodach szkolnych, wojewódzkich i ogólnopolskich... Od tego czasu bieganie stało się dla mnie najważniejszą częścią każdego dnia i wokół niego koncentrowałem wszystkie inne działania"."
Hobbistycznie i zawodowo zajmuje się propagowaniem biegania jako zdrowej formy ruchu:
- organizator imprez biegowych (Warsaw Track Cup, Półmaraton Dwóch Mostów w Płocku, Półmaraton Grudziądz-Rulewo: Śladami Bronka Malinowskiego i wielu innych), 
- organizator i prowadządzy treningi sportowe pod kątem biegania (grupowe i indywidualne)
Osiągnięcia.
Mistrz Polski w Półmaratonie (Piła, 2009), Mistrz Polski w biegu przełajowym na dystansie 10km (Olszyna, 2009). Dwukrotny Wicemistrz Polski w Maratonie (Dębno, 2009, Warszawa 2018). Dwukrotny uczestnik Mistrzostw Europy w Lekkiej Atletyce (Barcelona 2010 - 12. zawodnik, Berlin 2018 - 13. zawodnik). Maratończyk z rekordem życiowym 2:11:20 (Rotterdam, 2012) - 16. wynik w historii polskiej lekkoatletyki. 
Multimedalista Mistrzostw Polski w biegach (indywidualnie oraz w drużynie) - w dorobku ma 16 medali, oraz jako czynny wojskowy w stopniu starszego szeregowego - zdobył 10 medali podczas Wojskowych Mistrzostwach Świata (indywidualnie oraz w drużynie). 

</doc>
<doc id="1635409" url="https://pl.wikipedia.org/wiki?curid=1635409" title="Ph.D.">
Ph.D.



</doc>
<doc id="1635410" url="https://pl.wikipedia.org/wiki?curid=1635410" title="CANT Z.501">
CANT Z.501

CANT Z.501 "Gabbiano" (pol. mewa) – włoska łódź latająca zaprojektowana i zbudowana w wydziale lotniczym stoczni "Cantieri Riuniti dell'Adriatico (C.R.D.A.)" w Monfalcone koło Triestu, używana podczas II wojny światowej.
Historia.
Pierwsza konstrukcja inżyniera Filippo Zappaty w C.R.D.A., zrealizowana na zamówienie włoskiego Ministerstwa Lotnictwa na rozpoznawczo-bombową łódź latającą dalekiego zasięgu. Prototyp oblatany 7 marca 1934 roku przez znanego oblatywacza i pilota wyczynowego Mario Stoppaniego.
Ten sam pilot wykonał później kilka rekordowych przelotów na Z.501: 18 października 1934 roku przeleciał z Triestu do Massawy w Erytrei, pokonując trasę 4133 km w ciągu 26 godzin i 35 minut, a w lipcu 1935 roku dokonał przelotu z Monfalcone do Berbery w Somalii na dystansie 4966 km.
Użycie w lotnictwie wojskowym.
Produkcja Z.501 na potrzeby Regia Aeronautica rozpoczęła się w 1935 roku. W chwili przystąpienia Włoch do II wojny światowej 10 czerwca 1940 roku w służbie znajdowały się 202 egzemplarze samolotu, pełniące służbę patrolową i ratowniczą. Do września 1943 roku zbudowano łącznie 454 maszyny, z których kilkadziesiąt pozostałych w służbie po kapitulacji Włoch 8 września było używane zarówno w lotnictwie Włoskiej Republiki Socjalnej jak i w Aviazione Cobelligerante Italiana.
W 1937 roku kilka samolotów tego typu wspierało działania lotnictwa frankistowskiego w hiszpańskiej wojnie domowej, startując z bazy na Majorce. Zostały one następnie przekazane lotnictwu hiszpańskiemu.
W latach 1938–1939 kilka samolotów zakupiła również Rumunia do swoich eskadr rozpoznawczych na Morzu Czarnym.
Konstrukcja.
Łódź latająca, górnopłat konstrukcji drewnianej, kadłub pokryty od dołu sklejką, od góry płótnem, płat również drewniany, kryty płótnem. Napęd samolotu stanowił jeden silnik gwiazdowy Isotta Fraschini ASSO XI o mocy 900 KM. Załoga 4-5 osób: pilot, nawigator i dwaj lub trzej strzelcy pokładowi. Samolot był uzbrojony w trzy ruchome karabiny maszynowe Breda-SAFAT kal. 7,7 mm w stanowiskach strzeleckich: na górze gondoli silnikowej, na grzbiecie tyłu kadłuba oraz na dziobie. Pod skrzydłami znajdowały się zaczepy dla czterech bomb lotniczych o masie po 160 kg.

</doc>
<doc id="1635415" url="https://pl.wikipedia.org/wiki?curid=1635415" title="Perfect World">
Perfect World

Perfect World – bezpłatna gra komputerowa z gatunku MMORPG stworzona w 2008 roku przez chińskie studio Beijing Perfect World. 
Nawiązująca do chińskiej mitologii i osadzona w świecie fantasy "Perfect World" pozwala graczowi na wcielenie się w przedstawiciela jednej z pięciu ras: ludzi, skrzydlatych elfów oraz specyficznych dla gry Untamed (połączenie ludzi i zwierząt), Tideborn (połączenie ryb i ludzi) oraz Earthguard (strażników Ziemi). Grę cechuje kreskówkowy styl przypominający produkcję "World of Warcraft".
Do "Perfect World" ukazało się pięć rozszerzeń. Pierwsze pod nazwą "The Lost Empire" wprowadziło nowe umiejętności postaci; "Age of Spirits" zmodyfikowało niektóre zasady rozgrywki. W 2009 premierę miał "Rising Tide", wprowadzający rasę Tideborn; Earthguard dodano w ramach wydanego w 2011 roku "Genesis". Ostatnie rozszerzenie pod nazwą "Descent" zawierało nowe umiejętności dla postaci.

</doc>
<doc id="1635421" url="https://pl.wikipedia.org/wiki?curid=1635421" title="Al Unser Jr.">
Al Unser Jr.

Al Unser Jr., właści Alfred Unser Jr. (ur. 19 kwietnia 1962 w Albuquerque) – amerykański kierowca wyścigowy.
Pochodzi z rodziny o tradycjach wyścigowych, związanej głównie z serią IndyCar. Syn Ala Seniora, bratanek Bobby’ego Unsera. Jego dziadek, dwaj kuzyni oraz syn Al III również startowali lub nadal startują w wyścigach samochodowych.
W 1981 roku został mistrzem Formuły SuperVee, rok później zdobył tytuł w serii Can-Am, po czym przeniósł się do IndyCar, gdzie odnosił największe sukcesy.
CART.
Dwukrotnie został mistrzem CART (1990, 1994), również dwa razy triumfował w Indianapolis 500 (1992, 1994).
Łącznie w latach 1983-1999 wziął udział w 273 wyścigach CART. Wygrał 31, natomiast 7 razy startował z pole position.
Reprezentował barwy zespołów Forsythe Racing (1982), Galles Racing (1983-1984 oraz 1988-1993), Doug Shierson Racing (1985-1987) oraz Penske Racing (1994-1999).
Wygrywając Michigan 500 w 1990 roku ustanowił ówczesny rekord średniej prędkości wyścigu IndyCar (305 271 km/h). Do dnia dzisiejszego jest to najszybszy wyścig na dystansie 500 mil w historii sportu amerykańskiego (rekord bezwzględny od 2003 roku należy do Sama Hornisha Jr., 333 368 km/h w 400-milowym wyścigu na torze w Fontana).
Ponadto Unser Jr. dzierży rekord najmniejszej, zwycięskiej, przewagi na mecie Indianapolis 500. W 1992 roku pokonał Scotta Goodyeara o zaledwie 0.043 sekundy.
Indy Racing League.
Po zakończeniu kariery w CART, przeniósł się do konkurencyjnej serii Indy Racing League. Tamże w latach 2000-2007 startował w 56 wyścigach, odniósł trzy zwycięstwa. Ostatnim pełnym sezonem w jego wykonaniu był 2004, potem jeszcze dwa razy wziął udział w Indianapolis 500.
Życie prywatne.
Dwukrotnie żonaty, z Shelley (1982-2001, dwie córki: Cody, Shannon, syn Al III) oraz Giną Soto (od 2004).
Od połowy lat 90. walczył z uzależnieniem od alkoholu. Do tego doszła przemoc wobec żony Shelley, która w 1998 roku złożyła pozew rozwodowy. Rozstanie odwlekło się w czasie wskutek poważnej choroby córki Cody, która od 1999 roku cierpi na poprzeczne zapalenie rdzenia kręgowego (obecnie porusza się na wózku inwalidzkim).
W 1982 roku starsza siostra Ala Juniora, 21-letnia Debbie zginęła w wyścigu pojazdów buggy.
W 2007 roku publicznie przyznał się do alkoholizmu.

</doc>
<doc id="1635423" url="https://pl.wikipedia.org/wiki?curid=1635423" title="Iozefina Păuleţ">
Iozefina Păuleţ

Iozefina Păuleţ (ur. 19 lutego 1989 w Jassach) – rumuńska szachistka, reprezentantka Holandii od 2012, arcymistrzyni od 2008 roku.
Kariera szachowa.
Wielokrotnie reprezentowała Rumunię na mistrzostwach świata i Europy juniorów, największy sukces odnosząc w 2001 r. w Kallithei, gdzie zdobyła tytuł mistrzyni Europy juniorek do 12 lat. W następnym roku zdobyła w Nowym Sadzie złoty medal na ME juniorek do 14 lat w szachach szybkich. Kolejny sukces odniosła w 2006 r. w Hercegu Novim, zajmując II m. (za Anną Gasik) w ME juniorek do 18 lat. Była również dwukrotną medalistką drużynowych mistrzostw Europy juniorek do 18 lat: złotą (Subotica 2007) oraz srebrną (Balatonlelle 2006).
W 2008 i 2010 r. zdobyła srebrne, a w 2009 – brązowy medal indywidualnych mistrzostw Rumunii kobiet. W 2007 r. zadebiutowała w narodowym zespole na drużynowych mistrzostwach Europy, natomiast w 2008 r. wystąpiła na szachowej olimpiadzie w Dreźnie.
Normy na tytuł arcymistrzyni wypełniła w Predealu (2007, otwarte mistrzostwa Rumunii), Salonikach (2008) oraz na olimpiadzie w Dreźnie (2008).
Najwyższy ranking w dotychczasowej karierze osiągnęła 1 kwietnia 2009 r., z wynikiem 2322 punktów zajmowała wówczas 4. miejsce wśród rumuńskich szachistek.

</doc>
<doc id="1635424" url="https://pl.wikipedia.org/wiki?curid=1635424" title="Iozefina Paulet">
Iozefina Paulet



</doc>
<doc id="1635425" url="https://pl.wikipedia.org/wiki?curid=1635425" title="Biała (rejon czortkowski)">
Biała (rejon czortkowski)

Biała – wieś na Ukrainie, w rejonie czortkowskim obwodu tarnopolskiego, w hromadzie Czortków, nad rzeką Seret. Liczy 3897 mieszkańców.
Historia.
Parafia rzymskokatolicka w Białej wraz z kościołem powstały w 1484 roku i przetrwały do około 1670. Później włączono ją do parafii przy klasztorze Dominikanów w Czortkowie.
W II Rzeczypospolitej miejscowość była siedzibą gminy wiejskiej Biała w powiecie czortkowskim województwa tarnopolskiego.
Wiosną 1939 odbyło się poświęcenie Polskiego Domu Ludowego im. Marszałka Edwarda Śmigłego Rydza w Białej Czortkowskiej.

</doc>
<doc id="1635426" url="https://pl.wikipedia.org/wiki?curid=1635426" title="Biała (gmina w województwie tarnopolskim)">
Biała (gmina w województwie tarnopolskim)

Biała – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Biała.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Biała, Czerkawszczyzna, Jagielnica Stara i Skorodyńce.
W marcu 1938 przyznano honorowe obywatelstwo gminy Biała Marszałkowi Edwardowi Śmigłemu-Rydzowi. 
Od września 1939 do lipca 1941 gmina znajdowała się pod okupacją ZSRR, gdzie została zniesiona, a 1 sierpnia 1941 jej obszar wszedł w skład Generalnego Gubernatorstwa i nowo utworzonego dystryktu Galicja. Tam jej przedwojenny obszar włącozno do nowo utworzonej gminy Jagielnica (Czerkawszczyzna i Jagielnica Stara), do gminy Białobożnica (Skorodyńce) oraz do miasta Czortkowa (Biała) w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy włączono do ZSRR.

</doc>
<doc id="1635430" url="https://pl.wikipedia.org/wiki?curid=1635430" title="Białobożnica (gmina)">
Białobożnica (gmina)

Białobożnica – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Białobożnica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Białobożnica, Biały Potok, Byczkowce, Kalinowszczyzna, Rydoduby i Siemakowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas obszar zlikwidowanej gminy Kosów (gromady Kosów, Romaszówka, Skomorosze i Zwiniacz wraz z nowo wyodrębnioną gromadą Chomiakówka), a także gromadę Skorodyńce ze zlikwidowanej gminy Biała, po czym gmina Białobożnica liczyła 14482 mieszkańców.
Po II wojnie światowej obszar gminy znalazł się w ZSRR.

</doc>
<doc id="1635432" url="https://pl.wikipedia.org/wiki?curid=1635432" title="Kochówka">
Kochówka

Kochówka - typ budynku mieszkalnego, wznoszonego w latach trzydziestych XX w. na terenie Prus Wschodnich. Budynki te przeznaczone były dla uboższych warstw ludności.

</doc>
<doc id="1635437" url="https://pl.wikipedia.org/wiki?curid=1635437" title="Justin Berfield">
Justin Berfield

Justin Tyler Berfield (ur. 25 lutego 1986) – amerykański aktor, pisarz i producent. Występował w roli Reese’a z serialu "Zwariowany świat Malcolma" produkcji Fox Network.
Życiorys.
Zaczął pracować jako aktor w wieku pięciu lat, występując w reklamie kawy. Od tego czasu pojawił się w dwudziestu innych amerykańskich reklamach. Był nazywany "The Commercial Kid" ("Reklamowe Dziecko"). Jego telewizyjny debiut miał miejsce w 1994, kiedy zagrał w krótko nadawanym serialu telewizji NBC "The Good Life". W 1995 zaczął grać rolę Rossa Malloya, najmłodszego brata w serialu "Unhappily Ever After", produkcji telewizji WB, gdzie występował przez kolejne pięć sezonów. Starał się również o rolę Anakina Skywalkera w "Gwiezdnych wojnach: część I – Mroczne widmo", która przypadła jednak Jake'owi Lloydowi. Za rolę w "Zwariowanym świecie Malcolma" otrzymał nagrodę YoungStar Award w 2000 i 2003.

</doc>
<doc id="1635438" url="https://pl.wikipedia.org/wiki?curid=1635438" title="Dżuryn">
Dżuryn



</doc>
<doc id="1635441" url="https://pl.wikipedia.org/wiki?curid=1635441" title="Przyleganie">
Przyleganie



</doc>
<doc id="1635452" url="https://pl.wikipedia.org/wiki?curid=1635452" title="Dżuryn (obwód tarnopolski)">
Dżuryn (obwód tarnopolski)

Dżuryn () – wieś na Ukrainie, w rejonie czortkowskim obwodu tarnopolskiego, w hromadzie Białobożnica. Liczy 1289 mieszkańców. Przez wieś przebiega droga terytorialna T 2001.
Znajduje się tu przystanek kolejowy Dżuryn, położony na linii dawnej Galicyjskiej Kolei Transwersalnej.
Historia.
W II Rzeczypospolitej miejscowość była siedzibą gminy wiejskiej Dżuryn w powiecie czortkowskim województwa tarnopolskiego.
W 1937 poświęcono w Dżurynie nowy kościół.
W Dżurynie urodził się Iwan Nimczuk (1891-1956), ukraiński dziennikarz, redaktor naczelny dziennika "Diło".

</doc>
<doc id="1635453" url="https://pl.wikipedia.org/wiki?curid=1635453" title="Dżuryn (gmina)">
Dżuryn (gmina)

Dżuryn (1941–44 "Dżuryń")– dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy był Dżuryn.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bartoszówka, Dżuryn, Połowce-Kolonja i Słobódka Dżuryńska.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas obszar zlikwidowanej gminy Pauszówka (gromady Bazar, Krzywołuka, Pauszówka i Połowce), po czym gmina Dżuryń liczyła 9933 mieszkańców.
Po II wojnie światowej obszar gminy znalazł się w ZSRR.

</doc>
<doc id="1635454" url="https://pl.wikipedia.org/wiki?curid=1635454" title="Angelika Cichocka">
Angelika Cichocka

Angelika Cichocka (ur. 15 marca 1988 w Kartuzach) – polska lekkoatletka specjalizująca się w biegach średnich. Marynarz Marynarki Wojennej Rzeczypospolitej Polskiej.
Kariera sportowa.
W 2007 odpadła w eliminacjach biegu na 800 metrów podczas mistrzostw Europy juniorów oraz startowała w mistrzostwach Europy w biegach przełajowych. Na młodzieżowych mistrzostwach Europy w Kownie (2009) była ósma w biegu na 1500 metrów. Podczas halowych mistrzostw świata w 2010 roku została zdyskwalifikowana za przekroczenie linii w biegu na 800 metrów. W 2010 bez powodzenia startowała w mistrzostwach Europy, a w 2012 była siódma w halowych mistrzostwach świata i odpadła w eliminacjach na mistrzostwach Europy. Uczestniczka mistrzostw świata w biegach przełajowych (Bydgoszcz 2013) oraz brązowa medalistka igrzysk frankofońskich (Nicea 2013). W 2014 została w Sopocie halową wicemistrzynią świata w biegu na 800 metrów. 8 marca 2015 podczas Halowych mistrzostw Europy w Pradze zdobyła srebrny medal w biegu na 1500 metrów. W 2016 roku na mistrzostwach Europy w lekkoatletyce w Amsterdamie zdobyła złoty medal w biegu na 1500 m. Podczas rozgrywanych w Londynie mistrzostwach świata kartuzianka zajęła odpowiednio szóste i siódme miejsce na dystansach 800 i 1500 metrów.
Reprezentantka Polski w drużynowych mistrzostwach Europy, IAAF World Relays oraz w meczach międzypaństwowych młodzieżowców.
Wielokrotna medalistka mistrzostw Polski seniorów ma w dorobku jedenaście złotych (Olszyna 2009 – bieg przełajowy; Bydgoszcz 2011 – biegi na 800 i 1500 metrów; Bielsko-Biała 2012 – bieg na 800 metrów; Bydgoszcz 2013 – bieg przełajowy; Toruń 2013 – bieg na 800 metrów; Szczecin 2014 – bieg na 1500 metrów; Żagań 2016 – bieg przełajowy; Bydgoszcz 2016 – biegi na 800 i 1500 metrów) oraz pięć srebrnych medali (Bydgoszcz 2009 – bieg na 800 metrów; Bielsko-Biała 2010 – bieg na 1500 metrów; Szczecin 2014 – bieg na 800 metrów; Kraków 2015 – biegi na 800 i 1500 metrów). Medalistka halowych mistrzostw Polski seniorów zdobyła cztery złota (Spała 2010 – biegi na 800 i 1500 metrów; Sopot 2014 – bieg na 800 metrów; Toruń 2015 – bieg na 800 metrów), jedno srebro (Spała 2009 – bieg na 1500 metrów) oraz jeden brąz (Spała 2008 – bieg na 800 metrów).
Stawała na podium młodzieżowych mistrzostw Polski (złoto na 1500 metrów w Grudziądzu w 2008 oraz w Bielsku-Białej w 2009; złoto na 800 metrów i brąz na 1500 metrów w Krakowie w 2010). Ma na koncie medale mistrzostw Polski juniorów.
Jest żołnierzem Marynarki Wojennej RP.

</doc>
<doc id="1635455" url="https://pl.wikipedia.org/wiki?curid=1635455" title="That’s the Way It Is (singel)">
That’s the Way It Is (singel)

That’s the Way It Is jest singlem pochodzącym z płyty All the Way... A Decade of Song kanadyjskiej piosenkarki Céline Dion wydanym w roku 1999. Piosenkę napisali i wyprodukowali szwedzcy producenci Max Martin i Kristian Lundin, którzy napisali już przeboje dla znanych artystów między innymi dla *NSYNC, Backstreet Boys i Britney Spears. Céline Dion zaśpiewała tę piosenkę na żywo w 1999 razem z *NSYNC. W 1999 zaśpiewała That’s the Way It Is na Billboard Music Awards i pod koniec Let’s Talk About Love Tour. Piosenka znajduje się także na płycie The Collector’s Series, Volume One i na .

</doc>
<doc id="1635459" url="https://pl.wikipedia.org/wiki?curid=1635459" title="Lista nagród grupy Nickelback">
Lista nagród grupy Nickelback

Lista nagród Nickelbacka - dział ten przedstawia listę nagród oraz nominacji zdobytych w ciągu całej swej działalności muzycznej przez kanadyjską grupę rockową Nickelback. 
Nagrody.
Kanadyjskie środowisko niezależne.
Tabela przedstawia nominację zespołu do nagrody kanadyjskiego środowiska niezależnego.
Choice Music Awards.
Tabela przedstawia nominację zespołu do nagrody amerykańskiej Choice Music Awards.
American Music Awards.
Tabela przedstawia nagrody przemysłu amerykańskiego American Music Awards. Nickelback spośród 6 nominacji zdobyli 2 statuetki.
Billboard Music Awards.
Tabela przedstawia listę nominacji do nagród przemysłu amerykańskiego Billboard Music Awards. Są sponsorowane przez magazyn "Billboard". Rozdawane są w grudniu. Nickelback spośród 5 nominacji zdobył 3 statuetki.
Grammy Awards.
Tabela przedstawia najbardziej prestiżowe nagrody przemysłu muzycznego Grammy Awards. Są przyznawane przez Recording Academy. Nickelback łącznie otrzymał 5 nominacji, nie zdobywając żadnej statuetki.
Juno Awards.
Tabela przedstawia listę nagród kanadyjskiego przemysłu muzycznego, Juno Awards. Są one kanadyjskim odpowiednikiem amerykańskiej nagrody Grammy Awards. Są przyznawane przez Canadian Academy of Recording Arts and Sciences. Nickelback spośród 21 nominacji zdobyli 9 statuetek.
MuchMusic Video Awards.
Tabela przedstawia nagrody MuchMusic Video Awards, przyznawane przez kanadyjski kanał telewizyjny MuchMusic. Grupa Nickelback spośród 8 nominacji zdobyła 4 statuetki.
People’s Choice Awards.
Tabela przedstawia People’s Choice Awards, czyli nagrody przyznawane przez popularną grupę ludzi. Nickelback do tej pory doczekał się 1 nominacji w której wygrał.

</doc>
<doc id="1635462" url="https://pl.wikipedia.org/wiki?curid=1635462" title="Christian I Wittelsbach (Pfalz-Birkenfeld)">
Christian I Wittelsbach (Pfalz-Birkenfeld)

Christian Wittelsbach (ur. 3 listopada 1598 Birkenfeld), zm. 6 listopada 1654 Neuenstein) – hrabia palatyn i książę Palatynatu-Birkenfeld-Bischweiler.
Syn księcia Karola Wittelsbacha i Doroty Braunschweig-Lüneburg. Jego ojciec zmarł w 1600 roku, gdy Christian miał 2 lata, a jego starszy brat Jerzy Wilhelm cztery lata.
14 listopada 1630 roku ożenił się z Magdaleną Wittelsbach córką księcia Jana II Wittelsbacha i jego pierwszej żony Katarzyny de Rohan (1578–1607). Para miała piątkę dzieci:
8 października 1648 poślubił Marię Joanną Helfenstein (1612-1665), która urodziła mu jednego syna zmarłego w dzieciństwie.
Linki zewnętrzne.
Genealogia Christiana I

</doc>
<doc id="1635463" url="https://pl.wikipedia.org/wiki?curid=1635463" title="Magdalena Wittelsbach (Pfalz-Zweibrücken-Veldenz)">
Magdalena Wittelsbach (Pfalz-Zweibrücken-Veldenz)

Magdalena Katarzyna Wittelsbach (ur. 26 kwietnia 1607 Zweibrücken, zm. 20 stycznia 1648 Strasburg), księżniczka Palatynatu-Zweibrücken-Veldenz, księżna Palatynatu-Birkenfeld-Bischweiler.
Córka księcia Jana II Wittelsbacha i jego pierwszej żony Katarzyny de Rohan (1578–1607). Jej matka zmarła dwa miesiące po jej narodzinach. Wychowywana była przez drugą żonę ojca Luizę Julianę Wittelsbach.
14 listopada 1630 roku poślubiła swojego kuzyna Christiana I syna księcia Karola Wittelsbacha i Doroty Braunschweig-Lüneburg (1570-1640). Para miała piątkę dzieci:
Genealogia Magdaleny Katarzyny

</doc>
<doc id="1635465" url="https://pl.wikipedia.org/wiki?curid=1635465" title="Mangarewa">
Mangarewa



</doc>
<doc id="1635466" url="https://pl.wikipedia.org/wiki?curid=1635466" title="Ulica Chrobrego w Gnieźnie">
Ulica Chrobrego w Gnieźnie



</doc>
<doc id="1635467" url="https://pl.wikipedia.org/wiki?curid=1635467" title="Fregaty rakietowe typu Lupo">
Fregaty rakietowe typu Lupo

Fregaty rakietowe typu Lupo – typ osiemnastu włoskich fregat rakietowych, zaprojektowanych w latach 70. XX wieku. Cztery okręty służyły we Włoskiej Marynarce Wojennej, sześć zostało zamówionych przez Wenezuelę, a następne cztery przez Peru. Cztery okręty zamówione przez Irak podczas wojny iracko-irańskiej pozostały we Włoszech, gdzie służą jako okręty patrolowe typu "Artigliere".
Dwa włoskie okręty "Lupo" i "Sagittario" zostały w 2004 roku zakupione przez Peru, gdzie weszły do służby jako "Palacios" i "Aguirre".
Okręty.
 Irak

</doc>
<doc id="1635468" url="https://pl.wikipedia.org/wiki?curid=1635468" title="Ludovico Avio">
Ludovico Avio

Ludovico Héctor Avio (6 października 1931 w Pigüé, zm. 23 czerwca 1996 w Mar del Plata) – piłkarz argentyński, napastnik, później pomocnik. Wzrost 173 cm, waga 73 kg.
Urodzony w Pigüé (blisko 600 km na południowy wschód od Buenos Aires) Avio w latach 1952-1954 występował w barwach klubu Argentino de CA Argentino de Quilmes, a w 1955 w CA Argentino de Quilmes.
Jako piłkarz klubu CA Vélez Sarsfield był w kadrze reprezentacji podczas finałów mistrzostw świata w 1958 roku, gdzie Argentyna odpadła w fazie grupowej. Avio zagrał w dwóch meczach - z Irlandią Północną (zdobył bramkę) i Czechosłowacją.
W 1961 był piłkarzem klubu CA All Boys. Na koniec kariery Avio przeniósł się do Mar del Plata, gdzie grał w klubie San Lorenzo Mar del Plata, a w 1970 roku zakończył karierę w klubie Kimberley Mar del Plata.
W reprezentacji Argentyny Avio rozegrał 2 mecze i zdobył 1 bramkę. Nigdy nie wziął udziału w turnieju Copa América.

</doc>
<doc id="1635469" url="https://pl.wikipedia.org/wiki?curid=1635469" title="Fregaty typu Lupo">
Fregaty typu Lupo



</doc>
<doc id="1635478" url="https://pl.wikipedia.org/wiki?curid=1635478" title="Ludovico Héctor Avio">
Ludovico Héctor Avio



</doc>
<doc id="1635479" url="https://pl.wikipedia.org/wiki?curid=1635479" title="Arlanzón (rzeka)">
Arlanzón (rzeka)

Arlanzón – rzeka w Hiszpanii, w regionie Kastylia i León. Swój bieg zaczyna z kierunku gór Sierra de la Demanda oraz przepływa przez dwie prowincje w regionie oraz przez miasto Burgos. Rzeka płynie najpierw w kierunku na zachód od miasta Burgos, a uchodzi do rzeki Pisuerga niedaleko Palencii. Do rzeki "Arlazón" bezpośrednio uchodzi rzeka "Arlanza".

</doc>
<doc id="1635480" url="https://pl.wikipedia.org/wiki?curid=1635480" title="Ulica Mickiewicza (Śrem)">
Ulica Mickiewicza (Śrem)



</doc>
<doc id="1635482" url="https://pl.wikipedia.org/wiki?curid=1635482" title="Księżyc 44">
Księżyc 44

Księżyc 44 ( lub ) – film fantastycznonaukowy z roku 1990, koprodukcja niemiecko-amerykańska. Wczesny film Rolanda Emmericha, który otworzył mu drzwi do kariery w Hollywood. W roli głównej wystąpił Michael Paré.
Zdjęcia do filmu powstawały w okolicach Stuttgartu i w Monument Valley w stanie Arizona.
Fabuła.
Rok 2038. Źródła ziemskich zasobów naturalnych zostały wyczerpane. We wszechświecie trwa wojna o miejsca, w których można znaleźć niezbędne minerały. Galaktyczna Korporacja Górnicza stara się bronić swojej ostatniej bazy na Księżycu 44 przed konkurencyjną firmą. Władze spółki wysyłają tam agenta Feliksa Stone’a (Michael Paré), zakamuflowanego wśród zniewolonych więźniów-robotników, by wraz z nimi utrzymał kosmiczne kopalnie za wszelką cenę.

</doc>
<doc id="1635484" url="https://pl.wikipedia.org/wiki?curid=1635484" title="Wilhelm Bayha">
Wilhelm Bayha

Wilhelm Bayha (ur. 1895, data śmierci nieznana) – zbrodniarz nazistowski, kierownik komanda więźniarskiego w Mühldorf – podobozie KL Dachau i SS-Oberscharführer.
Życiorys.
Od 6 stycznia do 30 marca 1945 był w Mühldorf kierownikiem komanda więźniarskiego. Podlegało mu od 40 do 60 więźniów, którzy budowali bocznicę kolejową w Ampfing. Bił więźniów kijem i kopał ich praktycznie na co dzień. Bayha zmuszał więźniów do pracy nawet podczas nalotów alianckich, odmawiając im schronienia. Strzelał do tych, którzy próbowali się ukryć.
Bayha został osądzony w procesie załogi Mühldorf (US vs. Franz Auer i inni) przez amerykański Trybunał Wojskowy w Dachau. Wymierzono mu karę 10 lat pozbawienia wolności. Więzienie w Landsbergu opuścił 24 lutego 1952.

</doc>
<doc id="1635486" url="https://pl.wikipedia.org/wiki?curid=1635486" title="Wyspy Tubuai">
Wyspy Tubuai



</doc>
<doc id="1635495" url="https://pl.wikipedia.org/wiki?curid=1635495" title="Jagielnica I (gmina)">
Jagielnica I (gmina)

Jagielnica I – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Jagielnica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy miasteczko Jagielnica.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Jagielnica w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1635496" url="https://pl.wikipedia.org/wiki?curid=1635496" title="Śmierć w słońcu">
Śmierć w słońcu

Śmierć w słońcu (tytuł oryg. "Into the Sun") – amerykański film fabularny (komedia sensacyjna) z roku 1992. 
Opis fabuły.
Pilot Paul Watkins (Michael Paré) pełni służbę na terytorium śródziemnomorskim, patrolując przestrzeń powietrzną przed zamiarami ekspansji arabskiego państwa. Wówczas jednak zostaje on wycofany, i dostaje pod swoje skrzydła aktora Toma Slade’a (Anthony Michael Hall). Gwiazdor zamierza przez to wgłębić się w tematykę następnej produkcji filmowej. Watkins nie jest zadowolony z tego zadania, chociaż jest on pod wrażeniem talentu Slade’a. Podczas próbnego lotu trafiają w sam środek podniebnej walki.

</doc>
<doc id="1635497" url="https://pl.wikipedia.org/wiki?curid=1635497" title="Choroba Legga-Calvé'a-Perthesa">
Choroba Legga-Calvé'a-Perthesa



</doc>
<doc id="1635500" url="https://pl.wikipedia.org/wiki?curid=1635500" title="Chór diecezji śląsko-łódzkiej">
Chór diecezji śląsko-łódzkiej

Chór diecezji śląsko-łódzkiej – chór reprezentacyjny Kościoła Starokatolickiego Mariawitów, składający się z czterech chórów parafialnych, zorganizowany w 2002 roku. Chór należy do Oddziału Łódzkiego Polskiego Związku Chórów i Orkiestr.
Chór powstał dzięki zaangażowaniu łódzkiego organisty – dr. Henryka Kapusty oraz osób należących do chórów z parafii mariawickich w diecezji śląsko-łódzkiej. Latem 2002 roku chórzyści z parafii w Dobrej, poprosili dyrygenta Henryka Kapustę o pomoc w przygotowaniu programu na występ podczas uroczystości parafialnej w Mińsku Mazowieckim. Pomysł utworzenia reprezentacyjnego chóru diecezjalnego zaakceptował ówczesny biskup naczelny – Zdzisław Maria Włodzimierz Jaworski, a pomocy i wsparcia udzielił ordynariusz śląsko-łódzki – biskup Michał Maria Ludwik Jabłoński.
W kwietniu 2003 roku chór nagrał utwory m.in. na Światowy Dzień Modlitwy, z czego dwa z nich zostały zakwalifikowane przez Komitet organizacyjny. 15 sierpnia 2003, w święto Wniebowzięcia Najświętszej Marii Panny, zaśpiewał podczas nabożeństwa ogólnokościelnego w Świątyni w Płocku. Na początku sierpnia, chór nagrał płytę. Znajdują się na niej przede wszystkim elementy liturgii z Mszy IV oraz pieśni kościelne. 
Chór liczy około 40 osób, z parafii mariawickich w Łodzi, Dobrej, Lipce i Strykowie. Chór śpiewa przede wszystkim pieśni religijne i elementy liturgii mariawickiej. Opiera się na oryginalnych aranżacjach i utworach stworzonych przez mariawitów na początku XX wieku. Pieśni wykonywane są a cappella aby wyeksponować harmonijny śpiew na głosy. 

</doc>
<doc id="1635503" url="https://pl.wikipedia.org/wiki?curid=1635503" title="Jagielnica II (gmina)">
Jagielnica II (gmina)

Jagielnica II – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Jagielnica, która stanowiła odrębną gminę Jagielnica I.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Chomiakówka, Dolina, Nagórzanka, Salówka, Szulhanówka i osada Kościuszkówka z gminy Bazar.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonej gminy Jagielnica w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1635506" url="https://pl.wikipedia.org/wiki?curid=1635506" title="Nuku Hiwa">
Nuku Hiwa



</doc>
<doc id="1635507" url="https://pl.wikipedia.org/wiki?curid=1635507" title="Unicity">
Unicity

Centrum Handlowe Unicity (do 2012 Dom Towarowy Uniwersal, wcześniej PDT Uniwersal) – pierwszy dom handlowy w Łodzi, który powstał w 1967. Został zaprojektowany przez Jerzego Wilka i Antoniego Beilla. Położony jest w południowej części placu Niepodległości (adres: plac Niepodległości 4), sąsiaduje z fabryką Arelan S.A. i parkiem im. Legionów. 
Na decyzji władz Łodzi zaważyło sąsiedztwo rynku "Górniak" - Uniwersal miał konkurować z targowiskiem, na którym zarabiała ˌˌprywatna inicjatywaˈˈ. Dawniej codziennie był odwiedzany przez tłumy łodzian i mieszkańców okolicznych miejscowości, którzy chętnie robili zakupy w dobrze zaopatrzonych, jak na ówczesne czasy, sklepach. Przyciągały ich również pierwsze w Łodzi ruchome schody. W latach jego największej świetności było to ok. 130 tysięcy klientów każdego dnia. Na początku lat 90. sytuacja się zmieniła. W gmachu zrobiło się pusto. Pod koniec lat 90. wynajęła go ogólnopolska sieć sklepów Galeria Centrum, ale z powodu niewielkiej liczby klientów szybko się wyprowadziła. W kwietniu 2006 budynek kupiła warszawska spółka, która specjalizuje się w przebudowie pamiętających czasy PRL-u gmachów na biurowce i centra usługowe. Podobne plany miała również wobec Uniwersalu. Przygotowano projekt, otrzymano pozwolenie na budowę, rozpoczęcie prac planowano na wrzesień 2008. Tymczasem w IV kwartale budynek sprzedano łódzkiemu biznesmenowi.
We wrześniu 2012 roku ma być oddany po remoncie jako nowoczesne centrum handlowe.

</doc>
<doc id="1635517" url="https://pl.wikipedia.org/wiki?curid=1635517" title="Daniel Gottschling">
Daniel Gottschling

Daniel Gottschling (ur. 1908, zm. ?) – zbrodniarz nazistowski, urzędnik administracji w Mühldorf – podobozie KL Dachau i SS-Rottenführer.
Obywatel rumuński narodowości niemieckiej. Od 28 października 1944 do 2 maja 1945 pełnił służbę w Mühldorf jako księgowy w obozowej kuchni więźniarskiej. Gottschling okrutnie znęcał się nad więźniami, którzy, wygłodzeni, próbowali wykraść pożywienie z kuchni. Podczas swojego procesu przyznał, że pobił 8 do 10 więźniów. Według świadków natomiast zimą polewał więźniów wraz z innymi esesmanami lodowato zimną wodą. Bił ich również kijem, wieszał do góry nogami i skazywał na karę chłosty za najmniejsze nawet przewinienia.
Daniel Gottschling został osądzony w procesie załogi Mühldorf przez amerykański Trybunał Wojskowy w Dachau. Wymierzono mu karę 15 lat pozbawienia wolności. Więzienie w Landsbergu opuścił 11 stycznia 1952.

</doc>
<doc id="1635518" url="https://pl.wikipedia.org/wiki?curid=1635518" title="Esrum">
Esrum

Esrum – wieś w Danii, w regionie Region Stołeczny, w gminie Gribskov. Położona w północnej Zelandii, na północ od jeziora Esrum, nad rzeczką Esrum, w połowie drogi pomiędzy Elzynorem a Helsinge. Znana w czasach przedreformacyjnych z jednego z najbogatszych i największych klasztorów w Danii.
Klasztor w Esrum.
Klasztor w Esrum został założony w latach 40. XII w. przez biskupa Eskila z Lund. W 1153 r. klasztor przejęli cystersi sprowadzeni z Clairvaux we Francji. Klasztor w Esrum stał się głównym ośrodkiem cystersów w Danii. Z pierwotnego klasztoru, który został zniszczony w czasach reformacji, pozostało jedynie skrzydło południowe z lat 1350-1450, czyli zabudowania gospodarcze, które były używane przez królów Danii do polowań. Kościół klasztorny, w którym była pochowana królowa Danii Jadwiga ze Szlezwiku, został rozebrany w II poł. XVI w. (1559). Od 1716 r. w części zabudowań poklasztornych stacjonowały 3 kompanie dragonów, ale w 1732 r. i te budynki zostały rozebrane. Później zabudowania klasztorne były użytkowane przez administrację Kronborg Amt (woj. Kronborg), a w 1931 r. przekazane zostały duńskiemu Ministerstwu Spraw Wewnętrznych. Obecnie znajduje się tutaj muzeum.
Inne.
W Esrum znajduje się jeszcze zabytkowy młyn zbudowany w 1869 r. na miejscu dawnego młyna klasztornego, który spłonął. Od 1879 r. znajduje się w rękach prywatnych.
W pobliżu wsi znajduje się jezioro Esrum, jedno z największych w Danii. Głębokość akwenu wynosi 22 m, a jego powierzchnia 1736 ha.

</doc>
<doc id="1635519" url="https://pl.wikipedia.org/wiki?curid=1635519" title="Wielki skurcz">
Wielki skurcz



</doc>
<doc id="1635520" url="https://pl.wikipedia.org/wiki?curid=1635520" title="Ingo Rademacher">
Ingo Rademacher

Ingo Rademacher (ur. 22 kwietnia 1971 w Iserlohn-Iserlohn) – niemiecki aktor telewizyjny.
Życiorys.
Wczesne lata.
Urodził się w Iserlohn-Iserlohn w Zachodnich Niemczech jako młodszy z dwójki dzieci Arndta i Roswithy Rademacher. Dorastał ze starszą siostrą Anne (ur. 1969). Mając osiem lat został mistrzem narciarstwa Zachodnich Niemiec. W wieku dziesięciu do czternastu lat był także zawodowym jeźdźcem konnym w skokach i w ujeżdżeniu oraz kolarstwie Cross Country.
W 1981 roku, kiedy miał dziesięć lat, jego rodzina przeniosła się do Australii i zamieszkała w stanie Queensland, na 400-hektarowej farmie. Po ukończeniu szkoły średniej w Bega, gdzie grał w rugby, uczęszczał na University of Queensland. Przeprowadził się do Sydney i rozpoczął pracę jako model. Grał profesjonalnie w siatkówkę plażową i brał udział w zawodach Ironman Triatlon.
Kariera.
Jego pierwszą rolą telewizyjną była postać 18-letniego surfera Seana Haydena w australijskiej operze mydlanej "Rajska plaża" ("Paradise Beach", 1993).
W 1994 roku przeniósł się do Los Angeles. Mógł dostać rolę w operze mydlanej "Modelki" ("Models Inc."), jednak nie miał karty stałego pobytu w USA. Sławę zdobył jako Jasper „Jax” Jacks, doświadczony biznesmen w operze mydlanej ABC "Szpital miejski" ("General Hospital").
W 1999 roku stracił rolę fotografa Olivera Browne’a w sitcomie Warner Bros./NBC "A teraz Susan" ("Suddenly Susan") z Brooke Shields, którą ostatecznie zagrał Rob Estes.
W 2013 wziął udział w szesnastym sezonie programu "Dancing with the Stars" z Kym Johnson.
We wrześniu 2017 zastąpił Winsora Harmona w roli Thorne’a Forrestera w operze mydlanej CBS "Moda na sukces" ("The Bold and the Beautiful").
3 października 2009 roku poślubił Ehiku, z którą ma dwóch synów: Peanuta Kai (ur. 11 lipca 2008) i Pohaku Zen (ur. 13 maja 2012).

</doc>
<doc id="1635521" url="https://pl.wikipedia.org/wiki?curid=1635521" title="Pitry">
Pitry

Pitry (dewanagari पितृ, trl. "pitṛ") – w mitologii wedyjskiej zmarli przodkowie, zamieszkujący pitrylokę ("świat ojców"), którego władcą jest bóg Jama. Do tej klasy istot zaliczane są duchy przodków rasy ludzkiej, w tym dziesięciu pradźapatich.
Kult.
Obowiązkiem męskich potomków był rytuał zwany śraddha, podczas którego należało składać ofiarne placki lub gomółki ryżowe, tzw. pinda, które miały zapewnić przodkom godny żywot w zaświatach. Zaniechanie śraddhy powodowało "drugą śmierć" - punamrytju.
Cześć oddawana pitrom przekłada się na ich postulowaną pomoc dla żywych ludzi. W szczególności mają oni pilnować moralności i prawa.
Jamie jako władcy pitryloki, przynależą się tytuły :

</doc>
<doc id="1635522" url="https://pl.wikipedia.org/wiki?curid=1635522" title="New Zealand Football Championship">
New Zealand Football Championship

New Zealand Football Championship (skrót NZFC) – piłkarskie rozgrywki ligowe na najwyższym szczeblu w Nowej Zelandii. Liga została założona w 2004 roku i zastąpiła rozgrywki New Zealand National Soccer League, które były rozgrywane w latach 1970-2003. W New Zealand Football Championship występuje 10 zespołów. 
Mistrzowie rozgrywek i zwycięzcy sezonu zasadniczego.
Mistrz kraju wyłaniany jest po sezonie zasadniczym w meczu finałowym tzw. Grand Final. 

</doc>
<doc id="1635524" url="https://pl.wikipedia.org/wiki?curid=1635524" title="Hiszpańska róża">
Hiszpańska róża

Hiszpańska róża (tytuł oryg. "Point of Impact") – amerykański film fabularny (thriller kryminalny) z roku 1993.
Film traktuje o losach policjanta Jacka Davisa, kreowanego przez Michaela Paré, który wikła się w romans z żoną gangstera, Evą.

</doc>
<doc id="1635525" url="https://pl.wikipedia.org/wiki?curid=1635525" title="Siergiej Wojnow">
Siergiej Wojnow



</doc>
<doc id="1635527" url="https://pl.wikipedia.org/wiki?curid=1635527" title="Biskupi śląsko-łódzcy">
Biskupi śląsko-łódzcy

Biskupi śląsko-łódzcy – tytuł przysługujący ordynariuszom diecezji śląsko-łódzkiej Kościoła Starokatolickiego Mariawitów. 
Lista biskupów:

</doc>
<doc id="1635531" url="https://pl.wikipedia.org/wiki?curid=1635531" title="Kolędziany (gmina)">
Kolędziany (gmina)

Kolędziany – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy były Kolędziany.
Gminę utworzono 1 sierpnia 1934 r. w ramach reformy na podstawie ustawy scaleniowej z 23 września 1933 r. z dotychczasowych gmin wiejskich: Dawidkowce, Kolędziany, Strusówka (w czasach radzieckich włączona do Szmankowców), Szmańkowce, Szmańkowczyki, Szwajkowce, Tarnawka, Uhryń, Zalesie i Zwiahel.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z 10 gromad (Dawidkowce, Kolędziany, Strosówka, Szmańkowce, Szmańkowszczyki, Szwajkowce, Tarnawka, Uhryń, Zalesie i Zwiahel) i liczyła 10.890 mieszkańców.
Po II wojnie światowej obszar gminy znalazł się w ZSRR.

</doc>
<doc id="1635532" url="https://pl.wikipedia.org/wiki?curid=1635532" title="Love Takes Time">
Love Takes Time

Love Takes Time – drugi singiel amerykańskiej wokalistki Mariah Carey z jej tytułowego albumu wydany 11 września 1990 roku nakładem wytwórni Columbia Records. Utwór został napisany przez Carey oraz Bena Marguliesa, natomiast produkcją zajął się Walter Afanasieff. Wokalistka bardzo szybko nagrała piosenkę, gdy jej debiutancki krążek zakończył swoją produkcję i był gotowy do premierowego wydania na całym świecie. Demo singla zostało puszczone dawnemu szefowi Columbii, Donowi Iennerowi lecąc prywatnym samolotem. Będąc zachwycony ciężką pracą artystki, on oraz szefostwo byli niechętni do dodania utworu do nadchodzącego albumu, który był już prawie gotowy. Ostatecznie nie znalazła się ona na albumie, gdyż Carey sprzeciwiała się skandalowi decyzyjnemu. Wcześniej „Love Takes Time” nie znajdowało się na początkowej trackliście debiutanckiego albumu wokalistki, jednakże do dziś już się znajduje na jego różnych wersjach wydanych przez Sony Music.
Piosenka była dobrze przyjęta przez krytyków muzycznych i uzyskała kolejny sukces tak jak debiutancki singiel Carey, „Vision of Love” osiągając szczyt "Canadian Hot 100", oraz "Billboard Hot 100", będąc na miejscu pierwszym przez trzy tygodnie, gdy utwór znalazł się na szycie już w dziewiątym tygodniu. Niestety, nie przyjęto dobrze sukcesu komercyjnego „Love Takes Time” w Europie, gdzie np. na liście UK Singles Chart znalazł się on w Top 40. Czarno-biały klip akompaniujący utworowi przedstawia Carey chodzącą po plaży. Singiel znajduje się na różnych kompilacjach wokalistki, tj. #1’s z 1998 roku, Greatest Hits z 2001 roku, czy Number 1 To Infinity z 2015 roku. Artystka rozpoczęła silną promocję singla wykonując go w programie "The Arsenio Hall Show", a także później na takich wydarzeniach jak "Mariah's Thanksgiving NBC Special". Od premiery singla do dziś wystąpiła z nim na dowolnych eventach, tj. "MTV Unplugged", "Music Box Tour", czy na trasie koncertowej promującej kompilację "Number 1 To Infinity".
Nagrywanie.
Debiut Mariah był już na ukończeniu, gdy Mariah i Ben Margulies nagrali tę piosenkę. „Ja grałem na pianinie na żywo, a ona śpiewała. To była totalna improwizacja”, wspomina Margulies.
Mariah była na minitrasie koncertowej w 10 stanach i zaśpiewała tę piosenkę w samolocie firmowym. „Wszyscy ważni goście byli wtedy na pokładzie: Mottola, Iewner i Bobby Colomby”. Byli oczarowani tym demem. Mariah chciała, by piosenka znalazła się na kolejnym albumie.
Demo zostało wysłane do producenta Waltera Afanasieffa. Po wyprodukowaniu kawałka, Mottola był tak zadowolony, że Afanassief stał się jednym z generalnych producentów w Columbia Records.
„Myślę, że Tommy dobrze zrobił, dzwoniąc do mnie”, powiedział Afanasieff. „Musimy skończyć album Mariah, ale napisała ona z Marguliesem fenomenalną piosenkę i chciałbym, aby znalazła się ona na jej debiucie”. „Co chcesz, abym zrobił?”, zapytał Afanasieff, gdy Mottola do niego zadzwonił. „Chcę, abyś wyprodukował tę piosenkę jak najszybciej”. Afanasieff powiedział, że „był oczarowany propozycja, ponieważ była to jego pierwsza samodzielna produkcja”.
Demo było bardzo podobne do końcowej wersji piosenki, którą Mottola sobie zażyczył. „Nagraliśmy muzykę i bazę w jeden dzień. Mieliśmy problem z końcówką. Było to tak, że jeżeli jej nie napiszemy, to piosenka będzie klapą. Następnie polecieliśmy do studia w Nowym Jorku, aby Mariah zaśpiewała nam piosenkę. Prawie całą noc śpiewała... Zabraliśmy taśmę i polecieliśmy z powrotem do Sausalito i zmiksowaliśmy piosenkę. Była to trzydniowa robota: 1,5 dnia na muzykę, coś jak dzień na wokale i dzień na miksowanie piosenki”.
Do Afanasieffa zadzwoniło kierownictwo Columbia zaraz po otrzymaniu piosenki. Chcieli, aby wokale Mariah były wyraźniejsze, więc Afanasieff szybko zremiksował piosenkę i wysłał ją do wytwórni. Gdy zapytał, czy znajdzie się ona na debiucie Mariah, odpowiedziano mu, że starają się, aby tak było.
Zaraz po wydaniu albumu, okazało się, że lista utworów nie uwzględnia „Love Takes Time”. „Na pierwszych kopiach płyty nie było informacji o tej piosence” śmieje się Margulies. „To znaczy, że piosenka tam jest, ale nikt o tym nie wie. Nie wiem, co później zrobili z tymi kopiami, czy ich przypadkiem nie wyrzucili”.
Opinie.
„Love Takes Time” było sukcesem tak samo, jak „Vision of Love”. Na "Billboard Hot 100" piosenka spędziła 9 tygodni, z czego 3 na szczycie listy (od 10 do 24 listopada 1990). Przez 17 tygodni znajdowała się na liście najlepszych 40 singli RIAA, za co pokryła się złotem. Singel znalazł się na każdej liście "Billboard", ale na końcoworocznych listach nie radził sobie za dobrze, ze względu na rozłożenie jego sukcesu na okres 2 lat. Pod koniec 1990 roku znajdował się on na 76. pozycji, a pod koniec 1991 – na 69.
Jednak „Love Takes Time” nie radził sobie tak dobrze, jak jego poprzednik w USA. Tylko w Kanadzie, gdzie przez 1 tydzień był na szczycie listy i na Filipinach, gdzie był drugim singlem #1 wokalistki zdobył popularność. „Love Takes Time” znalazł się w pierwszej 10 w Nowej Zelandii i Izraelu, pierwszej 20 w Australii i w pierwszej 40 w Wielkiej Brytanii i Holandii, ale w Niemczech nie znalazł się nawet w pierwszej 40.
Mimo tego, że singel nie zdobył aż tylu nagród, co poprzednik, to został nominowany do 2 nagród BMI Pop Award.
Teledysk i inne wersje piosenki.
Teledysk został nakręcony przez Jeba Biena i Waltera Masera, gdzie Carey idzie na około plaży za mężczyzną niosącym swój bagaż przez Venice Beach w Kalifornii. Teledysk nie znajduje się na #1’s, bo Mariah wstydziła się go.
Kelly Clarkson nagrała cover tej piosenki na swoją minitrasę w 2003 roku.

</doc>
<doc id="1635533" url="https://pl.wikipedia.org/wiki?curid=1635533" title="Robert Blake (aktor)">
Robert Blake (aktor)

Robert Blake, właśc. Michael James Vincenzo Gubitosi (ur. 18 września 1933 w Nutley, New Jersey, zm. 9 marca 2023 w Los Angeles) – amerykański aktor telewizyjny i filmowy, występował w serialu telewizyjnym "Baretta".
Życiorys.
Robert Blake (pierwotne nazwisko: Michael James Vincenzo Gubitosi) urodził się w rodzinie Giacomo Gubitosiego (1906–1956) i Elisabeth Cafone (ur. 1910) jako jedno z trójki ich potomstwa (siostra Giovanna Gubitosi (1932–1985) oraz brat James Gubitosi (1930–1995). Jego ojciec, Włoch z pochodzenia, przeniósł się do USA w roku 1907. Jego matka posiadająca korzenie włosko-amerykańskie, urodziła się w New Jersey. Pobrali się w roku 1929. Po kilku latach małżeństwo zadecydowało o rozpoczęciu rodzinnych występów scenicznych. Ich trójka dzieci występowała pod nazwą „Trójka małych prowincjuszy”. W roku 1938 cała rodzina przeprowadziła się do Los Angeles w Kalifornii z myślą o dalszym rozwoju kariery aktorskiej potomstwa.
Kariera aktorska w młodości.
Jako dziecko, Robert Blake przedstawiany był jako Mickey Gubitosi. Pod tym pseudonimem rozpoczął swoją karierę aktorską grając rolę Toto w filmie wytwórni Metro-Goldwyn-Mayer "Ślubny garnitur" z roku 1939 i występując tam min. z aktorką Annabellą oraz Robertem Youngiem. Po tym filmie, pojawił się także w serialu "Our gang" wytwórni MGM zastępując w głównej roli Eugene’a „Porky’ego” Lee. W latach 1939–1944 wystąpił w około 40 odcinkach serialu. Jego rodzeństwo również występowało w serialu (w rolach pobocznych).
W okresie gry w serialu krytykowano go za nieprzekonującą w pełni i niesubtelną grę aktorską. Równocześnie wytykano jego nieznośny charakter oraz skłonności do narzekania.
Dnia 29 kwietnia 1944 roku MGM zakończyło serię finałowym odcinkiem "Dancing Romeo".
Kolejnym etapem jego aktorskiej kariery była rola indiańskiego chłopca w serialu "Little Beaver" – do roku 1947 pojawił się w 23 odcinkach serialu.
Inne jego występy to rola w "The Big Noise" z 1944 r. Zagrał również w "Humoresque" z 1946 r. (produkcja Warner Brothers) jako John Garfield. W "Skarbie Sierra Madre" z 1948 r. zagrał meksykańskiego chłopca – wystąpił tam z Humphreyem Bogartem.
Jego dzieciństwo obfitowało w liczne problemy i prześladowania ze strony ojca alkoholika. W wieku 10 lat zapisano go do szkoły publicznej, jednakże jego kontakty z rówieśnikami były nieudane, ich wrogie nastawienie doprowadzało niejednokrotnie do bójek, a to w efekcie zakończyło się jego wydaleniem ze szkoły. W wieku 14 lat uciekł z domu.
Dalsza kariera.
Kariera aktorska Roberta Blake’a w dorosłym życiu kontynuowana była z początku głównie w oparciu o dramatyczne role w serialach telewizyjnych i filmach. W roku 1959 odmówił przyjęcia roli Joe Cartwrighta w serialu "Bonanza" – ostatecznie zagrał go Michael Landon. W tym samym roku jednak zagrał rolę Toby’ego Hacketta w serialu "26 men" w odcinku "Trade Me Deadly". Wcielił się również w rolę Alfredo w westernie "The Cisco Kid".
Dał się poznać szerszemu gronu widzów grając rolę Tony’ego Baretty w popularnym amerykańskim serialu "Baretta" (nadawanym w latach 1975–1978). Za tę kreację otrzymał nagrodę Emmy.
Grał charakterystyczne role, jego specyficzna uroda i mimika zostały uwiecznione również w jednym z filmów Davida Lyncha – "Zagubiona autostrada" (1997). W filmie zagrał postać upiornego Mystery Mana symbolizującego niedolę, strach, szaleństwo i zagubienie głównego bohatera granego przez Billa Pullmana.
Życie prywatne.
Był dwukrotnie żonaty. Jego pierwsza żona, Sondra Kerr, z którą wziął ślub w 1961 roku dała mu dwójkę dzieci: syna Noaha (ur. 1965) i córkę Delinah (ur. 1966). Para rozwiodła się w 1983 roku.
W 1999 roku Robert Blake poznał Bonnie Lee Bakley znaną z kontaktów ze starszymi, zwłaszcza zamożnymi i sławnymi gwiazdami kina. W okresie ich spotkań, Bonnie Lee Bakley była również widywana z Christianem Brando, synem Marlona Brando. Kiedy zaszła w ciążę, powiadomiła o przyszłym ojcostwie obu partnerów. Początkowo dziecko zostało nazwane „Christian Shannon Brando” a Bakley twierdziła, że to Christian Brando jest jego ojcem. Wątpliwe jednak dowody tego faktu zostały podważone przez test DNA, którego zażądał Robert Blake. Po udowodnieniu jego ojcostwa para pobrała się 19 listopada 2000 r. a dziecku zmieniono imię na „Rose”. Było to drugie małżeństwo dla Blake’a, dla Bakley – dziesiąte. Pomimo zawartego związku małżeńskiego Bakley mieszkała w niewielkim domku dla gości sąsiadującym z domem męża w Studio City w Kalifornii, podlegającym terytorialnie pod San Fernando Valley.
4 maja 2001 roku Blake zabrał swoją żonę na obiad do włoskiej restauracji Vitello na Tujunga Avenue w Studio City. Bonnie Lee Bakley została zastrzelona strzałem w głowę, kiedy siedziała w samochodzie zaparkowanym za rogiem restauracji. Podczas przesłuchania Blake zeznał przesłuchującym go policjantom, że w chwili śmierci małżonki przebywał w restauracji – po zakończonym obiedzie para wyszła z restauracji, jednakże Blake postanowił wrócić, przypomniawszy sobie, że w restauracji na stole zostawił pistolet. Bakley poszła do samochodu sama, a Blake miał w tym czasie wejść do restauracji. Twierdził, że kiedy usłyszał strzał, przebywał wewnątrz budynku. Przesłuchiwani goście i personel restauracji zgodnie jednak twierdzili, że nie widzieli, aby Blake po wyjściu z restauracji wrócił do niej.
Areszt i proces.
Niespełna rok później, 18 kwietnia 2002 roku, został aresztowany jako oskarżony o morderstwo swojej żony. Earla Caldwella, osobistego ochroniarza Blake’a posądzono o współudział w zbrodni. Podstawą do oskarżenia aktora stało się zeznanie Ronalda „Duffy’ego” Hambletona. Hambleton, były kaskader, twierdził, że Blake chciał zlecić mu morderstwo swojej żony. Podobne zeznanie na niekorzyść Blake’a złożył także kolega po fachu Hambletona – Gary McLarty. Istnieje teoria, że obciążające zeznanie Hambletona podyktowane było układem, w którym Hambleton w zamian za konkretne zeznania miał zostać powołany jako ławnik w procesie Blake’a. Kwestia tego układu była przywoływana podczas całego procesu ze strony obrońców aktora.
22 kwietnia został oskarżony o morderstwo Bonnie Lee Bakley; prokurator zażądał dla niego kary śmierci. Został również oskarżony o podwójne nakłanianie do morderstwa oraz współudział w morderstwie. Blake nie przyznał się do żadnego ze stawianych mu zarzutów. Caldwell, oskarżony o współudział w jednym morderstwie, również nie przyznał się do winy. Dnia 25 kwietnia prokuratura zmieniła swoje stanowisko w sprawie sugerowanej dla aktora kary śmierci – zamieniono to na żądanie kary dożywotniego pozbawienia wolności bez możliwości zwolnienia warunkowego.
Oskarżony o współudział w przestępstwie ochroniarz Blake’a został zwolniony z aresztu 27 kwietnia po wpłaceniu przez aktora 1 mln dolarów kaucji. Niemal rok później, 13 marca 2003 roku, sąd zgodził się na wpłacenie 1,5 mln dolarów kaucji oraz wypuszczenie na wolność również i Blake’a co oznaczało, że na rozpoczęcie procesu może oczekiwać na wolności.
Uniewinnienie.
16 marca 2005 roku wszystkie zarzuty przeciwko aktorowi zostały oddalone. Stało się tak, ponieważ ława przysięgłych zagłosowała 11-1 na korzyść Blake’a. Adwokat Steve Cooley reprezentujący stronę oskarżenia, komentując orzeczenie stwierdził, że Blake jest „żałosnym przykładem istnienia ludzkiego”, natomiast wydających werdykt nazwał „nieprawdopodobnie głupimi”. Obrona Blake’a natomiast podkreślała, że oskarżenie zawiodło, gdyż nie potrafiło przedstawić rzeczowych dowodów, a co za tym idzie – udowodnić winy aktora. Analizujący proces obserwatorzy zgodzili się z werdyktem sądu. Bezpośrednio po uwolnieniu Roberta Blake’a kilku fanów aktora uczciło jego uwolnienie nocną imprezą w ulubionej restauracji Blake’a – Vitello.
Sprawa cywilna.
Troje dzieci zamordowanej Bonnie Lee Bakley wszczęło z powództwa cywilnego proces o odszkodowanie od Blake’a, którego obarczyły winą i odpowiedzialnością za śmierć matki. 18 listopada 2005 roku sąd uznał roszczenia potomstwa Bakley i nakazał aktorowi zapłacenie 30 milionów dolarów. Dnia 3 lutego 2006 roku Blake ogłosił bankructwo. Adwokat Blake’a z procesu kryminalnego, Schwartzbach, zobowiązał się do wniesienia odwołania od wyroku. 28 lutego 2007 roku odwołanie istotnie zostało wniesione, a śledztwo dotyczące morderstwa małżonki aktora powierzono detektywowi Ronowi Ito. Opierając się na posiadanych informacjach oraz zeznaniach Briana Allana Fiebelkorna wykazano, że istotnie w śmierć Bakley zamieszany mógł być ktoś inny. Detektyw wskazywał Christiana Brando, z którym zamordowana utrzymywała bliższe stosunki oraz twierdziła przez pewien czas, że jest ojcem jej córki. 26 kwietnia 2008 roku sąd apelacyjny podtrzymał wyrok z procesu cywilnego, zmniejszając jednakże o połowę sumę odszkodowania dla dzieci ofiary.
Historia Roberta Blake’a zainspirowała jeden z odcinków kryminalnego serialu telewizyjnego "Prawo i porządek".

</doc>
<doc id="1635534" url="https://pl.wikipedia.org/wiki?curid=1635534" title="Christian II Wittelsbach (Pfalz-Birkenfeld)">
Christian II Wittelsbach (Pfalz-Birkenfeld)

Christian II Wittelsbach (ur. 22 czerwca 1637 w Bischwiller, zm. 26 kwietnia 1717 w Birkenfeld) – hrabia palatyn i książę Palatynatu-Zweibrücken-Birkenfeld.
Syn księcia Christiana I Wittelsbacha i Magdaleny Wittelsbach. Jego dziadkami byli: Karol Wittelsbach i Dorota Braunschweig-Lüneburg oraz Jan II Wittelsbach i Katarzyna de Rohan.
5 września 1667 roku ożenił się z Katarzyną Agatą Rappoltstein (1648-1683), spadkobierczynią terenu Rappoltstein, który został włączony do Palatynatu-Birkenfeld. Para miała szóstkę dzieci:
W 1671 roku zmarł bezpotomnie Karol II Otto książę Palatynatu-Zweibrücken-Birkenfeld. Christian II został jego następcą. W 1696 jego młodszy brat Jan Karol zawarł małżeństwo morganatyczne, bracia podpisali porozumienie na mocy którego dzieci Jana Karola nie mogły dziedziczyć Palatynat-Gelnhausen – otrzymały w zamian tytuł książąt w Bawarii ("Herzog in Bayern").

</doc>
<doc id="1635536" url="https://pl.wikipedia.org/wiki?curid=1635536" title="Canterbury United">
Canterbury United

Canterbury United FC – nowozelandzki klub piłkarski z siedzibą w Christchurch. Klub założony został w 2004 roku i występuje w rozgrywkach New Zealand Football Championship. Spotkania domowe rozgrywa na stadionie English Park.

</doc>
<doc id="1635537" url="https://pl.wikipedia.org/wiki?curid=1635537" title="Janusz Gol">
Janusz Gol

Janusz Krzysztof Gol (ur. 11 listopada 1985 w Świdnicy) – polski piłkarz, występujący na pozycji pomocnika w polskim klubie Arka Gdynia. Były reprezentant Polski.
Kariera klubowa.
Swoją piłkarską karierę rozpoczynał w klubach ze Świdnicy (Polonia, Sparta, a po fuzji Polonia/Sparta). W 2008 przeszedł do GKS Bełchatów. W Ekstraklasie zadebiutował 8 sierpnia 2008 w meczu z Lechem Poznań wchodząc na ostatnie 15 minut. Pierwszą bramkę w najwyższej klasie rozgrywkowej zdobył na początku maja 2009 w spotkaniu z Polonią Bytom.
Pod koniec lutego 2011 został zawodnikiem Legii Warszawa, z którą w tamtym sezonie zdobył Puchar Polski. 25 sierpnia 2011 w wyjazdowym meczu rewanżowym rundy play-off Ligi Europy ze Spartakiem Moskwa zapewnił swojej drużynie awans do fazy grupowej strzelając w doliczonym czasie gry zwycięską bramkę na 3:2. Cztery dni później, 29 sierpnia w spotkaniu z ŁKS Łódź strzelił swoją pierwszą bramkę w Ekstraklasie w barwach stołecznego zespołu.
W sezonie 2011/2012 wywalczył z Legią Puchar Polski oraz awansował z nią do 1/16 finału Ligi Europy. W sezonie 2012/2013 wywalczył z Legią mistrzostwo i ponownie PP.
25 lipca 2013 podpisał dwuletni kontrakt z rosyjskim Amkarem Perm. W lidze rosyjskiej zadebiutował 29 lipca, zaliczając asystę przy golu Martina Jakubki. Po blisko czterech latach występów, 13 czerwca 2018 z powodu niewypłacalności finansowej Amkar nie otrzymał licencji Rosyjskiego Związku Piłki Nożnej na grę w sezonie 2018/2019 w Priemjer-Lidze i Pierwyjym diwizionie. 18 czerwca prezes klubu Giennadij Sziłow ogłosił, że klub nie złożył podania o otrzymanie licencji na grę również w drugiej lidze i zostanie rozwiązany. Gol został wolnym zawodnikiem. 29 sierpnia podpisał dwuletni kontrakt z Cracovią.
Dinamo Bukareszt.
25 sierpnia 2020 na oficjalnej stronie rumuńskiego klubu poinformowano o zawarciu dwuletniego kontraktu z zawodnikiem. W umowie zapisano miesięczną pensję w wysokości 18 000 € i dodatkowymi 500 € za każdy zdobyty punkt ligowy przez zespół. Dla Janusza Gola był to drugi zagraniczny wyjazd w karierze. Pierwszy występ w barwach Dinama zanotował 31 sierpnia w wyjazdowym meczu 2. kolejki Liga I z Chindią Târgoviște, gdy w 7. minucie meczu wszedł za Vlada Achima. W styczniu 2021 Polak wspólnie z Ante Puljiciem oraz Deianem Sorescu zaakceptował obniżenie kontraktu w ramach odzyskiwania płynności finansowej przez klub.
Kariera reprezentacyjna.
Janusz Gol ma za sobą występy w amatorskiej reprezentacji Dolnego Śląska, z którą w 2007 zdobył Puchar Regionów UEFA. W grudniu 2009 został powołany przez selekcjonera reprezentacji Polski Franciszka Smudę na towarzyski turniej o Puchar Króla Tajlandii. W drużynie zadebiutował 20 stycznia 2010, wchodząc na ostatnie siedem minut gry za Macieja Iwańskiego w wygranym 3:1 meczu z Tajlandią.
Życie prywatne.
Żonaty z polską blogerką Dorotą Gol. Para pobrała się 21 czerwca 2014.

</doc>
<doc id="1635539" url="https://pl.wikipedia.org/wiki?curid=1635539" title="Manuel Landeta">
Manuel Landeta

José Manuel Goenaga Jassan, lepiej znany jako Manuel Landeta (ur. 5 października 1958 roku w Meksyku) – meksykański aktor telewizyjny i piosenkarz, najbardziej znany w Polsce z telenoweli "Cena marzeń" ("Rubí") jako Lucío Montemayor.
Życiorys.
Na przełomie lat 70. i 80. występował w balecie. Karierę ekranową rozpoczął w wieku 26 lat od udziału w telenoveli "Pasja Isabeli" ("La pasión de Isabela", 1984), a następnie można go było zobaczyć w telenowelach Televisa: "Dziadek i ja" ("El abuelo y yo", 1992), "Różowe sznurówki" ("Agujetas de color de rosa", 1992), "Trzy kobiety" ("Tres mujeres", 1999-2000), "Mała księżniczka" ("Carita de ángel", 2000-2001), su más reciente participación en 'Corazón Valiente', entre otros.
Wystąpił także na scenie w musicalach: "Józef i cudowny płaszcz snów w technikolorze" ("José el Soñador") jako Lewi, trzeci syn Jakuba i Lei, "Koty" ("Cats") jako Munkustrap, "My Fair Lady" ("Mi bella dama") jako Henry Higgins, "Tylko dla kobiety" ("Sólo para mujeres", 2005) i "Annie" ("Anita la huerfanita", 2005) w roli Olivera Warbucksa.
W 2002 nagrał płytę "Mírame", na której znalazło się dziesięć utworów: "Qué puedo hacer sino amarla", "Entre dos amores", "Tengo vicio", "Enseñando a amar", "Ay como extraño", "Ayumbaye", "Mientras sea el dueño de tus besos", "Quiero acercarme a ella", "Quiero aprender de memoria" i "Amores encadenados".
W 2005 roku wziął udział w meksykańskiej wersji programu rozrywkowego "Taniec z gwiazdami" ("Bailando por México") oraz wystąpił w programie "Tylko dla kobiet" ("Sólo Para Mujeres", 2005), inpirowanym komedią brytyjską "Goło i wesoło".
Ożenił się Angeliną Martí de Goenagą, z którą ma dwóch synów - Imanola (ur. 23 lipca 1987) i Jordi'ego.

</doc>
<doc id="1635545" url="https://pl.wikipedia.org/wiki?curid=1635545" title="Kuladewata">
Kuladewata

Kuladewata (trl. "kuladevatā", tam. "kula teyvam", ang. kuladevata) – klasa bóstw opiekuńczych w hinduizmie. Kuladewata z sanskrytu oznacza "bóstwo rodzinne" w odróżnieniu od isztadewata ("bóstwa osobistego") i gramadewata ("bóstwa wioskowego"). Kuladewata to postać, którą hindus czci szczególnie przed swoim domowym ołtarzem. Kuladewata to często bogini lineażu lub rodu ("bóstwo rodowe").
Każda rodzina hinduska posiada swoje bóstwo opiekuńcze, które może być inne niż osobiste, czczone na co dzień. Rodzinne uroczystości zazwyczaj rozpoczynają się od oddania czci kuladewacie. Rodzina dokonuje pielgrzymki do świątyni tego bóstwa z okazji np. zawarcia małżeństwa.
Popularne bóstwa rodzinne to Khandoba, Bhawani i Baladźi.

</doc>
<doc id="1635546" url="https://pl.wikipedia.org/wiki?curid=1635546" title="Aleksandra Bednarz">
Aleksandra Bednarz

Aleksandra Bednarz (ur. 17 listopada 1984) – polska aktorka, pedagożka teatru, kuratorka i menadżerka kultury.
Życiorys.
Absolwentka Wydziału Aktorskiego PWSFTviT w Łodzi (2007), Podyplomowych Studiów Menedżerskich w zakresie Zarządzania dla Twórców, Artystów i Animatorów Kultury na Uniwersytecie Warszawskim (2016) i Komunikacji Międzykulturowej na Szanghajskiej Akademii Teatralnej (2022).
W teatrze zadebiutowała jeszcze jako studentka, na koncie ma liczne role stworzone na deskach zarówno teatrów instytucjonalnych, jak i na scenach niezależnych, występuje również w filmach, serialach i teledysku Ørganka „Mississippi w ogniu”.
W 2009 otrzymała nagrodę za najlepszą rolę żeńską w Konkursie na Wystawienie Polskiej Sztuki Współczesnej, za rolę „Ona” w spektaklu „2084” w reżyserii Michała Siegoczyńskiego, w 2010 otrzymała nagrodę Polskiego Kina Niezależnego im. Jana Machulskiego dla najlepszej aktorki za rolę Magdy w filmie „Druciki”, w 2014 za rolę Mairead w spektaklu „Porucznik z Inishmore” w reżyserii Any Nowickiej została uhonorowana nagrodą za najlepszą rolę drugoplanową na Pierwszym Festiwalu Martina McDonagha w Perm.
Od 2015 pełni funkcję wiceprezeski zarządu w Stowarzyszeniu ON/OFF, w którym tworzy, pozyskuje środki finansowe i realizuje projekty artystyczne, z zakresu edukacji kulturowej i pedagogiki teatru. Jest autorką takich projektów jak „Projekt Wielki Błękit” w ramach którego stworzyła wraz z podopiecznymi Schroniska dla Nieletnich i Zakładu Poprawczego w Falenicy spektakl teatralny czy „Ja kocham” – spektakl z międzypokoleniową grupą kobiet. Stworzone przez nią projekty z zakresu pedagogiki teatru to między innymi Lato w teatrze w Rycerce Górnej (2015 i 2016), Lato w teatrze w Soli (2017). Współpracowała także z założoną przez tancerza i choreografa Mikołaja Mikołajczyka grupą GS Zakrzewo i wystąpiła w spektaklu „Projekt Jezioro Łabędzie”, który był prezentowany między innymi w Domu Polskim w Zakrzewie, na Festiwalu Malta w Poznaniu czy w Starym Browarze w Poznaniu.
Od 2017 jest członkinią grupy artystycznej Instytut B61, z którą jako kuratorka i aktorka tworzyła spektakl pt. „Ewolucja Gwiazd” w trakcie festiwalu The Story of Space w Panjim w Indiach (2017), Festiwalu TREMOR na Azorach (2019), na Festiwalu Starmus w Erywaniu (2022).
Inne projekty współpracy międzynarodowej to projekt HERSTORY, który był prezentowany w w Szanghaju, stworzony wraz z grupą artystyczną Art|A|Part performans INERTIA będący dialogiem z instalacją artystyczną Nici Jost "Pink Plastic Bag from Taobao" 2018, prezentowany w galerii ArtCN w Szanghaju (2021) czy rola w spektaklu MoFei w reżyserii Krystiana Lupy.
Jest stypendystką Ministra Kultury i Dziedzictwa Narodowego i Prezydenta Miasta Toruń, jest również członkinią International Theatre Institute ITI.
Teatr.
W teatrze zadebiutowała jeszcze jako studentka szkoły filmowej na deskach Teatru Studyjnego PWSFTviT w Łodzi w 2006. W sztuce "2084" Michała Siegoczyńskiego występuje w Teatrze Powszechnym im. Jana Kochanowskiego w Radomiu oraz w Teatrze na Woli im. Tadeusza Łomnickiego w Warszawie (spektakl jest koprodukcją). W latach 2011–2017 na stałe związana z Teatrem im. Wilama Horzycy w Toruniu, współpracowała także z Teatrem Polskim w Poznaniu, Teatrem Polskim im. Hieronima Konieczki w Bydgoszczy, Teatrem Scena Prezentacje w Warszawie i Teatrem Powszechnym w Warszawie. W 2022 zagrała u boku w spektaklu Mo Feiw reż. Krystiana Lupy w Chinach.
Filmy i seriale.
Na małym ekranie w 2005 zadebiutowała epizodyczną rolą w serialu "Plebania". Widzom telewizji jest znana głównie za sprawą seriali telewizyjnych "Kopciuszek", w którym wcieliła się w rolę Natalii Bielawskiej, oraz "Klan", w którym gra Adriannę Drzewiecką, koleżankę Oli Lubicz, rywalizującą z nią o względy profesora Smosarskiego.

</doc>
<doc id="1635548" url="https://pl.wikipedia.org/wiki?curid=1635548" title="Kosów (obwód tarnopolski)">
Kosów (obwód tarnopolski)

Kosów – wieś na Ukrainie, w rejonie czortkowskim obwodu tarnopolskiego, w hromadzie Białobożnica. Liczy 1511 mieszkańców.
W II Rzeczypospolitej miejscowość była siedzibą gminy wiejskiej Kosów w powiecie czortkowskim województwa tarnopolskiego.
Miejsce zbrodni nacjonalistów ukraińskich.

</doc>
<doc id="1635549" url="https://pl.wikipedia.org/wiki?curid=1635549" title="Kosów (gmina w województwie tarnopolskim)">
Kosów (gmina w województwie tarnopolskim)

Kosów – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy był Kosów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Kosów, Romaszówka, Skomorosze i Zwiniacz.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do gminy Białobożnica w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1635552" url="https://pl.wikipedia.org/wiki?curid=1635552" title="Someday (singel Mariah Carey)">
Someday (singel Mariah Carey)

Someday – trzeci singel Mariah Carey, promujący jej debiut "Mariah Carey". Piosenka została napisana przez Mariah Carey i Bena Marguliesa i wyprodukowana przez Rica Wake’a. Mimo że singel był wielkim hitem w USA, poza Stanami nie stał się wielkim hitem.
Nagrywanie.
„Someday” była jedną z 5 piosenek na albumie demo Mariah, która pozwoliła Mariah podpisać kontrakt z Columbia. Sony zmieniło jednak trochę tę piosenkę i skróciła ją o 8 sekund. Carey i Margulies zostali zmuszeni do zaakceptowania zmian, ponieważ inaczej piosenka nie zostałaby wyprodukowana. Carey była niezadowolona z końcowej wersji „Someday” tak samo, jak Margulies.
Listy przebojów.
„Someday” kontynuował ciąg singli Mariah, które stawały się hitami #1. Na pierwszym miejscu znalazł się w ósmym tygodniu na Hot 100 i spędził 2 tygodnie na szczycie listy. Zastąpił on „All the Man That I Need” Whitney Houston i został zastąpiony przez „One More Try” Timmy’ego T. „Someday” spędził 15 tygodni w pierwszej 40 i znalazł się na 13. pozycji Hot 100 końcoworocznej, robią z tego jeden z największych hitów roku 1991. RIAA certfikowało singel złotem.
W innych krajach kariera singla była podobna do kariery „Love Takes Time”, poprzedniego singla Mariah, oprócz Kanady, gdzie zdobył pierwsze miejsce na liście. W Wielkiej Brytanii singel znalazł się w pierwszej 40 (jak „Love Takes Time”), ale w Australii już nie. Z „Someday” i kolejnego singla „I Don't Wanna Cry”, Carey nie była znana w krajach poza Ameryką Północną aż do wydania drugiego albumu "Emotions".
Remiksy i teledyski.
Duża liczba remiksów została wyprodukowana przez Shepa Pettibone, jak główny remiks znany jako „Someday (new 7" jackswing)” i inna wersja znana jako „Someday (new 12" jackswing)”. Został nagrany także house mix, wersja extended wersji albumowej oraz wersja "a capella".
Teledysk został nakręcony przez Larry’ego Jordana w Bayonne High School w Bayonne, New Jersey. Opowiada on o chłopaku, który źle traktował swoją dziewczynę, a teraz chce mieć ją z powrotem w swoim życiu. Wersja „new 12" jackswing” została zastąpiona przez wersje live z "MTV Unplugged" na DVD z 1999 roku "#1's".

</doc>
<doc id="1635556" url="https://pl.wikipedia.org/wiki?curid=1635556" title="Bachanalia (obraz Petera Paula Rubensa)">
Bachanalia (obraz Petera Paula Rubensa)

Bachanalia – obraz malarza flamandzkiego Petera Paula Rubensa.
Historia obrazu.
Obraz powstał w 1615. W 1735 dzieło znajdowało się w kolekcji angielskiego lorda Roberta Walpole’a (1676–1745) w Houghton Hall. W 1779 zostało zakupione do Ermitażu, a w 1930 zostało przeniesione do Muzeum im. Puszkina w Moskwie.
Analogie tematyczne i symbolizm obrazu.
Obraz przedstawia pijanego Sylena i satyrów, kompanów boga pijaństwa i zabawy Bachusa podczas bachanalii. Zamroczonego boga podtrzymują dwie kobiety: jasnowłosa satyrzyca oraz czarnoskóra kobieta z tamburynem, symbolizująca jeden z podbitych narodów. Z prawej strony Rubens umieścił rodzinę satyrów, z której najbardziej wyeksponowane zostało żeńskie uosobienie satyra karmiące piersią swoje małe. Jedną trzecią obrazu zajmuje motyw winorośli oplatającej drzewo. Zza liści widoczna jest wychylająca się głowa satyra. Inny wisi na gałęzi.
Takie zestawienie postaci było bardzo popularne w XVII wieku, jak również w starożytności, i było uważane za personifikację zwierzęcej strony ludzkiej natury, instynktów i namiętności. Przy orszaku Bachusa kroczyły również dzikie zwierzęta, czciciele boga wina oraz przedstawiciele podbitych narodów.
"Bachanalia" były jednym z kilku dzieł poświęconych Dionizosowi. W latach 1612–1618 Rubens namalował obraz "Pijany Herkules" (obecnie w Gemäldegalerie w Dreźnie), na którym nimfa i satyr prowadzą pijanego Herkulesa. Po 1614 powstał nieistniejący już obraz przedstawiający młodego Bachusa podtrzymywanego przez dwóch satyrów. Przykładem obrazu o podobnej tematyce jest także "Orszak Sylena" powstały w 1618, obecnie w zbiorach Starej Pinakoteki w Monachium. W Palazzo Durazzo-Pallavicini w Genui znajduje się obraz o tym samym tytule "Bachanalia", namalowany w latach 1612–1614, lecz jego autorstwo nie jest do końca potwierdzone i prawdopodobnie pochodzi z pracowni mistrza.
Motywy widoczne na obrazach zostały zapożyczone ze sztuki antycznej. Identyczne przedstawienie pijanego Heraklesa widnieje na starożytnym reliefie i stało się wzorem dla kolejnych prac. Podobne sceny związane z kultem Bachusa umieszczano na sarkofagach. Jeden z nich znajduje się w Moskwie i był znany mistrzowi, który na jego podstawie narysował studium "Pijany Herakles z faunem" (1601–1604), obecnie w zbiorach Ermitażu. Również inne motywy, w tym motywy roślinne, ze scen ze starożytnych zabytków, a głównie z reliefu z frontowej ściany sarkofagu, zostały zapożyczone przez Rubensa i wykorzystane na obrazach, na przykład postać Heraklesa z dzbanem została wykorzystana do sceny ukazującej Sylena wylewającego wino. Także kompozycja z płaskorzeźby została wiernie odwzorowana na obrazie. Jedyną różnicę stanowi zamiana przedstawionych postaci – Rubens zamiast łysego Bachusa przedstawił Sylena, a Ariadnę zastąpił dwoma kobietami.

</doc>
<doc id="1635559" url="https://pl.wikipedia.org/wiki?curid=1635559" title="MZ (ujednoznacznienie)">
MZ (ujednoznacznienie)

Zobacz też:

</doc>
<doc id="1635562" url="https://pl.wikipedia.org/wiki?curid=1635562" title="Port Arthur (Tasmania)">
Port Arthur (Tasmania)

Port Arthur – była kolonia karna na Półwyspie Tasmana na Tasmanii, położona około 80 kilometrów na południe od Hobart. W latach 70. XX wieku powstał tu skansen, będący najpopularniejszą atrakcją turystyczną wyspy.
W 1996 roku Port Arthur był miejscem jednej z największych masakr w historii Australii.
Historia.
Kolonia karna.
Swoją nazwę Port Arthur otrzymał od ówczesnego gubernatora Tasmanii George'a Arthura. W 1830 roku powstały obóz drwalski przeistoczono w 1833 roku w największą kolonię karną w Australii. W latach 1833–1850 do Port Arthur zesłanych zostało ponad 1100 więźniów, częściowo ciężkich kryminalistów i recydywistów z różnych więzień imperium brytyjskiego. Kolonia znana była z surowych środków bezpieczeństwa, a jej położenie uniemożliwiało ucieczki. Półwysep, na którym znajduje się Port Arthur, jest połączony z lądem przesmykiem zwanym Eaglehawk Neck o szerokości zaledwie 30 metrów, na którym wybudowano ogrodzenie strzeżone przez żołnierzy z psami.
Celem Port Arthur było "zmienić łotrów w uczciwych ludzi". W drodze do celu posługiwano się nie tylko ostrą dyscypliną i surowymi karami, duży nacisk był kładziony również na wychowanie religijne i moralne, a nawet edukację. Wielu mężczyzn nie wytrzymywało stosowanych metod i wybierali śmierć, byli również tacy, którzy wykorzystywali oferowaną im możliwość nauki zawodu i korzystali z pobytu w Port Arthur. Na terenie kolonii znajdowały się warsztaty szewskie, krawieckie, stolarskie, tokarskie i bednarskie. Kolonia posiadała również własne kuźnie. Poza nauką zawodu chodziło też o uczenie więźniów dyscypliny. Wszystkie budynki na terenie kolonii zostały wykonane wyłącznie przez więźniów.
W 1842 roku utworzony został szpital i choć metody leczenia były prymitywne, umieralność w Port Arthur była niższa niż w przeciętnych brytyjskich miastach.
Dla ciężkich kryminalistów utworzono w 1849 roku "izolatkę" ("Separate Prison"), którą rozbudowano w latach 1853–1855. Izolatka podobna była do londyńskiego więzienia Pentonville. Zrezygnowano tu z kar cielesnych na rzecz "kar psychicznych". Więźniowie byli zamykani na 4–12 miesięcy w pojedynczych celach. Rozmowy w całym więzieniu były ograniczane do absolutnego minimum. Jeśli więzień opuszczał celę, zmuszany był nosić maskę, w trakcie obowiązkowych mszy w kaplicy więźniowie stali w klatkach, które uniemożliwiały im kontakt z innymi więźniami. W przypadku nietrzymania się reguł więzień zamykany był na 30 dni o chlebie i wodzie w ciemnicy.
W latach 70. XIX wieku kolonia karna przestała być wydajna, starzejący się więźniowie nie byli w stanie wykonywać ciężkich prac i w 1877 ostatecznie zlikwidowano kolonię.
Działalność socjalna w Port Arthur.
Oprócz szpitala na terenie kolonii wybudowano w 1864 roku hospicjum i w 1848 roku szpital psychiatryczny. W hospicjum znajdowała się stołówka dla więźniów w podeszłym wieku. Mieszkańcy hospicjum musieli pracować w zakresie, na jaki pozwalał ich stan zdrowia. Niektórzy pracowali jako pasterze, zapalacze lamp, albo jako lokaje w kwaterach oficerskich. Większość pacjentów szpitala psychiatrycznego cierpiała na depresję i demencję. Szpital był na ówczesne warunki bardzo nowoczesny, pacjenci mieszkali w dużych i jasnych pomieszczeniach, za dobre zachowanie pozwalano im wypoczywać w ogrodzie, dla agresywnych pacjentów przeznaczony był oddział zamknięty. Myślą przewodnią terapii była dobra opieka, cisza i spokój. Pacjenci szpitala nie byli zwolnieni od pracy, na ogół zajmowali się ogrodnictwem.
Point Puer.
Point Puer było pierwszym w imperium brytyjskim więzieniem dla chłopców, które założono na pobliskiej wyspie, aby odizolować młodzież od dorosłych więźniów. W latach 1834–1848 przewinęło się przez nie około 3000 chłopców w wieku 9–17 lat, z których większość pochodziła z brytyjskich slumsów. Celem pobytu była przede wszystkim resocjalizacja. Warunki mieszkalne były bardzo ubogie, chłopcy szykanowali się wzajemnie i atakowali nadzorców. Aby utrzymać dyscyplinę stosowano surowe kary (więzienie w odizolowanej celi o chlebie i wodzie) nawet za drobne wykroczenia. Jednocześnie starano się uczyć chłopców czytać i pisać i prymitywna szkoła miała nawet 800 uczniów. Młodym więźniom, którzy podporządkowywali się, oferowano naukę różnych zawodów. Chłopcy z Point Puer wykonali kamienne ozdoby i stolarkę do kościoła na terenie kolonii karnej.
Rozwój turystyki.
Na obszarze kolonii powstała osada "Carnavon". Pierwsi turyści pojawili się krótko po zamknięciu kolonii karnej. W 1916 roku utworzono "Scenery Preservation Board", które zarządzało obszarem. Do 1927 turystyka nabierała dla "Carnavon" jako źródło dochodów coraz większego znaczenia, w związku z czym zmieniono nazwę miasteczka z powrotem na "Port Arthur". W latach 70. "National Parks and Wildlife Service" przejęło zarząd obszarem. 
Od 1979 roku instytucja otrzymuje dotacje rządu tasmańskiego na renowację obszaru kolonii karnej. "Izolatka", kościół i kilka innych zbudowanych przez więźniów obiektów zostało oczyszczonych z bluszczu i doprowadzonych do wyglądu z XIX wieku. W 1987 roku skansen został przejęty przez "Port Arthur Historic Site Management Authority".

</doc>
<doc id="1635569" url="https://pl.wikipedia.org/wiki?curid=1635569" title="Jan Rufus z Majumy">
Jan Rufus z Majumy

Jan Rufus z Majumy (V/VI wiek) – biskup Majumy koło Jerozolimy, grecki pisarz. Święcenia kapłańskie przyjął w roku 477 z rąk Piotra Fullo – patriarchy Antiochii. W 488 roku opuścił wraz z nim Antiochię. Biskupem Majumy został po śmierci Piotra Iberyjskiego, którego spotkał około roku 479 i z którym przebywał, aż do jego śmierci.
Jest autorem dzieła w języku syryjskim pod tytułem "Pleroforie". Fragmenty tego pisma zachowały się również w języku koptyjskim. To, podzielone na 89 rozdziałów dzieło zawiera argumenty przeciw Soborowi Chalcedońskiemu ujęte w formie wizji i opowieści o cudach. Jan Rufus jest również autorem pisma o śmierci Teodozjusza z Jerozolimy. Przypisuje się mu także anonimowy "Żywot Piotra Iberyjskiego".

</doc>
<doc id="1635570" url="https://pl.wikipedia.org/wiki?curid=1635570" title="Katastrofa lotu China Northern Airlines 6136">
Katastrofa lotu China Northern Airlines 6136

Katastrofa lotu China Northern 6136 wydarzyła się 7 maja 2002. McDonnell Douglas MD-82 lecący z Pekinu do Dalian, spadł do zatoki w Dalian. W katastrofie zginęło 112 osób: 103 pasażerów i 9 członków załogi. Przyczyną katastrofy był pożar na pokładzie.
Samolot.
McDonnell Douglas MD-82 (B-2138) został wyprodukowany w 1991. Wylatał 26 tysięcy godzin w powietrzu. Dowodzącym maszyną był Wang Yongxiang (ur. 1967), wylatał w powietrzu ok. 11000 godzin. Drugim pilotem był Xuming Chen (ur. 1973), wylatał tylko 3300 godzin. Mechanikiem pokładowym był Pan Mingqi.
Katastrofa.
Maszyna wystartowała z Pekinu do Dalian o 20:37. Około godz. 21:20, kapitan zgłosił pożar na pokładzie i prosił o awaryjnie lądowanie. O godz 21:24 samolot zniknął z radaru. Maszyna rozbiła się ostatecznie ok. 21:24 (w Polsce ok. 14:14). Śmierć poniosło 112 osób (wszyscy na pokładzie).
Dochodzenie.
Przyczyny katastrofy opublikowano dnia 8 grudnia 2002 przez chińską komisję od spraw katastrof przez Xinhua News Agency. Najpierw krótko przed katastrofą zwrócono uwagę na jednego z pasażerów. Pasażer Zhang Pilin, najprawdopodobniej mógł podpalić coś benzyną i to mogło spowodować pożar na pokładzie. Pasażer ten zakupił ponad 7 polis ubezpieczeniowych o wartości 1400000 RMB (170.000 USD) przed wejściem na pokład MD-82. Dochodzenie w sprawie wraku wykazały znaczną ilości benzyny w pobliżu miejsca siedzenia, na którym siedział Zhang. Silnik, podłogi kabiny i inne części krytycznych nie wykazywały oznaki podpalenia, ani wybuchu. Przed wejściem na pokład kamery wykazały, że Zhang przez kilka godzin palił papierosy. Niektóre pogłoski mówią, że Zhang Pilin był chory na raka, ale nigdy to nie zostało potwierdzone.

</doc>
<doc id="1635579" url="https://pl.wikipedia.org/wiki?curid=1635579" title="Gramadewata">
Gramadewata

Gramadewata – klasa bóstw opiekuńczych w hinduizmie. Gramadewaty to wiejskie bóstwa ludowe, bóstwa wioskowe, o zakresie kompetencji
mistycznych, jak również kulcie ograniczonym do jednej lub kilku wsi. Niektóre z nich, jak Khandoba czy Taledźu, poprzez proces asymilacji osiągnęły szerszą popularność, jednak zasadniczo są to bóstwa nie należące do ogólnohinduskiego panteonu, i nie są wspominane w znanych mitach. Lokalne boginie czasami identyfikowane są z Durgą, lecz zachowują pewną niezależność, nie wchodzą w związki i innymi bogami, nie mają mężów.
Bóstw należących do tej kategorii jest tysiące, bardziej popularne z nich to:
Bóstwa gramadewata czci się najczęściej pod postaciami kamieni (np. nagakal dla bogini Manasy) ustawionych pod drzewem o znaczeniu kultowym.
Boginie wioskowe, jako boginie matki, mają miejsca kultu zlokalizowane najczęściej na terenie wsi, odmiennie w stosunku do bogin strażniczek granic wioski.

</doc>
<doc id="1635593" url="https://pl.wikipedia.org/wiki?curid=1635593" title="Az-Zawija (Palestyna)">
Az-Zawija (Palestyna)

Az-Zawija () – palestyńskie miasto położone w muhafazie Salfit, w Autonomii Palestyńskiej.
Leży w zachodniej części Samarii, w otoczeniu wiosek Rafat i Masha. Na północ i zachód od miasta przebiega mur bezpieczeństwa oddzielający Izrael od Autonomii Palestyńskiej. Po stronie izraelskiej znajduje się miasteczko Elkana.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Władze izraelskie wybudowały w 1978 sieć wodociągową, a w 1991 dostarczyły energię elektryczną.
Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską). W 1996 Az-Zawija otrzymała prawa miejskie.
6 czerwca 2004 Izraelczycy rozpoczęli budowę muru bezpieczeństwa, jednak mieszkańcy Az-Zawii razem z izraelskimi i międzynarodowymi działaczami pokojowymi codziennie demonstrowali w obronie ziemi. Izraelskie wojsko odpowiedziało na demonstracje nieproporcjonalnie wykorzystując siłę. Pojawiły się zarzuty o nielegalne wykorzystanie broni chemicznej. Protesty doprowadziły do wydania 25 czerwca 2004 orzeczenia przez Sąd Najwyższy, który nakazał wstrzymanie budowy muru bezpieczeństwa. Budowę muru bezpieczeństwa ukończono w 2005, w odległości 3 km na wschód od swojego pierwotnego przebiegu. Istnieją dalsze plany rozbudowy muru bezpieczeństwa, który ma otoczyć miasto z czterech stron, tworząc enklawę Az-Zawija.
Demografia.
Według danych Palestyńskiego Centrum Danych Statystycznych, w 2006 w mieście żyło 5 075 mieszkańców. Populacja miasta składa się w większości z członków trzech klanów: Szukajr (45%), Mukadi (30%) i Raddad (20%). Pozostałe 5% populacji stanowią palestyńscy uchodźcy, głównie członkowie klanów takich jak Szamlawi, Rabi i Jusif.
Edukacja.
W mieście znajdują się dwie szkoły męskie i dwie szkoły żeńskie.
Gospodarka.
Gospodarka wioski opiera się na rolnictwie, sadownictwie i hodowli owiec.
Turystyka.
W mieście znajduje się starożytny klasztor nazywany Dajr Kassis oraz ruiny rzymskich budowli.
Komunikacja.
Na północ od miasta przebiega droga ekspresowa nr 5 (Tel Awiw–Ari’el), brak jednak możliwości wjazdu na nią. Przez miasto przebiega lokalna droga, którą jadąc na południe dojeżdża się do wioski Masha, lub jadąc na południe dojeżdża się do wioski Rafat.

</doc>
<doc id="1635597" url="https://pl.wikipedia.org/wiki?curid=1635597" title="Wyższa Szkoła Medyczna w Legnicy">
Wyższa Szkoła Medyczna w Legnicy

Wyższa Szkoła Medyczna w Legnicy – polska uczelnia niepubliczna w Legnicy.
Uczelnia została utworzona w dniu 1 kwietnia 2004 roku.
Program dydaktyczny.
Obecnie (r. akad. 2013/14) Uczelnia daje możliwość podjęcia studiów pierwszego stopnia na dwóch kierunkach: Pielęgniarstwo i Ratownictwo medyczne oraz drugiego stopnia na kierunku Pielęgniarstwo. Od 2013 odbywa się również kształcenie na kierunku Pielęgniarstwo w Zamiejscowym Wydziale Pielęgniarstwa we Wrocławiu powołanym 8 lipca 2013 roku decyzją Ministra Nauki i Szkolnictwa Wyższego. Dodatkowo Szkoła prowadzi również studia podyplomowe oraz kursy specjalistyczne.

</doc>
<doc id="1635600" url="https://pl.wikipedia.org/wiki?curid=1635600" title="Memoriał Alfreda Smoczyka 1994">
Memoriał Alfreda Smoczyka 1994

XLIV Memoriał Alfreda Smoczyka odbył się 1 października 1994 r. Wygrał wychowanek pilskiej Polonii Rafał Dobrucki.
Wyniki.
Bieg po biegu

</doc>
<doc id="1635601" url="https://pl.wikipedia.org/wiki?curid=1635601" title="Raúl Araiza">
Raúl Araiza

Raúl Araiza Herrera (ur. 14 listopada 1964 roku w Meksyku) – meksykański aktor telewizyjny i filmowy.
Urodził się w rodzinie artystów jako syn reżysera Raúla Araizy i aktorki Normy Herrer, ma brata Armando. Kiedy miał osiem lat, rozpoczął karierę zawodową. Występował na scenie w spektaklach "W ciemności mój śmiech" ("A Oscuras me da Risa"), "Królewna Śnieżka i siedmiu krasnoludków" ("Blanca Nieves y los Siete Enanos") oraz "Trzech mężczyzn i obwieś" ("Tres Caballeros y un Sinvergüenza") w Los Angeles. 
Był związany z aktorką Danielą Castro. Żonaty, jest ojcem dwójki dzieci - syna Roberta i córki Camili. 

</doc>
<doc id="1635607" url="https://pl.wikipedia.org/wiki?curid=1635607" title="Harald Julin">
Harald Julin

Harald Sigfrid Alexander Julin (ur. 27 marca 1890 w Sztokholmie, zm. 31 lipca 1967 tamże) – szwedzki pływak i piłkarz wodny, brązowy medalista letnich igrzysk olimpijskich w Londynie na 100 m stylem dowolnym i drużynowo. Srebrny medalista letnich igrzysk olimpijskich w Sztokholmie i brązowy medalista letnich igrzysk olimpijskich w Antwerpii w piłce wodnej, ponadto brał udział w olimpiadzie letniej w Atenach.

</doc>
<doc id="1635609" url="https://pl.wikipedia.org/wiki?curid=1635609" title="Sasha Son">
Sasha Son

Sasha Son, znany też jako Sasha Song, właśc. Dimitrijus Šavrovas (ur. 18 września 1983 w Wilnie) – litewski piosenkarz.
Życiorys.
Kariera.
Śpiewa profesjonalnie od dziesiątego roku życia. W 1995 został uznany „odkryciem roku” przez czytelników magazynu "Bravo". W 2007, jako członek zespołu U-Soul, brał udział w litewskich eliminacjach eurowizyjnych. 17 lutego z piosenką „At Your Door” zespół zajął 7. miejsce w półfinale, przez co nie awansował do finału.
W 2008 Son wystąpił solowo z piosenką „Miss Kiss” w krajowych eliminacjach eurowizyjnych, w których finale zajął trzecie miejsce. W 2009 ponownie wystartował w eliminacjach, tym razem z piosenką „Pasiklydes žmogus”. 14 lutego wystąpił w finale selekcji i zajął w nim pierwsze miejsce ze 120 punktami od telewidzów, zostając reprezentantem Litwy w 54. Konkursie Piosenki Eurowizji organizowanym w Moskwie. Po krajowym finale nagrał anglojęzyczną wersję piosenki, „Love”. 14 maja zaprezentował ją w drugim półfinale konkursu i z dziewiątego miejsca awansował do finału, w którym zajął 23. miejsce z 23 punktami na koncie.
W 2010 wydał swój debiutancki album studyjny, zatytułowany "Dima Šavrovas". W tym samym roku (pod pseudonimem Sasha Song) wystartował w litewskich eliminacjach eurowizyjnych z piosenką „Say Yes to Life” nagraną w duecie z Norą. W finale selekcji zajęli piąte miejsce. W 2011 wystąpił w krajowych eliminacjach z dwiema piosenkami: „Best Friends” (wykonaną w duecie z Donnym Montellem) oraz „The Slogan of Our Nation”. Z żadną z nich nie dotarł do czołowej piątki finałowej. W grudniu 2013 roku brał udział w krajowych eliminacjach eurowizyjnych, ale nie zakwalifikował się do półfinałów.
1 września 2016 wydał drugi album studyjny, zatytułowany "XX".

</doc>
<doc id="1635610" url="https://pl.wikipedia.org/wiki?curid=1635610" title="Arts and Crafts">
Arts and Crafts



</doc>
<doc id="1635612" url="https://pl.wikipedia.org/wiki?curid=1635612" title="Isztadewata">
Isztadewata

Isztadewata (sanskryt: "iṣṭadevatā", "ulubione bóstwo") – klasa bóstw opiekuńczych w hinduizmie. Isztadewata to indywidualne, ulubione bóstwo, z którym dana osoba ma szczególny związek, czczone niezależnie od uznawania różnych innych bóstw opiekuńczych czczonych przez społeczność (rodzinę, wieś, kraj). 
Etymologia.
Słowo "iśta" przybiera w sanskrycie znaczenia "ukochany", "życzenie". 
Drugi człon to bóg dewa.
Herbert Ellinger podaje przekład całego terminu isztadewata jako "wybrany ideał".
Znaczenie.
Jest to pojęcie ważne zwłaszcza w tradycji bhakti a także w smartyzmie, gdzie jednak wybór jest ograniczony do pięciu głównych bóstw. Nawet o obrębie jednego nurtu, np. wisznuizmu, czci się zazwyczaj jeden z jego awatarów – najczęściej Krysznę lub Ramę, w śaktyzmie konkretną manifestację Bogini, jak Kali lub Durgę lub Lakszmi, traktując przy tym pozostałych bogów jako inne aspekty tego samego bóstwa.

</doc>
<doc id="1635619" url="https://pl.wikipedia.org/wiki?curid=1635619" title="Leaf Phoenix">
Leaf Phoenix



</doc>
<doc id="1635620" url="https://pl.wikipedia.org/wiki?curid=1635620" title="Renault 3">
Renault 3



</doc>
<doc id="1635621" url="https://pl.wikipedia.org/wiki?curid=1635621" title="Charun">
Charun



</doc>
<doc id="1635627" url="https://pl.wikipedia.org/wiki?curid=1635627" title="Étain (Moza)">
Étain (Moza)



</doc>
<doc id="1635629" url="https://pl.wikipedia.org/wiki?curid=1635629" title="Pütz (Bedburg)">
Pütz (Bedburg)

Pütz – dzielnica miasta Bedburg w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Erft.
Położenie.
Pütz leży w zachodniej części Bedburga, w bezpośredniej bliskości węzła "Bedburg" autostrady A61
Historia.
Pierwsze wzmianki o Pütz pochodzą z 1194. Wówczas posiadłość o nazwie "Puthze" należała do klasztoru w Füssenich, obecnie dzielnica Zülpich. Kaplica pw. św. Jana Nepomucena "(St. Johannes Nepomuk)" zbudowana jako barokowa budowla w 1766 i rozbudowana w 1888 w stylu późnego neoklasycyzmu jest filiałem kościoła parafialnego w dzielnicy Bedburga Kirchherten. Osobliwością tutejszą jest ponad stuletni cis, który znajduje się pod opieką miasta.

</doc>
<doc id="1635631" url="https://pl.wikipedia.org/wiki?curid=1635631" title="Masha">
Masha

Masha (arab. مسحة) – palestyńska wioska położona w muhafazie Salfit, w Autonomii Palestyńskiej.
Leży w zachodniej części Samarii, w otoczeniu miast Bidja i Az-Zawija. Na zachód od wioski przebiega mur bezpieczeństwa oddzielający Izrael od Autonomii Palestyńskiej. Po stronie izraelskiej znajduje się miasteczko Elkana i osiedle Ec Efrajim.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską).
23 kwietnia 2003 Izraelczycy rozpoczęli budowę muru bezpieczeństwa, jednak mieszkańcy Mashy razem z izraelskimi i międzynarodowymi działaczami pokojowymi demonstrowali w obronie ziemi. Izraelskie wojsko odpowiedziało na demonstracje nieproporcjonalnie wykorzystując siłę. Istnieją plany budowy kolejnego odcinka muru bezpieczeństwa, który odetnie wioskę od wschodu. Powstanie w ten sposób enklawa Masha.
Demografia.
Według danych Palestyńskiego Centrum Danych Statystycznych, w 2006 w wiosce żyło 1 981 mieszkańców.
Gospodarka.
Gospodarka wioski opiera się na rolnictwie, sadownictwie i hodowli owiec.
Komunikacja.
Na południe od wioski przebiega droga ekspresowa nr 5 (Tel Awiw–Ari’el), brak jednak możliwości wjazdu na nią. Przez wioskę przebiega droga nr 505 , którą jadąc na wschód dojeżdża się do miasta Bidja, lub jadąc na zachód dojeżdża się do bramy w murze bezpieczeństwa i po jej przejechaniu do miasteczka Elkana. Lokalna droga prowadzi na południe do miasta Az-Zawija.

</doc>
<doc id="1635633" url="https://pl.wikipedia.org/wiki?curid=1635633" title="Adrian Vanderveer">
Adrian Vanderveer

Adrian Vanderveer (21 grudnia 1796 we Flatbush, zm. 5 lipca 1857, tamże) – amerykański lekarz, położnik.
Życiorys.
Początkowo uczył się w Erasmus Hall, potem studiował medycynę w Columbia College w Nowym Jorku. Jego nauczycielami byli m.in. Wright Post i John Kearny Rodgers. Tytuł doktora medycyny otrzymał w 1819 roku. Był pierwszym sekretarzem, wiceprzewodniczącym i siódmym przewodniczącym Medical Society of the County of Kings. Jesienią 1850 roku doznał paraliżu, który przerwał jego karierę lekarza praktyka. Jego bratankiem był dr John Rutgert Vanderveer.

</doc>
<doc id="1635635" url="https://pl.wikipedia.org/wiki?curid=1635635" title="Renault 7">
Renault 7

Renault 7 ("R7") – 4-drzwiowy sedan oparty na modelu Renault 5 produkowany i sprzedawany w Hiszpanii przez należącą do Renault filię, FASA-Renault, w latach 1974-1984.
Opis modelu.
Renault 7 był bardzo podobny do R5, pod względem technicznym samochody są identyczne. R7 miał jednak mniejszą paletę dostępnych silników. R7 posiadał czterodrzwiowe nadwozie typu sedan, z tyłu nadwozia zmodyfikowano bagażnik przez co nadwozie stało się trójbryłowe. Samochody różniły się także zderzakami, w R7 zastosowano metalowe, które sprawiały, że samochód wygląda starzej. Do napędu służył głównie silnik o pojemności 1037 cm³. Powstało około 140 000 egzemplarzy, poza Hiszpanią samochód nie odniósł zbyt dużego sukcesu. Spowodowane było to głównie tym, że Renault oferował większy i praktyczniejszy model 12 za niewiele wyższą cenę.
R7 został wprowadzony do produkcji dwa lata później od R5, następnie model przeszedł w 1979 modernizację. Produkcja została zakończona w roku 1982, kiedy to zadebiutował całkowicie nowy model R9.

</doc>
<doc id="1635638" url="https://pl.wikipedia.org/wiki?curid=1635638" title="Przygody Merlina">
Przygody Merlina

Przygody Merlina (ang. "Merlin" albo "The Adventures of Merlin", jak jest podane w serialu) – brytyjski serial telewizyjny wyprodukowany w latach 2008–2012. Jest on oparty na legendach arturiańskich o czarodzieju Merlinie i jego przyjaźni z księciem Arturem, lecz znacznie różni się od tradycyjnej wersji mitu. Serial jest wyprodukowany przez wytwórnię firmy Shine Limited dla BBC One. W Polsce emitowany na Polsacie, TV4, TV6, TV Puls i Stopklatce.
Fabuła.
Merlin (Colin Morgan) to młody czarownik, który przybywa do Camelotu, gdzie król Uther Pendragon (Anthony Head) zakazał magii i uwięził ostatniego smoka głęboko pod miastem. Merlin, który urodził się z niezwykłą magiczną mocą, jest traktowany jako uczeń królewskiego lekarza Gajusza (Richard Wilson), z którym mieszka. Po uzyskaniu informacji od Wielkiego Smoka chłopiec odkrywa, że ma wielkie przeznaczenie. Musi ochraniać aroganckiego syna króla, księcia Artura (Bradley James), aby mógł on dorosnąć i zjednoczyć wszystkie ziemie brytyjskie, tworząc Albion. Na Merlina i Artura czeka wiele niebezpieczeństw.
Obsada.
Podana jest również ilość występów smoka Aithusy, który nie jest grany przez żadnego aktora.
Lista odcinków.
Odcinki specjalne.
"Merlin: Secrets and Magic".
Oprócz tego powstała seria filmów dokumentujących kulisy produkcji odcinków, wydanych pod nazwą "Secrets and Magic". Powstało w ten sposób 14 odcinków, które emitowane były na BBC Three.
"Colin &amp; Bradley's Merlin Quest".
Pomimo że "Merlin: Secrets and Magic" nie zostało zlecone dla dalszych sezonów serialu, Colin Morgan i Bradley James (którzy grają Merlina i Arthura w serialu) pojawiają się w serii krótkich (od 2 do 4 minut) filmikach opublikowanych na oficjalniej stronie serialu, wyprodukowanych jako dodatek do 3. serii. Filmiki zostały wydane pod nazwą "Colin &amp; Bradley's Merlin Quest" i wyprodukowane przez Iana Smitha i Luke’a Bakera.

</doc>
<doc id="1635657" url="https://pl.wikipedia.org/wiki?curid=1635657" title="Bajt Dżala">
Bajt Dżala

Bajt Dżala (arab. بيت جالا, 'dywan z trawy') – miasto w Autonomii Palestyńskiej (Zachodni Brzeg). Według danych szacunkowych na rok 2009 liczy 23 020 mieszkańców. Należy do aglomeracji Betlejem. Zamieszkane głównie przez chrześcijańskich Palestyńczyków.

</doc>
<doc id="1635659" url="https://pl.wikipedia.org/wiki?curid=1635659" title="Makara">
Makara

Makara – w mitologii indyjskiej stwór wodny przedstawiany z paszczą krokodyla i ogonem ryby lub jako półsłoń-półryba. Może mieć cztery bądź dwie łapy. W ikonografii hinduskiej często występuje jako wahana (symboliczny wierzchowiec) bóstw związanych z wodą, np. Gangi, bogini rzeki Ganges lub boga wód Waruny. Motyw makary jest często wykorzystywany jako element zdobniczy.
W kalendarzu hinduskim makara jest odpowiednikiem znaku Koziorożca, stąd nazwa święta makar sankranti.

</doc>
<doc id="1635662" url="https://pl.wikipedia.org/wiki?curid=1635662" title="Arieta">
Arieta



</doc>
<doc id="1635665" url="https://pl.wikipedia.org/wiki?curid=1635665" title="Refluks żołądkowo-przełykowy">
Refluks żołądkowo-przełykowy



</doc>
<doc id="1635667" url="https://pl.wikipedia.org/wiki?curid=1635667" title="Jakob Ackeret">
Jakob Ackeret

Jakob Ackeret (ur. 17 marca 1898 w Zurychu, zm. 27 marca 1981 w Küsnacht) – szwajcarski aerodynamik, profesor politechniki w Zurychu.
Edukacja i kariera naukowa.
Dyplom inżyniera mechaniki uzyskał w 1920 r. pracując w zespole, którym kierował Aurel Stodola. W latach 1921-27 pod nadzorem Ludwiga Prandtla w Getyndze uczestniczył w badaniach w zakresie dynamiki płynów. Owocem tej pracy był doktorat uzyskany w 1927 r.
Po uzyskaniu doktoratu rozpoczął pracę w zakładach Escher Wyss AG w Zurychu, gdzie jako dyrektor techniczny działu hydrauliki, z powodzeniem wykorzystywał najnowsze osiągnięcia dynamiki płynów do projektowania turbin. Udane łączenie teorii z praktyką zaowocowało uzyskaniem tytułu profesora politechniki w Zurychu w roku 1931.
Dalej zajmował się zagadnieniami konstrukcji turbin i śmigieł, szczególnie w aspekcie napędów pozwalających uzyskiwać prędkości ultradźwiękowe. Do jego największych osiągnięć należy wynalezienie turbiny gazowej o zamkniętym obiegu oraz konstrukcja śmigieł o zmiennym kącie natarcia łopat.

</doc>
<doc id="1635673" url="https://pl.wikipedia.org/wiki?curid=1635673" title="Muchajjam Balata">
Muchajjam Balata

Muchajjam Balata (arab. بلاطة) – obóz uchodźców w Autonomii Palestyńskiej (Zachodni Brzeg). Według danych szacunkowych Palestyńskiego Centralnego Biura Statystycznego w 2016 roku obóz liczył 18 502 mieszkańców

</doc>
<doc id="1635674" url="https://pl.wikipedia.org/wiki?curid=1635674" title="Lurdusaurus">
Lurdusaurus



</doc>
<doc id="1635678" url="https://pl.wikipedia.org/wiki?curid=1635678" title="Towarzystwo &quot;Strzelec&quot;">
Towarzystwo &quot;Strzelec&quot;



</doc>
<doc id="1635680" url="https://pl.wikipedia.org/wiki?curid=1635680" title="Howard Buffett">
Howard Buffett

Howard Homan Buffett (ur. 13 sierpnia 1903 w Omaha, zm. 30 kwietnia 1964 tamże) – amerykański przedsiębiorca i polityk związany z Partią Republikańską.
Życiorys.
Pracował jako makler w banku. Po utracie pracy w następstwie bankructwa banku, w 1931 roku założył spółkę Buffet-Falk &amp; Company.
W dwóch różnych okresach, najpierw przez trzy dwuletnie kadencje w latach 1943−1949 i ponownie przez jedną kadencję w latach 1951−1953, był przedstawicielem drugiego okręgu wyborczego w stanie Nebraska w Izbie Reprezentantów Stanów Zjednoczonych.
Życie prywatne.
Jego synem jest Warren Buffett.

</doc>
<doc id="1635681" url="https://pl.wikipedia.org/wiki?curid=1635681" title="Al-Karara">
Al-Karara

Al-Karara (arab. عبسان الكبيرة) – miasto w Autonomii Palestyńskiej (Strefa Gazy). Według danych szacunkowych na rok 2008 liczy 23 571 mieszkańców.

</doc>
<doc id="1635684" url="https://pl.wikipedia.org/wiki?curid=1635684" title="Howard Homan Buffett">
Howard Homan Buffett



</doc>
<doc id="1635686" url="https://pl.wikipedia.org/wiki?curid=1635686" title="Christian III Wittelsbach (Pfalz-Zweibrücken)">
Christian III Wittelsbach (Pfalz-Zweibrücken)

Christian III Wittelsbach (ur. 7 listopada 1674 Strasburg, zm. 3 lutego 1735 Zweibrücken) – hrabia palatyn i książę Palatynatu-Zweibrücken-Birkenfeld, od 1731 roku hrabia palatyn i książę Palatynatu-Zweibrücken.
Syn księcia Christiana II Wittelsbacha i Katarzyny Agaty Rappoltstein.
Po śmierci ojca w 1717 roku został księciem Palatynatu-Zweibrücken-Birkenfeld. 21 września 1719 roku ożenił się z Karoliną Nassau-Saarbrücken (1704-1774), córką księcia Ludwika Nassau-Saarbrücken (1663-1713) i Filipiny Hohenlohe-Langenburg (1679-1751). Para miała czwórkę dzieci:
W 1731 roku zmarł bezpotomnie książę Palatynatu-Zweibrücken Gustaw Samuel Wittelsbach. Christian III został jego następcą.

</doc>
<doc id="1635687" url="https://pl.wikipedia.org/wiki?curid=1635687" title="Tomasz Konior">
Tomasz Konior

Tomasz Mikołaj Konior (ur. 1968 w Żywcu) – polski architekt i urbanista.
Życiorys.
Tomasz Konior jest absolwentem Wydziału Architektury Politechniki Krakowskiej. W roku 2019 obronił dysertację doktorską „Ewolucja przestrzeni publicznej w budynkach dla muzyki”. Od 1995 prowadzi autorskie biuro architektoniczne Konior Studio. Współautor m.in. Centrum Nauki i Edukacji Muzycznej „Symfonia” w Katowicach, które otrzymało tytuł Nagrody Roku SARP 2008 oraz nagrodę Międzynarodowej Unii Architektów (UIA) - Award For The Most Friendly And Accessible For All Public Project. W 2007 roku został pierwszym polskim laureatem Leonardo Award – International Biennale of Young Architects w Mińsku. W 2008 roku wraz z zespołem Konior Studio wygrał międzynarodowy konkurs architektoniczny na nową siedzibę Narodowej Orkiestry Symfonicznej Polskiego Radia w Katowicach, której realizację ukończono 1 października 2014 roku. Członek Stowarzyszenia Architektów Polskich, gdzie w kadencji 2012–2015 pełnił funkcję Przewodniczącego Zespołu Koordynacyjnego Sędziów Konkursowych przy Zarządzie Głównym SARP. Członek i współzałożyciel Instytutu Współczesnego Miasta oraz Członek Rady Powierniczej Muzeum Narodowego w Warszawie. 
Wybrane nagrody i wyróżnienia.
2022
2021
2019
2018
2017
2016
2015
2014
2013
2011
2010
2009
2008
2007
2006
2005
2004
2003
2002
2001
1998

</doc>
<doc id="1635688" url="https://pl.wikipedia.org/wiki?curid=1635688" title="Alexander Rybak">
Alexander Rybak

Alexander Rybak (biał. Алякса́ндар І́гаравіч Рыба́к, "Alaksandar Iharawicz Rybak"; ur. 13 maja 1986 w Mińsku) – białorusko-norweski piosenkarz, skrzypek, aktor, kompozytor i model. Zwycięzca 54. Konkursu Piosenki Eurowizji (2009), dwukrotny reprezentant Norwegii w konkursie (2009 i 2018).
Życiorys.
Urodził się na Białorusi. Jest synem skrzypka Igora Aleksandrowicza Rybaka (ur. 1954) i pianistki Natalii Walencinawny Rybak (ur. 1959). Ojciec, który był jego pierwszym nauczycielem, pracował w zespole muzycznym w Witebsku i w Mińskiej Orkiestrze Kameralnej, a jego matka była redaktorką białoruskich programów telewizyjnych. Od najmłodszych lat wychowywał się na folklorze i muzyce klasycznej. Jego babka, nauczycielka szkoły muzycznej im. Marii Borisowny Sawickiej, zapoznała dwuletniego wnuka z pierwszymi melodiami. Jako pięciolatek zaczął grać na skrzypcach i pianinie, czym kontynuował rodzinne tradycje. Wcześniej zaczął komponować piosenki i pisać do nich teksty. Według wspomnień jego ojca, gdy syn miał trzy lata, podczas spaceru w lesie zaśpiewał piosenkę własnej kompozycji.
Mając cztery lata, wraz z rodzicami przeprowadził się do Nesodden w Norwegii, gdzie jego ojciec podjął pracę. Następnie na sześć miesięcy wrócił do Mińska, gdzie rozpoczął naukę w Białoruskiej Państwowej Szkole Muzycznej. W Norwegii rodzina osiadła się w Nesodden w powiecie Akershus. W wieku 10 lat podjął naukę w stołecznym Instytucie Muzycznym Barratt Due, którą przerwał na etapie bachelor’s degree w 2009. W 2011 powrócił na studia i skończył je w czerwcu 2012 na wydziale skrzypiec. W wieku siedemnastu lat otrzymał stypendium w Maedowmount Music School, przyznawanej corocznie nie więcej niż trzem kandydatom od studentów muzyki na całym świecie. Otrzymał wykształcenie średnie w szkole muzyki, tańca i sztuki dramatycznej "Videregaende RUD". Biegle komunikuje się w językach: norweskim, rosyjskim i angielskim, zna również podstawy języka polskiego.
Kariera muzyczna.
Wraz z ojcem współpracował jako muzyk w norweskim musicalu z Mortenem Harketem, wokalistą zespołu a-Ha. Z musicalem koncertował w Europie, Ameryce i Chinach. W 2004 otrzymał Nagrodę Kulturalną im. Andersa Jahre’a.
W 2005 wziął udział w programie "Idol: Jakten på en superstjerne", w którym doszedł do etapu półfinałów. W 2006 zwyciężył w konkursie talentów "Kjempesjansen", do którego zgłosił się z autorską piosenką „Foolin”. Trzy lata wcześniej zgłosił się do tego konkursu, jednak nie przeszedł etapu przesłuchań. W 2007 odgrywał główną rolę w krajowej inscenizacji musicalu "Skrzypek na dachu", wystawianego w stołecznym Teatrze Nye. Za rolę w produkcji otrzymał nagrodę Hedda. W międzyczasie występował gościnnie z wykonawcami, takimi jak m.in.: Morten Harket, Arve Tellefsen, Pinchas Zukerman, Hanne Krogh czy duet Knutsen i Ludvigsen. Pracował też jako akompaniator w największej orkiestrze symfonicznej Ung Symphony.
W 2008 zakwalifikował się z piosenką „Fairytale” do programu "Norsk Melodi Grand Prix" mającego wyłonić reprezentanta Norwegii w 54. Konkursie Piosenki Eurowizji. W lutym 2009 zakwalifikował się do finału selekcji i zajął w nim pierwsze miejsce, zdobywszy łącznie 747 888 głosów od telewidzów i komisji jurorskiej, dzięki czemu został reprezentantem kraju w konkursie organizowanym w Moskwie. W maju wystąpił w drugim półfinale Konkursu Piosenki Eurowizji i z pierwszego miejsca awansował do sobotniego finału. Zwyciężył w nim po zdobyciu wówczas rekordowej liczby 387 punktów od telewidzów i jurorów, w tym m.in. najwyższych not (12 punktów) z 16 krajów. Podczas występu towarzyszyli mu tancerze z grupy Frikar (Hallgrim Hansegård, Sigbjørn Rua, Torkjell Lunde Børsheim) i chórzystki, Jorunn Hauge i Karianne Kjærnes. Po finale konkursu wydał debiutancki album studyjny pt. "Fairytales", za który odebrał certyfikat potrójnej platynowej płyty za sprzedaż w ponad 13 tys. egzemplarzach w Norwegii. Z singlem „Fairytale” dotarł do pierwszego miejsca norweskiej listy przebojów, a także do pierwszej dziesiątki notowań w: Szwecji, Danii, Finlandii, Holandii i Belgii. Wydawnictwo promował również singlami: „Funny Little World” i „Roll with the Wind”. 29 maja był jurorem "Nowe głosy Białorusi" w Mińsku, był też gościem 18. Międzynarodowego Festiwalu Sztuk „Słowiański Bazar” w Witebsku. 10 listopada wystąpił podczas koncertu poświęconemu Dniu Milicji. Od 24 do 29 listopada koncertował w Rostowie nad Donem, Samarze, Jekaterynburgu, Moskwie i Petersburgu. W grudniu wystąpił z przebojem „Fairytale” na ceremonii wręczenia Pokojowej Nagrody Nobla. W trakcie gali nawiązał znajomość z amerykańskim producentem Wyclefem Jeanem i aktorem Willem Smithem. W międzyczasie odbył trasę koncertową po Norwegii, na której gościnnie wystąpiła z nim m.in. Elisabeth Andreassen oraz nagrał piosenkę „Ja nie wieriu w czudiesa/Supiergieroj”, wykorzystaną w oficjalnej ścieżce dźwiękowej rosyjskiego filmu "Czarna błyskawica". Ponadto w 2009 odegrał drugoplanową rolę Leviego w filmie "Yohan – Barnevandreren", a także był bohaterem filmu dokumentalnego Rune’a Langlo pt. "Fairytale, the movie" (2009), w którym pokazane były podróże po zwycięstwie na Eurowizji. 30 listopada wraz z Aleksiejem Jagudinem przemawiał na Placu Czerwonym w Moskwie podczas prezentacji symbolu Zimowych igrzysk Olimpijskich 2014 w Soczi.
Na początku 2010 rozpoczął pracę nad nagraniem nowej płyty. Pod koniec stycznia wykonał utwór „Europe’s Skies” podczas gościnnego występu w finale fińskich eliminacji do 55. Konkursu Piosenki Eurowizji. Wystąpił też jako gość specjalny podczas krajowych selekcji eurowizyjnych w Słowenii, Rosji, Wielkiej Brytanii, Szwecji i Bośni i Hercegowinie. W kwietniu wydał piosenkę „Fela igjen”, którą nagrał we współpracy z zespołem Opptur. 11 czerwca odebrał nagrodę za „Debiut roku” na gali "Muz-TV Music Award" w Moskwie, na której nominowany był też do zdobycia statuetki w kategoriach: „Najlepszy wykonawca” i „Najlepsza ścieżka dźwiękowa” (za muzykę do filmu "Czarna błyskawica"). W czerwcu wydał album studyjny pt. "No Boundaries". Użyczył głosu Czkawce, głównej postaci w norweskiej wersji filmu animowanego "Jak wytresować smoka" (2010). W połowie października wystąpił w Finlandii na festiwalu "Russian Romance", a w wyniku współpracy ze szwedzkimi autorami wydał płytę pt. "Visa vid vindens engar". Wiosną 2011 uczestniczył w szótej edycji programu rozrywkowego "Let’s Dance".
W 2012 nawiązał współpracę z Paulą Seling, której pomógł w doborze uczestników do jej drużyny w pierwszej rumuńskiej edycji programu "The X Factor". Kilka tygodni później nagrali wspólny singiel, „I’ll Show You”, który zaprezentowali w kwietniu 2012. Po premierze piosenki wyruszyli w europejską trasę promocyjną. Wystąpił wraz z Mariją Šerifović, Dimą Biłanem, Leną i duetem Ell &amp; Nikki podczas drugiego półfinału 57. Konkursu Piosenki Eurowizji w Baku. W 2013 kontynuował współpracę z muzykami z Rumunii i Turcji, a także wziął udział w nagrywaniu projektu muzycznego dla norweskiego kanału telewizyjnego. Pracował na musicalem o nazwie "Troll". Prowadził klasy mistrzowskie i koncertował z uczniami szkół muzycznych w krajach skandynawskich i w Stanach Zjednoczonych. W tym samym roku napisany przez niego utwór „I’m with You”, wykonywany przez Annsofi, zajął czwarte miejsce w finale "Norsk Melodi Grand Prix 2013", norweskich eliminacji do 58. Konkursu Piosenki Eurowizji. W 2014 uczestniczył w programie "Hver gang vi møtes". W maju nagrał piosenkę „Into a Fantasy” na potrzeby ścieżki dźwiękowej do drugiej części filmu animowanego "Jak wytresować smoka 2" wytwórni DreamWorks. W tym czasie napisał też piosenkę „Still Here”, z którą Franklin Calleja zajął piąte miejsce w finale maltańskich eliminacji do 60. Konkursu Piosenki Eurowizji, a także założył girls band Miłki, który uformował na potrzeby udziału w białoruskich eliminacjach eurowizyjnych "Eurofest 2015". Z piosenką „Accent” wokalistki zajęły czwarte miejsce w finale, rozgrywanym 26 grudnia (uplasowały się na drugim miejscu w głosowaniu telewidzów i na piątym – u jurorów). W jednym z wywiadów Rybak przyznał, że było to „najgorsze doświadczenie w jego karierze”. W czerwcu wydał rosyjskojęzyczny singiel „Kotik”. Użyczył głosu Shamanowi Shi-Sha w filmie "Sawa. Serce wojownika" (2015).
W 2015 uczestniczył w programie rozrywkowym "Odin w odin!", a także wydał swoją pierwszą książkę dla dzieci pt. „Trolle og den magiske fela” (pol. Troll i magiczne skrzypce). W maju 2016 wystąpił gościnnie w finale 61. Konkursu Piosenki Eurowizji w Sztokholmie. W kolejnych miesiącach zaprezentował dwa nowe single, „I Came to Love You” i „Return”, do których nakręcił teledyski, a także użyczył głosu Wilkowi w filmie animowanym "Dawno, dawno temu był pies" (2016). W marcu 2017 opublikował klip do nagranego przez siebie coveru utworu „Fever” Peggy Lee, który następnie wydał w nowej wersji, jako „FIFA”, czym nawiązał do popularnej serii gier komputerowych "FIFA". W nowym tekście utworu wspomniał m.in. o polskim piłkarzu, Robercie Lewandowskim. W maju nagrał anglojęzyczną wersję utworu „Amar pelos dois” Salvadora Sobrala, laureata 62. Konkursu Piosenki Eurowizji oraz zaprezentował teledysk do singla „Looking My Way”.
W styczniu 2018 został ogłoszony jednym z finalistów norweskich eliminacji eurowizyjnych, "Melodi Grand Prix 2018". Jego konkursową piosenką został singiel „That’s How You Write a Song”, do którego zrealizował teledysk. 10 marca wygrał w finale selekcji, dzięki czemu został ogłoszony reprezentantem Norwegii w 63. Konkursie Piosenki Eurowizji organizowanym w Lizbonie. Przed rozegraniem koncertu półfinałowego był uznawany za jednego z głównych faworytów do wygrania finału konkursu. 10 maja otworzył stawkę konkursową drugiego półfinału i z pierwszego miejsca zakwalifikował się do finału, który został rozegrany 12 maja. Wystąpił w nim z siódmym numerem startowym i zajął 15. miejsce po zdobyciu 144 punktów w tym 84 punkty od telewidzów (11. miejsce) i 60 pkt od jurorów (16. miejsce).
Życie prywatne.
Był związany ze skrzypaczką Ingrid Berg Mehus. Od 2016 był w związku z Julie Gaarud Holm, w 2019 się rozstali. Następnie związał się z Martine Røsten Aune.

</doc>
<doc id="1635690" url="https://pl.wikipedia.org/wiki?curid=1635690" title="Daniel Urbański">
Daniel Urbański

Daniel Urbański (ur. 26 października 1984 w Przecławiu) – polski bokser wagi średniej klubu sportowego Sztorm Szczecin, mistrz polski juniorów. 14 marca 2009 roku przegrał na punkty walkę o młodzieżowe mistrzostwo świata IBF wagi średniej z Dominikiem Britschem. Jego rekord to 16 zwycięstw i 5 porażek i 3 remisy.
W sierpniu 2009 roku Urbański zwyciężył niepokonanego wtedy Szweda Karlo Tabaghuę i zdobył tytuł Mistrza Polski oraz Młodzieżowego Mistrza Świata wagi junior średniej.
Kariera zawodowa.
29 czerwca 2013 w Amfiteatrze w Ostródzie po sześciu rundach przegrał jednogłośnie na punkty 54:60, 54:60 i 54:60 z Maciejem Sulęckim (14-0-0).
28 czerwca 2014 na gali Wojak Boxing Night w Rzeszowie przegrał jednogłośnie na punkty 54:60, 55:59 i 55:60 z Andrzejem Sołdrą (21-17-3, 5 KO).

</doc>
<doc id="1635692" url="https://pl.wikipedia.org/wiki?curid=1635692" title="Numerus nullus">
Numerus nullus

Numerus nullus (łac. dosł. „liczba żadna”) – zakaz dostępu kandydatów narodowości żydowskiej na studia wyższe, wdrażany przez niektóre polskie szkoły wyższe i kilku innych krajów Europy Środkowej w latach 30. XX wieku. "Numerus nullus" był rozszerzoną formą praktyki dyskryminacyjnej znanej jako "numerus clausus".
Ostatecznie zasada „numerus nullus” albo nie została nigdy wprowadzona w życie (tak A. Grupińska), albo stosowana była w praktyce na wielu uczelniach, ale w sposób nieformalny (tak H. Węgrzynek).
"Numerus nullus" wprowadziły też niektóre rumuńskie szkoły wyższe na początku lat 20. XX wieku. Zakaz taki istniał również w nazistowskich Niemczech oraz na uniwersytetach węgierskich w czasie II wojny światowej.

</doc>
<doc id="1635695" url="https://pl.wikipedia.org/wiki?curid=1635695" title="Sylwester Parzybok">
Sylwester Parzybok

Sylwester Parzybok (ur. 28 grudnia 1886 w Kiekrzu, zm. 1944 w Królewcu) – kapitan artylerii Wojska Polskiego i nadkomisarz Policji Państwowej, samorządowiec, komendant Policji Państwowej w Toruniu, komisaryczny burmistrz Lidzbarka Welskiego.
Pochodził z rodziny kupieckiej. Służył wojskowo w czasie I wojny światowej. Po przeniesieniu do rezerwy, już w odrodzonej Polsce, jego macierzystą jednostką pozostawał 20 pułk artylerii polowej. Zweryfikowany w stopniu kapitana ze starszeństwem z dniem 1 czerwca 1919 roku i 341. lokatą w korpusie oficerów artylerii. Wraz z początkiem lipca 1920 Parzybok podjął służbę w policji w Toruniu. Początkowo kierował działem szkolenia, by już 27 lipca 1920 objąć stanowisko komendanta Policji Państwowej na miasto Toruń. Reprezentował policję w powołanym w sierpniu tegoż roku komitecie do ochrony granic Pomorza. 
W styczniu 1921 odebrał dekret stabilizacyjny, równoznaczny z przyjęciem do służby na stałe. Był w tym czasie p.o. komisarza. Po kilku miesiącach delegowany został do organizacji Policji Państwowej na Górnym Śląsku; za zaangażowanie w pracę na tej delegacji uhonorowany został pochwałami resortowymi wystosowanymi przez ministra spraw wewnętrznych i komendanta głównego Policji Państwowej. Po powrocie do Torunia we wrześniu 1922 ponownie został komendantem miejskim. W marcu 1929 komenda miejska została zlikwidowana, a Parzybok przeszedł na stanowisko kierownika I Głównego Komisariatu w Toruniu. Zaledwie pół roku później przeniesiony został w stan nieczynny, a w styczniu 1930 otrzymał emeryturę. Doszedł w służbie zawodowej do stopnia nadkomisarza.
Jako zwierzchnik w służbie policyjnej kładł nacisk na właściwy stosunek funkcjonariuszy do ludności. Był zwolennikiem działań prewencyjnych. Zwalczał negatywne zjawiska, jak bezczynność podwładnych, pijaństwo, postawy godzące w dobre imię policjanta.
Jeszcze pozostając w czynnej służbie ubiegał się w maju 1928 bez powodzenia o stanowisko wiceprezydenta Torunia. Po przejściu na emeryturę zarządzał toruńskim hotelem „Pod Orłem”. W 1933 przystąpił do wyborów na burmistrza Lidzbarka Welskiego; Rada Miejska wybrała inną osobę, która jednak nie zyskała zatwierdzenia wojewody. W sierpniu 1933 Parzybok objął władzę w mieście jako burmistrz komisaryczny. Pozostawał burmistrzem przez sześć lat, do wybuchu II wojny światowej, z czasem pozyskując przychylność mieszkańców. Dążył do przekształcenia Lidzbarka w miejscowość letniskową i uzdrowiskową, dbał o miejscową ochotniczą straż pożarną, wspierał lokalny oddział Towarzystwa Gimnastycznego „Sokół”, działał w Radzie Szkoły Powszechnej, kierował Komitetem Funduszu Pracy, prowadzącego działania na rzecz bezrobotnych. Zainicjował utworzenie parku imienia Bronisława Pierackiego. W kwietniu 1937 za działalność „na polu wychowania fizycznego i przysposobienia obronnego” został odznaczony Srebrnym Krzyżem Zasługi.
We wrześniu 1939 został aresztowany przez Niemców. Przez kilka miesięcy więziony był w Hohenbruch w Prusach Wschodnich, od maja 1940 w Królewcu. Tamże został zamordowany pod koniec 1944.
Żona Parzyboka była w Lidzbarku Welskim działaczką Towarzystwa Przyjaciół im. Królowej Jadwigi, wspierającego szkoły i przedszkola, a córką Ludmiła udzielała się aktywnie w reaktywowanej miejscowej żeńskiej drużynie harcerskiej.

</doc>
<doc id="1635696" url="https://pl.wikipedia.org/wiki?curid=1635696" title="Slava Mogutin">
Slava Mogutin



</doc>
<doc id="1635699" url="https://pl.wikipedia.org/wiki?curid=1635699" title="Tom International">
Tom International



</doc>
<doc id="1635706" url="https://pl.wikipedia.org/wiki?curid=1635706" title="Europejski Program Współpracy w Dziedzinie Badań Naukowo-Technicznych">
Europejski Program Współpracy w Dziedzinie Badań Naukowo-Technicznych

COST – Europejski Program Współpracy w Dziedzinie Badań Naukowo-Technicznych (European Cooperation in Science and Technology), jest międzyrządową instytucją europejską, powołaną w celu rozwijania międzynarodowej współpracy w zakresie badań naukowych prowadzonych w ramach poszczególnych krajowych programów. COST stanowi najstarszy europejski program w dziedzinie naukowej, gdyż został on utworzony już w 1971 r. Obecnie obejmuje on 36 członkowskich krajów Unii Europejskiej oraz krajów współpracujących. Biuro COST znajduje się w Brukseli.
Istota programu COST nie polega na finansowaniu własnych programów badawczych, lecz ułatwia on współpracę zespołów badawczych z różnych krajów pracujących w podobnych dziedzinach, poprzez finansowanie wymiany, spotkań, konferencji, publikacji. Istotną cechą programu jest jego elastyczność: nie są narzucone dziedziny współpracy, ale ośrodki badawcze same zgłaszają propozycje nowych Akcji programu COST. Wystarczy zgłoszenie do danej Akcji pięciu krajów członkowskich, by mogła ona zostać uruchomiona.
Zakres tematyki badawczej znajdującej się w zainteresowaniu programu został podzielony na dziewięć domen:
Polskie zespoły badawcze biorą aktywny udział w wielu Akcjach COST.

</doc>
<doc id="1635708" url="https://pl.wikipedia.org/wiki?curid=1635708" title="Vanessa Angel">
Vanessa Angel

Vanessa Madeline Angel (ur. 10 listopada 1966 w Londynie) – brytyjska modelka i aktorka.
Urodziła się wychowała w Londynie, jako nastolatka została odkryta przez świat mody w pewnej kawiarni. Jako szesnastolatka podpisała zawodowy kontrakt i przeniosła się do Nowego Jorku. Pojawiła się na okładce "Vogue'a" i "Cosmopolitan".
Pierwszy raz pojawiła się na wielkim ekranie w 1985 roku w amerykańskiej komedii "Szpiedzy tacy jak my". Występowała w różnych filmach we wczesnych latach 90.
W 1995 roku Angel została obsadzona w roli , pierwotnie jako rola gościnna, na 3 odcinki, w serialu "Herkules" z Kevinem Sorbo. Z powodu choroby nie mogła przyjąć roli, która trafiła do Lucy Lawless.
Wystąpiła też w filmach "Narzeczona dla dwóch" z Davidem Schwimmerem, "Egzamin dojrzałości" i w serialu "Gwiezdne wrota". Znana jest jednak przede wszystkim z roli Lisy w serialu "Dziewczyna z komputera" oraz Claudii w filmie "Kręglogłowi" u boku Woody'ego Harrelsona i Billa Murraya.
W 1996, Angel poślubiła aktora Ricka Otto. Para ma jedną córkę.

</doc>
<doc id="1635710" url="https://pl.wikipedia.org/wiki?curid=1635710" title="Galeria Architektury SARP">
Galeria Architektury SARP

Galeria Architektury SARP − galeria sztuki mająca swoją siedzibę w śródmieściu Katowic.
W galerii odbywają się m.in. wykłady z cyklu: "Mistrzowie Architektury", których kuratorem jest architekt Wojciech Małecki. Jednym z założycieli galerii był Tomasz Konior.
Galeria czynna jest od poniedziałku do piątku w godzinach od 10.00 do 18.00.

</doc>
<doc id="1635711" url="https://pl.wikipedia.org/wiki?curid=1635711" title="Malena Ernman">
Malena Ernman

Malena Ernman, właśc. Sara Magdalena Ernman (ur. 4 listopada 1970 w Uppsali) – szwedzka śpiewaczka operowa, mezzosopranistka z prawie 4-oktawowym głosem. Członkini Szwedzkiej Królewskiej Akademii Muzycznej.
Reprezentantka Szwecji podczas 54. Konkursu Piosenki Eurowizji w 2009.
Młodość.
Dzieciństwo i lata szkolne spędziła w szwedzkim Sandviken. Uczyła się w Szwedzkiej Królewskiej Akademii Muzycznej w Sztokholmie, the Conservatoire d’Orléans we Francji i w szkole Opery Królewskiej w Sztokholmie. Jako piętnastolatka zaczęła swoją karierę solistki jako piosenkarka jazzowa w Orleanie i Paryżu. Zagrała mnóstwo jazzowych koncertów z takimi szwedzkimi artystami, jak Arne Domnérus, Putte Wickman czy Magnus Lindgren.
Kariera.
Zadebiutowała na deskach opery w 1998, śpiewając partię Kai w "Staden" Svena-Davida Sandströma w Operze Królewskiej w Sztokholmie i Rosiny w "Cyruliku sewilskim" Gioacchina Rossiniego w Staatsoper Berlin, Operze Królewskiej w Sztokholmie (gdzie potem zagrała tytułową rolę w operze "Carmen" Georgesa Bizeta) oraz w Fińskiej Operze Narodowej. W 1999 zagrała Nerona w "Agrippinie" w Operze Królewskiej La Monnaie w Brukseli i Théâtre des Champs-Élysées w Paryżu. Niebawem wystąpiła też w roli Zerliny w "Don Giovaniim" oraz Roberto w "Griseldzie" Antonia Vivaldiego w Staatsoper Berlin. W 1999 zaśpiewała jako solistka podczas Ceremonii Wręczania Nagród Nobla. W 2001 zagrała Sally Bowles w "Cabarecie" Joe Masteroffa w Królewskim Teatrze Dramatycznym w Sztokholmie. Na przełomie 2001 i 2002 zagrała recital w Tokio. Wystąpiła również w "Pasji według św. Jana" Johanna Sebastiana Bacha w Katedrze Notre-Dame w Paryżu oraz w mozartowskim requiem z Berlińskimi Filharmonikami.
Latem 2002 wzięła udział w festiwalu operowym w Glyndebourne, na którym zagrała Nancy w operze "Albert Herring" oraz Orlovsky w operetce pt. "Zemsta nietoperza". Dwa lata później po raz pierwszy śpiewała partię Donny Elviry w "Don Giovaniim". Premiera jej postaci odbyła się w La Monnaie w Brukseli. Podczas festiwalu w Aix-en-Provence i w Wiedniu oraz w Opéra Garnier w Paryżu zagrała rolę Lichas w "Herculesie" Georga Friedricha Händla. W 2005 odegrała tytułową rolę w operze "Julie" Philippe’a Boesmana w Operze Królewskiej La Monnaie w Brukseli, podczas festiwalu w Wiedniu oraz w Aix-en-Provence.
Rok 2006 zaczęła rolą Nerona w "Koronacji Popei" Claudio Monteverdiego w Staatsoper Berlin i Operze Królewskiej La Monnaie w Brukseli. W tym samym roku zadebiutowała w tytułowej roli Dynony z "Dydony i Eneasza" Henry’ego Purcella. Wystąpiła później jako Annio w "La clemenza di Tito" podczas festiwalu w Salzburgu. W 2007 śpiewała partię Sekstusa w "Juliuszu Cezarze" w Wiedniu, Cherubina w "Weselu Figara" Wolfganga Amadeusa Mozarta w Staatsoper Berlin oraz Nerona w "Koronacji Popei" Claudio Monteverdiego w Holenderskiej Operze w Amsterdamie. W 2008 powróciła do Opery Królewskiej w Sztokholmie, by zadebiutować w głównej roli Angeliny w operze "Kopciuszek" Gioacchino Rossiniego. Jesienią znów zagrała tytułową rolę w "Dydonie i Eneaszu", tym razem w Opéra Comique w Paryżu. W 2009 zagrała główną rolę w "Kopciuszku" w operze we Frankfurcie, a pod koniec kwietnia tę samą rolę odegrała w Operze Królewskiej w Sztokholmie. Później wystąpiła w "Dydonie i Eneaszu" na festiwalu w Wiedniu oraz w Holenderskiej Operze.
Wystąpiła na koncertach w wielu krajach, m.in. w Rzymie, Madrycie, Paryżu, Londynie, Los Angeles, Berlinie i Tokio. Współpracowała wówczas z takimi dyrygentami, jak Esa-Pekka Salonen, René Jacobs, Daniel Barenboim, Nikolaus Harnoncourt, Philippe Herreweghe, Herbert Blomstedt, Marc Minkowski, Daniel Harding i Simon Rattle. Zagrała podczas mszy Waisenhausmesse na festiwalu w Salzburgu, koncercie "Folk Songs" Luciano Berio w Szwedzkiej Królewskiej Orkiestrze Filharmonicznej i podczas festiwalu w Verbier. Wystąpiła także z Arnoldem Östmanem w requiem Mozarta w Minneapolis. Wystąpiła także w "Siedmiu grzechach głównych" Kurta Weilla, "Sea Pictures" Edwarda Elgara, "Kinder Toten Lieder" Gustava Mahlera czy "Kantatach" Bacha.
26 listopada 2008 otrzymała tzw. „dziką kartę” zapewniającą udział w półfinałach szwedzkich eliminacji eurowizyjnych "Melodifestivalen 2009", do których zgłosiła się z francusko-angielskojęzycznym utworem „La voix” autorstwa Fredrika Kempe. 28 lutego 2009 roku wystąpiła w ostatnim, czwartym półfinale selekcji, w pierwszej rundzie głosowania zdobyła 102 708 głosów i przeszła do drugiego etapu, w którym zmierzyła się w pojedynku z Sarą Dawn Finer. Ostatecznie zdobyła w nim 88 870 głosów od telewidzów i zakwalifikowała się do finału konkursu. 14 marca wystąpiła w finale eliminacji z ostatnim, 11. numerem startowym i ostatecznie go wygrała po zdobyciu łącznie 182 punktów. Jurorzy przyznali kompozycji 38 punktów, które uplasowało utwór na 8. miejscu spośród 11. finalistów. Dzięki 322 657 głosom telewidzów Ernman otrzymała 144 punkty od publiczności, które po zsumowaniu pozwoliły na 11-punktową przewagę nad zdobywczynią drugiego miejsca w finale – Caroline af Ugglas. 24 kwietnia opublikowała teledysk do singla, który nazwała „pierwszym i jedynym popowym w karierze”. Klip nagrany został jako dokumentacja podróży mezzosopranistki ze Sztokholmu do Frankfurtu kamerką podróżniczą. 3 maja zaczęła próby generalne do występu na arenie „Olimpijskij”. 12 maja wystąpiła z piątym numerem startowym w pierwszym półfinale Konkursu Piosenki Eurowizji organizowanym w Moskwie i z czwartego miejsca awansowała do finału, w którym wystąpiła jako czwarta w kolejności i zajęła ostatecznie 21. miejsce z 33 punktami na koncie. Na scenie towarzyszył jej pięcioosobowy żeński chórek, w skład którego weszły Dea Norberg, Jessica Marberger, Tine Matulessy, Malin Nilsson i Anna Maria Hallgarn. Głównym pomysłem wizualnym występu była gra kontrastów. Podczas prezentacji Ernman miała na sobie wartą 400 tys. koron szwedzkich białą suknię projektu Camilli Thulin, a chórek śpiewający i tańczący wokół niej ubrany był w czarne garnitury. Ogromne ekrany LED w tle świeciły się na zielono i żółto, a na scenie umieszczono pięć plastikowych konstrukcji, które symbolizowały kryształy lodu. Pod koniec występu chórek zakładał teatralne maski ozdobione kryształami, co miało stworzyć „mroźną” atmosferę. Po ogłoszeniu wyników wyznała, że podczas finału czuła się świetnie, nie denerwowała się, a zdobyte miejsce to wynik, którego się spodziewała. Kilka godzin po zakończeniu konkursu ogłosiła na swojej stronie internetowej, że wystawiła swoją konkursową kreację na licytację, z której cały zysk przekazany zostanie fundacji Radiohjälpen. W czerwcu tego samego roku wydała swoją kolejną płytę długogrającą zatytułowaną "La Voix du Nord".
W marcu 2010 zadebiutowała w roli Idamantesa w "Idomeneuszu" W.A. Mozarta. Śpiewała również na wielu koncertach w Skandynawii i w Niemczech, w tym z Andreą Bocellim w Stockholm Globe Arena oraz podczas świątecznego koncertu z Peterem Matteim w Sztokholmie. We wrześniu tego samego roku wystąpiła w operze "Semele" Händla. Wiosną 2011 wystąpiła ponownie w teatrze w Wiedniu w "Rodelindzie" Händla. Późniejsze występy to tytułowa rola w "Serse" Händla w teatrze w Wiedniu, Dydony w "Dydonie i Ereuszu" w Opera Comique w Paryżu i Heleny w "Dziewicy z jeziora" Rossiniego w teatrze w Wiedniu. W tym samym roku ukazała się jej nowa płyta zatytułowana "Opera di fiori".
W listopadzie 2013 wydała album studyjny pt. "I decembertid", a w lipcu 2014 – płyta pt. "SDS".
Życie prywatne.
Wyszła za mąż za aktora Svante Thunberga, z którym ma dwie córki: Gretę i Beatę. Mieszkają w Kungsholmen w Sztokholmie.

</doc>
<doc id="1635712" url="https://pl.wikipedia.org/wiki?curid=1635712" title="Rodrigue Nordin">
Rodrigue Nordin

Rodrigue Nordin (ur. 22 marca 1971) – francuski lekkoatleta, sprinter. 

</doc>
<doc id="1635714" url="https://pl.wikipedia.org/wiki?curid=1635714" title="Zimowa Uniwersjada 1985">
Zimowa Uniwersjada 1985

12. Zimowa Uniwersjada – międzynarodowe zawody sportowców-studentów, które odbyły się we włoskiej miejscowości Belluno. Impreza została zorganizowana między 16 a 24 lutego 1985 roku. Nad organizacją zawodów czuwała Fédération Internationale du Sport Universitaire. 
Polskie medale.
Reprezentanci Polski zdobyli 4 medale. Wynik ten dał polskiej drużynie 13. miejsce w klasyfikacji medalowej.

</doc>
<doc id="1635716" url="https://pl.wikipedia.org/wiki?curid=1635716" title="Román Martínez">
Román Martínez

Román Martínez (ur. 31 stycznia 1983 w Vega Baja) – portorykański bokser, były mistrz świata organizacji WBO w kategorii superpiórkowej.
Kariera zawodowa.
Jako zawodowiec zadebiutował 22 grudnia 2001 roku. W debiucie znokautował w 4 rundzie Wilfredo Ramosa. Do końca 2007 roku stoczył kolejne 17 walk, z których 16 wygrał i 1 zremisował, zdobywając tytuły: WBO Latino, WBO Inter-Continental oraz WBO NABO.
14 marca 2009 roku zdobył tytuł WBO w wadze super piórkowej. Martínez pokonał przez techniczny nokaut w 4 starciu, Brytyjczyka Nicky'ego Cooka. Sędzia przerwał walkę w 4 rundzie, gdy Cook po raz kolejny znalazł się na deskach. 12 września w obronie tytułu zmierzył się z Kolumbijczykiem Feiderem Vilorią. Martínez zwyciężył przez techniczny nokaut w 9 rundzie.
29 maja 2010 roku przystąpił do 2 obrony pasa. Jego rywalem był Nikaraguańczyk Gonzalo Munguia. Po wstępnych rundach, Martínez przejął inicjatywę i po świetnym prawym podbródkowym, Munguia znalazł się na deskach i dał się wyliczyć. 4 września w kolejnej obronie tytułu zmierzył się z Rickym Burnsem. Martínez świetnie rozpoczął pojedynek, bo już w 1 rundzie Burns znalazł się na deskach. Po 12 emocjonujących rundach, jednogłośnie na punkty (115-112, 115-112, 115-113) zwyciężył Burns i zadał Portorykańczykowi pierwszą porażkę.
15 września 2012 roku dostał szansę walki o wakujący pas WBO w wadze super piórkowej. Jego rywalem był Meksykanin Miguel Beltran Jr. Po bardzo wyrównanym i emocjonującym pojedynku, Martínez zwyciężył niejednogłośnie na punkty (114-113, 114-113, 111-116) i odebrał swój dawny tytuł.
19 stycznia 2013 roku przystąpił do pierwszej obrony mistrzostwa. Jego rywalem był Meksykanin Juan Carlos Burgos. Walka zakończyła się remisem (116-112, 111-117, 114-114) i Martínez obronił tytuł. Wynik wzbudził wiele kontrowersji, gdyż to Meksykanin dominował w tym pojedynku.
11 kwietnia 2015 w San Juan pokonał jednogłośnie na punkty 114:111, 115:110 i 116:109 meksykańskiego mistrza Orlando Salido (42-13-2, 29 KO), zdobywając tytuł mistrza świata federacji WBO kategorii super piórkowej.
11 czerwca 2016 w Madison Square Garden, przegrał przez nokaut w piątej rundzie mistrzem świata federacji WBO kategorii piórkowej Ukraińcem Wasylem Łomaczenko (6-1, 4 KO), tracąc tytuł mistrza świata WBO kategorii super piórkowej.

</doc>
<doc id="1635718" url="https://pl.wikipedia.org/wiki?curid=1635718" title="UK Download Chart">
UK Download Chart

UK Download Chart, właściwie The UK Official Download Chart – kompilacja tworzona przez Official Charts Company w oparciu o przemysł muzyczny. Tydzień notowania trwa od niedzieli do soboty, natomiast przeboje są publikowane w środę po południu tak, aby nie kolidować z nadawanymi na weekendzie zestawieniami UK Singles Chart.
Główna audycja telewizyjna składa się z 40 najpopularniejszych utworów minionego tygodnia, jednak największym zainteresowaniem objęta jest ścisła 20. Na początku w 2006 roku, publikowana była wersja z 200 przebojami, jednak szybko została zastąpiona nową. Notowania opierają się wyłącznie na pobraniach w jakości cyfrowej – tzw. „Permanent digital downloads” i dotyczą jedynie pojedynczych wykonań, nie całych płyt. Przykładem sklepu, w którym można nabyć tego rodzaju utwór jest iTunes Store.
Historia.
Przedsiębiorstwo UK Charts Company wraz ze wzrostem zainteresowania pobierania plików muzycznych w jakości cyfrowej zdecydowało się na uruchomienie specjalnego notowania podsumowującego tę część sprzedaży. Pierwszy odcinek programu miał miejsce 26 czerwca 2004 roku. Na początku 2005 roku, kiedy UK Singles Chart obchodziło swoje 1000. notowanie po raz pierwszy w historii muzyka w jakości cyfrowej znalazła większą liczbę nabywców aniżeli w wersji fizycznej.
Pierwszym „numerem jeden” notowania został utwór wykonywany przez grupę The Pixies – Bam Thwok. Nagranie, które zagościło na UK Download Chart najdłużej to Crazy autorstwa Gnarlsa Barkleya, który niezmiennie wiódł prym przez 11 kolejnych tygodni.

</doc>
<doc id="1635719" url="https://pl.wikipedia.org/wiki?curid=1635719" title="Take the Lead">
Take the Lead



</doc>
<doc id="1635720" url="https://pl.wikipedia.org/wiki?curid=1635720" title="Take the lead">
Take the lead



</doc>
<doc id="1635721" url="https://pl.wikipedia.org/wiki?curid=1635721" title="Parafia Wniebowzięcia Najświętszej Maryi Panny w Siemiatyczach">
Parafia Wniebowzięcia Najświętszej Maryi Panny w Siemiatyczach

Parafia pw. Wniebowzięcia Najświętszej Marii Panny w Siemiatyczach – rzymskokatolicka parafia należąca do dekanatu Siemiatycze, diecezji drohiczyńskiej, metropolii białostockiej. Parafia jest siedzibą dekanatu Siemiatycze, a jej proboszcz piastuje także funkcję dziekana.
Historia.
XV wiek.
Książę czerski i warszawski Bolesław IV (1421–1454) w 1443 roku nadał Siemiatycze Stanisławowi Borucie z Falent h. Rogala (zm. ok. 1461), chorążemu warszawskiemu (1434–1443; 1461) oraz namiestnikowi ziemi drohickiej i brańskiej (1440–1444). Po zajęciu w 1444 roku ziemi drohickiej przez wojska litewskie Kazimierza Jagiellończyka (1427–1492), wielkiego księcia litewskiego (1442–1447), dziedzic Siemiatycz uciekł z Podlasia, otrzymując od księcia Bolesława IV w tymże roku Słomino na Mazowszu, w 1450 roku Wykowo, a wkrótce starostwo ciechanowskie (1452) i liwskie (1453). Dobra siemiatyckie zaś zostały przekazane przez Kazimierza IV Jagiellończyka, króla polskiego (1447–1492), Michałowi Kmicie Sudymontowiczowi z Chożowa (zm. ok. 1469).
Dnia 6 lutego 1456 roku wspomniany Michał Kmita ufundował tutaj pierwszy drewniany kościół pw. Boga Wszechmogącego, Błogosławionej Dziewicy Maryi i Wszystkich Świętych. Z jego nadania uposażenie kościoła stanowiły między innymi: karczma i wieś Cecele. Plebanem kościoła w latach 1470–1477 był ks. Andrzej, a w 1480 roku ks. Paweł. Po śmierci Michała Kmity właścicielem Siemiatycz został jego brat – Olechno (Aleksander) Sudymontowicz z Chożowa h. Trąby (zm. 1491), kanclerz Wielkiego Księstwa Litewskiego (1477–1491) i wojewoda wileński (1476–1491), który 15 maja 1489 roku zapisał Siemiatycze swoim córkom Zofii i Aleksandrze. 
W dniu 15 lutego 1492 roku Zofia Kieżgajłowa z mężem Stanisławem Janowiczem, starostą żmudzkim, sprzedała połowę Siemiatycz swojej siostrze Aleksandrze Tęczyńskiej (zm. 01.10.1522/26) – żonie (od ok. 1484) Mikołaja Tęczyńskiego z Tęczyna h. Topór zwanego Krakowczykiem (zm. 26.10.1497), miecznika krakowskiego (1483–1485) i wojewody bełskiego (1494–1496). 
XVI wiek.
Wspomniana druga córka Olechny Sudymontowicza - Aleksandra żona Mikołaja Tęczyńskiego w dniu 14 września 1513 roku potwierdziła i poszerzyła wcześniejsze nadania stryja na rzecz kościoła siemiatyckiego. W dniu 29 czerwca 1522 roku Aleksandra Tęczyńska żona wojewody ruskiego zapisała wieś Siemiatycze swojej córce Annie. W 1527 roku król Zygmunt I Stary potwierdził w Krakowie sprzedaż dóbr Siemiatycze Bohuszowi Bohowitynowiczowi (zm. 1546) (dokument sprzedaży tenże król potwierdził w Brześciu 30 sierpnia 1543 r.).
W 1541 roku król Zygmunt II August (1548–1572) - na prośbę dziedziców Siemiatycz i Kraśnika – Stanisława Tęczyńskiego (1514–1560), starosty lubelskiego (1547–1560) i jego żony (od ok. 1538) Anny z Bohowitynowiczów (zm. 17.04.1565) - w 1542 roku wydał przywilej na lokację miasta na prawie magdeburskim, a w dniu 8 marca 1544 roku pozwolił Stanisławowi Tęczyńskiemu z Tęczyna, kasztelanowi lwowskiemu, pobudować most na Bugu k. Siemiatycz i pobierać mostowe. W dniu 5 listopada 1546 roku król Zygmunt II przyłączył dobra siemiatyckie do ziemi drohickiej.
Od XVI do XVIII wieku miasto było własnością: Tęczyńskich (1497), Szydłowieckich (1502), Bohowitynowiczów (1527), Tęczyńskich (1538), Olelkowiczów (1558), Radziwiłłów (1578), Sapiehów (od 1599) i Jabłonowskich (1750). Dziedzice Siemiatycz sprawowali patronat nad majątkiem kościelnym. Za czasów Olelkowiczów (ok. 1566) kościół w Siemiatyczach został zamieniony na zbór protestancki. Jego rekoncyliacji w dniu 3 listopada 1618 roku dokonał ks. Andrzej Lipski (1572–1631), biskup łucki (1617–1623).
XVII wiek.
Budowę obecnej, murowanej świątyni pw. Wniebowzięcia NMP w stylu barokowym zainicjował w 1626 roku Leon Iwanowicz Sapieha h. Lis (1557–1633), kanclerz wielki litewski (1589–1623) i wojewoda wileński (1623–1633), a dokończył ją w 1637 roku jego syn Kazimierz Leon Sapieha (1609–1656), marszałek nadworny (1637) i podkanclerzy litewski (1645). Poświęcenia tej świątyni dokonał 15 sierpnia 1638 roku ks. Jan Chrzciciel Zamojski (zm. 01.01.1655), biskup łucki (1654–1655). Kolejnym kolatorem tego kościoła po 1713 roku był Michał Józef Sapieha (1670–1737), pisarz polny litewski (1698–1703; 1705–1730) i wojewoda podlaski (1728–1737).
XVIII wiek.
Na zaproszenie ks. Michała Korwin Krassowskiego (zm. 1770), dotychczasowego proboszcza siemiatyckiego (1713–1719) i wspomnianego księcia Michała Józefa Sapiehy w przybyli do Siemiatycz księża misjonarze św. Wincentego á Paulo, przejmując 29 września 1719 roku parafię i beneficjum. Pierwszym proboszczem misjonarskim został ks. Kazimierz Józef Ottowicz (zm. 30.04.1726). Dokument przekazania parafii podpisał 3 lipca 1722 roku ks. Stefan Rupniewski (1671–1731), biskup łucki (1721–1731). Zakonnicy zbudowali murowany dom (1723), w którym umieścili szkołę, szpital i klasztor (1719–1727), przebudowali fasadę kościoła i kruchtę oraz wznieśli wieżę (1737). Projekty wykonał warszawski architekt Karol Antoni Bay (zm. ok. 1744), a budowniczym był jego zięć włoski arch. Wincenty Rachetti. Przełożonym klasztoru w tym okresie (przez osiem lat) był prawdopodobnie ks. Józef Łukasz Orzechowski (1685–1737). Podczas pożaru północno-wschodniej części miasta w 1758 roku uległ zniszczeniu częściowo kościół parafialny. W ramach przebudowy i rozbudowy Siemiatycz ówczesna właścicielka Siemiatycz i Kocka (1750–1800) – księżna Anna z Sapiehów Jabłonowska (1728–1800) odnowiła w 1777 roku zniszczony kościół i klasztor misjonarzy, zakładając wkrótce jeden z pierwszych w Rzeczypospolitej instytut położniczy (1783–ok.1811). Jej spowiednikiem był ówczesny przełożony księży misjonarzy ks. Jakub Lilienthal (zm. 02.06.1780). W dniu 4 grudnia 1793 r. kościół siemiatycki nawiedził i we Mszy św. uczestniczył Stanisław August Poniatowski (1732–1798), ostatni król Polski (1764–1795). W 1794 roku księża lazaryści przekazali liczne srebra na rzecz Insurekcji Kościuszkowskiej.
XIX wiek.
W ramach represji po Powstaniu Listopadowym – ukazem księcia Mikołaja Dołgorukowa, generał-gubernatora grodzieńskiego, białostockiego, mińskiego i wileńskiego (1831–1840), z dnia 16 sierpnia 1832 roku – klasztor księży misjonarzy został zamknięty, beneficjum skonfiskowane, parafia przekazana księżom diecezjalnym, a zakonnicy przeniesieni do Białegostoku. Bezpośrednim powodem likwidacji był udział superiora siemiatyckiego ks. Kajetana Pawła Milewskiego (prob. 1827–1832) w Powstaniu Listopadowym. W czasie publicznej licytacji w 1856 roku większość zabudowań gospodarczych została sprzedana, a murowany spichlerz rozebrano w 1865 roku na budowę cerkwi prawosławnej w Siemiatyczach. Rosjanie skonfiskowali wyposażenie parafii, szkółki i szpitala - przytułku. W XIX wieku parafia obejmowała miasto i 41 wsi, a przy kościele istniały dwa bractwa: św. Trójcy oraz Różańcowe.
Miejsca święte.
Kościół parafialny.
Obecny kościół parafialny pod wezwaniem Wniebowzięcia Najświętszej Marii Panny został konsekrowany w dniu 15 sierpnia 1638 z przez ks. bp łuckiego Jana Chrzciciela Zamojskiego. Świątynia jest budowlą trójnawową, trójprzęsłową typu bazyliki z prezbiterium równym szerokością i wysokością nawie głównej. Ołtarz główny pochodzi z lat 1729–30 i został zaprojektowany przez Karola Baya, a wykonany przez warsztat rzeźbiarski Bartłomieja Michała Bernatowicza z Warszawy.
Kościoły filialne i kaplice.
Kaplica św. Anny.
Parafia opiekuje się również kaplicą cmentarną pod wezwaniem świętej Anny znajdującą się na cmentarzu przy ulicy Ciechanowieckiej. Oficjalnie nie jest ona jednak własnością parafii. Kaplica została wpisana do rejestru zabytków 19 listopada 1966 pod nr A-111. W latach 2013–2015 kaplica przeszła generalny remont.
Inne budowle parafialne i obiekty małej architektury sakralnej.
Dzwonnica.
Dzwonnica wzniesiona w latach 1725–1727 została wkomponowana w murowane ogrodzenie, które otacza cmentarz kościelny. Naprzeciwko fasady kościoła, po drugiej stronie ulicy, stoi murowany budynek wzniesiony w 1723 roku, według projektu Wincentego Rachettiego, jako szkółka parafialna i przytułek (szpital). Obecnie mieści się tutaj sala parafialna.
Plebania.
Plebania znajduje się w pawilonie północno-wschodnim klasztoru pomisjonarskiego, który w latach 1914–1920 został spalony, a następnie rozebrany. W latach 1999–2001 został odbudowany staraniem ks. prał. Zenona Pietrzuczaka (1935–2002), proboszcza siemiatyckiego (1986–2002).
Dom zakonny Sióstr Karmelitanek.
W pobliżu kościoła parafialnego stoi dom zakonny Sióstr Karmelitanek, CIJ wzniesiony w 1982 roku. W latach 2000–2005 został on rozbudowywany według projektu inż. arch. Józefa Matwiejuka z Białegostoku, pod kierunkiem s. Edyty Sumy – z przeznaczeniem na dom rekolekcyjny. Poświęcenia nowej części i kaplicy zakonnej pw. św. Józefa dokonał 19.03.2005 r. ks. bp. Antoni P. Dydycz.
Zasięg parafii.
Miejscowości i ulice.
W granicach parafii znajdują się miejscowości: 
oraz ulice Siemiatycz: 

</doc>
<doc id="1635722" url="https://pl.wikipedia.org/wiki?curid=1635722" title="Jekatierina Juriewa">
Jekatierina Juriewa



</doc>
<doc id="1635723" url="https://pl.wikipedia.org/wiki?curid=1635723" title="Albino (kardynał)">
Albino (kardynał)

Albino (zm. 1196) – włoski kardynał. 
Pochodził prawdopodobnie z Gaety, z biednej rodziny. Wcześnie osierocony, przeszedł pod opiekę swojego wuja, który był mnichem i zadbał o jego edukację. Studiował retorykę i teologię, uzyskując tytuł magistra. Został też członkiem kongregacji kanoników regularnych San Frediano di Lucca.
Na konsystorzu w grudniu 1182 papież Lucjusz III mianował go kardynałem diakonem S. Maria Nuova, a w marcu 1185 kardynałem prezbiterem Santa Croce in Gerusalemme. Podpisywał bulle papieskie między 21 grudnia 1182 a 12 lipca 1196. W 1187 był wikariuszem papieskim w Spoleto. W 1188 wraz z kardynałem Pietro z S. Lorenzo in Damaso przebywał z misją legacką na dworze króla Sycylii Wilhelma II. W maju 1189 został konsekrowany na biskupa diecezji suburbikarnej Albano. W 1192 uczestniczył w negocjowaniu konkordatu z Gravina z królem Sycylii Tankredem. Wielokrotnie działał jako audytor w kurii papieskiej.
Kardynał Albino jest znany przede wszystkim jako autor dzieła "Digesta pauperis scolaris", będącego zbiorem kazań, przypowieści, fragmentów z dzieł Ojców Kościoła, kanonów soborowych, a także praw i przywilejów Kościoła Rzymskiego. Dzieło to prawdopodobnie było jednym z podstawowych źródeł dla "Liber censuum", napisanego przez kamerlinga Cencio w 1192 roku.
Brat kardynała Albino, Riccardo, był biskupem Orvieto w latach 1177-1201.

</doc>
<doc id="1635727" url="https://pl.wikipedia.org/wiki?curid=1635727" title="28 Days">
28 Days



</doc>
<doc id="1635728" url="https://pl.wikipedia.org/wiki?curid=1635728" title="Jiri Sobotka">
Jiri Sobotka



</doc>
<doc id="1635729" url="https://pl.wikipedia.org/wiki?curid=1635729" title="Georges Sobotka">
Georges Sobotka



</doc>
<doc id="1635731" url="https://pl.wikipedia.org/wiki?curid=1635731" title="Jiří Sobotka">
Jiří Sobotka

Jiří Sobotka także Georges Sobotka (ur. 6 czerwca 1911 w Pradze, zm. 20 maja 1994 w Intragnie), czeski piłkarz, napastnik i trener. Srebrny medalista MŚ 34. Długoletni zawodnik Slavii Praga.
Graczem Slavii był w latach 1931-1940. Wielokrotnie był mistrzem Czechosłowacji (1933, 1934, 1935, 1937). W czasie wojny był piłkarzem Hajduka Split, krótko Slavii (1942) i SK Baťa Zlín (do 1946). W tym roku wyjechał do Szwajcarii i został piłkarzem FC La Chaux-de-Fonds.
W reprezentacji Czechosłowacji zagrał 23 razy i strzelił 8 bramek. Debiutował 25 marca 1934 w meczu z Francją, ostatni raz zagrał w 1937. Podczas MŚ 34 wystąpił we wszystkich spotkaniach Czechosłowacji w turnieju.
Zawodniczą karierę zakończył w 1951, jednak był już wówczas grającym trenerem Chaux-de-Fonds. W tej roli pracował głównie w Szwajcarii (choć był także szkoleniowcem Feyenoordu), w 1964 był nawet selekcjonerem reprezentacji. Umarł w tym kraju.

</doc>
<doc id="1635733" url="https://pl.wikipedia.org/wiki?curid=1635733" title="Anatosuchus">
Anatosuchus

Anatosuchus – rodzaj niewielkiego krokodylomorfa z grupy Mesoeucrocodylia żyjącego we wczesnej kredzie na terenie dzisiejszej Afryki. Prawdopodobnie był drapieżnikiem poruszającym się na wyprostowanych kończynach i polującym na bezkręgowce i niewielkie wodne kręgowce. Pozycja filogenetyczna rodzaju jest niepewna – analizy wskazują na jego przynależność do Notosuchia lub Neosuchia.
Morfologia.
"Anatosuchus" był niewielkim krokodylomorfem z dużymi oczodołami i krótkim pyskiem o szerokości zbliżonej do jego długości. Osiągał poniżej 1 m długości i prawdopodobnie poruszał się na wyprostowanych kończynach. Jego pysk był jednym z najbardziej wyspecjalizowanych pośród krokodylomorfów. "Anatosuchus" miał przypuszczalnie mięsiste nozdrza zewnętrzne otwierające się ku górze. Młode osobniki miały pięć zębów przedszczękowych, jednak z wiekiem liczba ta wzrastała do sześciu, co prawdopodobnie wiąże się ze zwiększeniem szerokości pyska. Największe zęby znajdowały się w rogach szczęki oraz żuchwy, jednak w przeciwieństwie do wielu przedstawicieli Notosuchia powiększone zęby przypominające kły nie występowały. Uzębienie było typowe dla drapieżnika. Według Sereno i Larssona, mający stosunkowo duży nadgarstek i wydłużone, płasko zakończone paliczki kończyn przednich "Anatosuchus", mógł wygrzebywać miękkie bezkręgowce lub szukać płazów i niewielkich ryb w płytkich wodach. Całkowitą objętość wewnątrzczaszkową "A. minor" szacuje się na co najmniej 1964 mm3, a półkuli mózgu na nie mniej niż 561 mm3, co mieści się wśród wartości spotykanych również u współczesnych krokodyli.
Systematyka.
Według analizy filogenetycznej przeprowadzonej przez Sereno i współpracowników w 2003 roku taksonem siostrzanym dla "Anatosuchus" jest "Comahuesuchus", a oba rodzaje należą do rodziny Comahuesuchidae w ramach monofiletycznej grupy Notosuchia. Hipotezę tę wsparła analiza Alana Turnera z 2006 roku, jednak badania Martinellego (2003) oraz Andradego, Bertiniego i Pinheiro (2006) nie potwierdziły bliskiego pokrewieństwa "Anatosuchus" z "Comahuesuchus" i jego zaliczenia do Comahuesuchidae. Według analizy Martinellego (2003) "Anatosuchus" w ogóle nie należał do Notosuchia, lecz był taksonem siostrzanym do kladu tworzonego przez rodzaj "Araripesuchus" i rodzinę Peirosauridae; także według analizy Andradego i Bertiniego (2008) "Anatosuchus" nie należał do Notosuchia, lecz był taksonem siostrzanym do kladu tworzonego przez "Araripesuchus" i grupę Neosuchia. Cechy podniebienia "Anatosuchus", które początkowo uznano za łączące go z "Comahuesuchus", okazały się efektami erozji, a dodatkowe skamieniałości opisane w 2009 roku potwierdziły, że rodzaje te nie są najbliższymi krewnymi, co wsparła analiza filogenetyczna przeprowadzona Sereno i Larssona, która zasugerowała, że "Anatosuchus" należał do Notosuchia, a najbliżej spokrewnione z nim są "Simosuchus" i "Uruguaysuchus". Z kolei według analizy Fiorellego i Calvo (2007) "Anatosuchus" należał do Peirosauridae i był taksonem siostrzanym rodzaju "Uberabasuchus"; według tej analizy Peirosauridae tworzyły nierozwikłaną trychotomię z kladami Notosuchia i Neosuchia. Również według późniejszej (2008) analizy tych samych autorów najbliższymi krewnymi "Anatosuchus" byli przedstawiciele rodziny Peirosauridae oraz rodzaj "Mahajangasuchus"; nie jest jednak pewne, czy taksony te należały do Notosuchia czy do Neosuchia. Turner i Sertich (2010) spostrzegli, że pozycja filogenetyczna "Anatosuchus" w dużej mierze zależy od pozycji Peirosauridae i "Araripesuchus" – w ich analizie wszystkie te taksony były bazalnymi przedstawicielami Notosuchia, jednak wydłużenie drzewa tak, by "Araripesuchus" i Peirosauridae znajdowały się w Neosuchia powodowało, że również "Anatosuchus" zmieniał pozycję z Notosuchia na Neosuchia. W zależności od pozycji gatunku "Araripesuchus wegeneri" w analizie Turnera i Serticha "Anatosuchus" znajdował się na kladogramie jako najbardziej bazalny przedstawiciel Notosuchia lub jako takson siostrzany dla kladu obejmującego "Araripesuchus" i grupę Ziphosuchia. Również według analizy przeprowadzonej przez Pola i współpracowników (2014) "Anatosuchus" jest blisko spokrewniony z "Araripesuchus" – znajduje się w politomii z gatunkami "A. wegeneri" i "A. tsangatsangana" oraz kladem obejmującym pozostałe gatunki "Araripesuchus" oraz rodzaj "Uruguaysuchus".
Historia odkryć.
Szczątki "Anatosuchus" zostały odkryte w datowanych na późny apt lub wczesny alb osadach formacji Elrhaz w środkowym Nigrze i opisane w 2003 roku przez Paula Sereno i współpracowników. Holotypem jest niemal kompletna czaszka osobnika młodocianego wraz z połączoną z nią stawowo żuchwą (MNN GAD603, dawniej MNN GDF603). W 2009 roku opisano dodatkowe skamieniałości: MNN GAD17 – niemal kompletną czaszkę wraz z żuchwą, połączoną z niekompletnym szkieletem pozaczaszkowym, nieobejmującym prawej części obręczy barkowej i kończyny przedniej, kończyn tylnych, kości krzyżowej oraz ogona, oraz MNN GAD18 – środkową część kości zębowej obejmującą zębodoły 7–14 oraz przednią część lewej kości okładkowej.
Nazwa gatunku typowego, "Anatosuchus minor", oznaczająca „mały kaczy krokodyl”, pochodzi od łacińskiego słowa "anas" („kaczka”), greckiego "souchos" („krokodyl”) oraz łacińskiego "minor" („mały”) i odnosi się do kształtu pyska "Anatosuchus", przypominającego kaczy dziób, oraz niewielkich rozmiarów zwierzęcia.

</doc>
<doc id="1635734" url="https://pl.wikipedia.org/wiki?curid=1635734" title="Anatosuchus minor">
Anatosuchus minor



</doc>
<doc id="1635735" url="https://pl.wikipedia.org/wiki?curid=1635735" title="UK Official Download Chart">
UK Official Download Chart



</doc>
<doc id="1635738" url="https://pl.wikipedia.org/wiki?curid=1635738" title="Ivor Novello">
Ivor Novello

Ivor Novello (właśc. David Ivor Davies; ur. 15 stycznia 1893 w Cardiff, zm. 6 marca 1951 w Londynie) – walijski aktor filmowy i kompozytor.

</doc>
<doc id="1635740" url="https://pl.wikipedia.org/wiki?curid=1635740" title="J.R. Bourne">
J.R. Bourne

David J.R. Bourne (ur. 8 kwietnia 1970 w Toronto) – kanadyjski aktor.
Wystąpił w roli Martoufa w serialu "Gwiezdne wrota" (1998–2000), jako agent CIA Edwards w "" (2009–2011), Kenny Ryan w "Zemście" (2012–2013), Jeremy Tell w "Arrow" (2015) oraz Russell Lightbourne w serialu "The 100" (od 2019).
Życiorys.
Urodził się i dorastał w Toronto w Ontario. Wychowywał się z siostrą Kim. W wieku 8 lat wziął udział w 13–częściowym programie "Parent Puzzle". Uczęszczał do Lawrence Park Collegiate Institute w Toronto. Jego kariera aktorska tak naprawdę zaczęła się, gdy miał 24 lata i ukończył pierwszy rok w Ryerson Theatre School w Toronto. 
Po udziale w filmie krótkometrażowym "Porcaria" (1994) jako Steinar Eysteinnson i serialu "Family Passions" (1994), zagrał postać Odina, szefa Ragnarockersów w sensacyjnym dreszczowcu fantastycznonaukowym "Dżungla bezprawia" ("Jungleground", 1995) u boku Roddy’ego Pipera. Wystąpił w reklamie browara Molson z popularnym hasłem „Jestem Kanadyjczykiem”. Pierwotnie był przesłuchiwany do roli złoczyńcy w serialu "Gwiezdne wrota", ale zamiast tego został obsadzony jako bohater. Był dwukrotnym laureatem nagrody Koła Krytyków Filmowych z Vancouver w kategorii najlepszy aktor drugoplanowy w filmie kanadyjskim za rolę Cliffiego w dramacie "Na rogu" ("On the Corner", 2003) i jako oszust Bryce w komedii "Wszystko stało się zielone" ("Everything’s Gone Green", 2006).

</doc>
<doc id="1635741" url="https://pl.wikipedia.org/wiki?curid=1635741" title="Jewgienij Charitonow">
Jewgienij Charitonow

Jewgienij Władimirowicz Charitonow (ros. Евгений Владимирович Харитонов; ur. 11 czerwca 1941 w Nowosybirsku, zm. 29 czerwca 1981 w Moskwie) – rosyjski dramatopisarz, poeta, prozaik, reżyser i kulturoznawca, uważany za jednego z nielicznych przedstawicieli radzieckiej literatury gejowskiej. W jego twórczości dominują motywy samotności i nieodwzajemnionej miłości homoseksualnej. Za życia Charitonowa jego utwory ukazywały się jedynie w samizdacie.

</doc>
<doc id="1635742" url="https://pl.wikipedia.org/wiki?curid=1635742" title="Pierre Marie Hilaire">
Pierre Marie Hilaire

Pierre Marie Hilaire (ur. 19 listopada 1965 w Deshaies) – francuski lekkoatleta, specjalizujący się w biegu na 400 metrów. 
Najważniejsze osiągnięcia.
W 1994 i 1996 sięgnął po złote medale halowych mistrzostw Francji w biegu na 400 metrów.
W 1993 Hilaire biegł na drugiej zmianie francuskiej sztafety 4 x 400 metrów, która zajęła 4. miejsce na mistrzostwach świata w Stuttgarcie ustanawiając rekord Francji – 3:00,09. Wynik ten został poprawiony dopiero podczas mistrzostw świata w 2003.

</doc>
<doc id="1635743" url="https://pl.wikipedia.org/wiki?curid=1635743" title="Fred Mango">
Fred Mango

Fred Mango (ur. 26 czerwca 1973) – francuski lekkoatleta, specjalizujący się w biegu na 400 metrów. 
Rekordy życiowe.
Podczas Halowych Mistrzostw Świata (Maebashi 1999) francuska sztafeta 4 x 400 metrów (w składzie : Marc Foucan, Emmanuel Front, Bruno Wavelet oraz Mango) zajęła 6. miejsce ustanawiając nieaktualny już rekord kraju – 3:06,37.

</doc>
<doc id="1635744" url="https://pl.wikipedia.org/wiki?curid=1635744" title="Muzeum Przyrodnicze Wolińskiego Parku Narodowego">
Muzeum Przyrodnicze Wolińskiego Parku Narodowego

Muzeum Przyrodnicze Wolińskiego Parku Narodowego im. prof. dr. Adama Wodziczki - w centrum Międzyzdrojów, na "Wzgórzu Filaretów", w ogrodzie o powierzchni 1,46 ha, przy ul. Niepodległości 3a.
Muzealna kolekcja batalionów (130 samców w szacie godowej) uznawana jest za najbogatszą w Polsce. Nowoczesny pawilon otwarty w 1995, z 5 salami o powierzchni całkowitej 900 m², wyróżniony w 1996 nagrodą Ministra Administracji za "obiekt roku", prezentuje dioramami bogactwo przyrody Wolińskiego PN. Zobrazowane są tu typowe dla Parku krajobrazy: wybrzeże Zalewu Szczecińskiego, nadmorskie klify (zimą i latem) oraz żubry. Można poznać siedliska kilkudziesięciu gatunków ptaków wodnych, takich jak kormorany, gągoły, łabędzie, zimorodki, perkozy oraz drapieżnych, wśród których wyróżnia się diorama gniazda bielika z pisklętami. Innymi interesującymi rzadkimi okazami, zalatującymi tu z dalekiej północy są lodówki, tracze, nury, alki. Z ssaków zaprezentowano foki szare, a okazy żubrów są z własnej hodowli. Najistotniejsze ekosystemy uzupełnia wystawa geologiczna ze specjalnym wyeksponowaniem bursztynu bałtyckiego.
Centrum Edukacyjno-Muzealne mogące pomieścić 240 osób, to dwie sale konferencyjne wyposażone w wysokiej klasy sprzęt audiowizualny. W wakacje są tu wyświetlane filmy przyrodnicze. 
Obiekt w całości dostosowany jest do potrzeb osób niepełnosprawnych.
Poprzednie muzeum mieściło się w sąsiednim, zabytkowym "białym pałacyku" z przełomu XIX i XX w., a oficjalną działalność rozpoczęło w 1962.
W "ogrodzie" dwie woliery z bardzo rzadkimi ptakami drapieżnymi: bielikami i największymi polskimi sowami - puchaczami. Para żywych bielików jest wystawiana od początków Wolińskiego PN (1960 r.) i jest jedną z największych atrakcji turystycznych w Międzyzdrojach. Natomiast drugi rzadki mieszkaniec, puchacz, od siedmiu lat jest tu objęty specjalnym programem reintrodukcji. Ptaki zamknięte w wolierach są niezdolne do życia na wolności, za zgodą Głównego Konserwatora Przyrody służą edukacji i badaniom naukowym. 
Roczna frekwencja odwiedzających muzeum kształtuje się na poziomie 50 tysięcy turystów.
Przed "Muzeum Przyrodniczym" węzeł znakowanych szlaków turystycznych:

</doc>
<doc id="1635750" url="https://pl.wikipedia.org/wiki?curid=1635750" title="Dietrich von Saucken">
Dietrich von Saucken

Dietrich von Saucken, właśc. "Friedrich Wilhelm Eduard Kasimir Dietrich von Saucken" (ur. 16 maja 1892 w Fischhausen w Prusach Wschodnich, zm. 27 września 1980 w Pullach im Isartal) – niemiecki oficer Wehrmachtu w randze generała wojsk pancernych. Służył w czasie I i II wojny światowej. W czasie tej drugiej dowódca 4 Dywizji Pancernej, a następnie broniącej m.in. Gdańska 2 Armii. Za swoją służbę został odznaczony Krzyżem Rycerskim Krzyża Żelaznego z Liśćmi Dębu, Mieczami i Brylantami.

</doc>
<doc id="1635754" url="https://pl.wikipedia.org/wiki?curid=1635754" title="Albert Kapicki">
Albert Kapicki

Albert Antoni Kapicki (ur. 23 kwietnia 1838 w Gdańsku, zm. 3 kwietnia 1919 w Lubawie), polski duchowny katolicki, wieloletni proboszcz w Brzoziu Lubawskim, działacz społeczny.
Był synem gdańskiego robotnika Jakuba i Renaty z Dybalskich. Uczęszczał do Gimnazjum Miejskiego w Gdańsku, korzystając ze stypendium socjalnego. W 1859 uzyskał świadectwo dojrzałości i na pól roku wyjechał do Cygusów koło Sztumu, gdzie jako nauczyciel domowy u Donimirskich doskonalił swój język polski. Kontynuował naukę w seminarium duchownym w Pelplinie, 4 kwietnia 1863 otrzymał święcenia kapłańskie.
Przez pierwsze sześć lat pracy duszpasterskiej był wikariuszem w kilku parafiach, m.in. w Tczewie, Kościerzynie i Tucholi. W 1869 objął na krótko administrację parafii Biskupice. W listopadzie tegoż roku mianowany został proboszczem w Brzoziu Lubawskim. Na czele tej parafii przepracował przeszło czterdzieści lat, przechodząc w stan spoczynku w czerwcu 1910.
W latach 1872-1874 pod kierunkiem proboszcza Kapickiego powstał w Brzoziu Lubawskim nowy kościół pod wezwaniem św. Jana Chrzciciela, 8 listopada 1874 konsekrowany przez biskupa pomocniczego chełmińskiego Jerzego Jeschkego. Kapicki wyposażył świątynię w stacje Drogi Krzyżowej oraz sprzęt liturgiczny. W 1878 powołał do życia Apostolstwo Modlitwy.
Był aktywnym działaczem Towarzystwa Czytelni Ludowych, bibliotekarzem w tej organizacji, a także lokalnym inspektorem szkół ludowych. Pozostawał pod baczną obserwacją władz pruskich, które nie bez racji zarzucały mu sprzyjanie polskim dążeniom narodowościowym.
W 1910 przekazał opiekę nad parafią ks. Leonowi Kiedrowskiemu-Loewe, znanemu w regionie polskiemu społecznikowi, który mógł jednak pełnić w Brzoziu jedynie obowiązki administratora wobec sprzeciwu władz pruskich w sprawie jego nominacji na proboszcza. Kapicki jako emeryt osiadł w Lubawie, mieszkał w Zakładzie Sióstr Miłosierdzia. W 1913 na jubileusz 50-lecia kapłaństwa obdarzony został godnością radcy duchownego. Zmarł 3 kwietnia 1919 w Lubawie.

</doc>
<doc id="1635757" url="https://pl.wikipedia.org/wiki?curid=1635757" title="Putz">
Putz

Niemcy:
Osoby:
Zobacz też:

</doc>
<doc id="1635758" url="https://pl.wikipedia.org/wiki?curid=1635758" title="Somewhere Only We Know">
Somewhere Only We Know

Somewhere Only We Know – ballada pop-rockowa skomponowana i wykonywana przez angielską grupę alt-rockową Keane. Utwór oficjalnie został wydany 16 lutego 2004 roku, jako trzeci singiel zespołu. Jest to jednocześnie pierwsza piosenka promująca nowy album "Hopes and Fears". Był to najlepiej sprzedany utwór formacji do czasu powstania „Is It Any Wonder?” w 2006 roku.

</doc>
<doc id="1635759" url="https://pl.wikipedia.org/wiki?curid=1635759" title="Grażyna Michalska">
Grażyna Michalska

Grażyna Michalska, właściwie Grażyna Górska-Chojnacka (ur. 23 marca 1960 w Świnoujściu) – aktorka dziecięca. Występowała głównie w filmach Janusza Nasfetera.
Od dzieciństwa mieszka w podwarszawskim Piastowie. Jest kierowniczką sieci restauracji w jednym z warszawskich hoteli.

</doc>
<doc id="1635760" url="https://pl.wikipedia.org/wiki?curid=1635760" title="Grzegorz Roszko">
Grzegorz Roszko

Grzegorz Tadeusz Roszko (ur. 1 sierpnia 1940 w Ciechanowie, zm. 7 października 2009 tamże) – polski nauczyciel, muzealnik, literat, malarz, muzyk.
Od 1972 r. przewodniczący Powiatowego Komitetu Kultury i Sztuki w Ciechanowie, organizator i kierownik Muzeum Zamku w Ciechanowie, następnie organizator i kierownik Muzeum Pozytywizmu w Gołotczyźnie. Współtwórca Klubu Twórców Amatorów w Ciechanowie, członek Związku Literatów Polskich. Laureat nagród literackich i malarskich. Ciechanowianin Roku 2002. Autor kilkunastu książek i kilkudziesięciu obrazów.

</doc>
<doc id="1635761" url="https://pl.wikipedia.org/wiki?curid=1635761" title="JR Bourne">
JR Bourne



</doc>
<doc id="1635762" url="https://pl.wikipedia.org/wiki?curid=1635762" title="Everybody's Changing">
Everybody's Changing

Everybody's Changing – singel formacji grającej muzykę piano-rock – Keane. Utwór został zrealizowany 3 maja 2003 roku i znalazł się na debiutanckim krążku "Hopes and Fears". Osiągnął miejsce 4. na notowaniu brytyjskim UK Singles Chart.

</doc>
<doc id="1635763" url="https://pl.wikipedia.org/wiki?curid=1635763" title="Traktat Ochrony Planet">
Traktat Ochrony Planet



</doc>
<doc id="1635770" url="https://pl.wikipedia.org/wiki?curid=1635770" title="Chicomuceltec">
Chicomuceltec



</doc>
<doc id="1635771" url="https://pl.wikipedia.org/wiki?curid=1635771" title="Przedsiębiorstwo Komunikacji Samochodowej w Grodzisku Mazowieckim">
Przedsiębiorstwo Komunikacji Samochodowej w Grodzisku Mazowieckim

PKS Grodzisk Mazowiecki, "Przedsiębiorstwo Komunikacji Samochodowej w Grodzisku Mazowieckim Sp. z o.o." – firma transportowa z siedzibą w Grodzisku Mazowieckim. PKS Grodzisk Mazowiecki obsługuje komunikację miejską w Grodzisku Mazowieckim, Mińsku Mazowieckim, Żyrardowie, Ząbkach i utrzymuje regularne połączenia autobusowe w zachodniej części województwa mazowieckiego. Firma jest jednym z kilku prywatnych ajentów, którzy na zlecenie Zarządu Transportu Miejskiego obsługują linie w ramach warszawskiej komunikacji miejskiej. Firma obsługuje bezpłatne linie autobusowe dowożących klientów z Warszawy i okolicznych miejscowości do centrów handlowych i targowych.
Ajent ZTM Warszawa.
Od 1 września 1994 spółka tymczasowo obsługiwała linię podmiejską 714 łączącą wówczas Pruszków z Ożarowem Mazowieckim. W 1996 firma podpisała kontrakt na obsługę linii podmiejskiej 713. Od tej pory zdobywała krótkoterminowe zlecenia na obsługę kolejnych, najczęściej peryferyjnych linii.
W 2001 PKS Grodzisk Mazowiecki rozpoczął realizację swojego pierwszego kontraktu na 36 brygad do obsługi linii w północnej oraz zachodniej części Warszawy. Do wykonania zlecenia zakupiono 25 nowych autobusów średniopodłogowych Jelcz 120M. Kontrakt z ZTM został zawarty na trzy lata i został zakończony w 2004. 
W 2004 firma rozpoczęła prowadzenie przewozów na podstawie trzyletniego kontraktu na 30 brygad w północnej oraz południowej części Warszawy. Do obsługi przeznaczono 33 autobusy typu Jelcz Supero, będące zmodyfikowaną wersją autobusu Jelcz 120M.
Obecnie PKS Grodzisk wykonuje jeden kontrakt z ZTM, który wygrał w zorganizowanym przez władze miasta przetargu:
Nowe pojazdy kursują według nowych standardów ZTM, muszą m.in. posiadać białe wyświetlacze, nowe piktogramy, nowe malowanie, a kierowcy muszą znać język polski w stopniu B1 i być zatrudnieni na umowę o pracę.
Autobusy PKS Grodzisk oznaczone są numerami taborowymi 93xx. 
Wypadki w Warszawie.
24 kwietnia 2008 autobus PKS Grodzisk Mazowiecki marki Scania warszawskiej linii 505, zderzył się z drzewem na al. Lotników, zrywając linię energetyczną. Pięciu pasażerów zostało rannych. Według ustaleń straży pożarnej przyczyną było zasłabnięcie kierowcy. Policja wszczęła dochodzenie.
Kolejny wypadek z udziałem autobusu należącego do PKS Grodzisk Mazowiecki miał miejsce w marcu 2009. Autobus uderzył w dom przy ul. Złotej Jesieni w Aleksandrowie pod Falenicą.
31 marca 2010 o godzinie 14 autobus linii 173 firmy PKS Grodzisk Mazowiecki, jadący z prędkością 70 km/h po wąskiej drodze, uderzył w drzewo w warszawskiej dzielnicy Wesoła. Kierowca autobusu nagle zjechał w prawo, nie opanował pojazdu i pojazd uderzył w brzozę, którą przeciągnął przed sobą. Siła uderzenia spowodowała niemalże rozerwanie przedniej części pojazdu oraz wyrwanie przednich drzwi. Sześć osób zostało rannych.
Do kolejnego, czwartego wypadku doszło 14 maja 2011 na Warszawskim Mokotowie w rejonie Służewca u zbiegu ulic Puławskiej i Rzymowskiego. W katastrofie ucierpiało 38 osób. Autobus Grodzisk Mazowiecki linii 739 jechał w kierunku Piaseczna. Kierowca zjeżdżając z wiaduktu przejechał przez barierkę i zjechał z nasypu, a następnie zderzył się z samochodem osobowym – powiedział rzecznik stołecznej policji Maciej Karczyński. Wstępne ustalenia policji mówiły, że prawdopodobnie kierowca zasłabł. Prowadzący samochód osobowy został lekko ranny. Wśród 38 rannych było kilkanaścioro dzieci, jedno doznało złamania kręgosłupa. W akcji udział brało 16 zespołów, a na miejsce wypadku przyjechał również wojewoda mazowiecki Jacek Kozłowski, przez 7 godzin wyłączone z ruchu były trzy pasy ul. Rzymowskiego. Kierowca po wypadku został ciężko ranny i był nie przytomny. Karetki rozwiozły 30 osób do szpitali. Początkowo policjanci zakładali trzy wersje wydarzeń: zasłabnięcie kierowcy, awarię autobusu i błąd w prowadzeniu pojazdu. Dwie pierwsze wersje zostały wykluczone, a zdarzenie zostało zakwalifikowane przez prokuraturę jako "sprowadzenie katastrofy w ruchu lądowym". Okazało się, że 56 letni Marek B., kierowca miejskiego autobusu, zjeżdżając ślimakiem z estakady nie zasłabł, a schylił się ściszając radio.
Zajezdnia.
Warszawska zajezdnia firmy zlokalizowana jest przy ulicy Klementowickiej w dzielnicy Targówek. Od 2017 roku wszystkie nowe Solarisy otrzymały numery od 9311 do 9359, a MAN-y od 9301 do 9305. W 2017 roku zajezdnia została gruntownie zmodernizowana. Wybudowana została nowoczesna hala serwisowa, wyremontowano budynek biurowy i zmieniono nawierzchnię placu. 
Protesty i kontrowersje.
13 maja 2008 ukraińscy kierowcy przeprowadzili protest nie wyjeżdżając 32 autobusami z zajezdni autobusowej. Z powodu protestu przez 2 godziny panowało zamieszanie w mieście w rejonach obsługiwanych jedynie przez jedną linię. ZTM ukarał finansowo spółkę PKS Grodzisk za niezrealizowanie kursów. Protest został zainicjowany, ponieważ czas pracy kierowców wynosi 16 godzin dziennie. Kierowcy twierdzili, że firma zatrzymuje ich paszporty oraz że miesięczna norma pracy wynosi około 300 godzin, ponadto firma nakłada kary za przekroczenie norm paliwowych. Dyspozytorzy MZA, którzy kontrolują ruch na pętlach autobusowych twierdzili, że wielokrotnie interweniowali u zwierzchników w sprawie przemęczonych pracowników. 24 kwietnia Scania linii 505 grodziskiego PKS zderzyła się z drzewem na al. Lotników, zrywając linię energetyczną. Pięciu pasażerów zostało rannych. Według ustaleń straży pożarnej przyczyną było zasłabnięcie kierowcy. Policja wszczęła dochodzenie. Prezes PKS Grodzisk Mazowiecki Zenon Marek negocjował podczas protestu z kierowcami w zajezdni przy Klementowickiej na Targówku. Ukraińcy uzyskali zapewnienie o zwrocie pieniędzy potrąconych za przekroczenie norm paliwowych. W wywiadzie w Gazecie Wyborczej prezes nie zaprzeczył, że kierowcy mogą przejeżdżać 300 godzin w miesiącu, jednak zapewnił, że takie sytuacje mają miejsce rzadko, przyznał również, że ukraińscy kierowcy zarabiają mniej, ponieważ są słabiej wyszkoleni. Dlatego też w 2008 została przeprowadzona kontrola przez Główny Inspektorat Transportu Drogowego, która obejmowała sprawdzenie zgodności z obowiązującymi przepisami, w szczególności z ustawą o transporcie drogowym i ustawą o czasie pracy kierowców. Wyniki kontroli pokazały, że kierowcy PKS Grodzisk Mazowiecki przekraczają normy czasu pracy, dlatego inspektorat nałożył 30 000 zł kary.
Na Ursynowie w pobliżu Lasu Kabackiego pojazd marki Scania linii 179 zjechał z ul. Płaskowickiej na polną drogę i zatrzymał się dopiero przed lasem na polu. Na miejsce przyjechała policja. Kierowca, obywatel Ukrainy, miał 2,5 promila alkoholu we krwi.
Aktualnie firma jest stale nadzorowana przez warszawski ZTM.
Pozostała działalność.
PKS Grodzisk obsługuje wszystkie jedenaście linii autobusowych wchodzących w skład komunikacji publicznej Gminy Grodzisk Mazowiecki. Firma realizuje stałe kursy w miejscowościach:

</doc>
<doc id="1635772" url="https://pl.wikipedia.org/wiki?curid=1635772" title="Is It Any Wonder?">
Is It Any Wonder?

Is It Any Wonder? – utwór stworzony i wykonywany przez brytyjską formację Keane. Utwór został zrealizowany 29 maja 2006 roku i znalazł się na 2 albumie – "Under the Iron Sea". Jest to drugi singiel z płyty, zaraz po "Atlantic", który został wydany wyłącznie w wersji cyfrowej.
Wydanie.
Jako pierwsze ukazało się wydanie cyfrowe piosenki, który zadebiutował na sklepie internetowym iTunes Store 16 maja 2006 roku. Następnie ukazała się w formie fizycznej płyty CD w dniu 29 maja 2006. Singiel zadebiutował na 15. miejscu UK Download Chart jako utwór do pobrania elektronicznego, natomiast 4 czerwca 2006 osiągnął miejsce 3. na UK Singles Chart.

</doc>
<doc id="1635774" url="https://pl.wikipedia.org/wiki?curid=1635774" title="Hans Gollnick">
Hans Gollnick

Hans Gollnick (ur. 22 maja 1892 w Gut Gursen na Pomorzu, zm. 15 lutego 1970 w Schönau am Königssee) – niemiecki generał Wehrmachtu. Służył w czasie I i II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1635777" url="https://pl.wikipedia.org/wiki?curid=1635777" title="Wastek">
Wastek



</doc>
<doc id="1635779" url="https://pl.wikipedia.org/wiki?curid=1635779" title="Amir Khan (bokser)">
Amir Khan (bokser)

Amir Iqbal Khan, pen: عامر خان (ur. 8 grudnia 1986 w Boltonie) – brytyjski bokser, były zawodowy mistrz świata organizacji WBC w kategorii junior półśredniej (do 140 funtów), srebrny medalista igrzysk olimpijskich w Atenach.
Kariera amatorska.
Jako junior był trzykrotnym amatorskim mistrzem Wielkiej Brytanii, oraz mistrzem Europy i mistrzem świata juniorów (w 2004). Na igrzyskach olimpijskich w Atenach wywalczył srebrny medal, przegrywając w finale z Mario Kindelánem.
Kariera zawodowa.
Na zawodowstwo przeszedł w lipcu 2005. Do końca tego roku stoczył cztery zwycięskie pojedynki. W następnym roku wygrał kolejnych sześć walk, jednak w ostatniej z nich, 9 grudnia 2006 z Rachidem Drilzane, pierwszy raz był liczony. Ostatecznie wygrał pojedynek na punkty.
W 2007 wygrał pięć pojedynków. 14 lipca 2007 wywalczył tytuł Wspólnoty Brytyjskiej w kategorii lekkiej, pokonując Williego Limonda, a następnie obronił go dwukrotnie, nokautując Scotta Lawtona i Grahama Earla. 2 lutego 2008 jeszcze raz obronił swój tytuł, pokonując na punkty byłego mistrza świata federacji IBF w kategorii junior lekkiej Gairy St. Claira, a następnie w walce eliminacyjnej WBO pokonał przez techniczny nokaut w siódmej rundzie Duńczyka Martina Kristjansena.
Po tej walce Khan rozstał się ze swoim dotychczasowym trenerem, Oliverem Harrisonem, który krytykował boksera za zbyt duże zaangażowanie w sprawy pozasportowe, co miało mieć negatywny wpływ na przygotowanie do pojedynków. Tymczasowym trenerem Khana został Dean Powell.
21 czerwca 2008, w kolejnej obronie tytułu Wspólnoty Brytyjskiej, pokonał przez techniczny nokaut w piątej rundzie Michaela Gomeza, choć już w drugiej rundzie leżał na deskach. Miesiąc później nowym trenerem Khana został Jorge Rubio.
6 września 2009 Khan doznał pierwszej porażki w karierze, przegrywając już w pierwszej rundzie z Breidisem Prescottem. Brytyjczyk po raz pierwszy leżał na deskach już po 30 sekundach walki. Zdołał się podnieść, jednak ponownie został znokautowany i wyliczony zaledwie po 54 sekundach pojedynku. Po tej przegranej Khan zwolnił Rubio z funkcji trenera i zatrudnił Freddiego Roacha.
Na ring powrócił zaledwie trzy miesiące później i pokonał już w drugiej rundzie Oisina Fagana. 14 marca 2009 pokonał Marco Antonio Barrerę po technicznej decyzji w piątej rundzie. W pierwszej rundzie po przypadkowym zderzeniu głowami Barrera doznał dużego rozcięcia skóry na czole. Walka została przerwana w piątej rundzie, ponieważ krew cieknąca z rany zalewała lewe oko Meksykanina i utrudniała mu widoczność. Po podliczeniu punktów do czasu przerwania walki wygrał Khan w stosunku 50–44, 50–45 i 50–45. Promotor Barrery, Don King, po walce złożył protest twierdząc, że sędzia powinien przerwać pojedynek już w pierwszej rundzie, bezpośrednio po zderzeniu bokserów głowami, a walka powinna zostać uznana za nieodbytą. Protest został jednak odrzucony.
18 lipca 2009 Khan wywalczył tytuł mistrza świata organizacji WBA w kategorii junior półśredniej, pokonując jednogłośnie na punkty Andrija Kotelnyka w stosunku 120–108, 118–111 i 118–111. 5 grudnia 2009, w pierwszej obronie tytułu, pokonał już w pierwszej rundzie przez techniczny nokaut Dmytro Salitę. Jego rywal trzykrotnie leżał na deskach.
15 maja 2010 Khan stoczył swój pierwszy pojedynek poza granicami Wielkiej Brytanii – w nowojorskiej Madison Square Garden. Jego przeciwnikiem był Paul Malignaggi. Khan wygrał przez techniczny nokaut w jedenastej rundzie. 23 lipca 2011 w walce unifikacyjnej znokautował w piątej rundzie Zaba Judah zdobywając dodatkowo pas IBF oraz status super championa federacji WBA. 10 grudnia 2011 stracił mistrzowskie pasy ulegając przez niejednogłośną decyzję Lamontowi Petersonowi. Po tym jak wykryto u Petersona środki dopingujące tytuł mistrzowski WBA przywrócono Khanowi który stracił 14 lipca 2012 w pojedynku unifikacyjnych z mistrzem WBC Dannym Garcia, gdy został przez niego znokautowany w czwartej rundzie.
Na ring powrócił 15 grudnia 2012 roku, zmierzył się z niepokonanym Carlosem Moliną. Khan narzucił swoje tempo, a znacznie wolniejszy Molina nie mógł znaleźć sposobu na Khana. Walka zakończyła się poddaniem Moliny, między 10 a 11 rundą.
W Sheffield 27 kwietnia 2013, Khan pokonuje jednogłośnie na punkty w stosunku 114:113 115:113 i 115:112 Meksykanina Julio Díaza.
W 2014 w Las Vegas w Nevadzie, Khan wygrywa jednogłośnie na punkty dwie walki z Amerykanami. 3 maja z Luisem Collazo (w stosunku 119:104, 117:106 i 119:104) i 13 grudnia z Devonem Alexandrem (w stosunku 119:109. 118-110 i 120:108).
29 maja 2015 na Brooklynie pokonał jednogłośnie na punkty 115:113, 117:111 i 117:111 Amerykanina Chrisa Algieriego (20-2, 8 KO).
7 maja 2016 w Las Vegas został znokautowany w końcówce szóstej rundy przez Meksykanina Saula Alvareza (47-1-1, 33 KO). Walka odbyła się w umownym limicie 155 funtów.
8 września 2018 w Birmingham pokonał jednogłośnie na punkty 119:108, 119:109 i 118:110 Samuela Vargasa (29-4-2, 14 KO).
20 kwietnia 2019 w Madison Square Garden przegrał przed czasem w szóstej rundzie w pojedynku o tytuł mistrza świata wagi półśredniej federacji WBO. z Terence’m Crawfordem (35-0, 26 KO).
19 lutego 2022 roku w Manchesterze przegrał przez TKO w 6. rundzie z Kellem Brookiem (40-3, 28 KO).

</doc>
<doc id="1635787" url="https://pl.wikipedia.org/wiki?curid=1635787" title="Atlantic (singel)">
Atlantic (singel)

Atlantic – utwór pochodzący z albumu Under the Iron Sea wydanego przez angielską grupę Keane. Piosenka została wydana najpierw w wersji cyfrowej 24 kwietnia 2006, natomiast później pod postacią płyty gramofonowej ograniczonej do 1000 egzemplarzy.
Informacje dotyczące wydań.
Piosenka pochodząca z płyty gramofonowej ma długość 4:13 minut. Wersja wydana pod postacią video jest dłuższa i trwa 6:11 minut. Utwór został zrealizowany przez wytwórnię fonograficzną Island Records, producentem jest Andy Green.
Okładka singla.
Grafika okładki albumu została zaprojektowana przez fińską artystkę Sannę Annukkę Smith w maju 2006 roku.

</doc>
<doc id="1635793" url="https://pl.wikipedia.org/wiki?curid=1635793" title="Funky house">
Funky house

Funky house – podgatunek muzyki house, połączony z elementami funk oraz deep house. Gatunek ten pojawił się po raz pierwszy na chicagowskiej scenie muzycznej w latach 90. XX wieku. Podobnie jak większość podgatunków muzyki house także i funky house charakteryzuje się użyciem syntezatorów oraz samplerów. Do najsłynniejszych wykonawców tego gatunku muzyki zalicza się Freemasons, Armanda van Heldena oraz StoneBridge.
Funky house został także spopularyzowany przez takie wytwórnie jak Ministry of Sound oraz Hed kandi, które na dużą skalę zaczęły współpracować oraz promować artystów wykonywających ten gatunek muzyki.
Obecnie funky house jest mocno powiązany i kojarzony z UK garage. Ewolucja gatunku jest także w dużej mierze związana z rozwojem UK garage.

</doc>
<doc id="1635795" url="https://pl.wikipedia.org/wiki?curid=1635795" title="Corbin Bernsen">
Corbin Bernsen

Corbin Dean Bernsen (ur. 7 września 1954 w North Hollywood) – amerykański aktor, scenarzysta, reżyser i producent filmowy i telewizyjny, model.
Życiorys.
Wczesne lata.
Urodził się w North Hollywood w stanie Kalifornia jako syn aktorki Wilmy Jeanne Cooper (1928–2013; pojawiła się w operze mydlanej CBS "Żar młodości") i hollywoodzkiego producenta filmowego Harry’ego Ike’a Bernsena Jr. (1925–2008). Jego ojciec pochodził z rodziny Żydów aszkenazyjskich, a matka była pochodzenia angielskiego, irlandzkiego, szkockiego i walijskiego. Dorastał wraz z młodszym rodzeństwem – bratem Collinem (ur. 1958) i siostrą Caren (ur. 1960). Już jako niemowlę wystąpił w reklamie Pepsi. W 1972 ukończył szkołę średnią Beverly Hills High School w Beverly Hills. W 1977 otrzymał licencjat na wydziale sztuk teatralnych na Uniwersytecie Kalifornijskim, gdzie w 1979 obronił tytuł magistra sztuki w zakresie scenopisarstwa. Pracował jako model i stolarz. Trenował sztukę walki Jeet Kune Do pod kierunkiem Bruce’a Lee.
Kariera.
Po raz pierwszy pojawił się na dużym ekranie w komediodramacie muzycznym "Piknik" ("Clambake", 1967) z Elvisem Presleyem, a następnie w dramacie kryminalnym "Trzech bezlitosnych" ("Three the Hard Way", 1974) i filmie "King Kong" (1976) u boku Jessiki Lange i Jeffa Bridgesa.
Został dostrzeżony jako Ken Graham w operze mydlanej ABC "Ryan’s Hope" (1984–1985). Zachwycił telewidzów i krytyków rolą adwokata Arnolda Beckera w serialu NBC "Prawnicy z Miasta Aniołów" ("L.A. Law", 1986–1994), za którą był dwukrotnie nominowany do nagrody Emmy (1987, 1988) i Złotego Globu (1989, 1990).
W serialu Starz "Amerykańscy bogowie" ("American Gods", 2017) zagrał postać Wulkana.
Życie prywatne.
Był związany z aktorką Heather Thomas (1976) i gospodarzem programów rozrywkowych Vanną White (1985). W latach 1983-1987 był żonaty z Brendą Cooper. W dniu 19 listopada 1988 poślubił brytyjską aktorkę i modelkę Amandę Pays. Mają czterech synów: Olivera Millera (ur. 1989), bliźniaki – Henry’ego i Angusa Moore’a (ur. 1992) oraz Finleya Coopera (ur. 1998).

</doc>
<doc id="1635799" url="https://pl.wikipedia.org/wiki?curid=1635799" title="Spiralling">
Spiralling

Spiralling – utwór promujący album "Perfect Symmetry" angielskiej grupy piano-rockowej Keane. Piosenka została zrealizowana 4 sierpnia 2008 roku. Spiralling został wydany podobnie do "Atlantic" – tylko w wersji cyfrowej w sklepach internetowych, jednakże później nagranie zostało udostępnione do pobrania przez tydzień ze głównej strony grupy - Keanemusic.com.
Piosenka została okrzyknięta najszybciej sprzedającym się utworem promowanym przez wytwórnię Universal, osiągając 500 tys. pobrań w mniej niż jeden tydzień.

</doc>
<doc id="1635805" url="https://pl.wikipedia.org/wiki?curid=1635805" title="COST">
COST



</doc>
<doc id="1635817" url="https://pl.wikipedia.org/wiki?curid=1635817" title="Leopold Barschandt">
Leopold Barschandt

Leopold Barschandt (ur. 12 sierpnia 1925, zm. 5 października 2000), austriacki piłkarz, obrońca. Brązowy medalista MŚ 54.
Grał w wiedeńskich SPC Helfort, SC Gaswerk Wien (1948-1950), Wiener SC (1950-1960) oraz w SV Stickstoff Linz (1960-1963). Największe sukcesy odnosi z WSC - był mistrzem kraju w 1958 i 1959, zdobywał Puchar Austrii. W reprezentacji Austrii w latach 1954-1960 zagrał 23 razy i strzelił jedną bramkę. Podczas MŚ 54 zagrał w czterech meczach Austrii w turnieju. Znajdował się w kadrze na MŚ 58.

</doc>
<doc id="1635829" url="https://pl.wikipedia.org/wiki?curid=1635829" title="Walter Kollmann">
Walter Kollmann

Walter Kollmann (ur. 17 czerwca 1932, zm. 16 maja 2017) – austriacki piłkarz, boczny obrońca. Brązowy medalista MŚ 54.
Grał w SC Wacker Wiedeń i Wiener SC. W reprezentacji Austrii w latach 1952-1958 zagrał 16 razy. Podczas MŚ 54 pojawił się na boisku w jednym meczu, zwycięskim spotkaniu o trzecie miejsce z Urugwajem. Jeden mecz rozegrał także na MŚ 58. Brał udział w igrzyskach w Helsinkach (1952).

</doc>
<doc id="1635836" url="https://pl.wikipedia.org/wiki?curid=1635836" title="Agencja Reuters">
Agencja Reuters



</doc>
<doc id="1635837" url="https://pl.wikipedia.org/wiki?curid=1635837" title="Paweł Muslimow">
Paweł Muslimow



</doc>
<doc id="1635839" url="https://pl.wikipedia.org/wiki?curid=1635839" title="Powstanie krakowskie (1944)">
Powstanie krakowskie (1944)

Przygotowania do powstania krakowskiego – planowana w 1944 roku przez polską Armię Krajową akcja składająca się na akcję „Burza” i mająca na celu przejęcie kontroli nad okupowanym przez III Rzeszę Krakowem, zanim zrobi to postępująca na zachód Armia Czerwona.
Tło.
Do powstania, którego wybuch zapowiedziano najpewniej na 10 października, nigdy nie doszło, mimo że na terenie miasta panowały nastroje powstańcze, a polskie Podziemie przygotowywało się do jego wybuchu.
Decyzje o dokonanych polskich akcjach powstańczych (warszawskiej, wileńskiej, lwowskiej) podczas II wojny światowej podjąć mógł jedynie Komendant Główny Armii Krajowej w porozumieniu z Rządem RP w Londynie. Pomimo planów tzw. walk o Kraków brak zdecydowania przywódców Polski Podziemnej w tej kwestii sprawił, iż w przypadku Stołecznego Królewskiego Miasta Krakowa tak się nie stało.
Złożyło się na to kilka czynników:
Próba sprowokowania powstania przez Niemców.
Arcybiskup apelował do niemieckiego generała Josefa Harpego, by ogłosił Kraków „miastem otwartym”. W ten sposób ewentualna bitwa Niemców z Sowietami rozegrałaby się poza murami miasta i dzięki temu historyczna zabudowa miasta mogłaby ocaleć. Harpe nie zgodził się. Obiecał natomiast, że Wehrmacht będzie się starał chronić ludność cywilną. Zaznaczył, że w wypadku powstania cały Kraków zostanie zrównany z ziemią. Ponadto generalny gubernator Hans Frank, wiedząc już o planach powstańczych AK-owców, zaapelował do „dumnego arcybiskupa krakowskiego”, by nie dopuścił do ich realizacji. Widząc krwawiącą Warszawę, władze Rzeczypospolitej Polskiej nie zdecydowały się na podjęcie akcji powstańczej w kolejnym mieście. Mimo fiaska Powstania Warszawskiego, bardzo wielu żołnierzy AK z samego Krakowa, udawało się do Warszawy, by wspomóc ją w walce. Na pomoc Warszawie szły również oddziały krakowskie stacjonujące poza Krakowem. Jednym z takich oddziałów był Samodzielny Batalion Partyzancki „Skała” Armii Krajowej, który został jednak po drodze zatrzymany w walkach z Wehrmachtem.
W planach Niemców, niezależnie od sytuacji, w której ponoszą oni klęskę, Kraków, dla Polaków esencja polskości i jednocześnie symbol końca tzw. „niemieckiego dzieła odbudowy”, miał zostać całkowicie zrównany z ziemią wraz z jego mieszkańcami. Zapobiegł temu Wywiad Armii Krajowej - żołnierze Okręgu Krakowskiego AK, którzy odminowali miasto. Do porzuconego już przez Niemców, odminowanego Krakowa, wkroczyła Armia Czerwona.
Krakowskie struktury podziemne.
Mimo że powstania w Krakowie ostatecznie nie ogłoszono, miasto walczyło z okupantem wszelkimi innymi możliwymi środkami. Pierwszą polską strukturą konspiracyjną był powołany we wrześniu 1939 roku w Krakowie Związek Orła Białego. Działał on w Krakowie zarówno na obszarze Generalnego Gubernatorstwa jak i Śląska oraz Zagłębia.
Kraków stanowił centrum polskiej podziemnej poligrafii. Redagowano, drukowano i kolportowano z Krakowa na teren całej okupowanej Polski ulotki, gazetki, pisma. Pomagano ludności narodowości żydowskiej. Dokonywano akcji sabotażowych, likwidowano niemieckich kolaborantów, agentów i niemieckie patrole.
Po upadku Powstania Warszawskiego w Krakowie przy ul. Szlak mieściło się Naczelnictwo „Szarych Szeregów”, czyli struktur podziemnego harcerstwa. Wielu harcerzy stracono w egzekucjach albo aresztowano podczas „Czarnej Niedzieli”.
W mieście dokonano zamachów na niemieckich oficjeli, m.in. na wyższych oficerów SS Krügera i Koppego. Krakowski Okręg Armii Krajowej dokonał także nieudanej próby zamachu na generalnego Gubernatora Hansa Franka, w trakcie której wysadzono pociąg, którym jechał do Lwowa.
Krakowski Okręg AK czynnie uczestniczył w akcji „Burza” poza granicami miasta. W zachodniej części Okręgu Kraków AK formowane były wielkie z punktu widzenia wojskowego jednostki.
Między innymi mające wziąć udział w walkach o Kraków – Dywizja Piechoty Górskiej oraz Krakowska Brygada Kawalerii Zmotoryzowanej.
Po upadku Powstania Warszawskiego, ludność Krakowa powiększyła się o 50 tys. mieszkańców Warszawy, wśród których byli również warszawscy powstańcy (krakowianie przyjęli także w tym czasie 22 tys. mieszkańców Wielkopolski). Część spośród tych warszawian i Wielkopolan osiedliła się w mieście na stałe.
Terror.
Ludność Krakowa mieszkająca w samym centrum Generalnego Gubernatorstwa szczególnie narażona była na łapanki o bardzo szerokim zasięgu. Oprócz „Czarnej Niedzieli”, miała również miejsce niemiecka akcja na krakowskim placu targowym „Tandeta”, kiedy to aresztowano 2700 osób. Przeprowadzano masowe rozstrzeliwania w mieście oraz w jego okolicach (np. 2000 zamordowanych krakowian na terenie Krzesławic). Terror był wszechobecny. W mieście funkcjonowało 30 katowni Gestapo. Najsłynniejsze z nich mieściły się w więzieniu przy ul. Montelupich i przy ul. Pomorskiej. W Podgórzu Niemcy utworzyli getto żydowskie, a w Płaszowie obóz koncentracyjny. Wśród polskich elit już w pierwszych dniach po wkroczeniu okupanci przeprowadzili czystki. Symbolem zamiaru wyniszczenia przez Niemców polskich elit, inteligencji, była „Sonderaktion Krakau”. W jej wyniku do niemieckich obozów koncentracyjnych wysłano 183 polskich uczonych.

</doc>
<doc id="1635841" url="https://pl.wikipedia.org/wiki?curid=1635841" title="Damian Chapa">
Damian Chapa

Damian Robert Chapa (ur. 29 października 1963 w Dayton) – amerykański aktor meksykańskiego pochodzenia, okazjonalnie reżyser, scenarzysta i producent filmowy.
Życiorys.
Urodził się w Dayton w stanie Ohio jako syn Rico Chapy. Jego matka miała korzenie niemieckie i rdzennych Amerykanów, a ojciec był pochodzenia meksykańskiego. Chapa zajmował się sprzedażą sidingów i przez trzy lata służył w United States Navy. 
Wystąpił gościnnie w teledysku Madonny do piosenki „Papa Don't Preach” (1986). W dramacie "The Calling" (2002) z Faye Dunaway zagrał teleewangelistę Leroya Jenkinsa. Był reżyserem i współscenarzystą dramatu filmowego "Polanski" (2009), gdzie zagrał tytułową rolę polskiego reżysera Romana Polańskiego.
Był dwukrotnie żonaty – od 26 sierpnia 1995 do 1996 z aktorką Natashą Henstridge, od września 1998 do 2003 z aktorką i producent filmową Ciarą O’Brien, z którą ma dziecko.

</doc>
<doc id="1635842" url="https://pl.wikipedia.org/wiki?curid=1635842" title="Grathe Hede">
Grathe Hede

Grathe Hede "(Wrzosowisko Grathe)", miejsce w północnej Jutlandii, na południe od Viborga, w pobliżu miejscowości Thorning, gdzie 23 października 1157 r. rozegrała się krwawa bitwa o władzę nad całą Danią między panującym na Jutlandii Waldemarem I i panującym w Skanii Swenem III, który podczas ucieczki po bitwie został rozpoznany i zarąbany toporem przez wieśniaków, a następnie pochowany na miejscu. 
Od miejsca swojej śmierci Swen III otrzymał przydomek "Grade" (duń. "Grathe"). Później na jego grobie król Waldemar I kazał wznieść kaplicę, która już nie istnieje. Na jej miejscu wznosi się obecnie kamienny obelisk w kształcie krzyża, pod którym z jednej strony widnieje herb Danii, a niżej miecz, z drugiej zaś strony korona królewska, a pod nią berło zakończone lilią. Na pomniku znajduje się napis wymieniający króla i datę jego śmierci. Obelisk został wzniesiony sumptem duńskiego poety, tłumacza i profesora Thora Lange w 1892 r. Przyjmuje się, że jest to miejsce pochówku Swena III. Obecnie pomnik otaczają pola uprawne, a w ich sąsiedztwie znajduje się kościół i pojedyncze gospodarstwa.

</doc>
<doc id="1635846" url="https://pl.wikipedia.org/wiki?curid=1635846" title="Roman Tomczyk">
Roman Tomczyk

Roman Józef Tomczyk (ur. 28 lutego 1909 w Maszycach, zm. 29 września 1979 w Prądniku Korzkiewskim) – polski pisarz, dziennikarz, żołnierz, pedagog, współpracownik tygodnika "Prosto z Mostu" w latach 1938-1939 i "Tygodnika Powszechnego" w latach 1957-1979.
Życie.
Urodził się w podkrakowskiej wsi Maszyce jako syn sołtysa. Osierocony przez ojca w wieku kilku lat. W szkole gminnej wyróżniał się jako utalentowany uczeń. Za namową nauczycielki matka oddała go pod opiekę krewnych, którzy zajęli się jego wykształceniem. Maturę zdawał w Miechowie; przed wybuchem wojny ukończył 3 lata studiów medycznych na Uniwersytecie Warszawskim. W czasie studiów zaczął pisać w warszawskim tygodniku kulturalnym „Prosto z Mostu”, z początku publikując wiersze, potem eseje. Od 1939 na łamach tego pisma zaczęła ukazywać się jego powieść w odcinkach "Cudzy zagon". W czasie kampanii wrześniowej walczył jako podoficer.
Lata okupacji spędził w rodzinnych stronach w okolicach Maszyc. W 1940 roku uciekł w czasie próby aresztowania przez Gestapo, wkrótce zaciągnął się do oddziałów partyzanckich Batalionów Chłopskich, działających na terenie Małopolski. Aktywnie wspomagał wiele osób ukrywających się w okolicznych miejscowościach. W roku 1941 ożenił się z Ireną Żurowską, a w roku 1943 urodziła się jego córka Barbara. W 1945 roku został w okolicach Krakowa aresztowany przez SB jako przeciwnik władzy komunistycznej. Zwolniony został warunkowo po interwencji jednego z funkcjonariuszy, którego ukrywał w czasie okupacji. Z powodu represji uciekł pośpiesznie do Cieszyna, gdzie podjął pracę jako nauczyciel w Liceum Pedagogicznym. W tym samym czasie ukończył studia historii na Uniwersytecie Wrocławskim i pod kierunkiem prof. A. Szczotki rozpoczął pisanie pracy doktorskiej. Pracy tej nie dokończył z powodu tragicznej śmierci promotora. W 1947 urodził się jego syn Piotr.
Do Krakowa powrócił w 1949 roku, gdy groźba prześladowań zmalała. W Krakowie rozpoczął pracę jako nauczyciel w Liceum im. Króla Jana Sobieskiego, potem w Liceum Pedagogicznym przy ul. Oleandry. W 1955 roku został karnie (za tzw. przewinienie „polityczne”, czyli żart z władz komunistycznych) przeniesiony do Liceum im. B. Nowodworskiego, jednak z zakazem nauki historii. Według doniesień uczniów prowadzone przez niego lekcje przysposobienia wojskowego wykorzystywał do nauczania historii – faktów, które nie figurowały w ówczesnych podręcznikach. Równocześnie był też nauczycielem w krakowskim prywatnym liceum OO. Pijarów, w seminarium duchownym OO. Bernardynów w Krakowie i w Kalwarii Zebrzydowskiej. W 1956 roku wziął udział w konkursie literackim „Tygodnika Powszechnego”, co stało się początkiem jego współpracy z tym czasopismem. „Tygodnikowi Powszechnemu” został wierny aż do końca życia, mimo że wiele jego artykułów i opowiadań bywało odrzucanych przez cenzurę. Zmarł nagle na atak serca.
Książki.
W 1962 roku w wydawnictwie Czytelnik ukazała się jego pierwsza książka "Droga jest wyboista". Potem Znak wydał "Uczynki nie-miłosierne" (1964), z którego opowiadanie "Chorych pocieszać" stało się kanwą etiudy dyplomowej młodego Krzysztofa Zanussiego pod tytułem "Śmierć pryncypała". Zbiór "Mali nadludzie" (1967, Wydawnictwo Śląsk) zawierał opowiadania z czasów okupacji o volksdeutschach, granatowych policjantach i innych podpisujących cyrografy współpracy z okupantem. Po trzech latach przerwy ukazało się "Ryjoczkowego ciała opisanie" (1970, Wydawnictwo Śląsk) - studium zachowań małego człowieka w kontekście politycznym i społecznym. Powieść podzielona jest na rozdziały zaczynające się opisem części ciała lub narządu, metaforycznie powiązanym z epizodem z życia. "Do góry nogami" (1975, Wydawnictwo Literackie) to zbiór opowiadań współczesnych. "Życie jak kaktus" (1976, Iskry) to zbiór felietonów publikowanych w "Tygodniku Powszechnym".
Ostatnie tytuły to wydana za życia powieść "Na co mu przyszło" (1977, Wydawnictwo Literackie) i wydane już po śmierci "Opowieści o dwu-, cztero, i sześcionogach" (1979, Wydawnictwo Literackie). W 1986 roku w Suhrkamp Taschenbuch 1271, w zbiorze najlepszych polskich opowiadań z ostatnich 40 lat, zatytułowanym "Die Federn des weissen Adler" Klaus Staemmler zamieścił tłumaczenie jego opowiadania "Die Fuchshunde" ("Lisopsy") opublikowanego wcześniej na łamach "Kultury".
W opowiadaniach Roman Tomczyk pokazywał ciepłe, ale groteskowo i ironicznie zarysowane postacie ludzi "prostych, dobrych czy złych, ale zawsze prawdziwych", umieszczonych w powojennej, szarej peerelowskiej rzeczywistości.

</doc>
<doc id="1635848" url="https://pl.wikipedia.org/wiki?curid=1635848" title="J. E. B. Stuart">
J. E. B. Stuart



</doc>
<doc id="1635849" url="https://pl.wikipedia.org/wiki?curid=1635849" title="Komando Foki atakuje">
Komando Foki atakuje

Komando Foki atakuje (tytuł oryg. "U.S. Seals") – amerykański film akcji klasy B z roku 2000.
Film powstawał w Sofii w Bułgarii z przeznaczeniem dystrybucji kinowej. Na całym świecie zarobił 31 487 933 dolarów.
Fabuła.
Żołnierze elitarnego oddziału amerykańskiej piechoty morskiej zostają zrzuceni ze spadochronami nad jednym z krajów Europy Środkowej. Misja, którą mają wykonać, zdaje się przebiegać rutynowo, jednak w jej trakcie dochodzi do nieoczekiwanego incydentu – ich dowódca zostaje zabity przez współczesnych piratów. Wkrótce później z rąk wrogów ginie także żona członka oddziału, Mike’a Braldeya (Jim Fitzpatrick). Żołnierze decydują się odnaleźć sprawcę zbrodni i wymierzyć mu odpowiednią karę, nie wiedząc, że narażają własne życia na niebezpieczeństwo.

</doc>
<doc id="1635850" url="https://pl.wikipedia.org/wiki?curid=1635850" title="Bidja">
Bidja

Bidja (arab. بديا) - palestyńskie miasto położone w muhafazie Salfit, w Autonomii Palestyńskiej.
Leży w zachodniej części Samarii, w otoczeniu wiosek Masha, Sannirija, Karawat Bani Hassan i Sarta, oraz żydowskich osiedli Barkan i Kirjat Natafim. Na zachód od wioski przebiega mur bezpieczeństwa oddzielający Izrael od Autonomii Palestyńskiej. Po stronie izraelskiej znajduje się osiedle Ec Efrajim.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Władze izraelskie w 1974 dostarczyły energię elektryczną, a w 1979 wybudowały sieć wodociągową.
Po zawarciu w 1993 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską).
W 2002 Izraelczycy rozpoczęli na zachodzie budowę muru bezpieczeństwa, który został ukończony w 2005. Istnieją plany wybudowania kolejnego odcinka muru bezpieczeństwa, na południe od miasta. Od lipca 2008 występują braki w zaopatrzeniu w wodę, co zmusza mieszkańców do zaopatrywania się w wodę z cystern.
Demografia.
Według danych Palestyńskiego Centrum Danych Statystycznych, w 2006 w mieście żyło 8 325 mieszkańców.
Edukacja.
W mieście znajdują się dwie szkoły męskie i dwie szkoły żeńskie. Jest tu także mieszana szkoła prywatna. Od 2007 działa tutaj Otwarty Uniwersytet Bidja (ang. "Open University in Biddya").
Gospodarka.
Gospodarka opiera się na rolnictwie i sadownictwie.
Komunikacja.
Na południe od miasta przebiega droga ekspresowa nr 5 (Tel Awiw–Ari’el), brak jednak możliwości wjazdu na nią. Przez miasto przebiega droga nr 505 , którą jadąc na wschód dojeżdża się do wioski Karawat Bani Hassan i żydowskich osiedli Barkan i Kirjat Natafim, lub jadąc na zachód dojeżdża się do wioski Masha. Lokalna droga prowadzi na południe do wioski Sarta.

</doc>
<doc id="1635853" url="https://pl.wikipedia.org/wiki?curid=1635853" title="Jim Fitzpatrick">
Jim Fitzpatrick

Jim Fitzpatrick, właśc. James Hugh Fitzpatrick (ur. 28 sierpnia 1959 w Omaha) – amerykański aktor filmowy, telewizyjny i sceniczny, także scenarzysta, reżyser i producent filmowy.
Życiorys.
Urodzony w Omaha w stanie Nebraska, dorastał w Seminole na Florydzie, skąd pochodzili jego rodzice, Jim Sr. i Cookie. Zamiłowanie do aktorstwa odnalazł w wieku lat trzynastu, gdy po raz pierwszy wystąpił w szkolnej sztuce "A Thousand Clowns" w Seminole High School na Florydzie. Mieszkając w Illinois, przyłączył się do Steppenwolf Theatre Company, założony przez Gary’ego Sinise i Johna Malkovicha.
Jego zamiłowaniem był również football. Przyjął stypendium piłkarskie do Illinois State University. W 1981 był członkiem Hamilton Tiger-Cats w Canadian Football League (CFL). Następnie grał w krótkich rozgrywkach z National Football League (NFL), Chicago Bears (1981) i Baltimore Colts (1982). Po spędzeniu trzech sezonów (1983-85) z Tampa Bay Bandits w Amerykańskiej Lidze Futbolu (USFL), w 1985 roku wycofał się z pro footballu.
Zanim przeniósł się do Los Angeles, zagrał w komedii "Kokon" ("Cocoon", 1985) i filmie sci-fi "D.A.R.Y.L." (1985) z Mary Beth Hurt i Josefem Sommerem. Wkrótce pojawił się gościnnie w serialu NBC "Policjanci z Miami" ("Miami Vice", 1986).
4 lipca 1990 roku ożenił się z aktorką Jodi Knotts. Mają dwóch synów: Jamiesona „J.J.” i Jadona.

</doc>
<doc id="1635854" url="https://pl.wikipedia.org/wiki?curid=1635854" title="Iwi">
Iwi

Iwi (wym. ) – w społeczeństwie nowozelandzkim największa grupa socjalna ludności maoryskiej. Samo słowo "iwi" w języku maoryskim znaczy tyle co „ludzie”, „lud”, przy czym najczęściej odnosi się do "plemienia", "klanu" lub większej grupy plemion. Badania antropologiczne wykazują, że większość Māori w czasach przedeuropejskich uważała się za członków relatywnie niewielkich ugrupowań społecznych jak "whānau" (rozbudowana rodzina) albo też "hapū" (szczep/klan).
Kości/korzenie.
W języku Māori słowo "iwi" oznacza także „kości”. Maoryska pisarka Keri Hulme zatytułowała swą najbardziej znaną powieść (w roku 1985 Nagroda Bookera) "„The Bone People”", nawiązując do podwójnego znaczenia „kości” i „plemion”. Māori powrót do domu po dalekiej podróży lub długim pobycie w obcym miejscu nazywali „powrotem do kości” – czyli miejsca pochówku swych przodków; w naszym rozumieniu do „korzeni”.
Pochodzenie i struktura.
Ugrupowania plemienne "iwi" wywodzą swe pochodzenie od pierwszych Māori, którzy zgodnie z tradycją przybyli do Nowej Zelandii z Hawaiki. W tej sytuacji niektóre "iwi" należałoby pogrupować w jeszcze większe organizmy społeczne tradycyjnie powiązane genealogicznie, z "waka", czyli pierwszymi maoryskimi osadnikami, ale miałoby to znaczenie bardziej symboliczne niż praktyczne. W rzeczywistości każda "iwi" dzieli się na mniejsze jednostki zwane "hapū". Na przykład iwi Ngāti Whātua składa się z czterech hapū: Te Uri-o-Hau, Te Roroa, Te Taou i Ngāti Whātua ki Ōrākei.
Problemy z identyfikacją.
Dzisiaj w Nowej Zelandii "iwi" mogą stanowić znaczące siły nacisku na władze polityczne w swym dążeniu do odzyskania utraconych ziem i innych dóbr (na przykład układ z roku 1997 pomiędzy rządem Nowej Zelandii a Ngāi Tahu, odnośnie do rekompensat dla tej iwi za utratę praw gwarantowanych przez Traktat Waitangi z roku 1840). Pewne działania iwi mogą mieć znaczny wpływ na nowozelandzkich polityków i społeczeństwo. Wciąż nierozstrzygnięta sprawa pozwu z roku 2004, w którym niektóre iwi zgłosiły pretensje do prawa własności wybrzeży i wód przybrzeżnych, spolaryzowała nowozelandzkie społeczeństwo.
Z drugiej strony postępująca urbanizacja Māori doprowadziła do sytuacji, w której znaczny ich odsetek nie identyfikuje się z jakąkolwiek iwi. Według spisu powszechnego z roku 2001 32,6 procent z 604 110 osób przyznających się do maoryskiego pochodzenia nie wymienia przynależności do żadnej "iwi", podaje jedynie obszar geograficzny, z którego pochodzą przodkowie, jeszcze rzadziej wymienia imię "waka".
Iwi a polityka.
Samostanowienie.
Iwi mogą stać się siłą napędową ruchów dążących do samostanowienia, czyli "tino rangatiratanga". Także „Statut Partii Maoryskiej” (inaczej Konstytucja Māori Party) podnosi w swej preambule "„marzenia i aspiracje "tangata whenua" by osiągnąć niezależność whānau, hapū i iwi na ich własnej ziemi; by mówić mocnym, niezależnym, jednym głosem i by żyć zgodnie z "kaupapa" (zwyczajami) naszych przodków. Nasza wizja Partii Maoryskiej opiera się na tych dążeniach”".
Reakcja miejskich Māori.
W ostatnich latach (dane z roku 2008), „miejscy Māori” sprzeciwili się utworzeniu plemiennego (opartemu na iwi) centrum maoryskich sił. Miejscy Māori to ludzie którzy – będąc niewątpliwie Maorysami – albo nie zamierzają identyfikować się z żadną konkretną iwi, albo też nie są w stanie tego zrobić (przypuszczalnie dlatego, że nie znają swej "iwi", czyli „kości/korzeni”). Poszczególni miejscy Māori mogą woleć przynależność do grup nieplemiennych, bowiem na przykład istniejąca iwi nie ma dla nich większego znaczenia, lub też nie jest w stanie zrozumieć ich punktu widzenia.
Ci zurbanizowani Māori, w znacznie większym stopniu niż ich wiejscy pobratymcy, identyfikują się z kulturą europejską i często podkreślają, że ugrupowanie nie-iwi lepiej reprezentuje ich stanowisko. Jedno z takich ugrupowań zostało zawiązane na bazie uznania, że miejscy Māori nic nie zyskają na nawiązujących do "Traktatu Waitangi" ustaleniach pomiędzy rządem a wiejskim odłamem ludu Māori.
Panmaoryzm.
Jednocześnie powstały i rozrosły się organizmy „panmaoryskie”, które również podminowują znaczenie tradycyjnych iwi. Kościół Rātana, na przykład, istnieje i działa na przekór podziałom między iwi, zaś Māori King Movement dąży do przejęcia niektórych funkcji iwi jako ugrupowanie ponadplemienne.
Nazewnictwo.
Wiele nazw iwi zawiera czołowy człon "Ngai" lub "Ngāti" (od "ngā āti", czyli „potomek/potomkowie”). "Ngati" w nowozelandzkim języku angielskim ma zastosowanie w odniesieniu do wielu różnych grup społecznych, np.: "Ngāti Skippy" (australijscy Māori), "Ngati Pakeha" (obcy/biali jako społeczność), "Ngāti Poneke" (Māori którzy mieszkają w lub w okolicach Wellington), "Ngati Ranana" (Māori żyjący w Londynie), "Ngati Cloggy" (Nowozelandczycy pochodzenia holenderskiego), "Ngāti Tūmatauenga", „Tribe of Tūmatauenga” (Plemię Boga Wojny) – (oficjalna maoryska nazwa Armii Nowozelandzkiej).

</doc>
<doc id="1635855" url="https://pl.wikipedia.org/wiki?curid=1635855" title="Błyskawiczna zemsta">
Błyskawiczna zemsta

Błyskawiczna zemsta ( lub ) – amerykański film sensacyjny z roku 1986, wyreżyserowany przez debiutanta Craiga T. Rumara do własnego scenariusza. Premiera filmu miała miejsce w październiku 1986 roku.
Zarys fabuły.
Żołnierz Scott Youngblood (Michael Paré), od pewnego czasu pochłonięty karierą w wojsku, prosi o urlop i przyjeżdża do Madrytu, by pomóc siostrze, Kim, która jest terroryzowana przez właściciela agencji modelek. Na miejscu dowiaduje się, że ta została zamordowana. Zdesperowany brat planuje zemstę na okrutnych bandytach.

</doc>
<doc id="1635856" url="https://pl.wikipedia.org/wiki?curid=1635856" title="Sarta">
Sarta

Sarta (arab. سرطّه) – palestyńska wioska położona w muhafazie Salfit, w Autonomii Palestyńskiej.
Leży w zachodniej części Samarii, w otoczeniu miasta Bidja, wioski Karawat Bani Hassan, oraz żydowskich osiedli Barkan, Kirjat Netafim i Beruchin.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską).
Istnieją plany wybudowania muru bezpieczeństwa, który będzie przebiegał wzdłuż południowej i wschodniej granicy wioski.
Demografia.
Według danych Palestyńskiego Centrum Danych Statystycznych, w 2006 w wiosce żyło 2 610 mieszkańców.
Gospodarka.
Gospodarka opiera się na rolnictwie i sadownictwie.
Komunikacja.
Na południe od wioski przebiega droga ekspresowa nr 5 (Tel Awiw–Ari’el), brak jednak możliwości wjazdu na nią. Lokalna droga prowadzi na północ do miasta Bidja.

</doc>
<doc id="1635857" url="https://pl.wikipedia.org/wiki?curid=1635857" title="Can You Please Crawl Out Your Window?">
Can You Please Crawl Out Your Window?

Can You Please Crawl Out Your Window? – piosenka skomponowana przez Boba Dylana, nagrana przez niego po raz pierwszy w lipcu 1965 i wydana najpierw jako singiel zamiast „Positively 4th Street”. Piosenka znana jest także jako „Please Crawl Out Your Window”.
Historia i charakter utworu.
Piosenka została nagrana na sesji 30 lipca 1965 r. w Columbia Studio A w Nowym Jorku. Była to jedna z sesji do albumu "Highway 61 Revisited". Pierwotnym tytułem kompozycji był „The Continuing Saga of Baby Blue”.
Utwór w wersji z rozstrojoną gitarą znalazł się na pierwszej wersji albumu, czyli został już umieszczony na acetacie. Acetat ten liczył 11 piosenek i trwał ponad 55 minut i Dylan musiał podjąć decyzję odrzucenia niektórych utworów. Ostatecznie album ukazał się bez „Positively 4th Street” i „Can You Please Crawl Out Your Window?”
Ta wersja z Mikiem Blomfieldem pomyłkowo została wydana jako singiel „Positively 4th Street”.
Jest to jeden z najbardziej cynicznych utworów Dylana traktujących o drugiej płci. Nie jest to także kompozycja należąca do grupy najlepszych piosenek Dylana. Jednak cechuje ją ostra wyobraźnia poetycka i wspaniałe rymy wewnętrzne. Muzyka w stylu rocka garażowego doskonale koresponuje z dość, tym razem, jednoznaczną i wąską, bo ukierunkowaną, treścią piosenki.
Dylan powrócił do tej piosenki podczas sesji do albumu "Blonde on Blonde". Nagrał ją ponownie na sesjach 5 października oraz 30 listopada 1965 r. w Columbia Studios w Nowym Jorku. Zespołem akompaniującym byli The Hawks. Ta pierwsza wersja ukazała się na singlu już pod własną nazwą oraz na albumie "Biograph". Ta druga wersja była miksem stereofonicznym.
Piosenka ta przyczyniła się do zerwania na kilka lat przyjaźni pomiędzy Dylanem i Philem Ochsem. Podczas jazdy taksówką Ochs skrytykował kompozycję za błahą treść. Wściekły Dylan wyrzucił Ochsa z taksówki, dorzucił mu dobijającą go ocenę: "Ty jesteś tylko dziennikarzem" i odjechał z Davidem Blue.

</doc>
<doc id="1635858" url="https://pl.wikipedia.org/wiki?curid=1635858" title="Festiwal Zaczarowanej Piosenki">
Festiwal Zaczarowanej Piosenki

Festiwal Zaczarowanej Piosenki – organizowany od 2005 roku konkurs wokalny dla uzdolnionych osób niepełnosprawnych. Od 2005 roku koncert finałowy w 2 częściach w telewizji – kategoria dzieci i dorośli emitowała w latach 2005–2019 TVP2, a od 2021 TVP1.
Historia.
Pomysłodawcami organizowanego od 2005 roku Festiwalu Zaczarowanej Piosenki im. Marka Grechuty są Anna Dymna, Mateusz Dzieduszycki i Marta Kądziela. Współorganizatorami festiwalu są Fundacja Anny Dymnej „Mimo Wszystko”, Narodowym Centrum Kultury i Telewizją Polską S.A., przy udziale finansowym Państwowego Funduszu Rehabilitacji Osób Niepełnosprawnych, Ministerstwa Kultury oraz Fundacji im. Leopolda Kronenberga. Finał imprezy (pierwszy odbył się 5 czerwca 2005) ma miejsce na krakowskim Rynku Głównym, w ramach Ogólnopolskich Dni Integracji "Zwyciężać mimo wszystko".
Patron.
Od 2006 do 2015 roku konkurs nosił imię Marka Grechuty. Od 2006 roku corocznym jurorem koncertu finałowego jest Danuta Grechutowa, wdowa po patronie festiwalu. W roku 2007 stały, honorowy patronat objął nad nim Prezydent Rzeczypospolitej Polskiej. Od pierwszej edycji festiwalu jego duchową patronką jest Irena Santor.
Jury.
Półfinalistów i finalistów konkursu ocenia profesjonalne jury (zasiadali w nim m.in.: Magda Umer, Elżbieta Zapendowska, Maria Szabłowska, Ewa Błaszczyk, Jacek Cygan, Jan Kanty Pawluśkiewicz, Zbigniew Preisner, Zbigniew Hołdys, Krzysztof Szewczyk, Janusz Stokłosa, Robert Leszczyński). Autorem projektu logo festiwalu jest Mariusz Wilczyński, scenografią koncertów zajmuje się Marcin Pietuch.
Uczestnicy.
Podczas koncertów finałowych niepełnosprawnych wokalistów wspierają gwiazdy polskiej estrady. W ciągu dotychczasowych edycji festiwalu w ich gronie znaleźli się m.in. Ewa Bem, Edyta Górniak, Anna Maria Jopek, Krystyna Prońko, Hanna Banaszak, Edyta Bartosiewicz, Katarzyna Nosowska, Ewelina Flinta, Grzegorz Turnau, Grzegorz Markowski, Paweł Kukiz, Andrzej Sikorowski, Zbigniew Wodecki i Budka Suflera, Ania Rusowicz.
Zwycięzcy konkursu otrzymują statuetki "Zaczarowanego Ptaszka" oraz stypendia (1. miejsce – 24000 zł, 2. miejsce – 10000 zł, 3. miejsce – 5000 zł). Dla finalistów organizowane są także specjalne, tygodniowe warsztaty wokalne, które corocznie poprzedzają koncert finałowy na krakowskim Rynku Głównym. W ich trakcie doskonaleniem emisji głosu oraz interpretacji utworów zajmują się Joanna Lalek, Joanna Lewandowska-Zbudniewek, Marta Kuszakiewicz, Aurelia Stankiewicz i Radosław Labakhua Kiszewski, kierownik muzyczny konkursu. Podczas koncertu finałowego niepełnosprawnym artystom towarzyszy "Grupa Kameleon" Radosława Kiszewskiego. W chórkach wspierają ich Anna Ozner, Marta Mathea Radwani Mateusz Wiśniewski. Koncerty emitowane przez TVP reżyseruje Mateusz Dzieduszycki.
Każdą edycję konkursu wieńczy spotkanie jego uczestników, towarzyszących im w trakcie finałów gwiazd oraz osób i instytucji, które wspierają imprezę, w warszawskiej siedzibie Telewizji Polskiej S.A. Nagradzani są statuetkami "Przyjaciela Zaczarowanego Ptaszka".
Laureaci.
Laureatami wszystkich edycji konkursu byli:

</doc>
<doc id="1635860" url="https://pl.wikipedia.org/wiki?curid=1635860" title="Piotr Bołotnikow">
Piotr Bołotnikow

Piotr Grigoriewicz Bołotnikow (ros. Пётр Григорьевич Болотников; ur. 8 marca 1930 w Zinowkinie w Mordwińskim Obwodzie Autonomicznym, zm. 20 grudnia 2013 w Moskwie) – radziecki (rosyjski) lekkoatleta długodystansowiec, mistrz olimpijski.
Życiorys.
Rozpoczął uprawianie lekkiej atletyki w wieku 20 lat podczas służby w Armii Radzieckiej. Wystąpił na igrzyskach olimpijskich w 1956 w Melbourne, gdzie zajął 9. miejsce w biegu na 5000 metrów i 16. miejsce w biegu na 10 000 metrów. W 1957 niespodziewanie został mistrzem ZSRR w biegu na 10 000 metrów, wygrywając z mistrzem olimpijskim Wołodymyrem Kucem o 0,2 sekundy. Zdobywał mistrzostwo ZSRR na 5000 metrów i 10 000 metrów od 1958 do 1962; w 1964 zwyciężył na 10 000 metrów, a w 1958 w biegu przełajowym.
Podczas igrzysk olimpijskich w 1960 w Rzymie Bołotnikow pewnie kontrolował bieg na 10 000 metrów, wygrywając z przewagą 5 sekund nad Hansem Grodotzkim z Niemiec. 5 października 1960 w Kijowie poprawił należący do Kuca rekord świata na tym dystansie o blisko 12 sekund osiągając czas 28:18,8. Poprawił ten rekord 11 sierpnia 1962 w Moskwie wynikiem 28:18,2.
Na mistrzostwach Europy w 1962 w Belgradzie pewnie wygrał bieg na 10 000 metrów, a e biegu na 5000 metrów zdobył brązowy medal (za Bruce’em Tullohem i Kazimierzem Zimnym). Na igrzyskach olimpijskich w 1964 w Tokio zajął dopiero 25. miejsce w biegu na 10 000 metrów. W 1965 zakończył wyczynowe uprawianie sportu.
W 1960 został odznaczony Orderem Lenina.

</doc>
<doc id="1635864" url="https://pl.wikipedia.org/wiki?curid=1635864" title="Ale Zahav">
Ale Zahav



</doc>
<doc id="1635866" url="https://pl.wikipedia.org/wiki?curid=1635866" title="Mistrzostwa świata na dystansach w łyżwiarstwie szybkim">
Mistrzostwa świata na dystansach w łyżwiarstwie szybkim



</doc>
<doc id="1635868" url="https://pl.wikipedia.org/wiki?curid=1635868" title="Mistrzostwa świata w łyżwiarstwie szybkim">
Mistrzostwa świata w łyżwiarstwie szybkim



</doc>
<doc id="1635869" url="https://pl.wikipedia.org/wiki?curid=1635869" title="Jan Gruszka (ksiądz)">
Jan Gruszka (ksiądz)

Jan Gruszka (ur. 1810 w Drohobyczu, zm. 7 października 1891 w Rzeszowie) – polski duchowny rzymskokatolicki.
Życiorys.
Święcenia kapłańskie przyjął w 1837 po studiach filozoficzno-teologicznych w Przemyślu i Wiedniu. W latach 1838–1845 prefekt studiów w seminarium duchownym w Przemyślu, w latach 1840–1853 profesor katechetyki, a później, do 1860 teologii pastoralnej.
Autor "Katechetyki umiejętnej" (Przemyśl 1849), książki będącej uzupełnionym przekładem "Wissenschaftliche Katechetik" F. Schmidta (Wiedeń 1840). Był to pierwszy podręcznik katechetyki w języku polskim.
Od 1860 był proboszczem w Rzeszowie, odnowił kościół farny. Prezes Towarzystwa Kapłanów „Bonus Pastor”, a od 1884 honorowy kanonik kapituły katedralnej w Przemyślu.

</doc>
<doc id="1635872" url="https://pl.wikipedia.org/wiki?curid=1635872" title="Faqoa">
Faqoa



</doc>
<doc id="1635884" url="https://pl.wikipedia.org/wiki?curid=1635884" title="Bestia z mokradeł">
Bestia z mokradeł

Bestia z mokradeł (tytuł oryg. "Crocodile 2: Death Swamp") – amerykański horror w reżyserii Gary’ego Jonesa z roku 2002, kontynuacja slashera pt. "Krokodyl zabójca".
W Polsce film emitowany był w stacji TV4.
Fabuła.
Bandyci uprowadzają samolot, który rozbija się wśród bagien. Ocalałych, m.in. stewardesę Mię, atakuje krwiożerczy krokodyl. Na ratunek rusza im Roland.

</doc>
<doc id="1635894" url="https://pl.wikipedia.org/wiki?curid=1635894" title="Kalkilija">
Kalkilija



</doc>
<doc id="1635896" url="https://pl.wikipedia.org/wiki?curid=1635896" title="To the Moon and Back">
To the Moon and Back

To the Moon and Back jest drugim singlem znajdującym się na płycie Savage Garden australijskiego duetu Savage Garden.

</doc>
<doc id="1635897" url="https://pl.wikipedia.org/wiki?curid=1635897" title="Flawian z Antiochii">
Flawian z Antiochii

Flawian z Antiochii (zm. 404) – grecki pisarz, stronnik soboru nicejskiego. W r. 362 lub 363 został kapłanem, a w r. 381 następcą biskupa Melecjusza w Antiochii, uznanym jako patriarcha Antiochii w 398.
W r. 383 przewodniczył synodowi, który potępił mesalian. Autor mowy "De anathemate" dotyczącej buntu w Antiochii przeciw cesarzowi Teodozjuszowi I Wielkiemu (znajduje się ona w zbiorze kazań Jana Chryzostoma). Z innych pism Flawiana z Antiochii zachowały się fragmenty greckie i syryjskie; zaginęły listy.

</doc>
<doc id="1635899" url="https://pl.wikipedia.org/wiki?curid=1635899" title="Hypatiusz z Efezu">
Hypatiusz z Efezu

Hypatiusz z Efezu (zm. między 541 a 552) – grecki pisarz, biskup Efezu w latach 531–536, stronnik Soboru Chalcedońskiego. Jako pierwszy zakwestionował autentyczność dzieł Dionizego Areopagity. Podczas synodu w Konstantynopolu w 536 roku występował przeciwko sewerianom. W roku 540 członek komisji zwołanej przeciw sewerianom przez cesarza Justyniana I Wielkiego. Odbywał podróże do Rzymu w celu zjednania papieża Jana II dla formuły teopaschistycznej. Fragmenty jego pism zachowały się w katenach: były to komentarze do Psalmów i pism prorockich.

</doc>
<doc id="1635900" url="https://pl.wikipedia.org/wiki?curid=1635900" title="Formuła teopaschistyczna">
Formuła teopaschistyczna

Formuła teopaschistyczna – formuła "Trishagion" ("Święty, święty, święty") poszerzona o ""który cierpiał na krzyżu" lub "jeden z Trójcy Świętej cierpiał"". Formuła ta mogła być błędnie interpretowana przez monofizytów; w interpretacji ortodoksyjnej odnosiła się do Syna Bożego, który jako człowiek cierpiał na krzyżu.

</doc>
<doc id="1635901" url="https://pl.wikipedia.org/wiki?curid=1635901" title="Savage Garden (album)">
Savage Garden (album)

Savage Garden – debiutancki album australijskiego duetu Savage Garden, wydany 24 marca 1997 roku. Rok później zespół zdobył nagrodę ARIA Music Awards w kategorii "Najlepiej sprzedający się album". Według magazynu "Billboard" światowa sprzedaż wyniosła 12 mln egzemplarzy. W wielu krajach osiągnęła status kilkukrotnej platyny. Płyta odniosła ogromny sukces na listach przebojów m.in. w Australii, gdzie przez 19 tygodni zajmowała szczytową pozycję a także w Ameryce osiągając 3 miejsce na "Billboard" 200. Krążek promowało aż osiem singli z czego trzy zdobyły wielką popularność m.in. "I Want You", "To the Moon &amp; Back" czy "Truly Madly Deeply", który jest największym przebojem duetu.

</doc>
<doc id="1635902" url="https://pl.wikipedia.org/wiki?curid=1635902" title="Bidya">
Bidya



</doc>
<doc id="1635903" url="https://pl.wikipedia.org/wiki?curid=1635903" title="Tyrone Brazelton">
Tyrone Brazelton

Tyrone Brazelton (ur. 30 marca 1986 w Chicago) – amerykański koszykarz grający na pozycji rozgrywającego, obecnie zawodnik Levskiego Lukoil Sofia.
Życiorys.
Po ukończeniu szkoły średniej w 2004 zdecydował się na wybór uczelni Western Kentucky, gdzie spędził kolejne cztery lata, doskonaląc się jako koszykarz. Podczas rozgrywek 2006/07 uzyskiwał 12,8 punktu, 4 asysty, 2,3 zbiórki, biorąc udział w 33 spotkaniach sezonu. Rok później, już jako senior (zawodnik ostatniego roku) spisywał się jeszcze lepiej (14,4 punktu, 3,7 asysty, 2,8 zbiórki, 1,1 przechwytu). Pomógł zakwalifikować się swojej drużynie (Hilltoppers) do turnieju Sun Belt oraz poprowadził ją prosto do rozgrywek NCAA Sweet 16. Po zakończeniu sezonu opuścił akademickie mury, by zająć się profesjonalnym basketem.
Swoją przygodę z zawodową koszykówką rozpoczął od łotewskiego klubu BK Windawa, w którego barwach zaliczył udane występy podczas FIBA Eurochallenge. Notował wtedy średnio 16,3 punktu, 1,5 zbiórki, 2,3 asysty oraz 1,3 przechwytu (4 mecze). W Lidze Bałtyckiej (11 gier) prezentował się również bardzo dobrze zdobywając średnio 13,2 punktu, 2,8 zbiórki, 2,7 asysty oraz 1,2 przechwytu. Pomimo udanego debiutu zdecydował się jednak na zmianę barw klubowych, jeszcze w trakcie trwania sezonu. Tym sposobem trafił do Sopotu, gdzie niestety jego potencjał nie był już wykorzystywany w takim stopniu. Był zmiennikiem na pozycji rozgrywającego. Plusem dla zawodnika była możliwość występów w elitarnych rozgrywkach Euroligi. W trakcie 6 rozegranych spotkań osiągnął średnie 3,7 punktu oraz 1,7 asysty. Na parkiecie przebywał około 16 minut w każdym meczu. Z klubem zdobył tytuł mistrza Polski, oraz zaliczył występ w finałach Pucharu Polski.
Po przenosinach klubu do Gdyni przed sezonem 2009/10 Brazelton pozostał w klubie Asseco. Niebagatelny wpływ na to miał fakt bliskiej przyjaźni z MVP finałów PLK 2009, Qyntelem Woodsem. Zaliczył 3 spotkania euroligowe, ze średnią 4.7 punktu oraz 6 ligowych (7,3 punktu, 2,7 asysty, 2,2 zbiórki). Następnie został wytransferowany do klubu Czarnych Słupsk, gdzie stał się podstawowym rozgrywającym. Jego statystyki meczowe uległy poprawie ponad dwukrotnie, a sam zawodnik udowodnił, iż jest niezwykle szybkim ale i mądrym kreatorem gry.
25 lipca 2016 podpisał umowę z klubem Rosy Radom. 1 marca 2017 został zwolniony ze względów dyscyplinarnych. 29 września 2017 został zawodnikiem tureckiego Stambułsporu Beylikduzu. 24 listopada opuścił zespół.
16 lutego 2018 został zawodnikiem greckiego Panionios ON Telecoms Ateny.
12 sierpnia 2020 dołączył do bułgarskiego zespołu Levski Lukoil Sofia.

</doc>
<doc id="1635905" url="https://pl.wikipedia.org/wiki?curid=1635905" title="Tour de Taiwan">
Tour de Taiwan

Tour de Taiwan () – wieloetapowy wyścig kolarski rozgrywany corocznie na wyspie Tajwan w Republice Chińskiej.
Impreza organizowana jest od lat 90. XX wieku. Regularnie co roku odbywa się co najmniej od 2002.
Od 2005 znajduje się w kalendarzu UCI Asia Tour – do 2012 z kategorią 2.2, a od 2013 z kategorią 2.1.
Początkowy zwycięzca edycji z 2006, Amerykanin Kirk O'Bee, został zdyskwalifikowany za stosowanie niedozwolonych środków dopingujących, a jego wynik został anulowany – 1. miejsca nie przyznano jednak kolejnemu zawodnikowi.
Zwycięzcy.
Opracowano na podstawie:
Linki zewnętrzne.
 

</doc>
<doc id="1635906" url="https://pl.wikipedia.org/wiki?curid=1635906" title="Mas'ha">
Mas'ha



</doc>
<doc id="1635907" url="https://pl.wikipedia.org/wiki?curid=1635907" title="Tour of Taiwan">
Tour of Taiwan



</doc>
<doc id="1635908" url="https://pl.wikipedia.org/wiki?curid=1635908" title="Qyntel Woods">
Qyntel Woods

Qyntel Deon Woods (ur. 16 lutego 1981 w Memphis) – amerykański koszykarz grający na pozycji niskiego skrzydłowego.
W sezonach 2014/15 i 2017/18 zawodnik AZS-u Koszalin. W 2009, w barwach Asseco Prokom Gdynia zdobył mistrzostwo Polski.
Spędził kilka sezonów w NBA w barwach: Portland Trail Blazers, Boston Celtics (okres letni), Miami Heat, New York Knicks.
Uczęszczał do Carver High School w Memphis, w stanie Tennessee. Będąc w klasie maturalnej, poprowadził swój zespół do mistrzostwa stanu Tennessee, zdobywając średnio 23 punkty w meczu, mimo kontuzji. Nabawił się jej podczas gry w futbol amerykański. Był także reprezentantem szkoły w baseballu. We wszystkich trzech dyscyplinach otrzymał oferty stypendiów akademickich. Ostatecznie zdecydował się na koszykówkę. Po ukończeniu liceum rozegrał dwa sezony w Moberly Area Community College (23,4 punktu, 8,3 zbiórki, 2,1 asysty, 1,4 przechwytu – 2001) oraz jeden w Northeast Mississippi Community College (32,3 punktu, 10 zbiórki, 1,8 asysty, 2,0 przechwytu). Podczas pierwszego sezonu w Moberly nabawił się kontuzji lewego kolana, która zakończyła się operacją oraz utratą prawie całego sezonu 1999/2000.
W 2002 przystąpił do draftu NBA. Został wybrany przez zespół Portland Trail Blazers z numerem 21 ogólnej listy. Nie występował w renomowanych uczelniach, jednak skauci NBA oceniali bardzo wysoko jego koszykarski potencjał, porównując nawet do Tracy’ego McGrady.
Podczas swojego debiutanckiego sezonu w NBA rozegrał 53 spotkania, spędzając na parkiecie średnio 6,3 minuty w meczu. W tym czasie notował 2,4 punktu oraz 1,0 zbiórki. Wystąpił także w czterech grach play-off, debiutu nie mógł jednak zaliczyć do zbyt udanych. Podczas letniej ligi NBA został wybrany do składu najlepszych zawodników rozgrywek (All-Rocky Mountain Revue Team 2003). W kolejnym sezonie (2003/04) pojawił się na parkiecie 62 razy, z czego 8 jako zawodnik składu wyjściowego (3,6 punktu, 2,2 zbiórki). Następnie zaczęły się jego pozaboiskowe problemy. Został oskarżony o znęcanie się nad zwierzętami. Wystawiał swoje pitbulle Hollywooda oraz Sugar do walk psów. W związku z tym nie pojawił się w żadnym spotkaniu Blazers podczas sezonu 2004/05. Sąd nakazał mu 80 godzin prac społecznych oraz wpłatę 10 000 dolarów dotacji na rzecz organizacji Oregon Humane Society. Klub z Oregonu z odpowiedzi na zarzuty zawiesił zawodnika oraz nie wypłacił mu aż 500 000 dolarów z jego 1,1-milionowego kontraktu. W styczniu 2005 został definitywnie zwolniony przez zespół. Jeszcze w tym samym miesiącu związał się umową z Miami Heat. W barwach nowego klubu rozegrał zaledwie 3 spotkania, uzyskując 3,3 punktu i 2 zbiórki na mecz. Stracił 28 spotkań sezonu z powodu kontuzji rzepki. W sierpniu znalazł się w składzie Boston Celtics, jednak i tym razem nie na długo. Klub zwolnił go w październiku, jeszcze przez rozpoczęciem kolejnego sezonu.
W grudniu 2005 został zawodnikiem nowojorskich Knicks. Rozegrał z nimi 49 gier, pojawiając się 16 razy w składzie podstawowym. Statystycznie prezentował się następująco: 6,7 punktu, 3,9 zbiórki, 1,0 asysty. W lutym 2007 rozpoczął występy na zapleczu NBA, w lidze D-League. Wraz z klubem Bakersfield Jam rozegrał jedynie 7 gier, notując 8.7 punktu i 2.1 zbiórki, po czym został zwolniony miesiąc później. Na początku lipca wyjechał do Grecji, gdzie związał się umową z Olympiakosem Pireus. W lidze greckiej rozegrał 10 spotkań (12,5 punktu, 2,9 zbiórki), natomiast w Eurolidze 23 (10,7 punktu, 4,0 zbiórki, 1,2 asysty), stając się jedną z gwiazd rozgrywek europejskich. Został wybrany do udziału w meczu gwiazd ligi greckiej, podczas którego wygrał konkurs wsadów. Podczas finałów ligi greckiej został przyłapany na paleniu marihuany. W rezultacie spowodowało to rozwiązanie kontraktu. Wraz z zespołem dotarł do ćwierćfinałów Euroligi, oraz finałów Pucharu Grecji jak i ligi.
W lipcu 2008 podpisał umowę z włoskim klubem Fortitudo Bolonia, który występował także w turnieju Eurocup. Podczas rozgrywek ligowych (10 meczów) notował 12,9 punktu, 3,9 zbiórki, 0,9 asysty, 1,8 przechwytu, natomiast w trakcie Eurocup odpowiednio 14,3, 4,3, 2,3 i 0,8.
W styczniu 2009 zawitał do Polski. Przyczynił się do zdobycia kolejnego tytułu mistrza Polski przez Asseco Prokom Gdynia. Wraz z zespołem dotarł również do finałów Pucharu Polski, w którym to Prokom uległ Kotwicy Kołobrzeg. Qyntel został „królem strzelców” PLK oraz zdobywcą nagrody MVP finałów PLK. W całym sezonie ligowym Woods notował średnio 19,2 punktu, 6,3 zbiórki oraz 1,6 asysty na mecz, w Eurolidze natomiast 12,2 punktu, 2,4 zbiórki i 1,2 przechwytu, a zespół z Gdyni dotarł do Top 16 rozgrywek. Gra zarówno efektownie jak i efektywnie, dzięki czemu dziennikarze określali go mianem „polskiego Lebrona Jamesa”. W listopadzie 2010 podpisał kontrakt z rosyjskim zespołem Krasnyje Krylia Samara. 23 grudnia 2010 klub rozwiązał umowę, a w styczniu 2011 związał się ponownie z drużyną z Gdyni, do końca sezonu 2010/11 z opcją przedłużenia kontraktu o kolejny rok.
Latem 2011 podpisał kontrakt z izraelskim Maccabi Hajfa. Następnie grał w Dniprze. W 2012 związał się z San Sebastián Gipuzkoa. W Hiszpanii notował średnio 11,9 punktu oraz 4 zbiórki w trakcie 29 rozegranych spotkań. 8 lipca 2013 został zawodnikiem francuskiego Le Mans Sarthe Basket. Został zwolniony we wrześniu, bez rozegrania w jego barwach ani jednego spotkania.
3 sierpnia 2014 podpisał kontrakt z AZS Koszalin. W lipcu 2015 trafił do francuskiego Cholet. 15 października 2017 został po raz kolejny w karierze zawodnikiem AZS-u Koszalin. 16 marca 2018 opuścił klub.
1 kwietnia 2019 zawarł kolejną w karierze umowę z AZS-em Koszalin.

</doc>
<doc id="1635909" url="https://pl.wikipedia.org/wiki?curid=1635909" title="Az-Zawiya">
Az-Zawiya



</doc>
<doc id="1635910" url="https://pl.wikipedia.org/wiki?curid=1635910" title="Az-Zawijja">
Az-Zawijja



</doc>
<doc id="1635911" url="https://pl.wikipedia.org/wiki?curid=1635911" title="Archeoraptor">
Archeoraptor

Archeoraptor ("Archaeoraptor liaoningensis") – nieformalna nazwa rodzajowa nadana skamieniałości z Chin w 1999 przez magazyn „National Geographic”, która później okazała się fałszerstwem złożonym z części różnych zwierząt.
Początkowo została ona uznana za „brakujące ogniwo między naziemnymi dinozaurami a ptakami”, mimo że już przed publikacją artykułu na ten temat istniały poważne wątpliwości co do autentyczności skamieliny archeoraptora. Zhou i inni stwierdzili, że czaszka i górna część ciała należy w rzeczywistości do kopalnego ptaka janornisa. W 2002 wykazano, że ogon należy naprawdę do niewielkiego upierzonego dromeozaura mikroraptora, podczas gdy stopy i nogi należą do nieznanego obecnie zwierzęcia. Archeoraptor wywołał skandal w nauce. Dzięki niemu zwrócono większą uwagę na niezgodne z prawem chińskie interesy. Owo „znalezisko” uwydatniło potrzebę dokładnego naukowego przeglądu skamielin rozsławianych w pismach popularnych jako „brakujące ogniwa”. Archeoraptor był wykorzystywany przez kreacjonistów jako argument przeciw dinozaurowemu pochodzeniu ptaków, mimo iż odnaleziono liczne dowody potwierdzające wyewoluowanie ptaków z teropodów.
Skandal.
Archeoraptor został zaprezentowany na konferencji prasowej magazynu „National Geographic” w październiku 1999. Na tej samej konferencji zaprezentowano plany zwrócenia skamieliny archeoraptora Chinom z powodu jej nielegalnego importu z tego kraju. W listopadzie 1999 „National Geographic” opisał artykuł autorstwa Christophera Sloana poświęcony tej skamielinie. Artykuł ten omawiał głównie pierzaste dinozaury i pochodzenie ptaków. Owa skamielina została w tym artykule nazwana "Archaeoraptor liaoningensis" (co znaczy "pradawny rabuś z Liaoning"). Ów artykuł od razu spotkał się z krytyką Storrsa L. Olsona – kustosza wydziału ptaków w Narodowym Muzeum Historii Naturalnej w Waszyngtonie. W biuletynie tego muzeum określił nadania naukowej nazwy w popularnym piśmie bez recenzji badaczy jako "koszmar". 3 lutego 2000 „National Geographic” wydało komunikat prasowy, że skamielina może być sfałszowana i że rozpoczęło się dochodzenia wewnętrzne w tej sprawie. Bill Allen, redaktor „National Geographic”, powiedział czasopismu „Nature”, że jest "wściekły", ponieważ skamielina może okazać się fałszerstwem. W wydaniu marcowym tego magazynu umieszczono list Xu Xinga, w którym stwierdza on, że tylna część ciała archeoraptora nie pasuje do przedniej. W październiku 2000 „National Geographic” opublikował poświęcony tej sprawie raport dziennikarza śledczego Lewisa M. Simmonsa i ogłosił, że archeoraptor w rzeczywistości jest fałszerstwem. Poinformował również, że każdy uczestnik projektu „National Geographic” popełnił jakieś błędy.
Historia.
Zgodnie z raportem Lewisa M. Simmonsa, opublikowanym w „National Geographic”, wszystko zaczęło się w lipcu 1997 w Xiasanjiazi (Chiny), gdzie rolnicy trudnili się wydobyciem szybikowym skamielin spośród pokładów łupków i ich sprzedażą za parę dolarów. Praktyka ta była powszechna, choć niezgodna z prawem. Odnaleziono wówczas rzadką skamielinę uzębionego ptaka. Pierwotnie była ona dobrze zachowana - włącznie z odciskami piór, ale rozpadła się w czasie przechowywania. Rolnik, który odnalazł skamielinę, połączył ją więc ze szczątkami znalezionymi w tym samym miejscu (ogonem i kończynami tylnymi), aby drożej ją sprzedać (kompletne skamieliny miały większą wartość). Skamielina została sprzedana w czerwcu 1998 nieznanemu handlarzowi, który nielegalnie przemycił ją do USA (zgodnie z chińskim prawem żadna skamielina nie może legalnie opuścić Chin). W tym samym roku podczas dorocznego spotkania członków Stowarzyszenia Paleontologii Kręgowców w Utah krążyły plotki o cennej skamielinie prymitywnego ptaka przebywającej w rękach prywatnego kolekcjonera. Została ona wystawiona przez nieznanego sprzedawcę na giełdzie kamieni szlachetnych w Tucson (Arizona, USA).
Stephen A. Czerkas i jego żona Sylvia Czerkas, prowadzący Muzeum Dinozaurów w Blanding (Utah), zakupili skamielinę przez pośrednika, którym był Dale Slade, za 80 000$. Państwo Czerkas nie byli z wykształcenia paleontologami, ale miłośnikami dinozaurów i artystami. Zakup skamieliny został dokonany w celu badań nad nią i uniemożliwienia zniknięcia jej w prywatnej kolekcji. Czerkasowie skontaktowali się z paleontologiem Philem Currie, który z kolei poinformował o tym Towarzystwo National Geographic. Zgodził się przebadać skamielinę pod warunkiem, że zostanie ona ostatecznie zwrócona Chinom. Towarzystwo chciało otrzymać skamielinę po jej opisie w fachowym piśmie „Nature”, a następnie zorganizować konferencję prasową i opisać skamielinę w swoim czasopiśmie. Redaktor „National Geographic” Bill Allen prosił wszystkich członków tego projektu o utrzymanie go w tajemnicy, aby „National Geographic” miało udział w historii. Slade i Czerkasowie zamierzali prezentować skamieniałość jako główną atrakcję muzeum przez pięć lat. Sloan twierdzi, że poleciał wiosną 1999 do Utah, aby przekonać Stephena Czerkasa do zwrotu skamieliny Chinom od razu pod jej opisie, ponieważ w przeciwnym razie Phil Currie nie przebada jej, a National Geographic nie opisze znaleziska. Czerkas wtedy zgodził się na to. Currie skontaktował się z Instytutem Paleontologii Kręgowców i Paleoantropologii w Pekinie, a członkowie National Geographic polecieli do tego muzeum, aby stać się częścią zespołu badającego archeoraptora. Już podczas wstępnego przeglądu skamieliny 6 marca 1999 Currie stwierdził, że obie stopy są zaskakująco do siebie podobne i że skamielina powstała z dwóch połączonych ze sobą płyt. Zauważył również, że ogon i reszta ciała nie pasują do siebie.
W lipcu 1999 Currie i Czerkasowie wykonali w Teksasie wysokiej jakości zdjęcia rentgenowskie okazu. Tomografię komputerową tej skamieniałości dokonał Timothy Rowe. 29 lipca tego samego roku stwierdził on, że ogon i kończyny tylne początkowo nie były częścią skamieliny. 2 sierpnia 1999 poinformował on Czerkasów, że istnieje szansa na to, że nienazwany jeszcze wtedy archeoraptor jest fałszerstwem. Jednak naciski ze strony państwa Czerkasów sprawiły, że Currie i Rowe utrzymywali swoje zastrzeżenia w tajemnicy. W pierwszym tygodniu września Currie wysłał preparatora Kevina Aulenbacka do Muzeum Dinozaurów w Blanding, aby przygotować okaz na dokładniejsze badania. Aulenback stwierdził, że skamielina w rzeczywistości jest złożona z trzech, maksymalnie pięciu innych okazów, ale Czerkasowie gniewnie temu zaprzeczyli. Currie nie poinformował „National Geographic” o tych wydarzeniach. 13 sierpnia 1999 do czasopisma „Nature” wysłano rękopis zatytułowany "A New Toothed Bird With a Dromaeosaur-like Tail" (czyli "Nowy zębaty ptak z dromeozauropodobnym ogonem"). Został on podpisany jako napisany przez Stephana Czerkasa, Currie'go, Rowe i Xu. W tym dokumencie stwierdzono, że płyta z ogonem i jedną nogą została doklejona później do płyty zresztą ciała. 20 sierpnia pismo „Nature” odrzuciło artykuł wskazując na Czerkasa, który stwierdził odmowę opóźnienia publikacji ze strony „National Geographic”, przez co brakowało czasu na wzajemną weryfikację. Rękopis ten później został wysłany do pisma „Science”, jednak dwaj jego recenzenci odmówili jego publikacji i stwierdzili, że okaz ów został nielegalnie zakupiony i przewieziony z Chin i że został sfałszowany w Chinach, aby zwiększyć jego wartość. Jak twierdzi Sloan, Czerkasowie nie poinformowali członków „National Geographic” o przyczynie odrzucenie rękopisu przez pismo „Science”. W tym czasie artykuł o archeoraptorze przeznaczony do publikacji w „National Geographic” był już gotowy, ale nie został zrecenzowany przez ekspertów.
Okaz został zaprezentowany podczas konferencji „National Geographic” 15 października 1999, a artykuł o tej skamielinie autorstwa Sloana został opublikowany na łamach magazynu „National Geographic” w listopadzie tegoż roku. Skamielina została tam nazwana "Archaeoraptor liaoningensis", ale jak pisze sam autor, z powodu braku formalnego opisu nazwa ta nie jest liczona w nomenklaturze biologicznej. 11 listopada 1999 Storrs L. Olson – kustosz wydziału ptaków w Narodowym Muzeum Historii Naturalnej – napisał list otwarty, w którym twierdził, że okaz na pewno jest nielegalnie importowany. Protestował w nim także przeciwko "panującemu dogmatowi, że ptaki ewoluowały z dinozaurów". Olson napisał także, że "okazja na nazwanie nowego organizmu została nieumyślnie zabrana przez jakiegoś bezmyślnego dziennikarza" i jest to "najgorszy koszmar wielu biologów". W październiku 1999 Xu zauważył, że ogon archeoraptora w rzeczywistości należy do nieznanego maniraptora, którego właśnie badał, a który później został opisany pod nazwą "Microraptor zhaoianus" W czasie podróży po Liaoning znaleziono dość kompletny szkielet niewielkiego dromeozaura, którego ogon był zaskakująco podobny do ogona archeoraptora. Podobieństwo to było tak duże, że na obu skamielinach widoczne były dwie żółte plamy tlenku. 20 grudnia 1999 Xu Xing wysłał e-mail do Sloana w którym stwierdził, że archeoraptor jest fałszerstwem. 3 lutego 2000 „National Geographic” ogłosił, że skamielina archeoraptora może być złożona ze szczątków kilku zwierząt i że dochodzenie w tej sprawie już się rozpoczęło. 4 kwietnia 2000 Stephan Czerkas powiedział grupie paleontologów w Waszyngtonie, że on i jego żona popełnili "idiotyczny, kostny, głupi błąd". Currie, Allen i Sloan również wyrazili żal. Rowe, przekonany o słuszności swoich tomograficznych badań, przedstawił całą tę sprawę jako dowód, że były one prawidłowe. Rowe opublikował krótki komunikat na temat w czasopiśmie „Nature” w 2001. Stwierdził on, że do samego stworzenia tylnej części ciała wykorzystano parę okazów. Stwierdził on, że kość udowa pochodzi od pierwszego okazu, piszczel od drugiego, a stopy od trzeciego. Jego zdaniem do stworzenia ogona, złożonego z pięciu części, użyto co najmniej jednego okazu. W czerwcu 2000 skamieniałość archeoraptora została zwrócona Chinom. W październiku tego samego roku „National Geographic” opublikowało wyniki śledztwa w tej sprawie.
Chwilowe zamieszania.
Afera związana z archeoraptorem doprowadziła od krótkiego zamętu w nauce. W grudniu 2000 mikroraptor – zwierzę, od którego pochodził ogon archeoraptora, został formalnie opisany. Zhou i inni (2002) stwierdzili, że górna część ciała archeoraptora należy do kopalnego ptaka janornisa.
Broszura Muzeum Dinozaurów.
W 2002 Czerkasowie wydali broszurę zatytułowaną "Feathered Dinosaurs and the Origin of Flight". W pracy tej nazwali i opisali kilka gatunków, ale z sześciu tam nazwanych pięć jest kwestionowanych. Czerkas i Xu Xing opisali w niej górną cześć ciała archeoraptora jako należącą do nowego rodzaju kopalnego ptaka o nazwie "Archaeovolans", mimo pracy Zhou i innych z 2002 w której wykazano, że należy ona janornisa. Jednak artykuł opisujący archeowalansa nie posiada wzmianki mówiącej, że holotyp tego ptaka w rzeczywistości może należeć do janornisa, stąd ten sam okaz został nazwany archeoraptor, archewolans i janornis w różnych miejscach. Dwa inne taksony opisane w tej pracy są uważane obecnie za wzajemne synonimy. Opisane tam kryptowolans i skansoriopteryks są dzisiaj najczęściej uważane za synonimy odpowiednio: mikroraptora i epidendrozaura.
Inny opisany tam rodzaj – "Omnivoropteryx", jak wskazują późniejsze znaleziska, jest synonimem "Sapeornis". Ostatni takson opisany w tej pracy to "Utahdactylus", uznany tam za pterozaura. Jednak późniejsze oględziny materiału kopalnego tego zwierzęcia przeprowadzone przez Chrisa Bennetta wykazały rozmaite błędne identyfikacje kości i niespójności w pracy oraz samej skamielinie. Bennett uznał go nieokreślonego diapsyda i skrytykował autorów jego opisu za wystawienia diagnozy niepopartej żadnymi cechami. Uznał on również utahdaktyla za "nomen dubium" – rodzaj niepewny.
Kwestia legalności skamieliny.
Niektóre skutki skandalu archeoraptora są widoczne do dzisiaj. W 2001 Stephan i Sylvia Czerkas przygotowali wystawę 34 innych skamielin zatytułowaną "Feathered Dinosaurs and the Origin of Flight". W czasie tej wystawy odbytej w Muzeum Historii Naturalnej w San Diego Ji Qiang powiedział dziennikarzom „Nature” o dużej ilości skamielin wywiezionych z Chin nielegalnie. Trzy najcenniejsze okazy, prezentowane na wystawie, wpisano do indeksu skamielin Chińskiego Muzeum Nauk Geologicznych w Pekinie. A zatem formalnie należą do muzeum w Pekinie, choć wciąż znajdują się w USA. Stephan Czerkas zaprzeczył tezie, jakoby eksponowane skamieliny były importowane nielegalnie. Sylvia Czerkas powiedziała natomiast magazynowi „Nature”, że porozumiano się w tej sprawie z urzędnikami prowincji Liaoning w Chinach.
Wielu naukowców uważa za nieetyczne badanie skamielin, które mogły być nielegalnie eksportowane. Ponadto wiele ważnych skamielin może być przechowywanych w rękach prywatnych kolekcjonerów, co uniemożliwia ich profesjonalne zbadanie. Inni sądzą, że prywatni kolekcjonerzy mogą fałszować skamieliny i ukrywać ich pochodzenie oraz dowody wskazujące na wiek. W procederze tym mogą mieć także udział nielegalni pośrednicy oraz skorumpowani urzędnicy..
Historia taksonomiczna.
W kwietniu 2000 Storrs Olson opublikował w biuletynie Narodowego Muzeum Historii Naturalnej artykuł, w którym bronił swoich teorii na temat ewolucji ptaków, ale też wrócił do tematu archeoraptora. Opisał go ponownie na podstawie ogona tej skamieliny. Wskazał on na to, że zgodnie z art. 16. kodeksu ICZN nazwa archeoraptor podana w magazynie „National Geographic” jest już ważna i nie można jej zmienić. Parę miesięcy później Xu, Zhou i Wang opublikowali opis mikroraptora – zwierzęcia, od którego pochodził ogon archeoraptora. Tak więc według jednej z interpretacji zasad ICZN mikroraptor powinien być uznawany za młodszy synonim "Archaeoraptor liaoningensis" (Olson, 2000) i to właśnie ta druga nazwa powinna być używana. Jednak z powodu silnego związku nazwy archeoraptor z oszustwami paleontologicznymi i skandalem związanym z czasopismem „National Geographic” paleontolodzy wolą używać nazwy mikroraptor mimo przepisów ICZN.
Kreacjonizm.
Kreacjoniści czasami używają archeoraptora jako przykładu fałszywego dowodu teorii ewolucji. Kent Hovind i inni kreacjoniści, powołując się na "pradawnego rabusia z Liaoning", podają w wątpliwość pochodzenie ptaków od dinozaurów. Ponadto wielu zwolenników tego poglądu uważa, że nie ma żadnych „brakujących ogniw” między ptakami a dinozaurami i twierdzi, że dowody na teorię ewolucji mogą być fałszerstwami. Niektórzy kreacjoniści nazywają archeoraptora "ptakiem z Piltdown" (nawiązując do "człowieka z Piltdown", który okazał się fałszerstwem). Jednak archeoraptor nie jest niezbędnym dowodem na związek ptaków z dinozaurami. Jak stwierdził paleontolog Christopher Brochu w listopadzie 2001, "teoria na temat wyewoluowania ptaków z teropodów nie jest już tematem naukowej dyskusji", gdyż jest powszechnie przyjmowana. Znane są formy przejściowe między nieptasimi dinozaurami a ptakami, jak np. niewielki dromeozaur mikroraptor, który był pokryty piórami i miał już w pełni wykształcone skrzydła.

</doc>
<doc id="1635912" url="https://pl.wikipedia.org/wiki?curid=1635912" title="Pierzaste dinozaury">
Pierzaste dinozaury



</doc>
<doc id="1635913" url="https://pl.wikipedia.org/wiki?curid=1635913" title="Sunday’s Fantasy">
Sunday’s Fantasy

Sunday's Fantasy - marka papierosów smakowych. 
Produkowane są przez niemiecką firmę Pöschl Tabak, na licencji angielskiej firmy J.Burmfit &amp; Radford Tobacco. Historia marki sięga XVII wieku i wiąże się z osobą Thomasa Radforda, założyciela J.Burmfit &amp; Radford Tobacco. Sunday's Fantasy to papierosy z aromatem tytoniu fajkowego. Korzenne i orientalne tytonie (głównie waniliowe i goździkowe), wzbogacone odrobiną jagód leśnych nadają im charakterystyczny smak oraz aromat. Na rynku polskim są dostępne od czerwca 2006 roku.
Produkcja została zlikwidowana w 2012 roku.

</doc>
<doc id="1635914" url="https://pl.wikipedia.org/wiki?curid=1635914" title="Chalid Skah">
Chalid Skah

Chalid Skah, "Khalid Skah" (arab. خالد سكاه, ur. 29 stycznia 1967 w Midelt) – marokański lekkoatleta długodystansowiec, mistrz olimpijski.
Rozpoczął karierę międzynarodową jako specjalista biegów przełajowych. Zwyciężył na mistrzostwach świata w 1990 w Aix-les-Bains i w 1991 w Antwerpii.
Pierwszy sukces w zawodach na stadionie odniósł podczas mistrzostw świata w 1991 w Tokio, gdzie zdobył brązowy medal w biegu na 10 000 metrów, a w biegu na 5000 metrów zajął 6. miejsce.
Na igrzyskach olimpijskich w 1992 w Barcelonie Skah startował tylko w biegu na 10 000 metrów. W biegu finałowym toczył walkę o zwycięstwo z Richardem Chelimo z Kenii. Gdy obaj zawodnicy dublowali Hammu Butajjiba z Maroka, ten pozostał z nimi przez następne półtora okrążenia przeszkadzając Chelimo. Na ostatnim okrążeniu Skah zachował więcej sił i zwyciężył Chelimo o 1 sekundę. Został zdyskwalifikowany przez IAAF za otrzymanie niedozwolonej pomocy, ale po proteście delegacji marokańskiej dyskwalifikację anulowano i Skah został ogłoszony zwycięzcą. Podczas dekoracji został wygwizdany, a Chelimo otrzymał owację na stojąco.
W 1993 Skah wygrał bieg na 5000 metrów podczas prestiżowego meetingu w Zurychu. Na mistrzostwach świata w 1993 w Stuttgarcie zajął 5. miejsce na tym dystansie. Zwyciężył na 10 000 metrów na igrzyskach śródziemnomorskich w Narbonie. Ustanowił także w 1tym roku rekord świata w biegu na 2 mile (8:12,17).
Zdobył złoty medal na mistrzostwach świata w półmaratonie w 1994 w Oslo. Na mistrzostwach świata w 1995 w Göteborgu zajął 2. miejsce w biegu na 10 000 metrów. Na igrzyskach olimpijskich w 1996 w Atlancie zajął 7. miejsce na tym dystansie.
W 1997 uzyskał obywatelstwo norweskie (mieszkał w Norwegii, a jego żona była Norweżką). Mimo to reprezentował nadal barwy Maroka. Na mistrzostwach świata w półmaratonie w 1998 w Zurychu zdobył brązowy medal. Na mistrzostwach świata w 1999 w Sewilli zajął 10. miejsce w biegu na 10 000 metrów. Zajął 38. miejsce w biegu maratońskim na mistrzostwach świata w 2003 w Saint-Denis.

</doc>
<doc id="1635915" url="https://pl.wikipedia.org/wiki?curid=1635915" title="Archaeoraptor">
Archaeoraptor



</doc>
<doc id="1635917" url="https://pl.wikipedia.org/wiki?curid=1635917" title="Archaeoraptor liaoningensis">
Archaeoraptor liaoningensis



</doc>
<doc id="1635919" url="https://pl.wikipedia.org/wiki?curid=1635919" title="Idhna">
Idhna



</doc>
<doc id="1635922" url="https://pl.wikipedia.org/wiki?curid=1635922" title="University of Texas">
University of Texas



</doc>
<doc id="1635923" url="https://pl.wikipedia.org/wiki?curid=1635923" title="Apastron">
Apastron

Apastron (apoastron, gr "apástron") – apocentrum, punkt orbity danego ciała niebieskiego okrążającego dany obiekt i podróżującego po orbicie eliptycznej, który jest najbardziej oddalony od obieganej gwiazdy. Najczęściej nazwa ta odnosi się do gwiazd podwójnych. Punktem przeciwnym do apastrona jest peryastron.

</doc>
<doc id="1635924" url="https://pl.wikipedia.org/wiki?curid=1635924" title="Dirka po Sloveniji">
Dirka po Sloveniji

Dirka po Sloveniji, znany również pod nazwą Tour of Slovenia – wieloetapowy wyścig kolarski rozgrywany corocznie od 1993 w Słowenii.
Pierwsza edycja wyścigu dookoła Słowenii odbyła się w 1993. W 2005 został włączony do cyklu UCI Europe Tour z kategorią 2.1, w 2019 otrzymał kategorię 2.HC, a od 2020 należy do cyklu UCI ProSeries z kategorią 2.Pro. W 1997 wyścigu nie zorganizowano, a edycję z 2020 odwołano.
Triumfator wyścigów z 2006 i 2007, Słoweniec Tomaž Nose, został pozbawiony obu zwycięstw po wykryciu w jego organizmie niedozwolonych środków dopingujących.
Zwycięzcy.
Opracowano na podstawie:

</doc>
<doc id="1635925" url="https://pl.wikipedia.org/wiki?curid=1635925" title="Majungazaur">
Majungazaur



</doc>
<doc id="1635927" url="https://pl.wikipedia.org/wiki?curid=1635927" title="Tour of Slovenia">
Tour of Slovenia



</doc>
<doc id="1635929" url="https://pl.wikipedia.org/wiki?curid=1635929" title="Advanced Research Projects Agency">
Advanced Research Projects Agency



</doc>
<doc id="1635935" url="https://pl.wikipedia.org/wiki?curid=1635935" title="Beruchin">
Beruchin

Beruchin (hebr. ברוכין) - osiedle żydowskie położone w samorządzie regionu Szomeron, w Dystrykcie Judei i Samarii, w Izraelu.
Leży w zachodniej części Samarii, na terytorium Autonomii Palestyńskiej, w otoczeniu arabskiego miasta Kafr ad-Dik, arabskich wiosek Brukin i Sarta, oraz żydowskich osiedli Ale Zahaw i Barkan.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskim i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie.
Osada została założona w 1981 przez grupę żydowskich świeckich osadników. Jest planowana budowa muru bezpieczeństwa na południe od osiedla. Zatwierdzono także plany rozbudowy osiedla.
Komunikacja.
Na północ od osiedla przebiega droga ekspresowa nr 5 (Tel Awiw-Ari’el), brak jednak możliwości bezpośredniego wjazdu na nią. Z osiedla wyjeżdża się na południe na drogę nr 446 , którą jadąc na zachód dojeżdża się do osiedla Ale Zahaw, lub jadąc na północny wschód dojeżdża się do drogi ekspresowej nr 5.

</doc>
<doc id="1635938" url="https://pl.wikipedia.org/wiki?curid=1635938" title="Tubuaï">
Tubuaï



</doc>
<doc id="1635943" url="https://pl.wikipedia.org/wiki?curid=1635943" title="Better Than This">
Better Than This

Better Than This – singel pochodzący z 3 albumu formacji Keane o nazwie "Perfect Symmetry". Data wydania w formie singla została wyznaczona na 16 marca 2009 roku.

</doc>
<doc id="1635944" url="https://pl.wikipedia.org/wiki?curid=1635944" title="Conroe">
Conroe

Conroe – miasto w Stanach Zjednoczonych, w stanie Teksas, siedziba administracyjna hrabstwa Montgomery.

</doc>
<doc id="1635952" url="https://pl.wikipedia.org/wiki?curid=1635952" title="The Lovers Are Losing">
The Lovers Are Losing

Lovers Are Losing – jest to utwór skomponowany przez angielski zespół rockowy Keane, wydany 20 października 2008 roku jako drugi singel pochodzący z płyty "Perfect Symmetry". Po raz pierwszy w mediach pojawił się już 24 sierpnia 2008 na Hit40uk.

</doc>
<doc id="1635953" url="https://pl.wikipedia.org/wiki?curid=1635953" title="Giedrius Petružis">
Giedrius Petružis

Giedrius Petružis (ur. 22 czerwca 1951) – litewski inżynier i polityk, przewodniczący Litewskiej Partii Socjalistycznej.
W latach 1989–1990 pełnił obowiązki sekretarza Komitetu Miejskiego KPL w Kłajpedzie. W 1990 wstąpił do Litewskiej Demokratycznej Partii Pracy – był przewodniczącym jej Rady w Kłajpedzie. W 1993 wszedł w skład Rady Miejskiej w Kłajpedzie (do 1995). Po raz kolejny był wybierany w latach 1995 i 1997 z listy LDDP.
W 1995 podjął pracę w firmie "Gairepa" – do 1997 był jej przedstawicielem w okręgu kłajpedzkim, później (do 2001) wicedyrektorem i dyrektorem (od 2001). W latach 2001–2003 nauczał w szkole budowy i remontu statków w Kłajpedzie. W 2003 objął obowiązki wicedyrektora generalnego przedsiębiorstwa budowlanego "Lokys" w Kłajpedzie.
W 1999 został wiceprzewodniczącym Ruchu Społecznego Litwa–Europa. Od 2001 pozostawał członkiem Litewskiej Partii Socjaldemokratycznej: był członkiem jej Rady i Wydziału w Kłajpedzie, pełnił również obowiązki przewodniczącego oddziału (2001–2002).
W 2005 znalazł się wśród członków Litewskiej Partii Socjalistycznej. Objął funkcję wiceprzewodniczącego partii oraz przewodniczącego jej oddziału w Kłajpedzie.
Na VII zjeździe LSP 28 października 2006 powierzono mu obowiązki przewodniczącego ugrupowania.

</doc>
<doc id="1635955" url="https://pl.wikipedia.org/wiki?curid=1635955" title="Ruprecht Wittelsbach (Pfalz-Veldenz)">
Ruprecht Wittelsbach (Pfalz-Veldenz)

Ruprecht Wittelsbach (ur. 1506 Zweibrücken – zm. 28 lipca 1544 Zamek Grevenstein) – hrabia palatyn i książę Palatynatu-Veldenz.
Syn księcia Aleksandra i Małgorzaty Hohenlohe-Waldenburg-Neuenstein. Miał starszego brata Ludwika. Po śmierci ojca w 1514 roku jego ziemie zostały podzielone pomiędzy niepełnoletnich synów. Ludwik został księciem Palatynatu-Zweibrücken, zaś Ruprecht Palatynatu-Veldenz.
Początkowo wybrał karierę duchownego, był kanonikiem w Moguncji, Kolonii i Strasburgu. Odszedł jednak ze stanu duchownego w 1529 roku. Gdy w 1533 roku zmarł Ludwik, Ruprecht został kuratorem nad nieletnim bratankiem – Wolfgangiem. Pełnił tę funkcję do 1543 roku.
Wyznawał idee reformacji, kazał Janowi Schwebel napisać nowy porządek nabożeństw odprawianych w języku niemieckim.
Poślubił 23 czerwca 1537 księżniczkę Urszulę Daun-Kyrburg und Salm (1515–1601). Para miała trójkę dzieci:

</doc>
<doc id="1635956" url="https://pl.wikipedia.org/wiki?curid=1635956" title="Święta Teresa (film)">
Święta Teresa (film)

Święta Teresa – francusko-hiszpańsko-brytyjski film religijny w reżyserii z głównymi rolami Paz Vegi i Álvaro de Luny. Autorem scenariusza był reżyser, oryginalną muzykę skomponowali Michael Nyman i Ángel Illarramendi.
Film przedstawia pobieżnie biografię św. Teresy z Ávili, mistyczki i doktora Kościoła.

</doc>
<doc id="1635959" url="https://pl.wikipedia.org/wiki?curid=1635959" title="Gergana Grynczarowa">
Gergana Grynczarowa



</doc>
<doc id="1635960" url="https://pl.wikipedia.org/wiki?curid=1635960" title="Nadleśnictwo Piaski">
Nadleśnictwo Piaski

Nadleśnictwo Piaski – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu, której siedziba znajduje się w Piaskach, w powiecie gostyńskim.
Powierzchnia nadleśnictwa wynosi 19 690,15 ha (w tym powierzchnia leśna 19 023,32 ha).

</doc>
<doc id="1635962" url="https://pl.wikipedia.org/wiki?curid=1635962" title="Do zobaczenia (album)">
Do zobaczenia (album)

Do zobaczenia – czternasty, dwupłytowy album kompilacyjny CD/DVD polskiego wykonawcy poezji śpiewanej Grzegorza Turnaua, wydany w 2009 roku przez Pomaton EMI. Na płycie CD zawarte są utwory trudno dostępne lub niedostępne na innych wydawnictwach artysty. Na krążku DVD zamieszczone zostały teledyski oraz fragmenty z dwóch koncertów. Płyta uzyskała status złotej.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku piosenka poetycka.
Płyta została zaopatrzona następującym komentarzem Grzegorza Turnaua:
"Szanowni Państwo, oto dwie płyty: jednak do zobaczenia, druga do posłuchania. Pierwsza zawierza prawie wszystkie moje teledyski. Tylko trzech z nich nie wymyślił i nie wyreżyserował Michał Zabłocki. Fakt ten czyni go kluczową, choć niewidzialną postacią tego zbioru. Uzupełnieniem płyty są fragmenty dwóch koncertów z udziałem moich przyjaciół - widzialnych i słyszalnych. Ich obecność zawsze dodawała mi otuchy. Na płytę "do posłuchania" składają się piosenki z czterech źródeł. Pierwsze źródło to wykopaliska, między innymi moje pierwsze studyjne nagranie z 1984 roku, wersje koncertowe, a także materiały demo. Drugie - piosenki z przedstawień teatralnych. Trzecie - z lekka zapomniane utwory, które lubi moja córka Antosia (a nie lubi wcale zbyt wielu). Wreszcie czwarte - piosenki z płyty, której prawie nigdzie nie można kupić (ale tylko dwie). W sumie dziesięć nagrań nigdy niepublikowanych, cztery trudno dostępne i cztery reanimowane. Pytanie brzmi: ile w powyższych zdaniach jest liczebników? Nie czekając na odpowiedź, serdecznie zapraszam do oglądania i słuchania dwóch płyt (ale nie obu jednocześnie). Do zobaczenia!"

</doc>
<doc id="1635963" url="https://pl.wikipedia.org/wiki?curid=1635963" title="Nicole Davis">
Nicole Davis

Nicole Davis (ur. 24 kwietnia 1982 w Stockton) – amerykańska siatkarka, reprezentantka kraju, grająca na pozycji libero. Dwukrotna wicemistrzyni olimpijska, z Pekinu 2008 r. oraz Londynu 2012 r. W sezonie 2004/2005 występowała w Polsce, w drużynie Nafta Gaz Piła. Po zakończeniu sezonu 2014/2015 postanowiła zakończyć siatkarską karierę.
Sukcesy klubowe.
Mistrzostwo Polski:
Mistrzostwo Turcji:
Puchar Challenge:
Mistrzostwo Niemiec:
Mistrzostwo Rumunii:
Puchar Francji:
Mistrzostwo Francji:
Sukcesy reprezentacyjne.
Mistrzostwa Ameryki Północnej, Środkowej i Karaibów:
Puchar Wielkich Mistrzyń:
Puchar Świata: 
Igrzyska Olimpijskie:
Volley Masters Montreux:
Grand Prix:
Puchar Panamerykański:
Mistrzostwa Świata:

</doc>
<doc id="1635967" url="https://pl.wikipedia.org/wiki?curid=1635967" title="Mangarewa (grupa etniczna)">
Mangarewa (grupa etniczna)

Mangarewa ("Mangareva") – grupa etniczna w Polinezji Francuskiej, rdzenni mieszkańcy wyspy Mangareva i sąsiednich wysp Archipelagu Gambiera, odłam Polinezyjczyków. W 1985 roku ich liczebność wynosiła ok. 1 tys. osób. Wywodzą się od grupy Polinezyjczyków, którzy w XII wieku przybyli na wyspę z archipelagu Markizów. Do ich tradycyjnych zajęć zalicza się rybołówstwo oraz uprawa taro, jamsu i batatów. 
Mangarewa w większości wyznają katolicyzm. Posługują się językiem mangarewa z rodziny polinezyjskiej, w użyciu jest także język francuski.

</doc>
<doc id="1635968" url="https://pl.wikipedia.org/wiki?curid=1635968" title="Albinas Visockas">
Albinas Visockas

Albinas Visockas (ur. 27 stycznia 1952 w Kieliškiai w rejonie koszedarskim) – litewski polityk, założyciel i pierwszy przewodniczący Litewskiej Partii Socjalistycznej (1994–1997). 
Życiorys.
Po ukończeniu szkoły średniej w Koszedarach podjął studia na Wydziale Literatury i Filologii Litewskiej Wileńskiego Uniwersytetu Państwowego (1970–1975). Po studiach pracował w Instytucie Historii Partii w Wilnie jako redaktor literatury społeczno-politycznej. W wyniku rozwiązania Instytutu w 1991 znalazł się wśród bezrobotnych – był zmuszony podjąć pracę w przedsiębiorstwie piekarskim "Vilniaus duona". 
Po przekształceniu KPL w Litewską Demokratyczną Partię Pracy został jej członkiem (do 1993). Rozczarowany polityką społeczną i gospodarczą litewskiej lewicy powołał do życia w 1994 własną inicjatywę – Litewską Partię Socjalistyczną, której został przewodniczącym (wybrany: 1994 i 1996). Obecnie jest członkiem Rady LSP. 
Żona Grażyna jest filologiem, mają razem syna Tomasza.

</doc>
<doc id="1635974" url="https://pl.wikipedia.org/wiki?curid=1635974" title="Uniwersytet Ekonomiczny w Wiedniu">
Uniwersytet Ekonomiczny w Wiedniu

Uniwersytet Ekonomiczny w Wiedniu ( – WU) – największa uczelnia ekonomiczna w Europie, mieszcząca się w Wiedniu.
W przeszłości uczelnia funkcjonowała jako:
W renomowanym rankingu najlepszych uczelni ekonomicznych "Financial Times" („Masters in Management 2008”) uplasowała się ona na 18 miejscu.
Kampus.
W 2013 roku zakończyła się budowa kampusu, którego koszt wyniósł 492 miliony euro. Budynki zajmują 35 000 m², natomiast 55 000 m² należy do ogólnodostępnej przestrzeni publicznej.
Projekt obiektu został przygotowany przez sześć biur architektonicznych:

</doc>
<doc id="1635976" url="https://pl.wikipedia.org/wiki?curid=1635976" title="This Is the Last Time">
This Is the Last Time

This Is the Last Time - utwór skomponowany przez angielskie trio rockowe Keane. Singiel został zrealizowany 13 października 2003 roku jako druga komercyjna piosenka zespołu, najpierw tworzony przy współpracy z Fierce Panda Records, natomiast od 2004 z aktualną wytwórnią grupy - Island Records.
Jest to również 2 utwór z wydanej w 2004 roku płyty "Hopes and Fears". Singiel stał się wielkim hitem, mimo iż osiągnął tylko pozycję #18 na notowaniu UK Singles Chart.

</doc>
<doc id="1635978" url="https://pl.wikipedia.org/wiki?curid=1635978" title="Renault 14">
Renault 14

Renault 14 – model kompaktowego samochodu osobowego produkowanego przez francuską firmę Renault w latach 1976–1983.
Historia i opis modelu.
Renault 14 został stworzony jako odpowiedź koncernu na pojawienie się nowego segmentu małych, przednionapędowych samochodów rodzinnych zapoczątkowanego przez Volkswagena Golfa. Początkowo model 14 dostępny był w dwóch opcjach wyposażenia, L oraz TL, do napędu służyła jednostka SOHC o pojemności 1,2 l zapożyczona od Peugeota; w późniejszym czasie można było wybrać motor o pojemności 1,4 l generujący w zależności od wersji moc 60 KM (R14 GTL) lub 70 KM (R14 TS). Stylistyka samochodu została zaplanowana z naciskiem na przestronność wnętrza, tylna kanapa może być składana lub całkowicie zdemontowana.
Model 14 nie odniósł sukcesu komercyjnego do czego przyczyniła się nieudana kampania promocyjna, w której sugerowano podobieństwo Renault 14 do soczystej gruszki (we Francji prowincjonalnej mianem „gruszek” określa się lokalnych notabli, „jabłkami” nazywa się zaś osoby niezamożne). Zbyt wyraźna aluzja społeczna nie spodobała się jednak klientom.
Następcy, 9 i 11, zadebiutowali odpowiednio w latach 1982 oraz 1983.

</doc>
<doc id="1635979" url="https://pl.wikipedia.org/wiki?curid=1635979" title="Michał Górski (narciarz)">
Michał Górski (narciarz)

Michał Jan Górski (ur. 15 września 1911 w Zakopanem, zm. 19 marca 1985 tamże) – polski biegacz narciarski, uczestnik Zimowych Igrzysk Olimpijskich w 1936 w Garmisch-Partenkirchen. Z zawodu inżynier architekt.
Życiorys.
Wczesne lata.
Urodził się 15 września 1911 w Zakopanem jako syn Michała i Anieli Galicy. W Zakopanem ukończył szkołę podstawową i średnią. W latach 1934–1935 odbywał służbę wojskową. Do 1939 był słuchaczem Wyższej Szkoły Budownictwa. Przed wybuchem wojny pracował w fabryce papieru i celulozy Żyrardowie.
Kariera sportowa.
Narciarstwo zaczął uprawiać w trakcie nauki szkolnej. Specjalizował się w kombinacji klasycznej. Reprezentował barwy Wisły Kraków oddział Zakopane. W 1934 został mistrzem Polski w biegu sztafetowym 5x10 km. W 1935 został mistrzem Polski w sztafecie 4x10 km biegu na 18 km oraz wicemistrzem w kombinacji klasycznej. W latach 1937–1938 był wicemistrzem w biegu sztafetowym 4x10 km. W 1936 roku był członkiem Polskiej sztafety 4x10 km w biegach narciarskich na Olimpiadzie w Garmisch-Partenkirchen – zespół ukończył konkurencję na 7. pozycji. Wystartował też w biegu na 18 km, który ukończył na 22. pozycji. W 1939 był uczestnikiem akademickich mistrzostw świata w Trondheim zajmując 8. miejsce w biegu na 18 km 7 w skokach narciarskich i 9 w kombinacji klastycznej.
Wojna i dalsze losy.
We wrześniu 1939 nie zdążył się zmobilizować. W latach 1940–1944 pracował jako technik budowlany w administracji miasta. W 1944 został aresztowany skierowany do obozu pracy w Nowym Sączu. Po wojnie do 1949 pracował przy odbudowie Warszawy na kierowniczych stanowiskach. W 1948 był uczestnikiem wystawy Ziem Odzyskanych we Wrocławiu, a także stoiska polskiego na kongresie Organizacji Narodów Zjednoczonych w Paryżu. W 1949 powrócił do Zakopanego gdzie według M. Pinkwarta i J. Zdebskiego zorganizował Miejskie Przedsiębiorstwo Budowlane. Nadzorował budowy i remonty takich schronisk jak: Hala Ornak, Hala Gąsienicowa oraz schronisk w Dolinie Pięciu Stawów Polskich. W latach pięćdziesiątych pracował przy tworzeniu tras narciarskich w Beskidach i kolei krzesełkowej na Skrzyczne w Szczyrku. W 1957 został zatrudniony w Centralnym Ośrodku Sportowym w Zakopanem, kierował budowami hotelu sportowego „Zakopane”, pierwszej kolei krzesełkowej na Nosalu, boisk sportowych i toru łyżwiarskiego, przebudowy skoczni narciarskiej. Zmarł 19 marca 1985 w Zakopanem. Po śmierci został pochowany na Nowym Cmentarzu w Zakopanem (kw. K3-12-10).
Prywatnie.
W 1942 roku ożenił się z Anną Tołwińską, architektką, po wojnie m.in. projektantką schronisk górskich. Mieli jedyną córkę Ewę Górską-Schumacher.

</doc>
<doc id="1635981" url="https://pl.wikipedia.org/wiki?curid=1635981" title="Jezioro Głębokie (Wzgórza Warszewskie)">
Jezioro Głębokie (Wzgórza Warszewskie)



</doc>
<doc id="1635990" url="https://pl.wikipedia.org/wiki?curid=1635990" title="Walenty Tolksdorf">
Walenty Tolksdorf



</doc>
<doc id="1635992" url="https://pl.wikipedia.org/wiki?curid=1635992" title="Serhij Kuznecow">
Serhij Kuznecow

Serhij Serhijowycz Kuznecow (, , "Siergiej Siergiejewicz Kuzniecow"; ur. 31 sierpnia 1982 w Charkowie) – ukraiński piłkarz rosyjskiego pochodzenia występujący na pozycji napastnika, trener piłkarski.
Kariera klubowa.
W 1991 roku, kiedy jego ojciec Serhij przeszedł z Czornomorca Odessa do Ferencvárosi TC, mały Serhij rozpoczął w tym klubie naukę piłki nożnej. Karierę na poziomie seniorskim rozpoczął w 2000 roku w fińskim klubie FC Jokerit. Potem występował w takich klubach jak Ferencvárosi TC, FK Homel, Sheriff Tyraspol, Worskła Połtawa, FK Vėtra i Nosta Nowotroick. W liewskim klubie został królem strzelców z 19 bramkami w 42 meczach. W Nostie był drugim w klasyfikacji strzelców. We wrześniu 2008 przeszedł do Karpat Lwów, podpisując dwuipółletni kontrakt. W lutym 2010 został wypożyczony do Ałanii Władykaukaz. W sierpniu 2010 powrócił do lwowskich Karpat, ale przez konflikt z kierownictwem Karpat jesienią 2011 anulował kontrakt. Na początku stycznia 2011 roku został piłkarzem FK Sewastopol. Po rozformowaniu klubu w maju 2014 opuścił Krym, a już 14 sierpnia zasilił skład Howerły Użhorod. Po zakończeniu sezonu 2014/15 opuścił zakarpacki klub. 17 lutego 2016 podpisał kontrakt z Metalistem Charków. W sierpniu 2016 postanowił zakończyć karierę. Po półtora roku wznowił karierę, zasilając w lutym 2018 roku zespół Bałkany Zoria.

</doc>
<doc id="1635995" url="https://pl.wikipedia.org/wiki?curid=1635995" title="Wilhelm Zangemeister">
Wilhelm Zangemeister

Wilhelm Karl Zangemeister (ur. 7 kwietnia 1871 w Gocie, zm. 3 lutego 1930 w Królewcu) – niemiecki lekarz ginekolog i położnik.
Życiorys.
Urodził się 7 kwietnia 1871 w Gocie. Studiował medycynę na Uniwersytecie w Heidelbergu, Uniwersytecie w Getyndze i Uniwersytecie Fryderyka Wilhelma w Berlinie. W 1895 roku w Heidelbergu otrzymał tytuł doktora medycyny. Następnie pracował jako asystent w tamtejszej klinice chirurgicznej u Vincenza Czerny’ego, później w klinice chorób kobiecych w Berlinie u Roberta Michaelisa von Olshausen i jako lekarz okrętowy. W 1904 roku został asystentem w klinice chorób kobiecych w Królewcu u Georga Wintera. W 1908 w Królewcu habilitował się z położnictwa i ginekologii.
Od 1910 profesor na Uniwersytecie w Marburgu, od 1925 profesor zwyczajny na Uniwersytecie Albrechta w Królewcu. Zmarł nagle 3 lutego 1930 na zawał serca.
Zangemeister opisał użyteczny rękoczyn położniczy, znany dziś jako 5. chwyt Leopolda albo chwyt Zangemeistera. Pozwala on na stwierdzenie niewspółmierności porodowej.

</doc>
<doc id="1635997" url="https://pl.wikipedia.org/wiki?curid=1635997" title="Katastrofa lotu TAME 120">
Katastrofa lotu TAME 120

Katastrofa lotu TAME 120, która wydarzyła się 28 stycznia 2002. Boeing 727-134 lecący z Quito do Tulcán. Maszyna zderzyła się z wulkanem Cumbal kilka kilometrów od Tulcan. W wyniku katastrofy zginęły 94 osoby.
Samolot.
Boeing 727-124 został wyprodukowany w 1967, wylatał w powietrzu ok. 49 819 godzin. Maszyna wystartowała w lot z Quito do Cali w Kolumbii z międzylądowaniem w Tulcan.
Katastrofa.
Maszyna schodziła do lądowania na lotnisku w Tulcan. Boeing skontaktował się z wieżą o 10:23, a po kilku chwilach maszyna rozbiła się o wulkan Cumbal ok. 20 km od Tulcan w kolumbijskim miasteczku Ipiales. Maszyna rozbiła się na wysokości 15 626 stóp (4763 m). Nikt nie przeżył katastrofy.
Przyczyny katastrofy.
Główną przyczyną katastrofy były złe warunki atmosferyczne – w okolicach wulkanu panowała gęsta mgła. Prawdopodobnie piloci zauważyli wulkan Cumbal zbyt późno, by uniknąć z nim kolizji.

</doc>
<doc id="1635999" url="https://pl.wikipedia.org/wiki?curid=1635999" title="Mindaugas Stakvilevičius">
Mindaugas Stakvilevičius

Mindaugas Stakvilevičius (ur. 24 lipca 1931 w Stebuliai w rejonie olickim) – litewski nauczyciel, wykładowca, fizyk i polityk, parlamentarzysta, przewodniczący Litewskiej Partii Socjalistycznej (1997–2006).
Życiorys.
Urodził się w rodzinie chłopskiej w Dzukiji. Po ukończeniu gimnazjum im. Kristijonasa Donelaitisa w Pojegach (1950) studiował fizykę na Uniwersytecie Moskiewskim (1950–1956). Dysertację kandydacką z dziedziny fizyki obronił na Wileńskim Uniwersytecie Państwowym.
W 1950 podjął pracę korektora w gazecie lokalnej "Pagėgių balsas" ("Głos Pojegów"). Po powrocie z Moskwy w 1956, uczył matematyki i fizyki w szkołach rejonu szawelskiego (do 1989), był również pracownikiem naukowym Katedry Fizyki Szawelskiego Instytutu Pedagogicznego (do 1992).
Od 1957 należał do KPZR. Na fali odrodzenia narodowego zaangażował się w działalność w Ruchu na Rzecz Przebudowy "Sąjūdis" – był członkiem jego rady w Szawlach, zasiadał również w sejmie krajowym ugrupowania. W tym samym okresie pełnił obowiązki I sekretarza Komitetu Miejskiego KPL w Szawlach (1989–1990).
W marcu 1989 wybrany deputowanym ludowym Rady Najwyższej ZSRR – mandat sprawował do 1990. W tym samym roku wszedł w skład Rady Najwyższej Litewskiej SRR. W 1992 ponownie wybrany posłem z ramienia postkomunistycznej Litewskiej Demokratycznej Partii Pracy w okręgu wiejskim Szawle – pełnił obowiązki przewodniczącego Komisji Praw Człowieka i Praw Obywatelskich.
Po opuszczeniu parlamentu w 1996 został docentem w Katedrze Matematyki Uniwersytetu Szawelskiego. W tym samym roku wystąpił z LDDP, zostając członkiem Litewskiej Partii Socjalistycznej. Rok później wybrano go jej przewodniczącym (funkcję tę sprawował do 2006).
W 2003 znalazł się wśród członków rady miejskiej w Szawlach, wybrany został z listy Litewskiej Partii Socjaldemokratycznej. W 2008 kandydował do Sejmu z listy Partii Frontu.
Żonaty (żona Darija Joana), ma czwórkę dzieci.

</doc>
<doc id="1636001" url="https://pl.wikipedia.org/wiki?curid=1636001" title="Roman Meissner (nauczyciel)">
Roman Meissner (nauczyciel)

Roman Meissner (ur. 17 lutego 1852 w Śliwniku k. Odolanowa, zm. 13 kwietnia 1940 w Poznaniu) – nauczyciel polski, obrońca polskości w szkołach średnich Pomorza i Wielkopolski.
Życiorys.
Był synem Antoniego i Józefy z domu Molinek. Ukończył gimnazjum w Śremie, studia z zakresu filologii klasycznej odbył na Uniwersytecie Wrocławskim. W okresie studiów pełnił przez cztery lata (1872–1876) funkcję prezesa Towarzystwa Literacko-Słowiańskiego. 25 stycznia 1879 złożył z wynikiem pozytywnym egzamin uprawniający do wykonywania zawodu nauczyciela języków łacińskiego, greckiego i polskiego oraz historii starożytnej.
W latach 1879–1889 był nauczycielem w progimnazjum w Świeciu, w latach 1889–1902 w gimnazjum w Starogardzie Gdańskim. Głównym jego przedmiotem nauczania pozostawały języki klasyczne; języka polskiego nie było w programie nauczania i Meissner udzielał jedynie lekcji prywatnych. W 1899 otrzymał tytuł profesora. Władze pruskie ceniły go jako nauczyciela zdyscyplinowanego i dobrego dydaktyka, niemniej jednak poczucie polskości Meissnera, utrzymywane przez niego kontakty towarzyskie z Polakami starogardzkimi i prowadzenie rozmów po polsku zarówno w domu, jak i poza nim, doprowadziły do uznania go za osobę "niebezpieczną dla niemczyzny". W efekcie wiosną 1901 przeniesiony został do gimnazjum w Goesfeld pod Münster.
W 1912 Meissner powrócił do Wielkopolski i został nauczycielem gimnazjalnym w Rogoźnie. Opiekował się polską młodzieżą w sposób dyskretny, ostrzegał przed niebezpieczeństwami, zezwalał na działalność Towarzystwa Tomasza Zana. W kółku tej organizacji działał jego syn Józef, a członkowie spotykali się w domu Meissnera.
25 marca 1919 Naczelna Rada Ludowa powierzyła Meissnerowi obowiązki dyrektora gimnazjum w Rogoźnie, wraz z zadaniami polonizacji i reorganizacji szkoły. Na tym stanowisku pracował do 1928, kiedy przeszedł na emeryturę. Przeniósł się wówczas do Poznania. Zmarł w Poznaniu 13 kwietnia 1940.
Z małżeństwa z Marią z Jordanów miał wspomnianego syna Józefa, notariusza w Zbąszyniu, zamordowanego w obozie koncentracyjnym w Mauthausen.

</doc>
<doc id="1636002" url="https://pl.wikipedia.org/wiki?curid=1636002" title="Roman Meissner">
Roman Meissner



</doc>
<doc id="1636003" url="https://pl.wikipedia.org/wiki?curid=1636003" title="Biopsja przezskórna płuca">
Biopsja przezskórna płuca

Biopsja przezskórna płuca (ang. "transthoratic lung biopsy") – rodzaj biopsji umożliwiającej pobranie komórek do badania cytologicznego lub wycinka do badania histopatologicznego, która polega na wprowadzeniu igły przez klatkę piersiową do płuc pacjenta przy zastosowaniu znieczulenia miejscowego.
W pierwszym przypadku do wykonania biopsji używa się cienkiej igły biopsyjnej umożliwiającej zassanie komórek, a cała procedura zwana jest TPNA ("thoracic percutaneous needle aspiration"), w przypadku drugim stosowana jest gruba igła tnąca, zaś procedura jest określana jako CNB ("core needle biopsy").
Przebieg badania.
Biopsje wykonuje się pod kontrolą tomografii komputerowej. Jedynie w przypadku, gdy zmiana poddawana biopsji znajduje się w bliskości ściany klatki piersiowej możliwe jest jej wykonanie pod kontrolą USG.
Igłę biopsyjną najczęściej wkłuwa się w specjalnej osłonce umożliwiającej wielokrotne wprowadzenie igły w celu pobrania materiału do badań. Po zakończeniu biopsji oraz 24 godziny po badaniu należy wykonać zdjęcia RTG klatki piersiowej celem wykluczenia powikłań.

</doc>
<doc id="1636011" url="https://pl.wikipedia.org/wiki?curid=1636011" title="Konstanty Schmidt-Ciążyński">
Konstanty Schmidt-Ciążyński

Konstanty Aleksander Wiktor Schmidt-Ciążyński (ur. 18 lutego 1818, zm. 5 stycznia 1889 w Gorycji) – polski kolekcjoner i znawca sztuki, ofiarodawca dużego zbioru dla Muzeum Narodowego w Krakowie.
Studiował prawdopodobnie w Dorpacie. Następnie w latach 1839–1851 przebywał w Sankt Petersburgu, gdzie pracował w Ermitażu m.in. w charakterze restauratora obrazów dawnych mistrzów włoskich. Wtedy też rozpoczął tworzenie prywatnej kolekcji gemm, obrazów i grafik. W latach 1851–1859 w Paryżu zajmował się handlem dziełami sztuki, prowadząc renomowany antykwariat. Uzyskał patent dostawcy dworu Napoleona III. W roku 1859 przeniósł się do Londynu, gdzie stopniowo pozbywał się swojej kolekcji, zachowując jedynie gemmy i niektóre ulubione obrazy.
U schyłku życia zdecydował o przekazaniu posiadanych zbiorów do polskich muzeów. Początkowo planował obdarować Muzeum Polskie w Rapperswilu, ale w wyniku trudności w negocjacjach z Władysławem Platerem ostatecznie kolekcja dzięki Karolowi Estreicherowi trafiła do Muzeum Narodowego w Krakowie. W 1883 roku w Sukiennicach miała miejsce wystawa, na której zaprezentowano przekazane zbiory. Obecnie są one przechowywane w Dziale Rzemiosła Artystycznego i Kultury Materialnej Muzeum Narodowego w Krakowie.
Rodzice.
Ojcem Konstantego Schmidta-Ciążyńskiego był Louis (Ludwik) Schmidt, lekarz pochodzący z Lotaryngii. Jako chirurg był przybocznym lekarzem cesarzowej Józefiny, a następnie lekarzem w armii Napoleona I. Był szermierzem, rysownikiem, muzykiem grającym na wielu instrumentach, poliglotą władającym płynnie dwunastoma językami. Wkrótce stał się ulubieńcem Napoleona i w jego świcie odbył kilka kampanii. Był przy szarży kawalerii w wąwozie Somosierry, a następnie walczył w wojnie 1812 roku. Po klęsce Wielkiej Armii wielokrotnie więziony, zdołał za każdym razem odzyskać wolność.
Matką Konstantego Schmidta-Ciążyńskiego była pochodząca z Wielkopolski panna Ludwika Rozalia Ciążyńska, opisywana jako „sławna piękność” (stąd drugi człon nazwiska, przyjęty w późniejszym okresie życia).
Po zawarciu małżeństwa rodzice osiedlili się najpierw w Warszawie, gdzie Louis zatrudnił się jako lekarz wizytujący wojskowe szpitale w Krakowie, Radomiu, Miechowie i Warszawie, a następnie w tej samej roli w Kijowie i Kamieńcu Podolskim. Louis brał następnie udział w wojnie z Turcją w roku 1828.
Dzieciństwo.
Konstanty Schmidt-Ciążyński urodził się 18 lutego 1818. Rodzicami chrzestnymi byli hrabina Aleksandra z Lubomirskich Potocka i wielki książę Konstanty Pawłowicz, po którym zresztą Schmidt-Ciążyński otrzymał na chrzcie swoje imię. Fakt ten potwierdza uprzywilejowaną pozycję społeczną rodziców wśród warszawskiej elity.
Jako dziesięcioletni chłopiec towarzyszył swojemu ojcu nie tylko w medycznych podróżach po całym kraju, ale także w kampanii wschodniej, tj. w wojnie rosyjsko-tureckiej w latach 1828–1829 jako dragoman. Jego znajomość takich języków jak francuski, rosyjski, turecki i ukraiński była porównywalna ze znajomością ojczystego języka polskiego. Talent do języków okazał się przydatny w dalszym życiu, kiedy poznanie kolejnych ważnych europejskich języków otworzyło przed nim cały świat.
Rosja.
Studia odbył w Dorpacie (obecnie Tartu w Estonii) w latach 1835–1839. Archiwalne listy studentów Uniwersytetu w Tartu nie potwierdzają jednak tego faktu, co rodzi przypuszczenia, że mógł być tam studentem krótko, być może na prawach wolnego słuchacza.
Wkrótce później, w roku 1839, znalazł się w Sankt Petersburgu, gdzie związał się z Ermitażem jako nadzwyczajny, nieetatowy pracownik, mający wolną rękę w wyborze obiektów swoich prac i prawo do ich porzucenia w dowolnym momencie.
Pobyt w Petersburgu trwał 12 lat, do roku 1851. W tych latach ukształtowała się jego artystyczna osobowość, zdobył sławę jednego z niewielu wybitnych restauratorów obrazów mistrzów starych szkół włoskich. Stał się znawcą w zakresie nie tylko malarstwa, ale i gliptyki, tj. sztuki rzeźbienia szlachetnych i półszlachetnych kamieni. Wówczas stał się także właścicielem prywatnej kolekcji rzadkich i cennych obiektów malarstwa, grafiki oraz znacznej liczby gemm. W dążeniu do uzyskania finansowej niezależności był aktywny na rynku handlu i wymiany dzieł sztuki. W tym okresie odbył inspirowaną artystycznie podróż po Europie, urządził w Petersburgu wystawę rycin pozyskanych w tej podróży, a część z nich sprzedał następnie ze znacznym zyskiem. Za uzyskaną w ten sposób kwotę stopniowo powiększał swoje zbiory sztuki starożytnej. Gromadził też coraz większą liczbę rzadkich i cennych obrazów i miedziorytów. W tym czasie jego zbiory były szacowane na przynajmniej 500 tys. franków.
W czasie pobytu w Rosji Schmidt-Ciążyński ożenił się z Leontyną, ale w źródłach nie ma innych informacji o jego małżonce.
Poważna choroba zmusiła go w roku 1851 do zmiany klimatu. Z sumą 10 000 rubli uzyskaną z pośpiesznie sprzedanej kolekcji udał się przez Anglię i Francję do Włoch.
Paryż.
Pobyt we Francji obejmował lata 1851–1869, czyli prawie cały okres Drugiego Cesarstwa. Pojawił się w Paryżu w przededniu grudniowego zamachu stanu Ludwika Napoleona (który wkrótce stał się Napoleonem III), w okresie zmian warunków politycznych oznaczających poważne zagrożenia dla właścicieli ziemskich. Na rynku antykwarycznym cenne dzieła sztuki były dostępne za niewielkie pieniądze, ponieważ ich właściciele rozważali opuszczenie stolicy lub nawet kraju. Konstanty Schmidt-Ciążyński dobrze zainwestował swoje środki z Rosji, znacznie wzbogacił swoje kolekcje (ponownie m.in. w wyniku kilku podróży po Europie) i uruchomił antykwariat (o nazwie „Schmidt Antiquaire” pod adresem Quai Voltaire 3, z filiami w Vichy i Nicei), który uzyskał wkrótce wielką renomę, a jego klientami stały się nawet koronowane głowy. Sam Napoleon III w 1863 roku mianował Konstantego Schmidta-Ciążyńskiego dostawcą dworu.
W okresie paryskim, 15 marca 1854 roku, Konstanty Schmidt-Ciążyński został mianowany kapralem 8 kompanii 17 batalionu departamentu Sekwany Gwardii Narodowej (franc. "Garde Nationale de la Seine").
Londyn.
Po stracie swojego jedynego syna, "młodzieńca wielkich zalet i niepospolitych zdolności", który już wyrobił sobie własną pozycję w świecie artystycznym, Konstanty Schmidt-Ciążyński opuścił w roku 1869 Paryż i przeniósł się z żoną do Londynu, gdzie znalazł stałe miejsce pobytu. W trakcie spisu statystycznego w 1881 roku rodzina wraz ze służącą mieszkała na Trafalgar Square pod numerem 24.
Stopniowo wycofywał się z interesów, pozbył się zgromadzonych kolekcji, pozostawiając sobie tylko zbiór ulubionych obrazów oraz gemmy. Uzupełnianie i ulepszanie tej kolekcji pochłonęło go całkowicie i było źródłem satysfakcji dla "strapionej duszy jego w samotnych chwilach życia". Pod koniec życia wypełnionego podróżami po całym świecie, wobec braku bliższej rodziny, Konstanty Schmidt-Ciążyński zdecydował się na przekazanie owoców swojej wieloletniej pracy i wyrzeczeń ojczyźnie, krajowi swoich dziecięcych lat. Jak sam wspominał: "W początkach roku 1883 zapadłem w ciężką chorobę, która trwała przez kilka miesięcy. Mieszkając naówczas za granicą, mianowicie w Londynie i będąc w podeszłym wieku, obawiałem się, aby w razie mojej śmierci nie dostały się w obce ręce zbiory rzadkich dzieł i drogocennych utworów sztuki, które przez 50 lat życia mego spędzonego na tułactwie, kosztem ciężkiej pracy i całego mojego majątku nagromadziłem, i które bądź co bądź uzyskały sławę europejską między znawcami i amatorami starożytnych zabytków".
Dary dla polskich muzeów.
Rapperswil.
W tym okresie Konstanty Schmidt-Ciążyński nie miał bezpośrednich związków z krajem swego dzieciństwa i młodości, dlatego w lutym 1883 napisał list do jednego z wiedeńskich przyjaciół, antykwariusza i starożytnika Tobiasa von Biehlera, z zapytaniem, czy na ziemiach polskich nie ma jakichś muzeów. Otrzymał odpowiedź, że takiego muzeum nie ma, ale od roku 1870 istnieje Muzeum Narodowe Polskie w Rapperswilu, założone z inicjatywy hrabiego Władysława Platera i działające pod jego kierownictwem. 6 kwietnia 1883 napisał z Londynu do hrabiego Platera list, deklarując gotowość przekazania swoich kolekcji do Rapperswilu, "na wieczną własność Muzeum Narodowego Polski, tego kraju w którym się urodziłem i którego zawsze byłem, jestem i być nie przestanę, kochającym i wdzięcznym synem". W tym liście pytał o możliwość uzyskania w zamian od Muzeum mieszkania i skromnej pensji, deklarując gotowość świadczenia dla Muzeum usług w zakresie, na który pozwoli zdrowie. W nadziei, że te skromne warunki zostaną przyjęte, nie czekając na odpowiedź wysłał "malowidła [...] i inne przedmioty, jak bronzy, książki, etc." do Rapperswilu. Dary przekazał w dwóch przesyłkach: 26 kwietnia i 19 maja. Kolekcję gemm uznał za zbyt cenną, żeby powierzać ją poczcie i napisał, że przywiezie ją ze sobą. Przyjazd uzależnił od odpowiedzi hrabiego na list i przyjęcia podanych warunków.
Wśród przedmiotów przekazanych do Rapperswilu znalazły się m.in.:
Poznań.
Prawie w tym samym czasie Konstanty Schmidt-Ciążyński zwrócił uwagę na Poznań, stolicę Wielkopolski, regionu, z którego pochodziła jego matka. W maju 1883 podarował wiele dzieł sztuki (malarstwa i grafiki) Poznańskiemu Towarzystwu Przyjaciół Nauk (obecnie w Muzeum Narodowym w Poznaniu).
W skład daru wchodziły następujące dzieła sztuki:
Kraków.
Również w maju 1883 Schmidt-Ciążyński dowiedział się od przebywającej w Londynie panny Anny Wolskiej, przyjaciółki Karola Estreichera, że działa już Muzeum Narodowe w Krakowie (zostało powołane 5 października 1879, a po czteroletnim okresie formowania uzyskało statut w marcu 1883). Schmidt-Ciążyński jej jednak nie dowierzał, więc ta zwróciła się listownie do Karola Estreichera, by przekonał go, żeby swoje zbiory zamiast do Rapperswilu przekazał do Krakowa. Argumentacja okazała się skuteczna, gdyż nie mając ciągle stanowczej odpowiedzi od hrabiego Platera na zaproponowane warunki (mimo wymieniania intensywnej korespondencji), Schmidt-Ciążyński zdecydował się na podarowanie Muzeum Narodowemu w Krakowie przedmiotów już przesłanych Platerowi oraz na przekazanie do Krakowa, na ręce Estreichera, kolejnych pakunków przygotowanych już do wysyłki do Rapperswilu. Były w tych pakunkach m.in.:
W trakcie korespondencji z Estreicherem ustalono, że kolekcja gemm zostanie oceniona w Wiedniu przez wysłanników krakowskiego Muzeum i władz miasta. Schmidt-Ciążyński przybył do Wiednia 12 lipca 1883. Ekspertami badającymi zbiór byli Zygmunt Cieszkowski i Marian Sokołowski oraz kustosz wiedeńskich muzeów cesarskich Friedrich von Kenner. Orzekli oni, że pod względem rozmiarów równać się może on tylko z zasobami Ermitażu i Wiednia. Wobec pomyślnej oceny kolekcji, podpisano wstępną umowę (akt przedwstępny) przekazania kolekcji. W myśl tej umowy, po jej zatwierdzeniu przez Radę Miasta, Schmidt-Ciążyński miał otrzymywać rentę dożywotnią w wysokości 300 funtów szterlingów rocznie (równowartość 3600 złotych reńskich), w zamian za co jego zbiory gemm przeszłyby na własność Muzeum. Tymczasem wartość kolekcji szacowano nawet na milion franków lub 100 tys. złotych reńskich.
5 sierpnia 1883 roku Schmidt-Ciążyński przybył do Krakowa ze zbiorem gemm (i pozostałą częścią swojej kolekcji). Pierwszy publiczny pokaz zbioru miał miejsce w Sukiennicach przy okazji inaugurującej działalność Muzeum wystawy zabytków z czasów Jana III Sobieskiego w dwusetną rocznicę odsieczy wiedeńskiej. Wystawa ta została otwarta 11 września 1883. W następnych dniach sukcesywnie kolejne gemmy ze zbioru Schmidta-Ciążyńskiego były rozpakowywane i eksponowane. Kolekcję gemm pokazano w sześciu gablotach, z których każda zawierała od 12 do 20 tablic, z klejnotami ułożonymi w sposób stosowany przez numizmatyków. Obok tablic wystawiono także różne inne obiekty sztuki starożytnej. Były tam np.: "[...] emalje, wykopaliska egipskie, miniatury, kubki etc., tudzież kamienie rżnięte, a więc biusty i gemmy i pieczęcie babilońskie, asyryjskie, cylindry babilońskie i fenickie, napisy płaskorzeźb greckie i rzymskie, skarabee egipskie, greckie, etruskie, amulety (talizmany) w rozmaitych językach wschodnich, naczynia, wazy itp. rżnięte głęboko w kamieniach, zwierzęta podobnież a także wypukło przedstawione jako greckie i rzymskie zabytki, pierścienie złote, srebrne, żelazne i bronzowe greckie i rzymskie; kamienie gnostyczne (abraksasy) z pierwszych wieków chrześcijaństwa, przedmioty religijne średnich wieków; herby znakomitych europejskich rodzin rżnięte w drogich kamieniach, wreszcie właściwe gemmy (włączając w to maski i chimery) tak kamee i intaglia, greckie, rzymskie, renesansowe, tudzież najnowsze z XVIII i XIX w.".
Po zamknięciu wystawy jubileuszowej kolekcja gemm została przeniesiona do krakowskiego magistratu, skąd 18 kwietnia 1884 wróciła do Sukiennic, gdzie została wystawiona w Langierówce.
Władze miasta czyniły starania, żeby, zważywszy na wysoką materialną i artystyczną wartość kolekcji, pozyskać subwencję z Wydziału Krajowego lub Sejmu Krajowego ułatwiającą nabycie przez Miasto zbioru Schmidta-Ciążyńskiego. Ostatecznie 21 listopada 1884 Wydział Krajowy poinformował Radę Miasta, że Sejm Krajowy uwzględnił w budżecie kwotę 1000 złotych reńskich na ten cel. Dysponując takim wsparciem, Rada podjęła 1 kwietnia 1885 uchwałę o zakupie kolekcji.
19 czerwca 1885 w obecności notariusza Stefana Muczkowskiego została podpisana umowa przekazania kolekcji gemm do Krakowa. Dożywotnia renta dla poprzedniego właściciela kolekcji w umówionej wcześniej wysokości 3600 złotych reńskich rocznie została przyznana od 1 stycznia 1885 (1000 złr. z subwencji, 2600 złr. ze środków własnych Miasta). Przejęte od Schmidta-Ciążyńskiego gemmy (w liczbie 2507 sztuk) zostały złożone w lokalu kasy miejskiej. Tego samego dnia podpisano umowę przekazującą Gminie m. Krakowa przedmioty wcześniej przesłane do Rapperswilu.
W pierwszej połowie 1886 kompletna kolekcja gemm Schmidta-Ciążyńskiego została ponownie wystawiona w salach Muzeum. Kolekcję umieszczono w specjalnej szafie zaprojektowanej przez Sławomira Odrzywolskiego.
W dniach od 5 do 27 czerwca 1886 Muzeum w osobach dyrektora Władysława Łuszczkiewicza i kustosza Teodora Nieczui-Ziemięckiego w obecności Konstantego Schmidta-Ciążyńskiego wpisało kolekcję klejnotów do inwentarza, sporządzając dokładną listę, na której znalazło się 2517 pozycji.
Nie zabrakło głosów krytykujących nabycie zbioru gemm przez Muzeum. W „Wiadomościach Numizmatyczno-Archeologicznych” ukazała się notka, której autor wskazywał, że kolekcja nie pasuje do Muzeum Narodowego, gdyż nie jest związana z historią Polski ani z narodem polskim (tym bardziej, że brakuje w niej dzieł Jana Regulskiego), zaś jej wartość artystyczna została uszczuplona przed zawarciem ugody, gdyż Schmidt-Ciążyński "najcenniejsze sztuki usunął a następnie wywiózł za granicę". Przeciwny transakcji ze Schmidtem-Ciążyńskim był sam dyrektor Muzeum Łuszczkiewicz.
W kolekcji przekazanej do Krakowa poza gemmami znalazły się m.in. 82 obrazy i rysunki takich autorów, jak np. (poza wymienionymi powyżej): Jan Brueghel de Velours, Frans Pourbus (młodszy), Willem van Bemmel.
Hrabia Plater konsekwentnie odmawiał przekazania już otrzymanych obiektów do nowego właściciela kolekcji, tzn. Muzeum Narodowego w Krakowie. Pisał m.in.: "Niepodobna więc mi dzisiaj przypuścić, aby dary ofiarowane Muzeum narodowemu w Rapperswylu mogły być później powtórnie ofiarowane Muzeum krakowskiemu". Konstanty Schmidt-Ciążyński argumentował natomiast, że w swojej korespondencji z Platerem wyrażał jedynie zamiar przekazania przedmiotów a zawarcie transakcji uzależniał od spełnienia podanych przez siebie warunków, które jednak nie zostały wyraźnie przyjęte ani tym bardziej spełnione. Plater dopiero w liście z 5 czerwca 1884 zaakceptował wspomniane warunki. Jednocześnie podtrzymał swoją decyzję o odmowie zwrotu darów. W tej sytuacji Rada Miasta 30 grudnia 1886 postanowiła wytoczyć Platerowi proces o wydanie dzieł sztuki znajdujących się w Rapperswylu, a odstąpionych na własność Muzeum przez Konstantego Schmidta-Ciążyńskiego.
Śmierć.
Konstanty Schmidt-Ciążyński zmarł w wieku niespełna 71 lat 5 stycznia 1889 w Gorycji, gdzie mieszkał przy Via Santa Chiara 6. Przyczyną śmierci było zatrzymanie krążenia. Pochowany został 7 stycznia na miejscowym cmentarzu.
Zmarły nie miał bliskiej rodziny ani nie sporządził testamentu. Pozostawił cenne zbiory gliptyczne podobne do przekazanych już do Krakowa. Pod koniec 1889 roku odnalazła się dalsza rodzina Schmidta-Ciążyńskiego, posiadająca prawa do spadku. Zarząd Muzeum Narodowego w Krakowie uzyskał zgodę spadkobierców, by gemmy te były wystawiane w Krakowie.
Dalsze losy kolekcji gemm.
Na przełomie lat 1901 i 1902, w wyniku reorganizacji siedziby Muzeum Narodowego w Sukiennicach, odnowiono Langierówkę, w której oprócz akwarel, studiów olejnych, rycin i miniatur wystawiono gemmy ze zbioru Schmidta-Ciążyńskiego. Początkowo pokazano 141 obiektów lecz planowano w niedługim czasie pokazać pozostałe. W kolejnych latach, po dalszych reorganizacjach wymuszonych przez stale powiększające się zbiory Muzeum, przedmioty z kolekcji wystawiano w Muzeum im. Emeryka Hutten-Czapskiego w Krakowie (stanowiącym Oddział II Muzeum Narodowego) a dokładniej na piętrze pałacyku, w którym mieściło się dawniej prywatne mieszkanie założyciela.
W tym czasie, tj. gdy kolekcja Schmidta-Ciążyńskiego przechowywana była w Dziale Numizmatyki, z gemm usunięto oznaczenia i numery odpowiadające liście sporządzonej w 1886 roku. Przy ponownych inwentaryzacjach katalogowano je wspólnie z przedmiotami z innych kolekcji gliptyki np. Emeryka Hutten-Czapskiego (przekazanej do Muzeum w 1903 roku) i Leona Kostki. Z tego powodu niektóre obiekty z kolekcji Schmidta-Ciążyńskiego jest obecnie trudno zidentyfikować. W takiej postaci zbiór gliptyczny po oddzieleniu od obiektów numizmatycznych został w latach 50. dwudziestego wieku przekazany do Działu Rzemiosła Artystycznego i Kultury Materialnej Muzeum Narodowego w Krakowie, gdzie jest obecnie przechowywany w magazynach. W zbiorach tego Działu znajdują się także nieliczne dokumenty związane z kolekcją i działalnością Konstantego Schmidta-Ciążyńskiego, np. wykazy dostawców i obiektów, korespondencja z muzeami i z hrabią Platerem itp..
Naukowe opracowania kolekcji.
Od tego czasu kolekcja zawierająca liczne i różnorodne – zarówno jeśli chodzi o okresy historyczne, z których pochodzą, jak i afiliacje kulturowe – obiekty nie została całościowo poddana staranniejszym studiom. Tylko niektóre kategorie obiektów zostały wstępnie zbadane:

</doc>
<doc id="1636012" url="https://pl.wikipedia.org/wiki?curid=1636012" title="Barnoldswick">
Barnoldswick

Barnoldswick - miasto i civil parish w Wielkiej Brytanii, w Anglii w regionie North West England, w hrabstwie Lancashire, w dystrykcie Pendle. W 2011 roku civil parish liczyła 10 752 mieszkańców.
Barnoldswick jest wspomniana w Domesday Book (1086) jako "Bernulfesuuic". Mieści się tu fabryka Rolls Royce'a. Niegdyś należała do firmy Rover, ale została wykupiona 1943. Numery wielu modeli silników odrzutowych Rolls Royce'a rozpoczynają się literami RB (np. RB199). Skrót ten pochodzi od nazwy "Rolls Barnoldswick", gdyż właśnie w tym mieście usytuowane jest centrum projektowe firmy.

</doc>
<doc id="1636016" url="https://pl.wikipedia.org/wiki?curid=1636016" title="Tenis stołowy na Letniej Uniwersjadzie 2009">
Tenis stołowy na Letniej Uniwersjadzie 2009

Tenis stołowy na Letniej Uniwersjadzie 2009 odbył się w dniach 3 - 9 lipca w hali Belgradzka Arena w Belgradzie. 
Belgradzka Arena oddalona jest od wioski akademickiej o półtora kilometra czyli około 5 minut drogi samochodem.
Do rozdania było 7 kompletów medali. Po 3 w konkurencjach męskich jak i żeńskich. Oraz jeden w konkurencjach mieszanych.
Tenisiści będą rywalizować w trzech rodzajach gier: pojedynczej, podwójnej i zespołowej.

</doc>
<doc id="1636017" url="https://pl.wikipedia.org/wiki?curid=1636017" title="Online Public Access Catalogue">
Online Public Access Catalogue



</doc>
<doc id="1636019" url="https://pl.wikipedia.org/wiki?curid=1636019" title="Wybory prezydenckie na Litwie w 2009 roku">
Wybory prezydenckie na Litwie w 2009 roku

Wybory prezydenckie na Litwie w 2009 roku odbyły się 17 maja 2009. Według oficjalnych wyników ogłoszonych 24 maja 2009 przez Główną Komisję Wyborczą zwycięstwo w I turze odniosła Dalia Grybauskaitė, która zdobyła 69,09% głosów. Grybauskaitė jest pierwszą kobietą w historii Litwy, która obejmie stanowisko głowy państwa. W wyborach startowało siedmiu kandydatów, w tym po raz pierwszy przedstawiciel mniejszości polskiej Waldemar Tomaszewski.
Kandydaci.
Kandydaci zarejestrowani przez Główną Komisję Wyborczą (w kolejności alfabetycznej):
Przedmiotem kontrowersji stała się kandydatura Waldemara Tomaszewskiego w związku z posiadaniem przez niego Karty Polaka. Część polityków i komentatorów uważa ten fakt, za przyjęcie zobowiązań na rzecz obcego państwa. Podczas głosowania nad rejestracją tej kandydatury "za" opowiedziało się dziewięciu członków Głównej Komisji Wyborczej, zaś "przeciw" głosowało czterech.
Wyniki.
Do udziału w wyborach uprawnionych było prawie 2,7 milionów obywateli Litwy. Udział wzięło prawie 1,4 miliona głosujących (51,76% uprawnionych). Głosy ważne stanowiły 98,73% wszystkich oddanych głosów.
Wyniki w skali kraju.
Oficjalne wyniki głosowania:
Wyniki w samorządach.
Dalia Grybauskaitė odniosła zwycięstwo w 56 spośród 60 rejonów Litwy, najwyższe poparcie uzyskując w Kownie, gdzie otrzymała 128 193 głosów (83,19% głosów ważnych oddanych w mieście). W rejonach solecznickim i wileńskim wygrał Waldemar Tomaszewski zdobywając odpowiednio 11 397 (66,86%) i 20 967 (49,94%) głosów. W rejonie wyłkowyskim najwięcej głosów zdobył Algirdas Butkevičius (10 902 i 52,11%), zaś w Wisagni zwyciężyła Kazimiera Prunskienė (2 312 i 33,74%).

</doc>
<doc id="1636023" url="https://pl.wikipedia.org/wiki?curid=1636023" title="Fliegerersatz Abteilung Nr. 6">
Fliegerersatz Abteilung Nr. 6

Fliegerersatz Abteilung Nr. 6 – FEA 6 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień w Großenhain.
Informacje ogólne.
Jednostka została utworzona przed wybuchem wojny, w 1913 roku w Großenhain. Jednostka stacjonowała tamże do zakończenia I wojny światowej.
Jednostka prowadziła szkolenie pilotów i obserwatorów dla jednostek liniowych, np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)". Jako jedna z największych jednostek tego typu łącznie w okresie 1914–1918 przeszkoliła około 60 tysięcy żołnierzy, pilotów, obserwatorów i personelu naziemnego.
W jednostce służyli lub przeszli szkolenie m.in. Julius Buckler, Hermann Fahrig, Werner Rudolph Anton, Rudolf Friedrich Otto Windisch, Kurt Wüsthoff.
W jednostce zostały utworzone m.in. następujące jednostki lotnicze: FFA 24, Jagdstaffel 35, Jagdstaffel 40, Jagdstaffel 41, Jagdstaffel 44, Jagdstaffel 54.

</doc>
<doc id="1636026" url="https://pl.wikipedia.org/wiki?curid=1636026" title="Perfect Symmetry (singel)">
Perfect Symmetry (singel)

Perfect Symmetry – utwór skomponowany przez angielskie trio Keane, który został wydany 29 grudnia 2008 roku jako 3 singiel i jako tytułowe nagranie 3 albumu grupy – "Perfect Symmetry".
Wideoklip.
Wideo do nagrania zostało wykonane 19 listopada 2008 roku.
Listy przebojów.
Piosenka "Perfect Symmetry" osiągnęła jedynie 150# na notowaniu UK Singles Chart, co mianuje ją najgorzej odebraną piosenką w historii grupy.

</doc>
<doc id="1636029" url="https://pl.wikipedia.org/wiki?curid=1636029" title="Anna Wittelsbach (Pfalz-Veldenz)">
Anna Wittelsbach (Pfalz-Veldenz)

Anna Wittelsbach (ur. 12 listopada 1540 - zm. 30 marca 1586) - księżniczka Palatynatu-Veldenz, margrabina Badenii-Durlach.
Córka księcia Ruprechta i Urszuli Daun-Kyrburg und Salm. 
1 sierpnia 1558 roku w Heidelbergu wyszła za mąż za Karola II przyszłego margrabiego Badenii-Durlach. Karol i Anna byli rodziami:
Gdy w 1577 roku zmarł jej mąż, synowie byli jeszcze małoletni. Uznano więc że do czasu uzyskania przez nich pełnoletniości rządzić będą w ich imieniu ich matka Anna, elektor Palatynatu Reńskiego Ludwik VI oraz Ludwik Wirtemberski. 

</doc>
<doc id="1636030" url="https://pl.wikipedia.org/wiki?curid=1636030" title="Autosan A0909L">
Autosan A0909L



</doc>
<doc id="1636032" url="https://pl.wikipedia.org/wiki?curid=1636032" title="Puchar Świata w skokach narciarskich w Rælingen">
Puchar Świata w skokach narciarskich w Rælingen

Zawody Pucharu Świata w skokach narciarskich w Rælingen zostały po raz pierwszy (i jak do tej pory jedyny) rozegrane zostały w sezonie 1986/87. Konkurs na skoczni Marikollen odbył się w 20 marca 1987 roku. Zwycięzcą został Norweg Vegard Opaas, triumfator całego cyklu PŚ.
Szczegółowe wyniki zawodów.
PŚ 1986/1987 (20 marca 1987).
Zawodnicy, którzy zdobyli punkty

</doc>
<doc id="1636037" url="https://pl.wikipedia.org/wiki?curid=1636037" title="Raúl Fernández (lekkoatleta)">
Raúl Fernández (lekkoatleta)

Raúl Fernández (ur. 8 marca 1978 w Brenes) – hiszpański lekkoatleta specjalizujący się w skoku w dal. 
Najważniejszym jego osiągnięciem jest halowe mistrzostwo Europy w skoku w dal (2002). 

</doc>
<doc id="1636044" url="https://pl.wikipedia.org/wiki?curid=1636044" title="Max Romeo">
Max Romeo

Max Romeo, właśc. Maxwell Livingston Smith (ur. 22 listopada 1947 w Saint James na Jamajce) – jamajski wokalista reggae i roots reggae. Do jego największych przebojów należą "Wet Dream" i "Chase the Devil".
Życiorys.
Romeo wyprowadził się z rodzinnego domu mając 14 lat. Kilka lat później, wygrawszy konkurs młodych talentów, przeniósł się do Kingston. W 1965 rozpoczął występy z zespołem The Emotions, który rok później wylansował swój pierwszy przebój, "(Buy You) A Rainbow". W roku 1968 Max Romeo zdecydował się na karierę na własny rachunek. Mimo początkowych niepowodzeń, udało mu się wydać przebojowy singel "Wet Dream". Nasycona seksualnymi treściami piosenka wzbudziła skandal obyczajowy, a jednocześnie stała się hitem, docierając do miejsca 10. na brytyjskiej liście sprzedaży. Jego kolejne przeboje także zawierały sygestywne teksty: "Belly Woman", "Wine Her Goosie" i "Mini-Skirt Vision". W 1969 roku wydany został jego pierwszy album, "A Dream".
W 1970 Romeo założył na Jamajce własny sound system, Romax, który jednak nie spotkał się z powodzeniem. Jego druga płyta, "Let the Power Fall", zawierała w większości utwory naładowane politycznie, sympatyzujące z Ludową Partią Narodową. W roku 1976 powstała płyta "War ina Babylon", uważana za najważniejszą w dorobku Maxa Romeo, zawierająca utwór "Chase the Devil". Wydany rok później album "Reconstruction", wyprodukowany przez samego muzyka, nie odniósł jednak dużego sukcesu. W 1978 Romeo współtworzył musical "Reggae", w którym także wystąpił, a w 1981 próbował podbić amerykański rynek muzyczny krążkiem "Holding Out My Love to You". Na początku lat 90. nagrał dwie płyty z Jah Shaką: "Fari – Captain of My Ship" (1992) oraz "Our Rights" (1995). Obecnie wciąż koncertuje i regularnie nagrywa nowy materiał.

</doc>
<doc id="1636047" url="https://pl.wikipedia.org/wiki?curid=1636047" title="Bedshaped">
Bedshaped

Bedshaped - jest to utwór angielskiej grupy piano-rockowej Keane. Singiel został zrealizowany dnia 16 sierpnia 2004 roku jako 3 piosenka promująca album studyjny - "Hopes and Fears". Został sprzedany w nakładzie 22.000 kopii w ciągu pierwszego tygodnia, co uplasowało ten utwór na 10# notowań UK Singles Chart.
Wersje wydań.
CD 
UK, 7" Vinyl 
Realizacja.
"Bedshaped" został skomponowany już w 2001 roku przez Tima Rice-Oxleya, jednego z członków grupy. Oryginalnie został nagrany w Les Essarts, we Francji i po raz pierwszy ukazał się jako B-Side utworu Everybody's Changing w maju 2003 roku. Jako 4 autor (poza 3 członkami Keane) został uznany James Sanger.

</doc>
<doc id="1636048" url="https://pl.wikipedia.org/wiki?curid=1636048" title="Eugene Daniel O’Sullivan">
Eugene Daniel O’Sullivan

Eugene Daniel O’Sullivan (ur. 31 maja 1883, zm. 7 lutego 1968) – amerykański polityk i prawnik związany z Partią Demokratyczną.
W latach 1949–1951 przez jedną dwuletnią kadencję Kongresu Stanów Zjednoczonych był przedstawicielem drugiego okręgu wyborczego w stanie Nebraska w Izbie Reprezentantów Stanów Zjednoczonych.

</doc>
<doc id="1636050" url="https://pl.wikipedia.org/wiki?curid=1636050" title="Walter Schleger">
Walter Schleger

Walter Schleger (ur. 19 września 1929 w Pradze, zm. 3 grudnia 1999), austriacki piłkarz, pomocnik, napastnik. Brązowy medalista MŚ 54.
Karierę zaczynał w juniorach Sparty Praga. Po przenosinach do Wiednia grał w Wiener Sport-Club (1949-1951), największe sukcesy odnosił jednak w Austrii Wiedeń (1951-1964). Zdobywał tytuły mistrza kraju w 1953, 1961, 1962 i 1963. W reprezentacji Austrii w latach 1951-1962 zagrał 22 razy i strzelił jedną bramkę. Podczas MŚ 54 pojawił się na boisku w dwóch meczach. Jeden mecz rozegrał na MŚ 58.
Po zakończeniu kariery sportowej był cenionym naukowcem i wykładowcą (z wykształcenia był lekarzem weterynarii).

</doc>
<doc id="1636055" url="https://pl.wikipedia.org/wiki?curid=1636055" title="Steffen Hoos">
Steffen Hoos

Steffen Hoos (ur. 29 stycznia 1968 w Tambach-Dietharz) – niemiecki biathlonista, reprezentujący również NRD, trzykrotny medalista mistrzostw świata.
Kariera.
Pierwsze sukcesy w karierze osiągnął w 1988 roku, kiedy zdobył złote medale w sztafecie i sprincie na mistrzostwach świata juniorów w Chamonix.
W Pucharze Świata zadebiutował 15 grudnia 1988 roku w Les Saisies, kiedy zajął 44. miejsce w biegu indywidualnym. Pierwsze punkty zdobył 21 stycznia 1989 roku w Borowcu, zajmując 25. miejsce w sprincie. Nigdy nie stanął na podium indywidualnych zawodów tego cyklu, jednak łącznie czterokrotnie dokonał tego w zawodach drużynowych. Indywidualnie najwyższą lokatę zajął 1 lutego 1990 roku w Walchsee, gdzie był czwarty w biegu indywidualnym. Walkę o podium przegrał tam z Eirikiem Kvalfossem z Norwegii. Najlepsze wyniki osiągnął w sezonach 1989/1990 i 1991/1992, kiedy zajmował 18. miejsce w klasyfikacji generalnej.
Podczas mistrzostw świata w Feistritz w 1989 roku wspólnie z Andreasem Heymannem, André Sehmischem i Raikiem Dittrichem zajął trzecie miejsce w biegu drużynowym. Na rozgrywanych cztery lata później mistrzostwach świata w Borowcu razem z Fritzem Fischerem, Svenem Fischerem i Frankiem Luckiem zwyciężył w tej samej konkurencji. Ponadto na mistrzostwach świata w Canmore w 1994 roku reprezentacja Niemiec w składzie: Jens Steinigen, Marco Morgenstern, Peter Sendel i Steffen Hoos zajęła trzecie miejsce w biegu drużynowym. Był też między innymi szósty w sprincie podczas mistrzostw świata w Oslo/Mińsku/Kontiolahti w 1990 roku.
Brał także udział w igrzyskach olimpijskich w Albertville w 1992 roku, zajmując 18. miejsce w biegu indywidualnym. Był to jego jedyny start w zawodach tego cyklu.
Osiągnięcia.
Puchar Świata.
Miejsca na podium chronologicznie.
Hoos nigdy nie stanął na podium indywidualnych zawodów PŚ.

</doc>
<doc id="1636058" url="https://pl.wikipedia.org/wiki?curid=1636058" title="Lista odcinków serialu anime Król szamanów">
Lista odcinków serialu anime Król szamanów

Lista odcinków anime Król szamanów. Serię wyprodukowano dzięki współpracy TV Tokyo, NAS oraz studia Xebec. Reżyserem był Seiji Mizushima. Łącznie powstały 64 odcinki, które wyemitowano od 4 lipca 2001 do 25 września 2002 roku na kanale TV Tokyo w Japonii.

</doc>
<doc id="1636059" url="https://pl.wikipedia.org/wiki?curid=1636059" title="Amanda Pays">
Amanda Pays

Amanda J. Pays (ur. 6 czerwca 1959 w Londynie) – brytyjska aktorka i modelka.
Życiorys.
Wczesne lata.
Urodziła się w Londynie jako córka Joan (z domu Miller), aktorki, i Howarda Reginalda Paysa, agenta teatralnego/byłego aktora. Kiedy miała osiem lat, rozpoczęła naukę w pobliżu klasztoru, gdzie wykazała swoje wczesne umiejętności aktorskie grając zazwyczaj role męskie. Za radą swojej matki wysłała zdjęcie do agencji modelek i niemal natychmiast została przyjęta. W wieku czternastu lat rozpoczęła studia na wydziale dramatu w londyńskiej Academy of Live and Recorded Arts.
Kariera.
W wieku 17 lat przez cztery lata pracowała jako modelka dla takich fotografów światowej sławy jak David Bailey, Clive Arrowsmith, Antony Armstrong-Jones, Terence Donovan, John Swannell, Steven Meisel, Patrick Demarchelier, Denis Piel i Matthew Rolston. Była na okładkach „Tatler” (1983), „Queen”, „Vogue” (w sierpniu 1986), „Harper’s Bazaar” (w listopadzie 1989) czy „Mirabella” (w styczniu 1990).
Po występie w podwójnej roli Carli Martin i Christy Bruckner w melodramacie telewizyjnym HBO "Chłodnia" ("The Cold Room", 1984) z udziałem George’a Segala, pojawiła się na dużym ekranie w komedii "Jankes na Oksfordzie" ("Oxford Blues", 1984) z Robem Lowe i Julianem Sandsem. Była narratorem filmu dokumentalnego "Komputerowe marzenia" ("Computer Dreams", 1988). W dramacie sensacyjnym "Sajgon" ("Off Limits", 1988) zagrała u boku Willema Dafoe, Gregory’ego Hinesa i Scotta Glenna. W filmie akcji "Tajna przesyłka" ("Subterfuge", 1996) grała Alex, zakochaną w muskularnym eks-żołnierzu (Matt McColm).
Życie prywatne.
19 listopada 1988 wyszła za mąż za amerykańskiego aktora Corbina Bernsena, z którym zagrała w telewizyjnym dramacie "Cena za umarłego" ("Dead on the money", 1991), dreszczowcu telewizyjnym NBC "W pajęczynie zdrady" ("I Know My Son Is Alive"/"Web of Deceit", 1994) i serialu NBC/Hallmark "Świry" ("Psych", 2008). Mają czterech synów: Olivera Millera (ur. 14 marca 1989), bliźniaki - Henry’ego i Angusa Moore’a (ur. 19 marca 1992) oraz Finleya Coopera (ur. 9 czerwca 1998).

</doc>
<doc id="1636060" url="https://pl.wikipedia.org/wiki?curid=1636060" title="Mistrzostwa świata juniorów w curlingu">
Mistrzostwa świata juniorów w curlingu

Mistrzostwa świata juniorów w curlingu – coroczny turniej wyłaniający najlepszą drużynę świata, której członkowie mają mniej niż 21 lat.
Pierwsze mistrzostwa świata juniorów zorganizowano w 1975, rywalizowały wówczas jedynie drużyny męskie. Pierwszy turniej kobiecy odbył się w 1988. Mistrzostwa mężczyzn i kobiet odbywają się w tym samym miejscu i czasie, wyjątkiem był rok 1988.
W zawodach bierze udział 10 drużyn - 2 ze strefy amerykańskiej, 1 ze strefy Pacyfiku i 7 z Europy. W każdych zawodach udział bierze gospodarz, jeśli mistrzostwa odbywają się w kraju strefy Pacyfiku to uczestniczy w nich 6 drużyn z Europy. Rywalizacja rozgrywana jest systemem kołowym a w dalszej części systemem Page playoff.
Kwalifikacjami z ramienia Europy jest europejski challenge juniorów, jest to impreza otwarta, z której do mistrzostw świata przechodzi jedna lub dwie najlepsze drużyny, najgorsze europejskie reprezentacje mistrzostw świata by ponownie się zakwalifikować muszą wystąpić w challengu. Przez mistrzostwa Azji i strefy Pacyfiku wyłaniana jest jedna reprezentacja. Nie rozgrywa się mistrzostw w Ameryce ponieważ tylko Kanada i Stany Zjednoczone wystawiają swoje reprezentacje.
W latach 2001–2004 rozgrywano mistrzostwa świata grupy B, które zastępowały obecne turnieje w Europie i Azji.
Polacy dotychczas nie grali w mistrzostwach świata, startują w europejskim challengu od jego początku. Najlepszy rezultat osiągnęła drużyna Kamila Wachulaka w 2008, zdobyła tam srebrny medal.

</doc>
<doc id="1636061" url="https://pl.wikipedia.org/wiki?curid=1636061" title="Lodzia milicjantka">
Lodzia milicjantka



</doc>
<doc id="1636062" url="https://pl.wikipedia.org/wiki?curid=1636062" title="Jozef Štibrányi">
Jozef Štibrányi

Jozef Štibrányi (ur. 11 stycznia 1940 w Vlčkovcach), słowacki piłkarz, napastnik. Srebrny medalista MŚ 62.
W reprezentacji Czechosłowacji zagrał 9 razy i strzelił jedną bramkę. Debiutował 30 października 1960 w meczu z Holandią, ostatni raz zagrał w 1963. Podczas MŚ 62 wystąpił w dwóch spotkaniach Czechosłowacji w turnieju i strzelił zwycięską bramkę w meczu z Hiszpanią. Był wówczas piłkarzem Spartaka Trnava.

</doc>
<doc id="1636063" url="https://pl.wikipedia.org/wiki?curid=1636063" title="Jozef Stibranyi">
Jozef Stibranyi



</doc>
<doc id="1636065" url="https://pl.wikipedia.org/wiki?curid=1636065" title="Rozejm w Starym Targu">
Rozejm w Starym Targu



</doc>
<doc id="1636066" url="https://pl.wikipedia.org/wiki?curid=1636066" title="Nathan Morgan">
Nathan Morgan

Nathan Morgan (ur. 30 czerwca 1978) – angielski lekkoatleta specjalizujący się w skoku w dal. 

</doc>
<doc id="1636068" url="https://pl.wikipedia.org/wiki?curid=1636068" title="Carsten Heymann">
Carsten Heymann

Carsten Heymann (ur. 7 stycznia 1972 w Sebnitz) – niemiecki biathlonista, reprezentujący również NRD, dwukrotny wicemistrz świata.
Kariera.
Pierwszy sukces osiągnął w 1990 roku, gdy jeszcze jako reprezentant NRD zdobył złoty medal w sztafecie na mistrzostwach świata juniorów w Sodankylä. Wynik ten powtórzył na mistrzostwach świata juniorów w Galyatető w 1991 roku, wygrywając też bieg indywidualny i zajmując trzecie miejsce w sprincie. Ponadto podczas mistrzostw świata juniorów w Canmore w 1992 roku odniósł trzecie zwycięstwo w sztafecie.
W Pucharze Świata zadebiutował 22 grudnia 1991 roku w Hochfilzen, zajmując piąte miejsce w sztafecie. Pierwsze punkty wywalczył 19 stycznia 1995 roku w Oberhofie, zajmując 18. miejsce w biegu indywidualnym. Na podium zawodów tego cyklu po raz pierwszy stanął 13 grudnia 1997 roku w Östersund, kończąc rywalizację w sprincie na trzeciej pozycji. W zawodach tych wyprzedzili go jedynie Rosjanin Aleksiej Kobielew i Raphaël Poirée z Francji. W kolejnych startach jeszcze pięć razy stawał na podium, jednak nie odniósł żadnego zwycięstwa. Ostatnie podium wywalczył 21 stycznia 2001 roku w Anterselvie, gdzie zajął drugie miejsce w biegu masowym. Najlepsze wyniki osiągnął w sezonie 2000/2001, kiedy zajął ósme miejsce w klasyfikacji generalnej.
Podczas mistrzostw świata w Osrblie w 1997 roku wspólnie z Markiem Kirchnerem, Frankiem Luckem i Peterem Sendelem zdobył srebrny medal w biegu drużynowym. Wynik ten Niemcy w składzie: Ricco Groß, Carsten Heymann, Sven Fischer i Frank Luck powtórzyli na mistrzostwach świata w Hochfilzen/Pokljuce w 1998 roku. Był też między innymi jedenasty w biegu masowym podczas mistrzostw świata w Pokljuce w 2001 roku. Ponadto kilkukrotnie zdobywał medale mistrzostw Europy, w tym złote w sztafecie na ME w Kontiolahti (2002) i ME w Mińsku (2004).
W 1998 roku wystąpił na igrzyskach olimpijskich w Nagano. W swoim jedynym starcie zajął 34. miejsce w sprincie.

</doc>
<doc id="1636070" url="https://pl.wikipedia.org/wiki?curid=1636070" title="Battle (miasto)">
Battle (miasto)

Battle – miasto w Wielkiej Brytanii, w Anglii, w regionie South East England, w hrabstwie East Sussex. W 2001 r. miasto to na powierzchni 31,8 km² zamieszkiwało 6171 osób. W Battle powstała brytyjska formacja muzyczna, grająca rock alternatywny - Keane.
Na terenie miasta znajduje się miejsce, gdzie odbyła się bitwa pod Hastings.

</doc>
<doc id="1636071" url="https://pl.wikipedia.org/wiki?curid=1636071" title="Raúl Fernández">
Raúl Fernández



</doc>
<doc id="1636073" url="https://pl.wikipedia.org/wiki?curid=1636073" title="Melchior Eliaszowicz">
Melchior Eliaszowicz



</doc>
<doc id="1636074" url="https://pl.wikipedia.org/wiki?curid=1636074" title="Jerzy Jan Wittelsbach (Pfalz-Veldenz)">
Jerzy Jan Wittelsbach (Pfalz-Veldenz)

Jerzy Jan Wittelsbach (ur. 11 kwietnia 1543 - zm. 18 kwietnia 1592 Lützelstein) – hrabia palatyn i książę Palatynatu-Veldenz.
Syn księcia Ruprechta i Urszuli Daun-Kyrburg und Salm.
Był założycielem Pfalzburga. Miał wielką wizję rozbudowy miasta, jednak nie posiadał pieniędzy na ten cel – zaciągnął więc ogromne pożyczki m.in. u księcia Karola III Lotaryńskiego. Po śmierci Wittelsbacha jego żona musiała spłacać długi przez oddanie części księstwa księciu Lotaryngii.
20 grudnia 1562 roku ożenił się z Anną Marią Wazówną, córką króla Szwecji Gustawa I Wazy i jego drugiej żony Małgorzaty Leijonhufvud. Byli rodzicami:

</doc>
<doc id="1636078" url="https://pl.wikipedia.org/wiki?curid=1636078" title="Jan Popluhar">
Jan Popluhar



</doc>
<doc id="1636079" url="https://pl.wikipedia.org/wiki?curid=1636079" title="New Zealand National Soccer League">
New Zealand National Soccer League

New Zealand National Soccer League – najwyższa klasa rozgrywkowa w piłce nożnej w Nowej Zelandii w latach 1970 – 2003. 
Łącznie rozegrano 34 sezony. W sezonie inauguracyjnym wystąpiło osiem drużyn a tytuł mistrzowski zdobyła drużyna Blockhouse Bay. Najwięcej razy po tytuł mistrzowski (aż sześciokrotnie) sięgały drużyny: Christchurch United i Mt Wellington AFC.
W 2004 roku National Soccer League zostaje zastąpiona przez New Zealand Football Championship.

</doc>
<doc id="1636082" url="https://pl.wikipedia.org/wiki?curid=1636082" title="Jednostki logistyczne">
Jednostki logistyczne

Jednostki logistyczne - wojskowe jednostki, których głównym zadaniem jest zabezpieczenie pod względem logistycznym działań i działalności innych jednostek wojskowych i instytucji wojskowych ogólnowojskowych lub specjalistycznych.
Jednostki logistyczne mogą być stacjonarne lub mobilne. Można je podzielić także na występujące samodzielnie lub w ramach związków taktycznych ogólnowojskowych lub specjalistycznych.
Jednostkami stacjonarnymi są: rejonowe bazy materiałowe, bazy materiałowo-techniczne, bazy lotnicze, komendy portów wojennych, samodzielne składnice, samodzielne składy, warsztaty techniczne (okręgowe, rejonowe), szpitale wojskowe.
Jednostkami mobilnymi są: 

</doc>
<doc id="1636083" url="https://pl.wikipedia.org/wiki?curid=1636083" title="Brahinka">
Brahinka

Brahinka ( "Brahinka", "Braginka") – rzeka w południowej Białorusi (obwód homelski) i w północnej Ukrainie (obwód kijowski), prawy dopływ Dniepru w zlewisku Morza Czarnego. Długość - 179 km, powierzchnia zlewni - 2778 km².
Pierwotnie Brahinka stanowiła ostatni większy lewy dopływ Prypeci. Po melioracji międzyrzecza Dniepru i Prypeci Brahinka została podzielona kanałami odprowadzającymi wodę wprost do Dniepru na trzy niezależne cieki wodne:
Zlewnia Brahinki leży na Polesiu Homelskim. Dolina mało wyraźna, błotnista, szerokości 0,5-1 km, szerokość koryta 8-14 m w górnym biegu, 15-30 m w średnim i dolnym biegu. Przepływa przez miasto Brahiń.

</doc>
<doc id="1636084" url="https://pl.wikipedia.org/wiki?curid=1636084" title="Przyprawy kuchni indyjskiej">
Przyprawy kuchni indyjskiej

Przyprawy kuchni indyjskiej – przyprawy i mieszanki przypraw używane w kuchni indyjskiej.
Wśród najczęściej używanych przypraw o indyjskim rodowodzie wyróżnić można asafetydę, kolendrę, kozieradkę oraz szeroką gamę produktów korzennych, takich jak: cynamon, gałka muszkatołowa, imbir, kurkuma, kardamon i szafran. Dzięki intensywnemu wykorzystaniu przypraw proste na ogół dania z ryżu, soczewicy, grochu lub fasoli uzyskują zaskakujące smaki, które łatwo jest jednak zaburzyć poprzez niewłaściwą proporcję składników.
Historia.
Chiński podróżnik i mnich Xuanzang, który gościł na dworze Harszy – króla Kunjakubdży
(606–647 n.e.), opisał północną część Indii. Przekaz ten zachował się do naszych czasów, dając nam m.in. obraz zwyczajów na dworze króla.
Z opracowania tego wynika, że dania mięsne i potrawy z warzyw smażono w oleju oraz przyprawiano mieszankami przypraw korzennych zwanymi masala. W skład masali wchodziły chilli, kardamon, goździki, kmin rzymski i sól. Dla zaostrzenia apetytu i wywołania pragnienia podawano biesiadnikom bazylię i świeży imbir. Spożywanie czosnku i cebuli na dworze królewskim, a także w mieście było zabronione. Można je było spożywać tylko poza miastem. Powodem tych zakazów była zapewne przykra woń tych warzyw przytłumiająca wonne i delikatne zapachy innych, cennych przypraw korzennych.
Konsystencja.
Sposób dodawania przypraw do potraw jest zróżnicowany regionalnie – na północy preferuje się zmielone przyprawy w postaci proszku, podczas gdy kucharze na południu kraju używają najczęściej całych ziaren, niewielkich kawałków korzeni lub listków.
Odnośnie do mieszanek przypraw, istnieją dwa sposoby przyrządzania: w proszku lub w paście. Proszek masala stosuje się do potraw duszonych, natomiast pastę do nacierania lub zalewania mięsa, drobiu i ryb przed ich pieczeniem, smażeniem lub gotowaniem.
Podział przypraw.
Przyprawy dzieli się na trzy grupy:
Wyróżnia się też:
Mieszanki przypraw.
Masala.
Domowe mieszanki przypraw wzbogacają indyjską sztukę kulinarną. Różne kompozycje tych przypraw podnoszą walory smakowe potraw. W języku tamilskim słowo curry znaczy sos lub coś w rodzaju znanego u nas gulaszu. Curry przyrządza się przez duszenie mięsa lub warzyw z mieszanką przypraw.
Domowa mieszanka masala nadaje potrawom smak odpowiadający gustom i przyzwyczajeniom domowników – przepis na specyficzny, charakterystyczny smak potrawy jest często okrywany tajemnicą i stanowi powód do dumy gospodyni lub gospodarza. Wszystkie mieszanki garam masala, aczkolwiek zawierają podobne lub identyczne składniki, różnią się sposobem ich mieszania i wzajemnymi proporcjami, tym niemniej końcowy rezultat odpowiada wymogom klasycznej kuchni indyjskiej.
W przepisach na sporządzanie masala podaje się często składniki zastępcze, które najbardziej przypominają oryginalne, jednak znawcy i smakosze zaopatrują się w oryginalne indyjskie przyprawy.
Każda tradycyjna rodzina indyjska przygotowuje codziennie specyficzną mieszankę ziół i przypraw zwaną masalą. Duży wybór rodzimych składników pozwala na niemal nieograniczoną ilość kombinacji, dzięki czemu uzyskany efekt jest za każdym razem inny.
Podział masal.
Najbardziej znane na świecie masale to:

</doc>
<doc id="1636086" url="https://pl.wikipedia.org/wiki?curid=1636086" title="Beccles">
Beccles

Beccles - miasto i civil parish w Wielkiej Brytanii, w Anglii, w regionie East of England, w hrabstwie Suffolk, w dystrykcie East Suffolk. W 2011 roku civil parish liczyła 10 123 mieszkańców. Beccles jest wspomniana w Domesday Book (1086) jako "Becles".

</doc>
<doc id="1636087" url="https://pl.wikipedia.org/wiki?curid=1636087" title="Pruem">
Pruem



</doc>
<doc id="1636089" url="https://pl.wikipedia.org/wiki?curid=1636089" title="9K113 Konkurs">
9K113 Konkurs

9K113 Konkurs (kod NATO: AT-5 Spandrel) – radziecki system przeciwpancerny składający się z przeciwpancernego pocisku kierowanego 9M113 Konkurs i wyrzutni 9P135M.
Historia.
Prace nad pociskami 9M113 rozpoczęto w 1962 roku, równolegle z lżejszymi pociskami 9K111 Fagot, a do służby trafiły w 1974 roku. 9M113 Konkurs może być wystrzeliwany z przenośnej wyrzutni 9P135M lub znajdować się na wyposażeniu pojazdów BMP-2, BMD-2, BRDM-2 i także niektórych serii BMP-1
Pociski są wystrzeliwane z wyrzutni systemu 9K1111. Pojazdy BRMD-2 wyposażone w pięcioprowadnicową wyrzutnię pocisków Konkurs noszą oznaczenie 9P148. Te pojazdy przewożą dodatkowo 15 pocisków Fagot lub 10 pocisków Konkurs.

</doc>
<doc id="1636092" url="https://pl.wikipedia.org/wiki?curid=1636092" title="AT-5 Spandrel">
AT-5 Spandrel



</doc>
<doc id="1636093" url="https://pl.wikipedia.org/wiki?curid=1636093" title="Ing (bóg)">
Ing (bóg)

Ing (bóg) – tajemnicza postać mitologii germańskiej, która jakoby przybyła okrętem zza morza. Dał początek najstarszej rasie Sasów, po czym ponownie zniknął na wschodzie. Niektórzy badacze zaliczają go do Asów i sugerują, że jego podróż jest odpowiednikiem ostatniej, pośmiertnej podróży, na którą wyruszają bohaterowie na całym świecie. 

</doc>
<doc id="1636094" url="https://pl.wikipedia.org/wiki?curid=1636094" title="Cmentarz wojskowy w Bielsku-Białej">
Cmentarz wojskowy w Bielsku-Białej

Cmentarz wojskowy w Bielsku-Białej – zabytkowy cmentarz wojskowy znajdujący się w Bielsku-Białej, w południowej części os. Wojska Polskiego (dzielnica Aleksandrowice), przy ul. Saperów.
Został utworzony w 1921 r. na potrzeby bielskiego garnizonu.
Centralną część cmentarza stanowi prostokątny plac, przy którym znajdują się trzy pomniki:
Wokół niego usytuowane są kwatery z 53 grobami, tylko częściowo wymienionych z nazwiska, żołnierzy, którzy zmarli w latach 1921–1939.
Wzdłuż głównej alei, biegnącej od bramy do głównego placu, znajdują się mogiły zbiorowe, m.in. żołnierzy poległych w wojnie obronnej Polski (m.in. w bitwie pod Węgierską Górką), żołnierzy poległych w 1945 r. i harcerzy, którzy zginęli w czasie II wojny światowej.

</doc>
<doc id="1636095" url="https://pl.wikipedia.org/wiki?curid=1636095" title="AT-3 Sagger">
AT-3 Sagger



</doc>
<doc id="1636096" url="https://pl.wikipedia.org/wiki?curid=1636096" title="AT-4 Spigot">
AT-4 Spigot



</doc>
<doc id="1636097" url="https://pl.wikipedia.org/wiki?curid=1636097" title="AT-11 Sniper">
AT-11 Sniper



</doc>
<doc id="1636100" url="https://pl.wikipedia.org/wiki?curid=1636100" title="Newport County A.F.C.">
Newport County A.F.C.

Newport County Association Football Club – walijski klub piłkarski z siedzibą w mieście Newport, występujący obecnie w angielskiej EFL League Two.
Historia.
"Newport County" powstał w 1912 roku. Klub początkowo zyskał przydomek "The Ironsides" związany ze znajdującą się w Newport hutą stali. Już w roku swych narodzin klub przystąpił do rozgrywek w lidze Southern Football League. W 1920 roku "Newport County" przystąpił do rozgrywek w ramach ligi angielskiej (The Football League). W 1932 roku klub przeniósł się na Somerton Park. Po blisko 20 latach gry w trzeciej lidze angielskiej (Football League Third Division South) "Newport County" jako mistrz III ligi awansował w 1939 roku do drugiej ligi angielskiej (Football League Second Division).
Z powodu wybuchu II wojny światowej "Newport County" zdążył rozegrać w II lidze tylko trzy mecze, remisując 1:1 z Tottenham Hotspur i pokonując 3:1 Southampton. W przerwanym sezonie "Newport County" w 22 zespołowej lidze zajął 9. miejsce.
Po zakończeniu wojny rozgrywki ligowe zostały wznowione. Tym razem drużynie "Newport County" wiodło się znacznie gorzej. Klub doznał wielu porażek, wśród których była rekordowa klęska 0:13 z Newcastle United. Pomimo pokonania Coventry City, Sheffield Wednesday i Fulham Londyn, klub na koniec potrzebował czterech zwycięstw w czterech ostatnich grach. Pomimo rewanżowego zwycięstwa nad Newcastle United porażki z Birmingham City, Luton Town i Manchester City sprawiły, że "Newport County" zajął ostatnie miejsce i spadł z II ligi.
Pomimo okresu słabości "Newport County" w 1949 roku dotarł do piątej rundy Pucharu Anglii – najdalej w historii klubu. W piątej rundzie walijski zespół przegrał minimalnie 2:3 z Portsmouth, późniejszym półfinalistą tej edycji pucharu oraz ówczesnym mistrzem Anglii.
Po 11 sezonach gry w trzeciej lidze ("Third Division South") przed sezonem 1958/59 utworzono czwartą ligę ("Fourth Division"). Czwartą ligę utworzyły 24 kluby – po 12 najsłabszych z "Third Division South" i "Third Division North". Pozostałe kluby utworzyły jednolitą trzecią ligę (Football League Third Division), co zakończyło okres podziału geograficznego trzeciej ligi angielskiej. "Newport County" z trudem zachował swoje miejsce w zreformowanej trzeciej lidze – gdyby klub zdobył 4 punkty mniej, znalazłby się w czwartej lidze. Klub nie cieszył się długo z gry w trzeciej lidze, gdyż już w 1962 roku, mając na koncie tylko 7 zwycięstw, spadł do czwartej ligi, w której spędził następne 18 sezonów. W sezonie 1972/73 "Newport County" był bliski powrotu do trzeciej ligi – nie udało się to jedynie z powodu gorszego bilansu bramkowego.
W sezonie 1959/60 "Newport County" wylosował w trzeciej rundzie Pucharu Anglii czołowy zespół I ligi angielskiej – Tottenham Hotspur. W czasie meczu na White Hart Lane, w czasie obfitej śnieżycy, Tottenham prowadził już 2:0, a wtedy z odległości aż 35 m kontaktową bramkę dla walijskiego zespołu zdobył Ken Hollyman. Rozbudzone nadzieje na remis i powtórkę meczu rozwiały dwie dalsze bramki dla Tottenhamu. Ostatecznie "Newport County" przegrał 1:4.
W latach 80. klub miał swoje najlepsze i najgorsze momenty w swych dziejach. W najlepszym okresie klubu, w latach 1978–1982, trenerem był Len Ashurst. W 1980 klub zajął w czwartej lidze drugie miejsce, 5 punktów za zwycięzcą, i awansował do trzeciej ligi. W skład drużyny "Newport County" wszedł wówczas młody John Aldridge, który w przyszłości miał się stać jednym z najlepszych strzelców w historii ligi angielskiej.
Największym sukcesem klubu "Newport County" w 1980 roku było jednak zdobycie Puchar Walii, co pozwoliło na jedyny jak dotąd występ w europejskich pucharach – w Pucharze Zdobywców Pucharów w sezonie 1980/81. W pierwszej rundzie walijski zespół trafił na inną brytyjską drużynę – północnoirlandzki klub Crusaders Belfast. Po wysokim zwycięstwie 4:0 na własnym stadionie wyjazdowy remis 0:0 dał pewny awans do 1/8 finału. Kolejnym rywalem był finalista Pucharu Norwegii Haugar Haugesund. W Norwegii był bezbramkowy remis, za to w Walii "Newport County" rozgromił rywali aż 6:0 i przebojem wdarł się do ćwierćfinału. Tutaj czekał na Walijczyków bardzo silny zespół z NRD – Carl Zeiss Jena. W Jenie padł niespodziewany remis 2:2. Dzięki bramkom strzelonym na wyjeździe drużynie z Walii wystarczał teraz bezbramkowy remis, by awansować do półfinału, jednak już w 27. minucie rewanżowego spotkania bramkę dla gości zdobył Lothar Kurbjuweit. Ponieważ drużyna walijska nie zdołała wyrównać, dalej awansowała drużyna ze wschodnich Niemiec, która w tej edycji pucharu dotarła ostatecznie aż do finału.
W sezonie 1982/83 "Newport County" zajął w III lidze 4. miejsce – 4 punkty za Huddersfield Town, który awansował do II ligi razem z innym walijskim zespołem – Cardiff City.
"Newport County" ponownie dotarł do finału Pucharu Walii w 1987 roku, gdzie przegrał 0:1 w powtórzonym meczu z Merthyr Tydfil. W lidze jednak klub spisał się fatalnie i spadł do czwartej ligi. W 1988 roku "Newport County" zajął ostatnie miejsce w czwartej lidze, zdobywając zaledwie 25 punktów. Oznaczało to, że po 68 latach klub musiał opuścić Football League i w sezonie 1988/89 przystąpił do gry w Football Conference. Nie udało się jednak dokończyć sezonu, gdyż z powodu długów sięgających 330 tys. funtów szterlingów "Newport County" musiał zakończyć działalność 27 lutego 1989 roku. Klub został wydalony z rozgrywek ligi Conference, a jego dorobek (4 zwycięstwa, 7 remisów oraz 19 punktów w 29 meczach) anulowano.
Już w czerwcu tego samego roku klub został reaktywowany i przystąpił do gry w Hellenic League (9 liga, czyli cztery ligi niżej od będących na szczycie angielskiego futbolu czteroligowych rozgrywek w ramach Football League). Celem klubu stał się odtąd powrót do Football League.
Obecny skład.
"Stan na 31 stycznia 2023"

</doc>
<doc id="1636101" url="https://pl.wikipedia.org/wiki?curid=1636101" title="Titus Bubernik">
Titus Bubernik



</doc>
<doc id="1636102" url="https://pl.wikipedia.org/wiki?curid=1636102" title="Newport County Association Football Club">
Newport County Association Football Club



</doc>
<doc id="1636103" url="https://pl.wikipedia.org/wiki?curid=1636103" title="Bernarda Fink">
Bernarda Fink

Bernarda Fink (ur. 29 sierpnia 1955) – argentyńska mezzosopranistka pochodzenia słoweńskiego. Urodzona w Buenos Aires, studiowała w tym mieście w „Instituto Superior de Arte del Teatro Colón”. Zdobyła pierwszą nagrodę w konkursie Nuevas Voces Líricas w roku 1985 i przeniosła się do Europy. Mieszka w południowej Austrii i jest żoną austriackiego dyplomaty, Valentina Inzko.
Bernarda Fink występowała z wiodącymi orkiestrami, wliczając w to Orkiestry Filharmoników Wiedeńskich i Londyńskich, Orkiestrę Lipskiego Gewandhausu, Orkiestrę Radia Francuskiego, Orchestre National de France, Akademie für Alte Musik Berlin, English Baroque Players,Freiburger Barockorchester, I Solisti Veneti, Les Musiciens du Louvre, Musica Antiqua Köln. Współpracowała z wieloma znanymi dyrygentami: René Jacobs, Philippe Herreweghe, John Eliot Gardiner, Nikolaus Harnoncourt, Trevor Pinnock, Neville Marriner, Marc Minkowski, Roger Norrington, Mariss Jansons, Walerij Giergijew, Colin Davis, and Riccardo Muti.
Występowała w teatrach operowych i na festiwalach w takich miastach jak Genewa, Praga, Montpellier, Salzburg, Barcelona, Innsbruck, Rennes, Buenos Aires, Amsterdam, Wiedeń, Tokio, Montreux, Londyn (BBC Proms festivals), Paryż (w Théâtre des Champs Élysées), Nowy Jork (Carnegie Hall), Sydney.
Nagrywa dla wytwórni Harmonia Mundi i Hyperion Records.

</doc>
<doc id="1636106" url="https://pl.wikipedia.org/wiki?curid=1636106" title="James Burrill Jr.">
James Burrill Jr.

James Burrill Jr. (ur. 25 kwietnia 1772 w Providence, zm. 25 grudnia 1820 w Waszyngtonie) – amerykański prawnik i polityk związany z Partią Federalistyczną.
Od 1817 roku do śmierci w 1820 roku reprezentował stan Rhode Island w Senacie Stanów Zjednoczonych. Jego ciało pochowane jest na Cmentarzu Kongresowym w Waszyngtonie.
Jego prawnuk, Theodore Francis Green, również reprezentował stan Rhode Island w Senacie Stanów Zjednoczonych.

</doc>
<doc id="1636107" url="https://pl.wikipedia.org/wiki?curid=1636107" title="Newport County AFC">
Newport County AFC



</doc>
<doc id="1636112" url="https://pl.wikipedia.org/wiki?curid=1636112" title="Soprano (KDE)">
Soprano (KDE)

Soprano jest biblioteką programistyczną dostarczającą obiektowo orientowany szkielet (framework) w C++ z Qt dla danych RDF.
Soprano został stworzony jako podprojekt NEPOMUK-a i będzie częścią pulpitu semantycznego w KDE 4.x. Soprano funkcjonuje jako repozytorium gromadzące informacje generowane przez serwer NEPOMUK (np. oceny, tagi, komentarze), które zostaną później zindeksowane przez Strigi w celu lepszego wyszukiwania. 

</doc>
<doc id="1636113" url="https://pl.wikipedia.org/wiki?curid=1636113" title="Anna Maria Wazówna">
Anna Maria Wazówna

Anna Maria Wazówna (ur. 19 czerwca 1545, zm. 3 marca 1610) – szwedzka księżniczka, księżna Palatynatu-Veldenz.
Życiorys.
Córka króla Szwecji Gustawa I Wazy i jego drugiej żony Małgorzaty Leijonhufvud. Jej przyrodnim bratem był król Szwecji Eryk XIV Waza. Była siostrą królów Szwecji Jana III i Karola IX.
20 grudnia 1562 roku wyszła za mąż za Jerzego Jana Wittelsbacha księcia Palatynatu-Valdenz. Byli rodzicami:
Po śmierci męża w 1592 roku musiała spłacać jego długi.

</doc>
<doc id="1636114" url="https://pl.wikipedia.org/wiki?curid=1636114" title="Newport County F.C.">
Newport County F.C.



</doc>
<doc id="1636116" url="https://pl.wikipedia.org/wiki?curid=1636116" title="Newport County FC">
Newport County FC



</doc>
<doc id="1636117" url="https://pl.wikipedia.org/wiki?curid=1636117" title="Siołber">
Siołber



</doc>
<doc id="1636119" url="https://pl.wikipedia.org/wiki?curid=1636119" title="La Tribune des Peuples">
La Tribune des Peuples

La Tribune des Peuples (fr. "Trybuna Ludów") – międzynarodowy dziennik polityczny, głoszący idee Wiosny Ludów, wydawany w języku francuskim od 15 marca do 13 czerwca 1849 i ponownie od 1 października do 10 listopada tego samego roku w Paryżu. Łącznie ukazało się 158 numerów.
Historia.
Dziennik założył dzięki sporej dotacji (prawdopodobnie 200 000 franków) Ksawerego Branickiego (1816–1879) i redagował Adam Mickiewicz, który po nieudanej próbie zorganizowania Legionu Polskiego we Włoszech, zamierzał w ten sposób wpłynąć na międzynarodową atmosferę w celu przybliżenia perspektyw przywrócenia niepodległości Polsce. Pismo zgromadziło wokół siebie grono lewicowych działaczy i publicystów często zbliżonych do poglądów utopijnego socjalizmu. Oprócz Polaków, do których należeli Ksawery Bronikowski, Edmund Chojecki, Franciszek Grzymała, znaleźli się także autorzy francuscy, włoscy, rosyjscy, rumuńscy (łącznie ponad 70 osób). 
Pismo otwierało motto z uchwały francuskiego Zgromadzenia Narodowego z dnia 24 maja 1848: "Układ braterski z Niemcami. Wyzwolenie Włoch. Odbudowanie wolnej i niepodległej Polski". Na łamach "Trybuny Ludów" Mickiewicz (najpewniej główny publicysta) przyznawał Francji "przodownictwo europejskie", zarówno w dziedzinie postępu, a także jako siedliska "wrogów ludu" (cytat: "we Francji również znajdują się nasi najbardziej oddani przyjaciele, a zarazem najzręczniejsi, najsilniejsi z naszych wrogów"). Mickiewicz z właściwym sobie temperamentem wyjaśniał, czym jest "Odpowiedzialność władzy według pojęć ludu", zastanawiał się nad przyczynami i skutkami tego, iż "Włochom brakuje pieniędzy", tłumaczył Europie, czym jest "Rosja, Socjalizm", na czym polega "Siła Francji" i co przyniosą rezultaty "Nieinterwencji" w sprawy włoskie, komentował "Manifest cesarza rosyjskiego", formułował "Przestrogę dla demokratów amerykańskich".
Nazwisko A. Mickiewicza pojawiło się w gazecie tylko raz (w informacji z 16 października 1849 r. pod oświadczeniem o ustąpieniu wszystkich Polaków z redakcji pisma), badacze ustalili jednak (głównie dzięki zapiskom przyjaciół poety: Aleksandra Biergela i Aleksandra Chodźki) jego autorstwo ponad 90 artykułów (według Stefana Kieniewicza), w większości o charakterze wstępnym lub będących polemikami o bieżących sprawach politycznych. Po raz pierwszy opublikował je początkowo w liczbie 39 jego syn, Władysław Mickiewicz w tomie "La politique du dix-neuviéme siécle" (Paryż, 1870), później w 1907 edycję pełną. Przetłumaczone zostały przez L. Rettela, A. Krasnowolskiego, B. Kielskiego, E. Haeckera i L. Płoszewskiego.
13 czerwca 1849 dziennik został zawieszony za umieszczenie (pod nieobecność A. Mickiewicza) apelu do uczestnictwa w nieudanej manifestacji politycznej zorganizowanej przez opozycję parlamentarną zwaną "Nową Górą". Wznowiono publikację po odwołaniu stanu oblężenia we Francji. Mickiewiczowi zagrożono jednak deportacją w razie dalszej współpracy z "Trybuną", toteż kierował on nią potajemnie, a materiały dostarczał przepisane obcą ręką. Gazeta przestała się ukazywać po wymuszonym przez ambasadę rosyjską w Paryżu ustąpieniu Polaków z redakcji pisma.

</doc>
<doc id="1636120" url="https://pl.wikipedia.org/wiki?curid=1636120" title="Zadzwońcie do mojej żony">
Zadzwońcie do mojej żony

Zadzwońcie do mojej żony ("Co řekne žena?") – pierwsza kolorowa koprodukcja polsko-czechosłowacka z 1958 w reżyserii Jaroslava Macha.
Film kręcono w Krakowie (Rynek Główny, ulica Kanonicza, Skałka, Wawel), Łodzi (Grand Hotel), Sopocie (molo), Warszawie i Pradze.
Fabuła.
Tuma, czechosłowacki pisarz zwiedza Polskę. Towarzyszy mu piękna przewodniczka Irena. Ich perypetie, podczas zbierania materiałów do książki, powodują nieporozumienia i zazdrość współmałżonków. 

</doc>
<doc id="1636123" url="https://pl.wikipedia.org/wiki?curid=1636123" title="Bobryk">
Bobryk

Cieki.
Bobryk – t. Bobrzyk, białorus. "Бобрык", ros. "Бобрик"

</doc>
<doc id="1636126" url="https://pl.wikipedia.org/wiki?curid=1636126" title="Pfannenstiel">
Pfannenstiel

Osoby o nazwisku Pfannenstiel:

</doc>
<doc id="1636127" url="https://pl.wikipedia.org/wiki?curid=1636127" title="Osiedle Kosmonautów (Poznań)">
Osiedle Kosmonautów (Poznań)

Osiedle Kosmonautów – osiedle mieszkaniowe w Poznaniu, a jednocześnie jednostka obszarowa na obszarze Systemu Informacji Miejskiej (SIM), należąca do większej jednostki obszarowej Winogrady, leżące na obszarze jednostki pomocniczej Osiedle Nowe Winogrady Wschód.
Sąsiaduje z osiedlami: Wichrowe Wzgórze, Pod Lipami. Na osiedlu znajduje się 8 budynków 13-kondygnacyjnych oraz 17 budynków 5-kondygnacyjnych. Cechą charakterystyczną osiedla jest istnienie wewnątrz niego ok. 9-hektarowego obszaru niskiej zabudowy o charakterze głównie jednorodzinnym, pozostającego poza administracją osiedlowej spółdzielni mieszkaniowej.
Historia.
Obszar osiedla do 1990 r. należał do dzielnicy administracyjnej Stare Miasto.
W 2001 r. utworzono jednostkę pomocniczą miasta Osiedle Kosmonautów, pod względem obszaru tożsamą z granicami os. Kosmonautów. Z dniem 1 stycznia 2011 r. jednostkę Osiedle Kosmonautów połączono z sąsiadującą jednostką Osiedle Zagroda w jedno Osiedle Nowe Winogrady Wschód.
W 2018 rozpoczęła się budowa wieżowców uzupełniających zabudowę osiedla na narożniku ulic Serbskiej i Naramowickiej, w miejscu, w którym na początku lat 90. XX w. funkcjonowała firma Drewbud. Inwestycja o nazwie "Nowych Kosmonautów" realizowana jest przez prywatną firmę "Monday Development", niezależnie od administrującej osiedlem spółdzielni mieszkaniowej. W 2019 budowane są dwa z trzech budynków. Docelowo wieżowce pomieszczą 344 mieszkania.
Ulice.
Granice osiedla wyznaczają następujące ulice:
Kultura.
Na terenie osiedla funkcjonuje Osiedlowy Dom Kultury „Orbita”.
Kościół.
Na terenie osiedla funkcjonuje rzymskokatolicka Parafia św. Aniołów Stróżów.
Komunikacja miejska.
W 2018 roku rozpoczęto budowę trasy tramwajowej mającej połączyć centrum miasta z dzielnicą Naramowice. Trasa będzie biec od pętli tramwajowej Wilczak, przebiegać wschodnim skrajem os. Kosmonautów, wzdłuż ul. Naramowickiej. Budowę zakończono w 2022.

</doc>
<doc id="1636128" url="https://pl.wikipedia.org/wiki?curid=1636128" title="Rhinomuraena quaesita">
Rhinomuraena quaesita



</doc>
<doc id="1636129" url="https://pl.wikipedia.org/wiki?curid=1636129" title="Cmentarz wojskowy w Aleksandrowicach">
Cmentarz wojskowy w Aleksandrowicach



</doc>
<doc id="1636131" url="https://pl.wikipedia.org/wiki?curid=1636131" title="Thorsten Legat">
Thorsten Legat

Thorsten Legat (ur. 7 listopada 1968 w Bochum) – niemiecki piłkarz. Występował na pozycji pomocnika.
Kariera.
Legat profesjonalną karierę rozpoczynał w VfL Bochum. Zadebiutował tam 6 września 1986 w zremisowanym 1-1 pojedynku z Borussią Mönchengladbach, rozegranym w ramach rozgrywek Bundesligi. Nie wywalczył tam sobie jednak miejsca w wyjściowej jedenastce. W debiutanckim sezonie 1986/1987 w barwach VfL rozegrał siedem ligowych spotkań. 17 listopada 1987 strzelił pierwszego gola w zawodowej karierze. Było to w zremisowanym 4-4 meczu z FC Homburgiem. W sezonie 1987/1988 dotarł z klubem do finału Pucharu Niemiec, gdzie ulegli 0-1 Eintrachtowi Frankfurt. W pierwszym składzie ekipy z Ruhrstadion zaczął regularnie grywać od początku sezonu 1988/1989. Łącznie spędził tam pięć lat. W tym czasie zagrał tam 107 razy i zdobył 9 bramek.
W 1991 roku odszedł do Werderu Brema. Pierwszy występ zaliczył tam 3 sierpnia 1991 w zremisowanym 1-1 ligowym spotkaniu z Bayernem Monachium. W pierwszym sezonie, po pokonaniu w finale 2-0 AS Monaco, Legat sięgnął z klubem Puchar Zdobywców Pucharów. W 1993 roku zdobył z Werderem mistrzostwo Niemiec, a rok później Puchar Niemiec.
W 1994 roku przeszedł do innego pierwszoligowca – Eintrachtu Frankfurt. Zadebiutował tam 20 sierpnia 1994 w bezbramkowo zremisowanym ligowym meczu z 1. FC Köln. W debiutanckim sezonie Legat grał z Eintrachtem w Pucharze UEFA, w którym dotarli do ćwierćfinału, gdzie ulegli w dwumeczu 1-4 Juventusowi. Natomiast w rozgrywkach ligowych Legat wystąpił 22 razy i zdobył dwie bramki, a jego klub uplasował się w nich na dziewiątej pozycji. Po zakończeniu sezonu odszedł z klubu.
Został zawodnikiem VfB Stuttgart. Pierwszy występ zanotował tam 17 lutego 1996 w wygranym przez jego zespół 4-3 ligowym spotkaniu z Bayerem Uerdingen. W barwach nowego klubu nie wywalczył sobie jednak miejsca w wyjściowej jedenastce i pełnił rolę rezerwowego. W 1997 roku wywalczył z klubem Puchar Niemiec. W tym samym roku piłkarze ze Stuttgartu dotarli do finału Pucharu Ligi Niemieckiej, gdzie przegrali 0-2 z Bayernem Monachium. Rok później w finale tych rozgrywek ponownie ulegli Bayernowi Monachium, tym razem 0-4. Wystąpili także w finale Pucharu Zdobywców Pucharów, w którym zostali pokonani przez Chelsea F.C. 1-0. W VfB Stuttgart grał do 1999 roku. W tym czasie Legat rozegrał tam 40 spotkań.
Jego ostatnim klubem w karierze było FC Schalke 04. Przez dwa sezony wystąpił tam w czterech meczach. W 2001 roku został z klubem wicemistrzem Niemiec, a także wygrał rozgrywki Pucharu Niemiec. W tym samym roku postanowił zakończyć karierę.
Po zakończeniu kariery, w latach 2005-2006 był asystentem w młodzieżowej drużynie Werderu Brema.

</doc>
<doc id="1636135" url="https://pl.wikipedia.org/wiki?curid=1636135" title="Aleksandr Kluszew">
Aleksandr Kluszew

Aleksandr Kluszew, "ros. Александр Клюшев" (ur. 23 grudnia 1983, Niandoma, Obwód archangielski) – rosyjski trójboista siłowy i strongman.
Jeden z najlepszych rosyjskich siłaczy. w roku 2008.
Życiorys.
Aleksandr Kluszew dorastał w miasteczku Niandoma, w północno-zachodniej Rosji. W 1995 r. rozpoczął treningi judo, a w 1997 r. rozpoczął treningi siłowe. Z sukcesami uprawiał trójbój siłowy. Rozpoczął treningi jako siłacz w roku 2006.
W 2002 r. rozpoczął studia historyczne na uniwersytecie w mieście Włodzimierz nad Klaźmą, które ukończył w 2007 r.
Wziął udział w indywidualnych Mistrzostwach Świata Strongman 2009, jednak nie zakwalifikował się do finału.
Pracuje jako funkcjonariusz rosyjskiej milicji.
Mieszka w mieście Włodzimierz nad Klaźmą.
Wymiary:
Rekordy życiowe:

</doc>
<doc id="1636136" url="https://pl.wikipedia.org/wiki?curid=1636136" title="Wojna obronna Polski">
Wojna obronna Polski



</doc>
<doc id="1636137" url="https://pl.wikipedia.org/wiki?curid=1636137" title="Pauszówka">
Pauszówka

Pauszówka (ukr. Палашівка, "Pałasziwka") – wieś na Ukrainie, w rejonie czortkowskim obwodu tarnopolskiego, w hromadzie Białobożnica. W 2001 roku liczyła 688 mieszkańców.
Właścicielem majątku Pauszówka był w XIX wieku hrabia Mikołaj Wolański. W II Rzeczypospolitej miejscowość była siedzibą gminy wiejskiej Pauszówka w powiecie czortkowskim województwa tarnopolskiego.
W 1959 roku zmieniono nazwę wsi w języku ukraińskim. Dotychczasową "Pausziwkę" przemianowano na "Pałasziwkę".

</doc>
<doc id="1636138" url="https://pl.wikipedia.org/wiki?curid=1636138" title="Pauszówka (gmina)">
Pauszówka (gmina)

Pauszówka – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Pauszówka.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Krzywołuka, Pauszówka, Połowce i Bazar bez osady Kościuszkówka.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do gminy Dżuryn w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1636140" url="https://pl.wikipedia.org/wiki?curid=1636140" title="Katastrofa lotu China Northern 6136">
Katastrofa lotu China Northern 6136



</doc>
<doc id="1636142" url="https://pl.wikipedia.org/wiki?curid=1636142" title="Roman Trofimow">
Roman Trofimow

Roman Siergiejewicz Trofimow (ros. Роман Сергеевич Трофимов, ur. 19 listopada 1989 w Leninogorsku) – rosyjski skoczek narciarski. Uczestnik mistrzostw świata (2011 i 2019). Srebrny medalista drużynowy Zimowej Uniwersjady 2013.
Przebieg kariery.
W FIS Cup zadebiutował w 2007 w Bischofshofen, zajmując dwukrotnie miejsca w pierwszej „20”. Później zadebiutował w Pucharze Kontynentalnym. 6 stycznia 2008 w Kranju zdobył pierwsze punkty w PK, zajmując 25. miejsce. Latem tego samego roku wygrał dwa konkursy FIS Cup w Szczyrbskim Jeziorze. W sezonie zimowym zajął 2. miejsce w zawodach Pucharu Kontynentalnego w Libercu (20 grudnia 2008). Na MŚ juniorów w Szczyrbskim Jeziorze w 2009 zajął 23. lokatę. W klasyfikacji generalnej FIS Cup w sezonie 2008/2009 zajął 5. miejsce. W zawodach Pucharu Kontynentalnego w Pragelato w 2009 był 6. W tym samym roku został mistrzem Rosji na normalnej skoczni, pokonując m.in. bardziej doświadczonych kolegów – Dienisa Korniłowa i Ilję Roslakowa.
W lutym 2010 w Willingen zadebiutował w zawodach Pucharu Świata, zajmując 48. lokatę. 19 marca 2010 uplasował się na 38. pozycji mistrzostw świata w lotach narciarskich w Planicy, a dwa dni później w konkursie drużynowym tych samych mistrzostw zespół rosyjski z nim w składzie zajął 9. miejsce. W 2013 zdobył srebrny medal w konkursie drużynowym Zimowej Uniwersjady 2013.
Jego rekord życiowy wynosi 202,5 metra. Ustanowił go w 2021 na skoczni w Planicy.

</doc>
<doc id="1636143" url="https://pl.wikipedia.org/wiki?curid=1636143" title="Parafia św. Leonarda w Turbi">
Parafia św. Leonarda w Turbi

Parafia św. Leonarda w Turbi – parafia należąca do dekanatu pysznickiego diecezji sandomierskiej. 
Turbia pierwotnie należała do parafii Gorzyce. W XIII wieku została przyłączona do Charzewic, następnie do Rozwadowa.
Pierwsze wzmianki na temat turebskiego kościoła pojawiają się na początku XVII wieku, kiedy to w dokumencie z wizytacji biskupa Maciejewskiego wspomniano przywilej nadany przez biskupa Radziwiłła w 1598 oraz patrona kaplicy – Św. Leonarda. Erygowanie parafii turebskiej nastąpiło w roku 1757. Drewniany kościół parafialny trzykrotnie ulegał pożarowi w ciągu XIX i na początku XX wieku.
Obecny murowany kościół został wybudowany w latach 1922-24. Kościół stojący w centrum wsi jest ozdobny biało tynkowanymi gzymsami i pilastrami. Budowniczym kościoła był ksiądz Jan Marek (proboszcz w latach 1921-1944). Jego następcą został wikariusz pracujący w tej parafii ks. Albin Blajer i był proboszczem w latach 1944-1978. Kolejnym proboszczem był ks. kan. Ryszard Englot (w latach 1979-2000) a następnie ks. kan. Stanisław Knap (2000-2015). Postanowieniem ks. biskupa Andrzeja Dzięgi, ówczesnego ordynariusza diecezji sandomierskiej, administratorem parafii został dotychczasowy wikariusz ks. Piotr Cecuła (2009-2010). Następcą na urzędzie administratora ks. Piotra Cecuły został ks. dr Grzegorz Miszczak, który od 2015 roku został proboszczem tej parafii.
Parafia posiada akta parafialne od 1784 roku. Obecnie parafia obejmuje Turbię, Obojną (2 km), Wólkę Turebską (4 km) i Zbydniów Kolonię (2 km). Do parafii należy kaplica w Wólce Turebskiej.

</doc>
<doc id="1636144" url="https://pl.wikipedia.org/wiki?curid=1636144" title="Kristina Bach">
Kristina Bach

Kristina Bach (ur. jako Kerstin Bräuer 7 kwietnia 1962 w Mettmann) – niemiecka piosenkarka, autorka tekstów i producent muzyczny. Dysponuje 3 ½-oktawową skalą głosu.
Życiorys.
Kristina Bach już w wieku 13 lat wygrała swój pierwszy talent show. Później studiowała wokalistykę i taniec, a także grę na fortepianie i gitarze. Dodatkowo uczestniczyła w kursach teatralnych, po których była gospodarzem szeregu programów telewizyjnych. Jej kariera piosenkarska rozpoczęła się na początku lat 80., kiedy to została odkryta. Swój pierwszy singiel Kristina Bach wydała w 1983, a w już 1984 miała swój pierwszy przebój (remake szlagieru Miny "Heißer Sand" z 1962). Koniec lat 80. to kolejne przeboje piosenkarki i występy telewizyjne. Wielki przełom nastąpił w 1990, kiedy to wylansowala przebój Jeana Frankfurtera "Erst ein Cappucino". Wtedy zaczęto mówić o Kristinie Bach jako o jednej z najpopularniejszych niemieckich piosenkarek; wygrała 6 razy z rzędu Deutsche Schlagerparade.
W 1993 Kristina Bach pojawiła się na listach Billboardu z taneczną wersją The Phantom of the Opera, przebój gościł kilka tygodni na Top 20. W 1997 ujrzał światło dzienne kolejny hit piosenkarki "Gib’ nicht auf", śpiewany w duecie z Drafi Deutscherem.
Na początku lat 90. Kristina Bach odkryła piosenkarkę Michelle, dla której napisała jej pierwszy przebój. W 1994 artystka uczestniczyła w Deutschen Schlager-Festspielen, zajmując piąte miejsce piosenką "Matador", podczas gdy jej protegowana Michelle zajęła drugie miejsce piosenką "Silbermond und Sternenfeuer". Inną artystką, którą Kristina Bach odkryła i wylansowała jest Jeanette Biedermann.
Prywatnie Kristina Bach mieszka ze swym partnerem życiowym Peterem Lichtsteinerem w Szwajcarii, w Zurychu.

</doc>
<doc id="1636146" url="https://pl.wikipedia.org/wiki?curid=1636146" title="Nepomuk (informatyka)">
Nepomuk (informatyka)

NEPOMUK jest otwartoźródłową specyfikacją dotyczącą projektowania społecznego pulpitu semantycznego, który wzbogaca i łączy dane z różnych aplikacji używających semantycznych metadanych magazynowanych jako RDF.
Początkowo był rozwijany przez projekt NEPOMUK ufundowany przez Wspólnotę Europejską.
Implementacje.
Istnieją trzy implementacje NEPOMUK-a: wariant C++/KDE, wariant java oraz wersja komercyjna. Więcej wersji powstało podczas dofinansowania ze środków Wspólnoty Europejskiej w latach 2006-2008, w tym wersje aktywnie rozwijane.
KDE.
"NEPOMUK-KDE" jest przedstawiany jako jedna z nowszych technologii wprowadzonych w KDE-4.x. Używa magazynu RDF Soprano oraz stwarza techniczną możliwość połączenia metadanych z różnymi elementami zwykłego pulpitu użytkownika (pliki, zakładki, e-maile, wpisy kalendarza...). Danymi meta mogą być RDF; w KDE-4 tagowanie jest najłatwiej dostrzegalnym użyciem metadanych.
Java.
Oparta na Javie implementacja NEPOMUK-a została ukończona pod koniec 2008 roku i służyła jako prototypowe środowisko dla kilku nowoczesnych technik pulpitu semantycznego. Posiada własny frontend ("PSEW"), który łączy funkcje wyszukiwania, przeglądania, rekomendowania oraz komunikacji P2P. Implementacja ta używa magazynu RDF Sesame oraz szkieletu programistycznego Aperture w celu integracji z innymi programami pulpitu użytkownika jak np. przeglądarki www i poczty.
Powstało kilka projektów związanych z badaniami nad implementacją Javy:

</doc>
<doc id="1636148" url="https://pl.wikipedia.org/wiki?curid=1636148" title="Świdowa">
Świdowa

Świdowa (, "Swydowa") – wieś na Ukrainie, w rejonie czortkowskim obwodu tarnopolskiego. Liczy 1187 mieszkańców.
W II Rzeczypospolitej miejscowość była siedzibą gminy wiejskiej Świdowa w powiecie czortkowskim województwa tarnopolskiego.
Miejsce zbrodni nacjonalistów ukraińskich.

</doc>
<doc id="1636149" url="https://pl.wikipedia.org/wiki?curid=1636149" title="Świdowa (gmina)">
Świdowa (gmina)

Świdowa – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy była Świdowa.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Antonów, Muchawka i Świdowa.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do nowo utworzonych gmin: Tłuste (Antonów i Świdowa) i Jagielnica (Muchawka) w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1636151" url="https://pl.wikipedia.org/wiki?curid=1636151" title="Marianna Olkowska">
Marianna Olkowska

Marianna Olkowska (ur. 6 sierpnia 1945 w Płońsku) – polska poetka, malarka i pisarka.
Z zawodu księgowa. Laureatka wielu konkursów poetyckich m.in.: "O Laur Opina"
i " "O Laur Sarbiewskiego" ". Wiersze publikowała od 1986 r. w prasie, ciechanowskich almanachach literackich, albumie "Twórcy... drzewa ziemi naszej", antologii "Romantycznej ziemi czar", "Słowniku Biograficznym współczesnych poetów religijnych", "Almanachu poezji religijnej", czasopismach i miesięcznikach. Wydała dwa autorskie zbiory wierszy:
Swoje obrazy wystawiała wielokrotnie w Ciechanowie, Sierpcu, Opinogórze i innych miejscowościach. Jej wiersze publikowane są w zeszytach literackich twórców ziemi ciechanowskiej. W roku 2015 została odznaczona orderem "Zasłużony dla Kultury Polskiej".
Od roku 2015 wydaje bajki poetyckie dla dzieci:
Mieszka w Ciechanowie, gdzie prowadzi liczne zajęcia plastyczne i poetyckie, szerząc kulturę polską.
Jest członkiem Związku Literatów na Mazowszu. 

</doc>
<doc id="1636152" url="https://pl.wikipedia.org/wiki?curid=1636152" title="Ławoczkin Ła-17R">
Ławoczkin Ła-17R



</doc>
<doc id="1636153" url="https://pl.wikipedia.org/wiki?curid=1636153" title="Kamow Ka-37">
Kamow Ka-37



</doc>
<doc id="1636154" url="https://pl.wikipedia.org/wiki?curid=1636154" title="Parafia Świętych Apostołów Piotra i Pawła w Dębnie">
Parafia Świętych Apostołów Piotra i Pawła w Dębnie

Parafia pw. Świętych Apostołów Piotra i Pawła w Dębnie - parafia rzymskokatolicka, należąca do dekanatu Dębno, archidiecezji szczecińsko-kamieńskiej, metropolii szczecińsko-kamieńskiej.
Historia parafii.
Erygowana 04.03.1974 r. poprzez wydzielenie z parafii pw. św. Antoniego w Dębnie, którą powierzono kapłanowi diecezjalnemu. Od 1945 r. do tego czasu salezjanie obsługiwali parafię pw. św. Antoniego, prowadząc duszpasterstwo w kościołach pw. św. Antoniego, pw. św. Apostołów Piotra i Pawła (powierzony im wraz z plebanią), jak również w innych kościołach filialnych. 31.12.1976 r. erygowanie salezjańskiego domu zakonnego pw. św. Ap. Piotra i Pawła (dotychczas pw. św. Antoniego, powstały 29.03.1952 r.). W związku z realizowaniem ustawy z 23.06.1971 r. (Monit. Pol. Nr 44, poz. 284) za zgodą Kurii Gorzowskiej z 20.12.1971 r. (Zn. Ha 15-158/71), dekretem WRN Szczecin z 29.04.1971 r. (Wz/71/1/71) przeszła na własność Towarzystwa Salezjańskiego użytkowana dotychczas nieruchomość przy Pl. Światowida 2 (budynek mieszkalny z zabudowaniami gospodarczymi i terenem).
Działalność parafialna.
Wspólnoty parafialne.
Przy parafii swoją działalność prowadzą: 

</doc>
<doc id="1636156" url="https://pl.wikipedia.org/wiki?curid=1636156" title="Ułaszkowce (gmina)">
Ułaszkowce (gmina)

Ułaszkowce – dawna gmina wiejska w powiecie czortkowskim województwa tarnopolskiego II Rzeczypospolitej. Siedzibą gminy były Ułaszkowce.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Kapuścińce, Milowce, Rosochacz, Sosolówka, Ułaszkowce i Zabłotówka.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z sześciu gromad (Kapuścińce, Milowce, Rosochacz, Sosolówka, Ułaszkowce i Zabłotówka) i liczyła 9175 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636159" url="https://pl.wikipedia.org/wiki?curid=1636159" title="Wyścig Pokoju 1978">
Wyścig Pokoju 1978

XXXI Wyścig Pokoju – odbył się na trasie Berlin – Praga – Warszawa w dniach 10-24 maja 1978 roku. Do 12-etapowego wyścigu (plus prolog), którego trasa wynosiła 1796,1 km, wystartowało 90 zawodników z 15 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie oraz prologu.
Klasyfikacje dodatkowe.
Górska.
Koszulka zielona.
O kolejności decyduje suma punktów zgromadzonych na górskich premiach pierwszej i drugiej kategorii.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.
Punktowa.
Koszulka biała.
O kolejności decyduje suma punktów zgromadzonych na metach etapów i prologu.

</doc>
<doc id="1636162" url="https://pl.wikipedia.org/wiki?curid=1636162" title="Komersz">
Komersz



</doc>
<doc id="1636163" url="https://pl.wikipedia.org/wiki?curid=1636163" title="Herman Wold">
Herman Wold

Herman Ole Andreas Wold (ur. 25 grudnia 1908 w Skien, zm. 16 lutego 1992 w Uppsali) – szwedzki statystyk znany z prac nad szeregami czasowymi oraz prac z zakresu ekonometrii. Opracował metodę częściowych najmniejszych kwadratów (PLS). Eponim w matematyce: dekompozycja Wolda oraz twierdzenie Craméra-Wolda. 
Życie i praca.
Herman Wold urodził się w Skien w południowej Norwegii. Był najmłodszym spośród sześciorga rodzeństwa. W 1912 roku wraz z rodziną przeniósł się do Szwecji. Jego ojciec był kuśnierzem i prowadził niewielką firmę.
W 1927 roku rozpoczął studia matematyczne na Uniwersytecie w Sztokholmie. W tym czasie pracę na Uniwersytecie w Sztokholmie podjął Harald Cramér. Wold napisał później „"Należeć do pierwszej grupy studentów Haralda Craméra było wielkim szczęściem, którego nie można nie doceniać."”
Po ukończeniu studiów w 1930 roku Wold pracował dla firmy ubezpieczeniowej. Wraz z Cramérem prowadził analizy umieralności, które umożliwiły opracowanie cenników dla kilku firm ubezpieczeniowych. Pod nadzorem Craméra, rozpoczął także pracę nad rozprawą doktorską z zakresu procesów stochastycznych. Równolegle prowadzili wspólnie także inne badania, których najbardziej znanym rezultatem jest twierdzenie Craméra-Wolda (1936).
Najważniejszym wynikiem rozprawy doktorskiej Wolda ("A Study in the Analysis of Stationary Time Series"), była nazywana dziś jego nazwiskiem "dekompozycja Wolda", pozwalająca przedstawić proces stacjonarny jako sumę składowej deterministycznej i stochastycznej, która dalej może być przedstawiona jako nieskończona średnia ruchoma. Poza tym rozprawa po raz pierwszy zbierała wyniki prac z tego zakresu statystyków angielskich (głównie George'a Yule'a) oraz rosyjskich (głównie Aleksandra Chinczyna).
W 1938 roku komisja rządowa zleciła Woldowi przeprowadzenie ekonometrycznych badań popytu w Szwecji. Wyniki zostały opublikowane w 1940 roku. Równolegle pracował nad teorią popytu. Książka "Demand Analysis" (1952) stanowiła połączenie jego prac z teorii popytu, procesów stochastycznych, regresji oraz badań nad popytem w Szwecji.
W latach 1943-44 Trygve Haavelmo przedstawił wyniki swoich prac nad wykorzystaniem modelu układów równań jako podstawy badań ekonometrycznych. Wold nie zgadzał się z podejściem promowanym przez Haavelmo oraz "Cowles Commission for Research in Economics" i w latach 1945-65 intensywnie zajmował się problemem rekursywno-przyczynowego modelu łańcuchowego, który uważał za bardziej odpowiedni.
Pod koniec kariery Wold zmienił kierunek swoich badań z modelowania ekonometrycznego na opracowanie technik dla wielu zmiennych w, jak to nazywał, modelowaniu „wrażliwym”. Niektóre z tych metod były później rozwijane przez jego studenta Karla Jöreskoga.
Historia stanowisk akademickich Wolda jest krótka. W 1942 roku został profesorem statystyki na Uniwersytecie w Uppsali, gdzie pozostał aż do 1970 roku, kiedy to przeniósł się do Göteborga. W 1975 przeszedł na emeryturę i powrócił do Uppsali.
Linki zewnętrzne.
" Zdjęcie Wolda:"

</doc>
<doc id="1636167" url="https://pl.wikipedia.org/wiki?curid=1636167" title="Memoriał Alfreda Smoczyka 1995">
Memoriał Alfreda Smoczyka 1995

XLV Memoriał Alfreda Smoczyka odbył się 15 lipca 1995 r. Wygrał Tomasz Gollob.
Wyniki.
Bieg po biegu

</doc>
<doc id="1636168" url="https://pl.wikipedia.org/wiki?curid=1636168" title="Europa Środkowa i Wschodnia">
Europa Środkowa i Wschodnia



</doc>
<doc id="1636169" url="https://pl.wikipedia.org/wiki?curid=1636169" title="Wacław Brzeziński">
Wacław Brzeziński

 
Wacław Cyprian Brzeziński (ur. 15 września 1878 w Warszawie, zm. 13 lutego 1955 w Łodzi) – polski śpiewak operowy, baryton, reżyser.
Życiorys.
Urodził się 15 września 1878 w Warszawie. Był synem Teofila oraz Henryki z Małeckich. Ukończył częstochowskie gimnazjum, a następnie rozpoczął studia na Politechnice Warszawskiej. Równocześnie pobierał lekcje śpiewu operowego u Witolda Aleksandrowicza.
Jego debiut sceniczny miał miejsce w 1904 roku w Teatro del Corso w Bolonii partią Tristana w Marcie Friedricha von Flotowa. Od 1906 występował w operze Warszawskich Teatrów Rządowych, a od 1909 do 1925 był pierwszym barytonem Opery Warszawskiej. Odnosił wielkie sukcesy, śpiewał ponad 50 partii operowych. W latach 1911–1912 występował we Włoszech i na Sycylii. Dał szereg recitali na Śląsku w okresie plebiscytu w 1921. Od 1923 był drugim reżyserem Opery Warszawskiej. W 1926 z powodu choroby serca musiał zrezygnować z występów scenicznych.
Wacław Brzeziński oprócz działalności artystycznej zajmował się również pracą pedagogiczną. Był jednym z najwybitniejszych pedagogów wokalistyki w Konwersatorium Warszawskim (1916–1918), Wyższej Szkole Muzycznej im. Fryderyka Chopina w Warszawie, własnym Studium Operowym, Państwowej Wyższej Szkole Muzycznej w Łodzi, Szkole Teatralnej w Łodzi).
Wykształcił wielu wybitnych uczniów, takich jak Maryla Karwowska, Jerzy Garda, Jerzy Czaplicki, Eugeniusz Mossakowski i Jan Kiepura.
Zmarł 13 lutego 1955 w Łodzi. Jego grób znajduje się na cmentarzu Powązkowskim w Warszawie (kwatera 94-1-29,30).
Od 1908 mąż Janiny Marii z Kąsinowskich (zm. 1980). Był ojcem Hanny Brzezińskiej oraz Wacława Juniora (1913–1993), śpiewaka, członka Chóru Dana.

</doc>
<doc id="1636170" url="https://pl.wikipedia.org/wiki?curid=1636170" title="Zitsa">
Zitsa

Zitsa (gr. Ζίτσα) – miejscowość w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Janina, w gminie Zitsa. W 2011 roku liczyła 613 mieszkańców.
Zitsa jest to także jeden z greckich regionów winiarskich produkujących dużą liczbę różnorodnych gatunków win.

</doc>
<doc id="1636174" url="https://pl.wikipedia.org/wiki?curid=1636174" title="Drużynowe Mistrzostwa Świata Strongman 2007">
Drużynowe Mistrzostwa Świata Strongman 2007

Drużynowe Mistrzostwa Świata Strongman 2007 – doroczne, drużynowe zawody siłaczy, rozgrywane w zespołach złożonych z czterech zawodników oraz jednego zawodnika rezerwowego, reprezentujących ten sam kraj.
Data: 3 – 6 sierpnia 2007 r.
Miejsce: Bukowel, Karpaty 
Półfinał.
Do finału kwalifikują się dwie najlepsze drużyny z każdej grupy.
WYNIKI PÓŁFINAŁU:
Grupa A
Grupa B
Finał.
WYNIKI ZAWODÓW:

</doc>
<doc id="1636176" url="https://pl.wikipedia.org/wiki?curid=1636176" title="Umowa przedwstępna">
Umowa przedwstępna

Umowa przedwstępna (łac. "pactum de contrahendo") – umowa, w której jedna lub obie strony zobowiązują się, że zawrą inną umowę, tzw. przyrzeczoną.
Termin zawarcia umowy przyrzeczonej.
Termin ten może zostać ustalony w samej umowie przedwstępnej. Jeżeli jednak nie zostanie w ten sposób oznaczony, wówczas umowa przyrzeczona powinna zostać zawarta w terminie wskazanym przez stronę uprawnioną do żądania jej zawarcia (ale gdyby obie strony były uprawnione do żądania zawarcia umowy przyrzeczonej i każda wyznaczy inny termin, to strony będą związane tym terminem, który został wyznaczony wcześniej).
Istotne jest, że nie można żądać zawarcia umowy przyrzeczonej, jeżeli w ciągu roku od zawarcia umowy przedwstępnej strony nie wyznaczą terminu do jej zawarcia.
Skutki uchylania się od zawarcia umowy przyrzeczonej.
Jeżeli jedna ze stron zobowiązanych do zawarcia umowy przyrzeczonej uchyla się od jej zawarcia, wtenczas druga strona może (o ile strony inaczej nie postanowiły w umowie przedwstępnej) żądać naprawienia szkody, jaką poniosła przez to, że liczyła na dojście do skutku umowy przyrzeczonej.
Jeżeli jednak umowa przedwstępna czyni zadość wymogom, od których zależy ważność umowy przyrzeczonej, wówczas strona uprawniona może dochodzić zawarcia umowy przyrzeczonej (np. gdy ważność umowy przyrzeczonej zależy od zawarcia jej w formie aktu notarialnego, a już umowa przedwstępna w tej formie została zawarta).
Przedawnienie roszczeń.
Roszczenia z umowy przedwstępnej ulegają przedawnieniu po roku od dnia, w którym umowa przyrzeczona miała być zawarta.
Jeżeli zaś zawarcie umowy przyrzeczonej dochodzone jest przed sądem, a sąd oddali to żądanie, to roszczenia z umowy przedwstępnej przedawniają się wprawdzie również z upływem roku, ale licząc od dnia, w którym orzeczenie sądu uprawomocniło się.

</doc>
<doc id="1636179" url="https://pl.wikipedia.org/wiki?curid=1636179" title="Christian Gerhard Leopold">
Christian Gerhard Leopold

Christian Gerhard Leopold (ur. 24 lutego 1846 w Meerane, zm. 12 września 1911 w Bärenburgu) – niemiecki ginekolog i położnik.
Życiorys.
Urodził się 24 lutego 1846 w Meerane jako jedyny syn powiatowego lekarza. Uczył się najpierw w "Freimaurer-Institut", potem w "Fürstenschule" w Miśni. Następnie studiował medycynę na Uniwersytecie w Lipsku. Studiował od 1865 do 1870, potem brał udział w wojnie francusko-pruskiej. Po wojnie odbył „Studienreise”, zwiedzając kliniki we Wrocławiu (którą kierował Otto Spiegelberg), Wiedniu (Theodor Billroth, Gustav Braun) i Edynburgu (Thomas Spencer Wells). W 1873 roku habilitował się z ginekologii w Lipsku u Carla Siegmunda Franza Credégo (1819-1892). Od 1877 do 1883 nauczał położnictwa w lipskiej "Frauenklinik", po czym zastąpił powołanego na katedrę w Monachium Franza von Winckla (1837-1911) na stanowisku dyrektora "Königlichen Frauenklinik und Hebammenlehranstalt" w Dreźnie. Zmarł 12 września 1911 w swojej posiadłości, po zawale serca. Wspomnienie o nim napisali Ernst Bumm w „Archiv für Gynäkologie” i Aleksander Richter na łamach „Monatsschrift für Geburtshilfe und Gynäkologie”.
Dorobek naukowy.
Opisał cztery klasyczne rękoczyny (manewry) położnicze, tzw. chwyty Leopolda (Leopold-Handgriffe), stosowane w położnictwie do dziś. Metoda Czerny’ego-Leopolda to stosowana niegdyś technika unieruchomienia macicy poprzez przyszycie przedniej ściany trzonu macicy do powłok brzusznych
Po śmierci Credego w 1894 został, razem z Adolfem Gusserowem, redaktorem „Archiv für Gynäkologie”. Wspólnie z Credém i Paulem Zweiflem wydał wielotomowy podręcznik położnictwa.

</doc>
<doc id="1636185" url="https://pl.wikipedia.org/wiki?curid=1636185" title="Nils Winter">
Nils Winter

Nils Winter (ur. 27 marca 1977 w Buxtehude) – niemiecki lekkoatleta specjalizujący się w skoku w dal. 
Olimpijczyk z Aten (2004). Najważniejszym jego osiągnięciem jest srebrny medal halowych mistrzostw Europy w skoku w dal (2009). Uczestnik mistrzostw świata oraz reprezentant Niemiec w pucharze Europy oraz w drużynowych mistrzostwach Europy.
W 2012 zakończył karierę sportową.
Osiągnięcia.
Wielokrotny medalista mistrzostw Niemiec w różnych konkurencjach, w tym 4 złote medale w skoku w dal.

</doc>
<doc id="1636188" url="https://pl.wikipedia.org/wiki?curid=1636188" title="Puchar Świata w skokach narciarskich w Bollnäs">
Puchar Świata w skokach narciarskich w Bollnäs

Zawody Pucharu Świata w skokach narciarskich w Bollnäs zostały po raz pierwszy (i jak do tej pory jedyny) rozegrane w sezonie 1990/91. Konkurs na skoczni Bolleberget odbył się w 6 marca 1991 roku. Zwycięzcą został Szwajcar Stefan Zünd.

</doc>
<doc id="1636190" url="https://pl.wikipedia.org/wiki?curid=1636190" title="Twierdzenie Craméra-Wolda">
Twierdzenie Craméra-Wolda

Twierdzenie Craméra-Wolda – twierdzenie opublikowane w 1936 roku przez szwedzkich matematyków H. Wolda i H. Craméra mówiące, że ciąg wektorów losowych formula_1 (określonych na tej samej przestrzeni probabilistycznej i wartościach w formula_2) jest zbieżny według rozkładu do wektora losowego formula_3 wtedy i tylko wtedy, gdy dla każdego formula_4
gdzie formula_6 oznacza transpozycję wektora formula_7

</doc>
<doc id="1636191" url="https://pl.wikipedia.org/wiki?curid=1636191" title="Władimir Odojewski">
Władimir Odojewski

Władimir Fiodorowicz Odojewski (Владимир Фёдорович Одоевский, ur. w Moskwie zm. tamże) – rosyjski pisarz, książę, kompozytor, filantrop i pedagog. Nazywany „rosyjskim Hoffmannem”.
Życiorys.
Książęta Odojewscy należeli do starej rosyjskiej arystokracji wywodzącej się z czernihowskiej linii Rurykowiczów. Władimir Fiodorowicz odebrał wykształcenie typowe dla przedstawiciela moskiewskiej elity. W latach 1816–1822 studiował na Uniwersytecie Moskiewskim. W połowie lat dwudziestych Odojewski przewodził tajnemu towarzystwu Lubomudrych, w którym razem z przyjaciółmi dyskutował idee niemieckich filozofów, m.in. Friedricha Schellinga. W tym czasie poznał wielu słowianofili i zapadników.
Od 1824 Odojewski był aktywnym krytykiem literackim i dziennikarzem. W latach trzydziestych pisał dla magazynu Sowriemiennik. W 1826 przeprowadził się do Petersburga, gdzie został wicedyrektorem Carskiej Biblioteki Publicznej.
W 1846 został dyrektorem Muzeum Rumiancewa; wraz z przeniesieniem muzeum, w 1862 powrócił do Moskwy, gdzie zmarł 27 lutego 1869. Został pochowany na Starym Cmentarzu Dońskim.
Twórczość.
Próbując naśladować Ludwiga Tiecka i Novalisa, Odojewski pisał opowiadania dla dzieci i fantastyczne nowele dla dorosłych, były one przepojone mglistą mistyką w stylu Jakuba Böhmego i Louisa-Claude’a de Saint Martin.

</doc>
<doc id="1636194" url="https://pl.wikipedia.org/wiki?curid=1636194" title="Wojciech Polak (poseł)">
Wojciech Polak (poseł)

Wojciech Sylwester Polak (ur. 1 stycznia 1945 w Skarżysku-Kamiennej) – polski polityk, poseł na Sejm X kadencji.
Życiorys.
Ukończył studia wyższe na Politechnice Warszawskiej w zakresie ekonomiki i organizacji produkcji w 1970, następnie uzyskał tytuł naukowy doktora nauk technicznych. Kierował laboratorium na macierzystej uczelni. W 1980 został pierwszym przewodniczącym Komitetu Zakładowego Niezależnego Samorządnego Związku Zawodowego „Solidarność” w Instytucie Technologii i Organizacji Produkcji Budowlanej PW.
W 1989 uzyskał mandat posła na Sejm kontraktowy. Został wybrany w okręgu północnopraskim z puli Polskiego Związku Katolicko-Społecznego, którego był członkiem Zarządu Krajowego. Na koniec kadencji należał do Parlamentarnego Klubu Chrześcijańsko-Ludowego. Zasiadał w Komisji Systemu Gospodarczego i Polityki Przemysłowej, Komisji Łączności z Polakami za Granicą, Komisji Polityki Przestrzennej, Budowlanej i Mieszkaniowej i trzech komisji nadzwyczajnych.
W maju 1990 został członkiem Rady Krajowej Stronnictwa Chrześcijańskiej Demokracji, w 1991 bez powodzenia ubiegał się o reelekcję z listy Chrześcijańskiej Demokracji.
W 1983 otrzymał Srebrny Krzyż Zasługi.

</doc>
<doc id="1636197" url="https://pl.wikipedia.org/wiki?curid=1636197" title="Dobrotwór (gmina)">
Dobrotwór (gmina)

Dobrotwór – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy był Dobrotwór.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dobrotwór, Sielec Bieńków (część), Stryhanka i Tyszyca. W skład nowo powstałej gminy wchodziły gromady: Dobrotwór, Gawliki, Podrudne, Sielec Bieńków, Stryhanka, Tyszyca.
Do 1939 wójtem gminy był Kazimierz Godlewski.
Po II wojnie światowej obszar gminy znalazł się w ZSRR.

</doc>
<doc id="1636199" url="https://pl.wikipedia.org/wiki?curid=1636199" title="Vojvodina Nowy Sad">
Vojvodina Nowy Sad

Vojvodina Nowy Sad, utworzony w 1914 roku, serbski klub sportowy.

</doc>
<doc id="1636200" url="https://pl.wikipedia.org/wiki?curid=1636200" title="Tim Rice-Oxley">
Tim Rice-Oxley

Tim Rice-Oxley, właśc. Timothy James Rice-Oxley (ur. 2 czerwca 1976) – współzałożyciel alternatywno-rockowej grupy Keane, pianista, basista, kompozytor, autor tekstów.
Życie i kariera zawodowa.
Urodził się w rodzinie Margaret i Charlesa Patricka Rice-Oxley. Chodził do Tonbridge School w Kent wraz z najbliższymi przyjaciółmi, Richardem Hughesem i Tomem Chaplinem. Matki Rice-Oxleya i Chaplina zostały koleżankami, ponieważ brat Tima – Tom, urodził się zaraz po Chaplinie.
Już jako nastolatek uczęszczał na lekcje gry na pianinie, jednak szybko zaniechał dalszych prób, uważając, że gra na pianinie wiąże się z utworami klasycznymi, które z kolei uważał za nudne. Niedługo potem okazało się jednak, że Tim zainspirowany dokonaniami The Beatles sam zaczął próbować własnych sił. W późniejszym okresie dawał nawet lekcje gry na tym instumencie Tomowi Chaplinowi.
W roku 1994 rozpoczął studia z zakresu „klasyki” na University College w Londynie, gdzie Hughes studiował geografię. W tym okresie założył zespół wraz ze swoim dawnym kolegą i gitarzystą, Dominickiem Scottem. Do zespołu po niedługim czasie dołączył Richard Hughes, który zajął miejsce perkusisty.
W 1997 roku Rice-Oxley przekonał członków zespołu do zaakceptowania nowego członka – Toma Chaplina. W tym roku powstała również nazwa formacji – Keane.

</doc>
<doc id="1636203" url="https://pl.wikipedia.org/wiki?curid=1636203" title="Hero (singel Nas)">
Hero (singel Nas)



</doc>
<doc id="1636204" url="https://pl.wikipedia.org/wiki?curid=1636204" title="Zespół zatoki szyjnej">
Zespół zatoki szyjnej

Zespół zatoki szyjnej, zespół zatoki tętnicy szyjnej (ang. carotid sinus syndrome) – choroba prowadząca do omdleń wywołanych przypadkowym uciskiem mechanicznym na zatokę tętnicy szyjnej. Stanowi przyczynę około 1% wszystkich omdleń i choruje na nią do 25% osób w starszym wieku.
Przyczyną choroby jest nadwrażliwość baroreceptorów w okolicy zatoki tętnicy szyjnej. Na zespół zatoki szyjnej narażeni są przede wszystkim ludzie chorujący na miażdżycę.
Objawami schorzenia poza omdleniami mogą być zawroty głowy. W badaniu przedmiotowym stwierdza się asystolię, bradykardię lub spadek ciśnienia tętniczego z jednoczesną bradykardią albo bez niej.
Aby rozpoznać chorobę, powinno wziąć się pod uwagę informacje z wywiadu zebranego od pacjenta oraz wynik testu polegającego na jednostronnym masażu okolicy zatoki tętnicy szyjnej (nie powinien być wykonywany u osób ze zwężeniem tętnic szyjnych). Stwierdzenie asystolii trwającej ponad 3 sekundy albo spadku ciśnienia tętniczego powyżej 50 mm Hg stanowi wynik dodatni i jest pomocne w potwierdzeniu choroby.
Potwierdzenie np. w badaniu EKG Holtera wywołanej przypadkowym uciskiem na zatokę tętnicy szyjnej bradykardii jest wskazaniem do wszczepienia stymulatora serca. W badaniach klinicznych w leczeniu zespołu zatoki szyjnej stosuje się midodrynę.

</doc>
<doc id="1636207" url="https://pl.wikipedia.org/wiki?curid=1636207" title="Zespół zatoki tętnicy szyjnej">
Zespół zatoki tętnicy szyjnej



</doc>
<doc id="1636217" url="https://pl.wikipedia.org/wiki?curid=1636217" title="Zabytki w Międzyzdrojach">
Zabytki w Międzyzdrojach

Lista zabytków chronionych prawnie w Międzyzdrojach:
Zabytkowe wille i pensjonaty z przełomu XIX/XX w.:

</doc>
<doc id="1636219" url="https://pl.wikipedia.org/wiki?curid=1636219" title="University-Mount Wellington">
University-Mount Wellington

University-Mount Wellington – nowozelandzki klub piłkarski z siedzibą w Auckland. Klub powstał z połączenia zespołów Mt Wellington AFC i Auckland University AFC.
Sukcesy obecnego klubu związane są z drużyną Mt Wellington AFC, która sześciokrotnie zdobywała tytuł mistrza Nowej Zelandii w New Zealand National Soccer League (1972, 1974, 1979, 1980, 1982 i 1986) oraz pięciokrotnie sięgała po puchar Chatham Cup (1973, 1980, 1982, 1983, 1990). Drużyna dwukrotnie triumfowała w tych rozgrywkach już pod obecna nazwą – University-Mount Wellington (2001, 2003).

</doc>
<doc id="1636220" url="https://pl.wikipedia.org/wiki?curid=1636220" title="Orzechówka długodzioba">
Orzechówka długodzioba

Orzechówka długodzioba ("Nucifraga caryocatactes macrorhynchos") – podgatunek orzechówki – średniej wielkości ptaka z rodziny krukowatych (Corvidae). Zamieszkuje tereny od Uralu po wschodnią Syberię, Półwysep Koreański i północno-wschodnie Chiny. Pojawia się w Polsce w czasie ciężkich zim, gdy trwają przeloty ptaków z północno-wschodniej Europy. Ma dłuższy, ale delikatniejszy dziób od orzechówki.

</doc>
<doc id="1636222" url="https://pl.wikipedia.org/wiki?curid=1636222" title="Gerhard Leopold">
Gerhard Leopold



</doc>
<doc id="1636223" url="https://pl.wikipedia.org/wiki?curid=1636223" title="Christian Leopold">
Christian Leopold



</doc>
<doc id="1636224" url="https://pl.wikipedia.org/wiki?curid=1636224" title="Frank Neubarth">
Frank Neubarth

Frank Neubarth (ur. 29 lipca 1962 w Hamburgu) – piłkarz niemiecki grający na pozycji napastnika.
Kariera klubowa.
Neubarth urodził się w Hamburgu, karierę piłkarską rozpoczął w amatorskiej drużynie SC Concordia Hamburg, w której grał od 1980 do 1982. Później trafił do Werderu Brema. Swój pierwszy mecz w pierwszej lidze RFN rozegrał 18 września tamtego roku, w którym Werder uległ 1:2 na wyjeździe 1. FC Köln. Już w swoim drugim spotkaniu ligowym, tydzień później z 1. FC Kaiserslautern, zdobył pierwszą bramkę w karierze, a Werder wygrał 3:0. W całym sezonie zdobył 6 goli i był rezerwowym dla pary napastników Rudi Völler - Norbert Meier. Werder został wówczas wicemistrzem kraju. Jesienią 1983 roku był już podstawowym zawodnikiem klubu z Bremy i zaliczył 13 bramek w sezonie. W 1985 i 1986 roku ponownie zostawał wicemistrzem RFN, a w sezonie 1985/1986 strzelił 20 goli i ustanowił swój strzelecki rekord w jednym sezonie. Rok później doznał kontuzji i rozegrał tylko 5 ligowych meczów, ale już od 1987 roku ponownie występował w Werderze. W 1988 roku wywalczył swój pierwszy tytuł mistrza kraju w karierze. W 1991 roku zdobył z Werderem Puchar Niemiec. Z kolei w 1992 roku wystąpił w wygranym 2:0 przez Werder finale Pucharu Zdobywców Pucharów z AS Monaco. W 1993 roku został mistrzem Niemiec, w 1994 sięgnął po krajowy puchar, a w 1995 po wicemistrzostwo Bundesligi. Karierę piłkarską zakończył w 1996 roku, a w lidze niemieckiej rozegrał łącznie 317 meczów i zdobył 97 bramek.
Kariera reprezentacyjna.
Swoje jedyne spotkanie w reprezentacji Republiki Federalnej Niemiec Neubarth rozegrał 2 kwietnia 1988 roku w wygranym 1:0 towarzyskim spotkaniu z Argentyną, gdy w 81. minucie zmienił Dietera Ecksteina.
Kariera trenerska.
Po zakończeniu kariery Neubarth został trenerem. Od 1996 roku do 9 stycznia 2002 trenował młodzież w Werderze Brema. 1 lipca tamtego roku został zatrudniony w FC Schalke 04, w którym zastąpił Huuba Stevensa. Z Schalke zajął 7. miejsce w Bundeslidze. W lipcu 2004 został szkoleniowcem Holstein Kiel i pracował w nim do 2 października 2006 roku. Z kolei 11 kwietnia 2007 został następcą Heiko Webera w FC Carl Zeiss Jena. Carl Zeiss prowadził przez 6 meczów sezonu 2006/2007 i pomógł drużynie w uniknięciu spadku do Regionalligi. Po 5 meczach sezonu 2007/2008 został zwolniony na skutek złych wyników.

</doc>
<doc id="1636225" url="https://pl.wikipedia.org/wiki?curid=1636225" title="Richard Hughes">
Richard Hughes

Richard Hughes (właściwie to Richard David Hughes) – urodzony 8 września 1975 roku w Gravesend, Kent. Jest perkusistą angielskiego trio grającego rock alternatywny - Keane. Richard jest najstarszym członkiem zespołu.
Życiorys.
Hughes ukończył szkołę Tonbridge School, gdzie uczęszczał razem z kolegami Timem Rice-Oxleyem oraz Dominickiem Scottem. W wieku 17 lat uczył się grać na perkusji. Gdy Rice-Oxley i Scott założyli małą kapelę w 1995 roku został zaproszony do zostania członkiem i grania na tym instrumencie. Później do grupy dołączył również Tom Chaplin, co do którego Richard miał wątpliwości na początku:
"en:"The idea of giving someone who's already the loudest person you know a microphone was not something that I was particularly keen on." (Idea przekazania mikrofonu najgłośniejszej osobie jaką znasz nie jest czymś, co mnie przekonuje.)"
Po zakończeniu szkoły Hughes dostał się na University College London w Londynie, gdzie uzyskał wykształcenie geograficzne. Podczas formowania grupy Keane był m.in. sekretarzem w BBC.
Linki zewnętrzne.
 

</doc>
<doc id="1636228" url="https://pl.wikipedia.org/wiki?curid=1636228" title="Parafia św. Franciszka z Asyżu w Cieniawie">
Parafia św. Franciszka z Asyżu w Cieniawie

Parafia św. Franciszka z Asyżu w Cieniawie – parafia znajdująca się w diecezji tarnowskiej w dekanacie Nowy Sącz Wschód.
Cieniawa od powstania aż do lat 80. XX wieku należała do parafii w Mystkowie. W 1980 roku Kuria Diecezjalna w Tarnowie zaleciła odprawianie w każdą niedzielę jednej mszy świętej w Cieniawie. Z tego powodu uruchomiono pierwszą kaplicę, która początkowo mieściła się w salce katechetycznej w domu prywatnym, a potem w wyremontowanym i dostosowanym do potrzeb dawnym Domu Nauczyciela. 10 kwietnia 1981 władze państwowe wydały zgodę na budowę kościoła. 4 czerwca tegoż roku biskup tarnowski wyznaczył księdza Franciszka Olczaka na duszpasterza parafii, został on pierwszym proboszczem cieniawskim (od 1981). 1 września 1981 erygowano parafię w Cieniawie.
W dniu 27 października 1985 ks. biskup Jerzy Ablewicz poświęcił kościół parafialny. W 1995 wybudowano kaplicę cmentarną.

</doc>
<doc id="1636230" url="https://pl.wikipedia.org/wiki?curid=1636230" title="Head-up display">
Head-up display



</doc>
<doc id="1636231" url="https://pl.wikipedia.org/wiki?curid=1636231" title="Barbara McFarlane">
Barbara McFarlane

Barbara McFarlane (także Barbara McPake, ur. 17 czerwca 1986), praworęczna szkocka curlerka, zawodniczka Keir Curling Club, mieszka w Dunblane.
W 2007 reprezentowała Szkocję na Mistrzostwach Świata Juniorów, jako druga w drużynie Sary Reid. Po Round Robin zajmowała 4. pozycję. W półfinale drużyna Szkocji pokonała Amerykanki 6:5 i następnie w finale Kanadyjki 7:6.
Dziesięć lat później będąc otwierającą w ekipie Granta Hardiego wystąpiła na MŚ Mikstów 2017. Szkoci zdobyli złote medale, w finale zwyciężając 8:5 nad Kanadą (Trevor Bonot).

</doc>
<doc id="1636235" url="https://pl.wikipedia.org/wiki?curid=1636235" title="Kościół św. św. Piotra i Pawła">
Kościół św. św. Piotra i Pawła



</doc>
<doc id="1636236" url="https://pl.wikipedia.org/wiki?curid=1636236" title="Wojciech Władysław Darasz">
Wojciech Władysław Darasz



</doc>
<doc id="1636242" url="https://pl.wikipedia.org/wiki?curid=1636242" title="Fliegerersatz Abteilung Nr. 7">
Fliegerersatz Abteilung Nr. 7

Fliegerersatz Abteilung Nr. 7 – FEA 7 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień w Kolonii, a od 1917 w Braunschweigu.
Informacje ogólne.
Jednostka została utworzona po wybuchu wojny w marcu 1915 roku w Kolonii, na istniejącym tam wcześniej lotnisku. Jednostka stacjonowała tamże do 1 marca 1917 roku, kiedy to została przeniesiona do Braunschweigu, gdzie pozostała do zakończenia I wojny światowej.
Jednostka prowadziła szkolenie pilotów i obserwatorów dla jednostek liniowych, np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)".
W jednostce służyli lub przeszli szkolenie m.in. Johann Schumacher, Arthur Rahn, Georg Schlenker, Oskar von Boenigk, Hans Nülle, Günther Schuster.
W jednostce zostały utworzone lub stacjonowały m.in. następujące eskadry myśliwskie: Jasta 52, Jasta 65, Kasta 19 z dywizjonu bombowego Kagohl 4.

</doc>
<doc id="1636243" url="https://pl.wikipedia.org/wiki?curid=1636243" title="Hopes and Fears DVD">
Hopes and Fears DVD

Hopes and Fears DVD – specjalne wydanie albumu Hopes and Fears angielskiej formacji rockowej Keane. Edycja została zrealizowana w 2004 roku i zawiera dwie dodatkowe ścieżki dźwiękowe – "Snowed Under" oraz dance remix piosenki "We Might as Well Be Strangers" wykonanej przez Dj Shadow.
Lista utworów.
Edycja japońska.
30-sekundowa zapowiedź Keane.

</doc>
<doc id="1636247" url="https://pl.wikipedia.org/wiki?curid=1636247" title="Kabergolina">
Kabergolina

Kabergolina (łac. "Cabergolinum") – organiczny związek chemiczny, pochodna alkaloidów sporyszu, stosowana głównie w leczeniu hiperprolaktynemii.
Mechanizm działania.
Kabergolina jest pochodną ergoliny o silnym i długotrwałym działaniu dopaminergicznym. Lek pobudza w sposób bezpośredni receptory dopaminowe D2 przedniego płata przysadki, co hamuje wydzielanie prolaktyny. Przy wyższych niż terapeutyczne stężeniach kabergoliny, lek działa ośrodkowo. Długotrwałe działanie leku wiąże się z długim okresem półtrwania kabergoliny w przysadce (ok. 60 godzin). U osób zdrowych oraz cierpiących na hiperprolaktynemię działanie obniżające poziom prolaktyny utrzymywało się przez 7–28 dni, zaś u kobiet w okresie połogu – przez 14–21 dni.Kabergolina działa wysoce selektywnie – nie wpływa na produkcję i wydzielanie innych hormonów przysadki oraz kortyzolu. Kabergolina wykazuje również działanie hipotensyjne.
Farmakokinetyka.
Z przewodu pokarmowego kabergolina wchłania się szybko, osiągając maksymalne stężenie we krwi w ciągu 0,5–4 godzin. Nie stwierdzono, by pokarm wpływał na stopień i czas wchłaniania oraz na stężenie, jakie lek osiąga we krwi. Lek metabolizowany jest w wątrobie w niewielkim stopniu. Głównym produktem przemiany jest 6-allilo-8β-karboksyergolina, która stanowi 3–4% podanej dawki. W wyniku metabolizmu kabergoliny powstają jeszcze inne metabolity, ich łączna ilość nie przekracza jednak 3% podanej dawki leku. Wszystkie one hamują wydzielanie prolaktyny, jednak ich aktywność w tym zakresie, w porównaniu do kabergoliny, jest znikoma. Okres półtrwania leku wynosi 63–68 godzin w przypadku osób zdrowych i 79–115 godzin u chorych na hiperprolaktynemię. Lek wiąże się z białkami osocza w 41–42%. Wydalany jest głównie z kałem (72%).
Wskazania.
Kabergolina stosowana jest:
Interakcje.
Nie zaleca się stosowania kabergoliny łącznie z innymi pochodnymi alkaloidów sporyszu, szczególnie w przypadku terapii długookresowej.Leki będące antagonistami receptorów dopaminowych (pochodne fenotiazyny, butyrofenonu, tioksantenu oraz metoklopramid) mogą znacznie osłabiać działanie kabergoliny.Nie należy podawać łącznie kabergoliny i antybiotyków makrolidowych, ze względu na znaczne zwiększenie biodostępności kabergoliny i możliwość nasilenia objawów niepożądanych.Stosowanie leków obniżających ciśnienie krwi i kabergoliny może być przyczyną wystąpienia niedociśnienia ortostatycznego.
Działania niepożądane.
Do najczęściej występujących działań niepożądanych można zaliczyć senność oraz zaburzenia pracy serca, wady zastawek (głównie niedomykalności wynikające z zapalenia zwłókniającego), zapalenie osierdzia, wysięk osierdziowy oraz nudności. Pojawiają się one w 1 na 10 przypadków leczenia kabergoliną. Często pojawia się również depresja lub obniżenie nastroju, zmęczenie, bóle i zawroty głowy, nagłe omdlenia, objawy ze strony przewodu pokarmowego (bóle brzucha, zaparcie, niestrawność), nadwrażliwość i bóle piersi. Bardzo rzadko pojawiają się:

</doc>
<doc id="1636248" url="https://pl.wikipedia.org/wiki?curid=1636248" title="Totonero 80">
Totonero 80

Totonero – afera we włoskiej piłce nożnej w roku 1980 związana z handlem meczami w Serie A i Serie B.
Pod koniec czerwca 1980 zapadły ostateczne kary dla klubów oraz zawodników i działaczy, którym udowodniono korupcję.
Zasądzone kary.
Ukarane kluby:
Ukarani prezesi klubów:
Ukarani gracze:

</doc>
<doc id="1636250" url="https://pl.wikipedia.org/wiki?curid=1636250" title="Heather Thomas">
Heather Thomas

Heather Anne Thomas (ur. 8 września 1957 w Greenwich, w stanie Connecticut) – amerykańska aktorka, scenarzystka i aktywistka polityczna, występowała w roli Jody Banks w serialu ABC "Upadły facet" ("The Fall Guy", 1981-86) u boku Lee Majorsa.
Życiorys.
Urodziła się jako córka Leona Thomasa i Gladdy Lou Ryder, specjalizującej się w wykładach dla nauczycieli w Santa Monica-Malibu Unified School District. W 1975 roku ukończyła szkołę średnią Santa Monica High School w Santa Monica. W 1980 została absolwentką szkoły filmowej przy UCLA.
Swoją karierę rozpoczęła od małych ról telewizyjnych. W 1982 roku stała się ulubioną aktorką czytelników amerykańskiego magazynu. Wystąpiła gościnnie w sitcomie ABC "Statek miłości" ("The Love Boat", 1983) i serialu CBS "Niebezpieczne ujęcia" ("Cover Up", 1984). Za rolę Evangeline Cote w telewizyjnym dramacie biograficznym "Henry Ford: Człowiek i maszyny" ("Ford: The Man and the Machine", 1987) zdobyła nominację do nagrody Gemini.
4 sierpnia 2008 roku ukazała się jej książka pt. „Trophies”.
Życie prywatne.
W 1976 roku spotykała się z aktorem Corbinem Bernsenem. W latach 80. była uzależniona od kokainy. Jej pierwszym mężem był Allan Rosenthal. W dniu 10 października 1992 poślubiła adwokata Harry’ego M. 'Skipa' Brittenhama. Ma córkę Indię Rose (ur. 19 czerwca 2000) oraz dwie pasierbice: Kristinę i Shaunę.

</doc>
<doc id="1636254" url="https://pl.wikipedia.org/wiki?curid=1636254" title="Wild Planet">
Wild Planet

Wild Planet – drugi album studyjny amerykańskiej grupy The B-52’s, wydany 27 sierpnia 1980.
Lista utworów.
Wszystkie utwory napisali Fred Schneider, Keith Strickland, Ricky Wilson, Cindy Wilson oraz Kate Pierson, chyba że zaznaczono inaczej. 

</doc>
<doc id="1636255" url="https://pl.wikipedia.org/wiki?curid=1636255" title="Komandosi Michnika">
Komandosi Michnika



</doc>
<doc id="1636257" url="https://pl.wikipedia.org/wiki?curid=1636257" title="Lipka afrykańska">
Lipka afrykańska

Lipka afrykańska, lipka pokojowa ("Sparrmannia africana") – gatunek rośliny z rodziny ślazowatych. Pochodzi z południowej Afryki. W krajach umiarkowanej strefy klimatycznej uprawiana jest jako roślina pokojowa. Jej nazwa pochodzi od nazwiska odkrywcy – szwedzkiego botanika A. Sparmanna (1747–1820).

</doc>
<doc id="1636258" url="https://pl.wikipedia.org/wiki?curid=1636258" title="Atozyban">
Atozyban

Atozyban (Tractocile, Antocin, RWJ 22164) – inhibitor oksytocyny i wazopresyny, stosowany w położnictwie jako tokolityk.
Lek został opracowany przez Ferring Pharmaceuticals w latach 80.
W 2005 roku przegląd systematyczny dokonany przez Cochrane Collaboration wykazał, że atozyban wykazuje mniej działań niepożądanych niż alternatywne tokolityki, jednak skutecznością nie przewyższał placebo, a w jednym badaniu jego stosowanie wiązało się z ryzykiem zwiększonej śmiertelności noworodków.

</doc>
<doc id="1636262" url="https://pl.wikipedia.org/wiki?curid=1636262" title="Wolf Biermann">
Wolf Biermann

Karl Wolf Biermann (ur. 15 listopada 1936 w Hamburgu) – niemiecki śpiewak, poeta, pisarz i dysydent.
Życiorys.
W 1953, po ukończeniu szkoły średniej w RFN, przeniósł się do NRD. W latach 1957–1963 studiował filozofię i matematykę na Uniwersytecie Humboldtów w Berlinie. Jednocześnie był asystentem reżysera w Berliner Ensemble.
W 1960 Biermann rozpoczął pisanie piosenek, które wkrótce zdobyły znaczną popularność. Od grudnia 1965 w NRD zakazano publikacji i publicznego wykonywania jego utworów. W 1976, po występie w Kolonii, nie zezwolono mu na powrót do wschodnich Niemiec i odebrano mu obywatelstwo NRD. Fakt ten spowodował głośną lawinę protestów wśród intelektualistów zarówno z NRD (np. ze strony pisarki Christy Wolf), jak i RFN.
Wolf Biermann jest autorem ok. 30 książek i zbiorów poezji. Nagrał również ponad 35 płyt długogrających. Ma w swoim dorobku przetłumaczenie na język niemiecki wszystkich sonetów Shakespeare’a, a także szereg innych utworów.

</doc>
<doc id="1636263" url="https://pl.wikipedia.org/wiki?curid=1636263" title="Jestem Polakiem">
Jestem Polakiem

Jestem Polakiem – pierwsza płyta zespołu Raz, Dwa, Trzy zarejestrowana w lutym 1991 w studiu Winicjusza Chrósta. W 1991 zespół zlecił Polskim Nagraniom wytłoczenie winylowego LP (otrzymał numer Z-SX 0827) oraz nagranie kaset magnetofonowych z tym samym materiałem.

</doc>
<doc id="1636264" url="https://pl.wikipedia.org/wiki?curid=1636264" title="Cannonball Adderley">
Cannonball Adderley

Julian Edwin „Cannonball” Adderley (ur. 15 września 1928 w Tampa, zm. 8 sierpnia 1975 w Gary) – amerykański saksofonista jazzowy grający na saksofonie altowym.
Życiorys.
Urodził się jako Julian Edwin Adderley w Tampa (Floryda), jako syn Juliana Carlyle Adderleya, pedagoga szkolnego i grającego na kornecie jazzowym oraz Jessie Johnson, nauczycielki w szkole podstawowej. Rodzina przeniosła się do Tallahassee, gdzie Adderley uczęszczał do Florida Agricultural and Mechanical College High School od 1941 do 1944 roku.
Kariera muzyczna.
Uzyskał tytuł licencjata na Florida A &amp; M w 1948 r., ucząc się gry na instrumentach stroikowych i dętych pod kierunkiem dyrektora zespołu Leandera Kirkseya i tworząc z Kirkseyem szkolny zespół jazzowy. Następnie pracował jako dyrektor zespołu w Dillard High School w Fort Lauderdale na Florydzie i pracował we własnej grupie jazzowej. Cannonball Adderley początkowo mieszkał głównie w Tampa (Floryda), lecz w latach 50. przeniósł się do Nowego Jorku. W roku 1957 dołączył do sekstetu Milesa Davisa po tym, jak John Coltrane zrezygnował z bycia jego członkiem na rzecz grupy Theloniousa Monka.
Adderley uczestniczył w nagraniach takich płyt jak "Milestones" i "Kind of Blue". Jego brat, Nat Adderley, był muzykiem jazzowym grającym na trąbce i kornecie.
Dyskografia.
Jako sideman.
Z Milesem Davisem

</doc>
<doc id="1636266" url="https://pl.wikipedia.org/wiki?curid=1636266" title="Fitotron">
Fitotron

Fitotron – komora, pomieszczenie lub zestaw pomieszczeń do uprawy roślin, wyposażone w urządzenia do klimatyzacji, sztucznego oświetlenia i wentylacji. Wyposażane jest w układy automatyki umożliwiające uzyskanie i monitorowanie wymaganych warunków w odpowiednich cyklach. Wykorzystywana w laboratoriach do wykonywania symulacji warunków klimatycznych i fizycznych (np. fotoperiodyzm, jarowizacja).
Pierwszy polski fitotron powstał w 1969 r. na Uniwersytecie Rolniczym im. Hugona Kołłątaja w Krakowie.

</doc>
<doc id="1636268" url="https://pl.wikipedia.org/wiki?curid=1636268" title="Cecilia Bowes-Lyon">
Cecilia Bowes-Lyon

Cecilia Bowes-Lyon (ur. 11 września 1862 w Londynie, zm. 23 czerwca 1938 tamże) – matka królowej Elżbiety, babka i matka chrzestna Elżbiety II.
Życiorys.
Urodziła się jako najstarsza córka i jego żony . 16 lipca 1881 poślubiła , z którym miała dziesięcioro dzieci. W 1904 Claude odziedziczył po swoim ojcu tytuł "hrabiego Strathmore i Kinghorne". Wówczas Cecillia otrzymała tytuł "Hrabiny Strathmore i Kinghorne".
Podczas I wojny światowej jej rezydencja na zamku Glamis w Szkocji funkcjonowała jako szpital dla rannych. Hrabina brała czynny udział w leczeniu poszkodowanych do czasu, aż wykryto u niej raka, który spowodował niepełnosprawność. W październiku 1921 poddała się histerektomii, powracając do zdrowia w maju 1922.
26 kwietnia 1923 odbył się ślub jej najmłodszej córki Elżbiety. Poślubiła ona księcia Alberta z dynastii Windsorów, późniejszego króla Jerzego VI.
W kwietniu 1938, podczas ślubu wnuczki Anny Bowes-Lyon, doznała zawału serca. Zmarła 2 miesiące później, została pochowana 27 czerwca przy swoim zamku Glamis.
Dzieci:

</doc>
<doc id="1636270" url="https://pl.wikipedia.org/wiki?curid=1636270" title="Theodor Wilhelm Engelmann">
Theodor Wilhelm Engelmann

Theodor Wilhelm Engelmann (1843-1909) – niemiecki fizjolog, 1871 prof. w Utrechcie, 1897 w Berlinie, jeden z pierwszych badaczy zjawisk psychologicznych u zwierząt niższych, wykazał ważne znaczenie oddychania tlenowego dla protoplazmy, wpływ światła na bakterie. Ważne są jego badania nad ogólną fizjologią mięśni i nerwów. Jego prace o powstawaniu ruchów serca doprowadziły do całkowitej zmiany uznawanych za jego czasów teorii. Napisał m.in.: "Zur Naturgeschichte der Infusionstiere"

</doc>
<doc id="1636276" url="https://pl.wikipedia.org/wiki?curid=1636276" title="Christchurch United">
Christchurch United

Christchurch United – półprofesjonalny, nowozelandzki klub piłkarski z siedzibą w Christchurch. Założony w 1970 roku, występuje w rozgrywkach Mainland Premier League. Sześciokrotny zdobywca mistrzostwa Nowej Zelandii w New Zealand National Soccer League.

</doc>
<doc id="1636278" url="https://pl.wikipedia.org/wiki?curid=1636278" title="Justus van Egmont">
Justus van Egmont

Justus van Egmont (ur. 22 września 1601 w Lejdzie, zm. 8 stycznia 1674 w Antwerpii) – flamandzki malarz epoki baroku.
Był uczniem Gaspara van den Hoecke, w latach 1618–1628 współpracował z Paulem Rubensem, uczestnicząc w realizacji niektórych jego projektów. Ok. 1628 wyjechał do Paryża, gdzie zdobył uznanie jako portrecista, malując członków rodziny królewskiej i arystokrację. Był współzałożycielem i członkiem Académie Royale de Peinture et de Sculpture, wydawał też ryciny. Po powrocie do ojczyzny pracował w Brukseli i Antwerpii, nadal zajmował się malowaniem portretów, projektował też tapiserie dla warsztatów brukselskich.
Na twórczość Egmonta wpływ mieli mistrzowie flamandzcy, tacy jak Rubens i van Dyck oraz twórcy francuscy. Jego portrety charakteryzują się wyrafinowanym stylem i elegancją. Projekty gobelinów zwykle nawiązują do tematyki starożytnej i odznaczają się rozmachem i pełnym ekspresji barokowym patosem (m.in. "Historia Aureliana" z 1665).
W zbiorach Muzeum Narodowego w Warszawie znajduje się obraz "Portret Marii Ludwiki Gonzagi", późniejszej królowej Polski i żony dwóch polskich królów: Władysława IV i Jana II Kazimierza.

</doc>
<doc id="1636280" url="https://pl.wikipedia.org/wiki?curid=1636280" title="Ibrahim Butajjib">
Ibrahim Butajjib

Mulaj Ibrahim Butajjib, Moulay Brahim Boutayeb (arab. مولاي ابراهيم بوطيب, ur. 15 sierpnia 1967 w Khemisset) – marokański lekkoatleta długodystansowiec, mistrz olimpijski.
Odpadł w eliminacjach biegu na 5000 metrów na mistrzostwach świata w 1987 w Rzymie. Zdobył srebrne medale na tym dystansie oraz biegu na 10 000 metrów na igrzyskach śródziemnomorskich w 1987 w Latakii. Zwyciężył w obu tych konkurencjach na mistrzostwach Afryki w 1988 w Annabie.
Podczas igrzysk olimpijskich w 1988 w Seulu został niespodziewanym zwycięzcą biegu na 10 000 metrów. Bieg został poprowadzony w bardzo szybkim tempie przez Kenijczyków Kipkemboi Kimeli i Mosesa Tanui. W połowie dystansu Butajjib objął prowadzenie, którego nie oddał do mety. Jego wynik 27:21,46 był czwartym wynikiem w historii i rekordem olimpijskim.
Po igrzyskach Butajjib koncentrował się na krótszych dystansach od 1500 metrów do 5000 metrów, jednak zwyciężył w biegu na 10 000 metrów przed swym rodakiem Hammu Butajjibem na igrzyskach frankofońskich w 1989 w Casablance. Na mistrzostwach świata w 1991 w Tokio zdobył brązowy medal w biegu na 5000 metrów, przegrywając jedynie z Yobesem Ondiekim z Kenii i Fitą Bayisą z Etiopii. Zwyciężył na tym dystansie na igrzyskach śródziemnomorskich w 1991 w Atenach. Na igrzyskach olimpijskich w 1992 w Barcelonie Butajjib zajął 4. miejsce na 5000 metrów tylko 0,75 sekundy za zwycięzcą Dieterem Baumannem.
Po odpadnięciu w przedbiegach na 5000 metrów na mistrzostwach świata w 1993 w Stuttgarcie zaprzestał wyczynowego uprawiania lekkiej atletyki i został kierowcą rajdowym.

</doc>
<doc id="1636284" url="https://pl.wikipedia.org/wiki?curid=1636284" title="Order Lwa (Belgia)">
Order Lwa (Belgia)

Order Królewski Lwa (fr.: "Ordre Royal du Lion", nl.: "Koninklijke Orde van de Leeuw") – wysokie odznaczenie (order) Królestwa Belgii, nadawane od 1891 do 1960.
Historia.
Podobnie jak nieco starszy Order Gwiazdy Afryki, Order Lwa został ustanowiony w 28 lipca 1891 przez króla Belgów Leopolda II będącego wówczas suwerenną głową Wolnego Państwa Konga i po przyłączeniu Konga do Belgii jako kolonii wcielony w 1908 do systemu odznaczeń belgijskich. Nadawany był za zasługi dla Konga lub głowy tego państwa. Po ogłoszeniu niepodległości Konga Belgijskiego w 1960 odznaczenie nie jest przyznawane, choć w teorii można je nadal otrzymać za zasługi zdobyte przed tą datą. Order został oddany do dyspozycji belgijskiego ministerstwa spraw zagranicznych.
Order otrzymał pięć klas według schematu Legii Honorowej, od Krzyża Wielkiego do Kawalera oraz dodatkowo łańcuch dla I klasy. Z orderem związany był trójstopniowy medal: złoty, srebrny i brązowy.
Insygnia.
Insygnia orderu to oznaka, gwiazda I i II klasy, łańcuch oraz medale. Oznaką jest nieco zmodyfikowany krzyż liliowy obustronnie pokryty białą emalią z niebieskim obramowaniem i złotymi promieniami na ramionach. W środkowym medalionie awersu znajduje się w niebieskim polu złoty lew z godła państwowego Belgii otoczony napisem „TRAVAIL ET PROGRÈS” ("PRACA I POSTĘP", dewiza Wolnego Państwa Konga), w medalionie rewersu splecione inicjały „L” ("LÉOPOLD") i „S” ("SOUVERAIN"). Między ramionami krzyża znajdują się splecione złote litery „C” ("CONGO"). Zawieszką krzyża jest korona królewska.
Gwiazda I klasy jest ośmiopromienna, na przemian ze złotymi i srebrnymi promieniami, z medalionem awersu oznaki w środku, gwiazda II klasy to duży srebrny krzyż maltański z promieniami między ramionami i z medalionem awersu oznaki w środku.
Łańcuch składa się z ogniw trzech rodzajów, złotych koron królewskich, splecionych monogramów "LS" i medalionów z lwem belgijskim w niebieskim polu.
Medale Orderu Lwa mają na awersie bez emalii godło Belgii, lwa otoczonego napisem „TRAVAIL ET PROGRÈS” (w późniejszych wydaniach także z napisem w języku niderlandzkim „ARBEID EN VOORUITGANG”), a na rewersie splecione litery „LS” uwieńczone koroną królewską i otoczone wieńcem z liści palmowych. Zawieszką medali jest korona królewska.
Order noszony jest na fioletowej wstążce z niebiesko-żółto-niebieskimi obustronnymi bordiurami.

</doc>
<doc id="1636285" url="https://pl.wikipedia.org/wiki?curid=1636285" title="Jerry Zigmont">
Jerry Zigmont

Jerry Zigmont (właściwie Gerald George Zigmont, ur. 24 lutego 1958 w Bridgeport w Connecticut) - puzonista jazzowy, związany z jazzem nowoorleańskim, członek zespołu Woody Allen and his New Orleans Jazz Band, założonego przez Woodego Allena.
Naukę gry rozpoczął w wieku lat 12, następnie ukończył studia na Uniwersytecie w Connecticut, na wydziale muzyki.

</doc>
<doc id="1636286" url="https://pl.wikipedia.org/wiki?curid=1636286" title="Kamionka Strumiłowa (gmina)">
Kamionka Strumiłowa (gmina)

Kamionka Strumiłowa – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy było miasto Kamionka Strumiłowa, które stanowiło odrębną gminę miejską.
Gminę utworzono 1 sierpnia 1934 w ramach reformy na podstawie ustawy scaleniowej z dotychczasowych gmin wiejskich: Batiatycze, Dernów, Jagonja, Jazienica Polska, Jazienica Ruska, Konstantówka, Łany Niemieckie, Łany Polskie, Łapajówka, Obydów, Różanka, Ruda Sielecka, Sapieżanka, Tadanie, Zubowmosty, przysiółek Turki z gminy Sokole oraz przysiółki Maziarnia Spaska i Łanki z gminy Spas.
Podczas wojny gminę zniesiono, a jej obszar włączono do nowo utworzonych gmin Kamionka Strumiłowa Nord (większa część) i Kamionka Strumiłowa Süd (mniejsza część) w powiecie kamioneckim.

</doc>
<doc id="1636288" url="https://pl.wikipedia.org/wiki?curid=1636288" title="29P/Schwassmann-Wachmann">
29P/Schwassmann-Wachmann

29P/Schwassmann-Wachmann (Schwassmann-Wachmann 1) – kometa okresowa, należąca do rodziny komet Jowisza.
Odkrycie i nazwa.
Kometę tę odkryli na kliszach fotograficznych astronomowie Arnold Schwachmann i Arno Arthur Wachmann 15 listopada 1927 roku w obserwatorium w Hamburgu (Niemcy). Miała ona wtedy jasność 13.
W nazwie znajdują się nazwiska obu odkrywców.
Orbita komety.
Orbita komety 29P/Schwassmann-Wachmann ma kształt niemal okręgu o mimośrodzie 0,04. Jej peryhelium znajduje się w odległości 5,72 j.a., aphelium zaś 6,26 j.a. od Słońca. Okres jej obiegu wokół Słońca wynosi 14,67 lat, nachylenie do ekliptyki to wartość 9,39˚.
Właściwości fizyczne.
Jądro tej komety ma średnicę ok. 60 km. Ciało to zaliczane jest przez astronomów do grupy tzw. centaurów, które okrążają Słońce między orbitami Jowisza i Saturna i są prawdopodobnie wytrąconymi przez oddziaływania wielkich planet obiektami z pasa Kuipera.

</doc>
<doc id="1636296" url="https://pl.wikipedia.org/wiki?curid=1636296" title="Taekwondo na Letniej Uniwersjadzie 2009">
Taekwondo na Letniej Uniwersjadzie 2009

Taekwondo na Letniej Uniwersjadzie 2009 odbędzie się w dniach 1-6 lipca w hali BG Fair Hall 3 w Belgradzie.
Do rozdania było 21 kompletów medali. Po 10 w konkurencjach męskich jak i żeńskich oraz jeden w konkurencjach mieszanych.

</doc>
<doc id="1636298" url="https://pl.wikipedia.org/wiki?curid=1636298" title="Kolel">
Kolel

Kolel (hebr. כולל) – instytucja religijnych studiów talmudycznych i literatury rabinicznej przeznaczona dla żonatych mężczyzn, którzy zakończyli już edukację w jesziwie. 

</doc>
<doc id="1636307" url="https://pl.wikipedia.org/wiki?curid=1636307" title="Tuamotu (grupa etniczna)">
Tuamotu (grupa etniczna)

Tuamotu – grupa etniczna w Polinezji Francuskiej, autochtoni archipelagu Tuamotu, odłam Polinezyjczyków.
W 1985 roku ich liczebność wynosiła ok. 12 tysięcy. Posługują się językiem tuamotu z rodziny polinezyjskiej, w użyciu jest także język francuski oraz język tahitański. 65% Tuamotu wyznaje katolicyzm, pozostali są protestantami.

</doc>
<doc id="1636311" url="https://pl.wikipedia.org/wiki?curid=1636311" title="Fliegerersatz Abteilung Nr. 8">
Fliegerersatz Abteilung Nr. 8

Fliegerersatz Abteilung Nr. 8 – FEA 8 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień w Grudziądzu.
Informacje ogólne.
Jednostka została utworzona po wybuchu wojny w marcu 1915 roku w Grudziądzu, na istniejącym tam wcześniej lotnisku. Jednostka stacjonowała tamże do zakończenia I wojny światowej.
Jednostka prowadziła szkolenie pilotów i obserwatorów dla jednostek liniowych np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)".
W jednostce służyli lub przeszli szkolenie m.in. Fritz Putter, Erich von Falkenhayn, Georg Schlenker, Wolfgang Weese, Eberhard Mohnicke.
W jednostce zostały utworzone lub stacjonowały m.in. następujące eskadry myśliwskie: Jasta 37, Jasta 46, Jasta 72, FAA 229.

</doc>
<doc id="1636313" url="https://pl.wikipedia.org/wiki?curid=1636313" title="Ordynariat Polowy Republiki Chorwackiej">
Ordynariat Polowy Republiki Chorwackiej

Ordynariat Polowy Republiki Chorwackiej (chorw. "Vojni ordinarijat u Republici Hrvatskoj") – rzymskokatolicka diecezja wojskowa ze stolicą w Zagrzebiu, w Chorwacji. Należą do niej członkowie chorwackiego wojska i policji oraz ich rodziny wyznania rzymskokatolickiego.
Ordynariat Polowy powstał 25 kwietnia 1997 na podstawie konkordatu zawartego pomiędzy Stolicą Apostolską a Republiką Chorwacji. Pierwszym biskupem polowym mianowany został Juraj Jezerinac, który wcześniej opiekował się wojskiem jako biskup pomocniczy archidiecezji zagrzebskiej.
W diecezji służy 32 kapłanów (17 diecezjalnych i 15 zakonnych) oraz 1 siostra zakonna.

</doc>
<doc id="1636316" url="https://pl.wikipedia.org/wiki?curid=1636316" title="Nieznanów">
Nieznanów

Nieznanów (ukr. Незнанів) – wieś w rejonie kamioneckim obwodu lwowskiego.
Założona w 1476 roku. Wieś prawa wołoskiego, położona była w drugiej połowie XV wieku w województwie bełskim. W II Rzeczypospolitej miejscowość była siedzibą gminy wiejskiej Nieznanów w powiecie kamioneckim województwa tarnopolskiego. Wieś liczy 836 mieszkańców.
Linki zewnętrzne.
Nieznanów na stronie Rady Najwyższej Ukrainy

</doc>
<doc id="1636317" url="https://pl.wikipedia.org/wiki?curid=1636317" title="Nieznanów (gmina)">
Nieznanów (gmina)

Nieznanów – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy był Nieznanów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Berbeki, Budki Nieznanowskie, Nieznanów, Połoniczna, Sokole (część) i Sielec Bieńków (część).
Po II wojnie światowej obszar gminy znalazł się w ZSRR.

</doc>
<doc id="1636319" url="https://pl.wikipedia.org/wiki?curid=1636319" title="Brukin">
Brukin

Brukin (arab. إبروقين) – palestyńska wioska położona w muhafazie Salfit, w Autonomii Palestyńskiej.
Leży w zachodniej części Samarii, w otoczeniu miasta Bidja, wioski Karawat Bani Hassan, oraz żydowskich osiedli Barkan, Kirjat Netafim i Beruchin.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską). W 1995 do wioski doprowadzono energię elektryczną.
Istnieją plany wybudowania muru bezpieczeństwa, który będzie przebiegał wzdłuż północnej granicy wioski.
Demografia.
Według danych Palestyńskiego Centrum Danych Statystycznych, w 2006 w wiosce żyło 3 650 mieszkańców.
Edukacja.
W wiosce znajduje się 1 szkoła żeńska i 2 szkoły męskie.
Gospodarka.
Gospodarka opiera się na rolnictwie i sadownictwie (uprawa oliwek).
Komunikacja.
Przez wioskę przebiega droga nr 4765, którą jadąc na zachód dojeżdża się do miasta Kafr ad-Dik, lub jadąc na północny wschód dojeżdża się do drogi nr 446 i drogi ekspresowej nr 5 (Tel Awiw–Ari’el).

</doc>
<doc id="1636320" url="https://pl.wikipedia.org/wiki?curid=1636320" title="Ścianka kolankowa">
Ścianka kolankowa

Ścianka kolankowa – ścianka dobudowana na wieńcu ostatniej kondygnacji budynku w celu podniesienia dachu i tym samym zwiększenie powierzchni użytkowej poddasza. 
Jej wysokość zależy od koncepcji organizacji poddasza. Dla poddaszy użytkowanych jako pomieszczenia mieszkalne najczęściej stosuje się wysokość 80-110 cm, wówczas okna umieszcza się w połaci dachowej lub lukarnie. Stosuje się też ścianki o wysokości około 2 m, wówczas okna można umieścić w ściance kolankowej. Stosując poddasze jako przestrzeń nieużytkową, wysokość ścianki nie przekracza 70 cm i stosuje się ją głównie w celu podniesienia połaci dachu nad oknami ostatniej kondygnacji. 

</doc>
<doc id="1636321" url="https://pl.wikipedia.org/wiki?curid=1636321" title="Alex Harvey">
Alex Harvey

Alex Harvey (ur. 7 września 1988 w Saint Ferréol) – kanadyjski biegacz narciarski, czterokrotny medalista mistrzostw świata, złoty medalista mistrzostw świata młodzieżowców oraz trzykrotny medalista mistrzostw świata juniorów.
Kariera.
Po raz pierwszy na arenie międzynarodowej Alex Harvey pojawił się 15 grudnia 2004 roku podczas zawodów Noram Cup w Mont-Sainte-Anne, gdzie w biegu sprinterskim techniką dowolną zajął 26. miejsce. W marcu 2005 roku wystartował na mistrzostwach świata juniorów w Rovaniemi, gdzie indywidualnie plasował się poza czołową trzydziestką, a w sztafecie Kanadyjczycy zajęli siedemnaste miejsce. Harvey jeszcze trzykrotnie startował na imprezach tego cyklu, zdobywając przy tym trzy medale. Najpierw dwukrotnie był trzeci (w biegu łączonym na 20 km oraz biegu na 10 km stylem dowolnym) podczas mistrzostw świata juniorów w Tarvisio w 2007 roku, a następnie na rozgrywanych rok później mistrzostwach świata juniorów w Malles Venosta wywalczył srebro na 10 km klasykiem. Dwukrotnie startował na mistrzostwach świata U-23, największy sukces osiągając na mistrzostwach świata młodzieżowców w Otepää w 2011 roku, gdzie zwyciężył w biegu łączonym na 30 km.
W Pucharze Świata zadebiutował 9 lutego 2008 roku w Otepää, zajmując 46. miejsce w biegu na 15 km klasykiem. Pierwsze pucharowe punkty zdobył 16 stycznia 2009 roku w Whistler, gdzie był trzydziesty w sprincie stylem klasycznym. Zaledwie dwa miesiące później, 14 marca 2009 roku w Trondheim Kanadyjczyk po raz pierwszy stanął na podium zawodów PŚ - na dystansie 50 km stylem klasycznym zajął trzecią pozycję. W klasyfikacji generalnej najlepiej wypadł w sezonie 2011/2012, który ukończył na szóstym miejscu. W 2009 roku wystąpił na mistrzostwach świata w Libercu, gdzie jego najlepszym indywidualnym wynikiem było 22. miejsce w biegu łączonym na 30 km. Swój największy sukces osiągnął na mistrzostwach świata w Oslo w 2011 roku, gdzie wspólnie z Devonem Kershawem zdobył złoty medal w sprincie drużynowym techniką klasyczną. Był to pierwszy złoty medal dla Kanady zdobyty podczas MŚ w narciarstwie klasycznym. Na tych samych mistrzostwach był ponadto siódmy w sprincie indywidualnym oraz piąty w biegu na 50 km stylem dowolnym. Kolejny medal zdobył podczas mistrzostw świata w Val di Fiemme w 2013 roku, gdzie był trzeci w sprincie indywidualnym klasykiem. Wyprzedzili go jedynie Rosjanin Nikita Kriukow oraz Petter Northug z Norwegii. Wspólnie z Kershawem wystartował także w sprincie drużynowym, jednak tym razem zajęli czwarte miejsce. Brał także udział w igrzyskach olimpijskich w Vancouver w 2010 roku, zajmując między innymi czwarte miejsce w sprincie drużynowym, siódme w sztafecie i dziewiąte w biegu łączonym na 30 km. Jest ponadto kilkukrotnym mistrzem kraju, przy czym w 2012 roku zdobył trzy tytuły: w sprincie, na 50 km oraz w biegu na 15 km stylem dowolnym.
Jego ojciec – Pierre także był narciarzem (i kolarzem), olimpijczykiem.
Po sezonie 2018/2019 zakończył karierę.

</doc>
<doc id="1636322" url="https://pl.wikipedia.org/wiki?curid=1636322" title="Sony Ericsson Open 2009 (mężczyźni)">
Sony Ericsson Open 2009 (mężczyźni)

Sony Ericsson Open 2009 – tenisowy turniej ATP rangi ATP World Tour Masters 1000 z cyklu Sony Ericsson Open rozgrywany w dniach 26 marca–6 kwietnia 2009 roku w Miami na kortach twardych o puli nagród 4 500 000 dolarów amerykańskich.

</doc>
<doc id="1636327" url="https://pl.wikipedia.org/wiki?curid=1636327" title="Waitakere City FC">
Waitakere City FC

Waitakere City FC – nowozelandzki klub piłkarski z siedzibą w Waitakere, występujący w Northern Premier League. Założony w 1989 w Auckland, po fuzji w 1991 z Massey AFC klub przeniósł się do Waitakere. Pięciokrotny zdobywca mistrzostwa Nowej Zelandii w New Zealand National Soccer League.

</doc>
<doc id="1636328" url="https://pl.wikipedia.org/wiki?curid=1636328" title="Jurij Rytcheu">
Jurij Rytcheu

Jurij Siergiejewicz Rytcheu (, nazwisko w tłumaczeniu z czukockiego oznacza „nieznany”; ur. 8 marca 1930 w Uelen Czukotka, zm. 14 maja 2008 w Petersburgu) – radziecki, rosyjski i czukocki pisarz.
Życiorys.
Uchodzi za ojca literatury czukockiej. Twórczość poświęcona głównie zmianom w życiu Czukczów, związanym z odrzuceniem systemu patriarchalno-rodowego.
Po ukończeniu Uniwersytetu leningradzkiego rozpoczął pracę jako tłumacz z języka rosyjskiego na czukocki. Debiutował w roku 1953. W 1974 roku zaczął pracować w gazecie "Czukotka Radziecka". Jest autorem ponad dwudziestu zbiorów prozy. W przekładzie na język polski ukazało się kilka zbiorów jego opowiadań i powieści m.in. "Ajwanhu" i "Gdy wieloryby odchodzą".
Pochowany na Cmentarzu Komarowskim w Petersburgu.
Wybrana twórczość.
Źródło:

</doc>
<doc id="1636330" url="https://pl.wikipedia.org/wiki?curid=1636330" title="Piłka siatkowa na Letniej Uniwersjadzie 2009">
Piłka siatkowa na Letniej Uniwersjadzie 2009

Piłka siatkowa na Letniej Uniwersjadzie 2009 odbędzie się w dniach 30 czerwca - 10 lipca 2009.
Do rozdania będą dwa komplety medali, po jednym w turnieju dla mężczyzn i kobiet.
W turnieju panów wystąpią 24 zespoły, podzielone w pierwszej fazie na cztery grupy po sześć zespołów.
W turnieju pań wystąpi 16 zespołów, podzielonych w pierwszej fazie na cztery grupy po cztery zespoły.
Oficjalne podanie drużyn które wystąpią na uniwersjadzie odbędzie się 19 marca, a losowanie grup 21 marca w Belgradzie.
Obrońcy tytułu z poprzednich igrzysk studenckich (2007):

</doc>
<doc id="1636332" url="https://pl.wikipedia.org/wiki?curid=1636332" title="Slavia Orientalis">
Slavia Orientalis

Slavia Orientalis – kwartalnik Komitetu Słowianoznawstwa Polskiej Akademii Nauk, będący kontynuacją wydawanego w latach 1952–1956 „Kwartalnika Instytutu Polsko-Radzieckiego” (którego ukazało się V roczników). Pierwszym redaktorem pisma był Samuel Fiszman, następnie m.in. Antonina Obrębska-Jabłońska oraz Bazyli Białokozowicz (w latach 1975–1991), a siedzibą redakcji i miejscem publikacji – Warszawa. Od 3. numeru z roku 1991 do roku 2007 funkcję redaktora naczelnego sprawował Lucjan Suchanek, a redakcja została przeniesiona do Krakowa, gdzie od roku 1993 kwartalnik był również publikowany (najpierw przez Universitas, a od roku 1997 – Wydawnictwo Bohdan Grell i córka s.c.). W roku 2008 wybrano nowy zespół redakcyjny, na którego czele stanął prof. Adam Bezwiński, siedziba redakcji przeniosła się do Bydgoszczy, a miejscem wydania znów stała się Warszawa (w latach 2008–2010 – Dom Wydawniczy Elipsa, obecnie zaś Warszawska Drukarnia Naukowa PAN). Obecnie (od roku 2020) redaktorem naczelnym kwartalnika jest dr hab. Andrzej Dudek, prof. UJ, a siedziba redakcji powróciła do Krakowa.
Zakres tematyczny pisma obejmuje kulturę wschodniosłowiańską, głównie literaturę i języki. Zamieszczane są tu również recenzje książek wschodnioslawistycznych oraz sprawozdania z imprez naukowych. Autorami kwartalnika są naukowcy (zasadniczo rusycyści, ukrainiści i białoruteniści) z Polski, Rosji, Ukrainy, Białorusi i krajów Europy Zachodniej. Teksty publikowane są głównie w języku polskim, w językach wschodniosłowiańskich oraz w języku angielskim. 
Bibliografia zawartości „Slavii Orientalis” publikowana była: za lata 1952–1986 w numerach 1/2 z 1987 roku, za lata 1987–1994 w numerze 4 z 1994; począwszy od roku 1995 bibliografia zawartości kolejnych roczników (numerów 1–4 z danego roku) ukazuje się w każdym 4 numerze.

</doc>
<doc id="1636333" url="https://pl.wikipedia.org/wiki?curid=1636333" title="Naftali Temu">
Naftali Temu

Nabiba Naftali Temu (ur. 20 kwietnia 1945 w Sotik, zm. 10 marca 2003 w Nairobi) – kenijski lekkoatleta długodystansowiec, mistrz olimpijski.
Rozpoczął karierę międzynarodową na igrzyskach olimpijskich w 1964 w Tokio. Zajął tam 49. miejsce w biegu maratońskim, a biegu na 10 000 metrów nie ukończył. Na pierwszych igrzyskach afrykańskich w 1965 w Brazzaville zajął 2. miejsce w biegu na 5000 metrów za swym rodakiem Kipchoge Keino. W 1966 zwyciężył w biegu na 6 mil na igrzyskach Imperium Brytyjskiego i Wspólnoty Brytyjskiej w Kingston, a na 3 mile zajął 4. miejsce.
Na igrzyskach olimpijskich w 1968 w Meksyku tylko Mamo Wolde z Etiopii był w stanie wytrzymać tempo podyktowane przez Temu w biegu na 10 000 metrów. Wolde wyszedł na prowadzenie na ostatnim okrążeniu, ale Temu wyprzedził go na 50 metrów przed metą i Zdobył złoty medal. Cztery dni później w finale na 5000 metrów Temu zdobył brązowy medal przegrywając tylko z Mohammedem Gammoudim z Tunezji i Kipchoge Keino. Startował także w biegu maratońskim. Do 30 kilometra toczył pojedynek z Mamo Wolde, ale potem nie wytrzymał jego tempa i ukończył bieg na 19. miejscu.
Później Temu nie odnosił sukcesów. Zajął 19. miejsce w biegu na 10 000 metrów na igrzyskach Wspólnoty Brytyjskiej w 1970 w Edynburgu. Na igrzyskach olimpijskich w 1972 w Monachium odpadł w eliminacjach na tym dystansie. Zakończył wyczynowe uprawianie lekkiej atletyki w 1973. Prowadził potem farmę w North Mugirango otrzymaną w darze od prezydenta Jomo Kenyatty.
Zmarł w 2003 na raka prostaty. Mógł być zdiagnozowany dużo wcześniej, ale nie miał 600 dolarów na potrzebne badania.

</doc>
<doc id="1636334" url="https://pl.wikipedia.org/wiki?curid=1636334" title="Grabowa (Ukraina)">
Grabowa (Ukraina)

Grabowa (, "Hrabowa") – wieś w rejonie buskim obwodu lwowskiego, założona w 1500. W II Rzeczypospolitej miejscowość była siedzibą gminy wiejskiej Grabowa w powiecie kamioneckim województwa tarnopolskiego. Wieś liczy 402 mieszkańców.

</doc>
<doc id="1636335" url="https://pl.wikipedia.org/wiki?curid=1636335" title="Grabowa (gmina)">
Grabowa (gmina)

Grabowa – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy była Grabowa.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Adamy, Czanyż, Grabowa, Huta Połoniecka, Maziarnia Wawrzkowa, Sokole (część) i Wolica Derewlańska.
Podczas wojny gminę zniesiono, a jej obszar włączono do gmin Busk (Adamy i Grabowa), Toporów (Czanyż i Huta Połoniecka) i Nieznanów (Maziarnia Wawrzkowa) oraz do nowo utworzonej gminy Łopatyn (Wolica Derewlańska), wszystkie w powiecie kamioneckim.

</doc>
<doc id="1636337" url="https://pl.wikipedia.org/wiki?curid=1636337" title="Tristan Wilds">
Tristan Wilds

Tristan Wilds (ur. 15 lipca 1989 w Nowym Jorku) – amerykański aktor grający jedną z głównych ról w serialu "90210".

</doc>
<doc id="1636340" url="https://pl.wikipedia.org/wiki?curid=1636340" title="Hubert Leitgeb">
Hubert Leitgeb

Hubert Leitgeb (ur. 31 października 1965 w Anterselvie, zm. 4 lutego 2012 tamże) – włoski biathlonista, trzykrotny medalista mistrzostw świata.
Kariera.
W zawodach Pucharu Świata zadebiutował 16 stycznia 1986 roku w Anterselvie, zajmując 29. miejsce w biegu indywidualnym. Pierwsze pucharowe punkty (do sezonu 2000/2001 punktowało jedynie 25. najlepszych zawodników) zdobył 26 stycznia 1989 roku w Ruhpolding, kiedy zajął 18. miejsce w tej samej konkurencji. Na podium zawodów tego cyklu pierwszy raz stanął 16 marca 1991 roku w Canmore, kończąc rywalizację w sprincie na drugiej pozycji. W zawodach tych rozdzielił Eirika Kvalfossa z Norwegii i Niemca Marka Kirchnera. W kolejnych startach jeszcze dwa razy stanął na podium: 19 marca 1992 roku w Nowosybirsku był trzeci w biegu indywidualnym, a 17 marca 1994 roku w Canmore zwyciężył w sprincie. Najlepsze wyniki osiągnął w sezonie 1990/1991, kiedy zajął 11. miejsce w klasyfikacji generalnej.
Na mistrzostwach świata w Lahti w 1991 roku wspólnie z Gottliebem Taschlerem, Simonem Demetzem, Wilfriedem Pallhuberem zdobył złoty medal w biegu drużynowym. Był to pierwszy w historii złoty medal dla Włoch w tej konkurencji. Wynik ten Włosi powtórzyli na rozgrywanych trzy lata później mistrzostwach świata w Canmore, startując w składzie: Pallhuber, Leitgeb, Pieralberto Carrara i Andreas Zingerle. Razem z René Cattarinussim, Carrarą i Patrickiem Favre zdobył też brązowy medal w biegu drużynowym podczas mistrzostw świata w Ruhpolding w 1996 roku. Na tej samej imprezie był też czwarty w biegu indywidualnym, przegrywając walkę o podium z Białorusinem Wadimem Saszurinem.
W 1992 roku wystartował na igrzyskach olimpijskich w Albertville, gdzie zajął 26. miejsce w sprincie i czwarte w sztafecie. Brał też udział w igrzyskach olimpijskich w Nagano w 1998 roku, w swoim jedynym starcie zajmując 35. miejsce w sprincie.
Wszystkie medale zdobył w biegu drużynowym. Zginął pod lawiną w dolinie Anterselvy.

</doc>
<doc id="1636344" url="https://pl.wikipedia.org/wiki?curid=1636344" title="Bedale">
Bedale

Bedale - miasto targowe i gmina ("civil parish") w dystrykcie Hambleton hrabstwa North Yorkshire w regionie Yorkshire and the Humber w Anglii. Położone u wrót doliny Wensleydale, 34 mile (55 km) na północ od Leeds, 26 mil (42 km) na południowy zachód od Middlesbrough i 7 mil (11 km) na zachód od stolicy hrabstwa Northallerton. Początkowo w hrabstwie Richmondshire, wymienione zostało w Domesday Book jako część setni Catterick, później setni Hang i East Hang. Według spisu powszechnego z 2001 r. Bedale zamieszkiwało 4530 osób.
Przez miasto przebiega szosa A684 łącząca Northallerton z Kendal w Kumbrii, której najbardziej malownicze odcinki przypadają na pobliski park narodowy Yorkshire Dales. W kierunku miasta targowego Masham prowadzi droga B6268, zaś B6285 przez Exelby i Burneston kieruje ku odległej o zaledwie 2 mile w linii prostej szosie A1.
Anglikański kościół św. Grzegorza, z charakterystyczną dla miasteczka wieżą, jest siedzibą parafii w dekanacie Wensley diecezji Ripon i Leeds. Skrywa kilka relikwii, tablicę nagrobną z epoki wikińskiej z ilustracją legendy Wolundra oraz płyty z herbami rodzin panów Bedale: Fitzalan, Stapleton, Grey of Rotherfield, Sheffield, de Warrene, de Thornhill, earlów Lancaster, Fitz Hugh of Tanfield, Marmion, Ascough, earlów Richmond, książąt Bretanii.
W georgiańskiej architekturze miasteczka wyróżnia się osiemnastowieczna apteka, interesująca jest także podziemna lodownia używana do przechowywania jedzenia i czternastowieczny krzyż targowy. Na stacji kolejowej zatrzymują się pociągi Wensleydale Railway kursujące między Leeming Bar a Redmire. W Bedale funkcjonują liczne rozsiane wzdłuż głównej ulicy sklepy, puby i bistra, a na rynkowym bruku co wtorek odbywa się targ. Do dyspozycji mieszkańców stoi centrum rekreacyjne z basenem, siłownią i tartanowymi boiskami. Bedale Athletic Sports Association oferuje zajęcia z piłki nożnej, krykieta, hokeja, squosha i tenisa. W pobliskim arboretum Thorp Perrow o cennej na skalę Anglii kolekcji drzew i roślin parkowych funkcjonuje centrum sokolnictwa, organizujące regularne pokazy i szkolenia.
Bedale Golf Club.
W Bedale działa klub golfowy – Bedale Golf Club – zarządzający polem na terenie parkowym, bogatym w dojrzałe drzewa. Klub założony został w 1894 r. i zmieniał lokalizację pola dwukrotnie (Bedale Park i Firby Road). Obecnie znajduje się ono przy wyjeździe z miasteczka przy drodze A684 w kierunku Leyburn. Liczy 18 dołków i 6610 jardów długości (par 72).
We wrześniu 2007 r. miesięcznik "Golf Monthly" zaliczył pole golfowe Bedale, gdzie corocznie odbywa się szereg lokalnych zawodów, do grona sześciu najlepszych w Yorkshire.

</doc>
<doc id="1636346" url="https://pl.wikipedia.org/wiki?curid=1636346" title="Milatyn Nowy">
Milatyn Nowy

Milatyn Nowy (ukr. Новий Милятин) – wieś w rejonie buskim obwodu lwowskiego. 
Historia.
Założona w 1431 r. Król Stefan Batory nadał jej prawa miejskie. Właścicielami byli Milatyńscy, potem Ożgowie i Łączyńscy. W 1738 r. Teresa z Kraśnickich Łączyńska ufundowała erem (pustelnię) dla kamedułów z podkrakowskich Bielan. W 1744 r. kameduli opuścili milatyński erem. W ich miejsce fundatorka sprowadziła z karmelitów bosych ze Lwowa. W 1747 r. trafił tam słynący łaskami obraz Chrystusa Ukrzyżowanego, namalowany w XVII w. przez nieznanego włoskiego artystę. Obraz cieszył się ogromnym kultem. Po kasacie zakonu karmelitów bosych w 1788 r. pieczę nad obrazem przejęli księża misjonarze. Po II wojnie światowej zabrali go do Krakowa, gdzie znajduje się w kościele św. Wincentego a Paulo. 
Po zakończeniu I wojny światowej, od listopada 1918 r. przez pewien czas Milatyn Nowy znajdował się w Zachodnioukraińskiej Republice Ludowej.
W II Rzeczypospolitej miejscowość była siedzibą gminy wiejskiej Milatyn Nowy w powiecie kamioneckim województwa tarnopolskiego. Miejscowość liczy 590 mieszkańców. 
W kwietniu 1944 r. nacjonaliści ukraińscy z OUN–UPA zamordowali 27 Polaków oraz próbowali podpalić kościół i plebanię. 

</doc>
<doc id="1636347" url="https://pl.wikipedia.org/wiki?curid=1636347" title="Milatyn Nowy (gmina)">
Milatyn Nowy (gmina)

Milatyn Nowy – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy był Milatyn Nowy.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Derewlany, Kędzierzawce, Kozłów, Lisko, Milatyn Nowy, Milatyn Stary, Nowosiółki Liskie i Rzepniów.
Podczas wojny gminę zniesiono, a jej obszar włączono do nowo utworzonych gmin Milatyn (główna część) i Streptów (tylko Derewlany) w powiecie kamioneckim.

</doc>
<doc id="1636350" url="https://pl.wikipedia.org/wiki?curid=1636350" title="Jerzy Gustaw Wittelsbach (Pfalz-Veldenz)">
Jerzy Gustaw Wittelsbach (Pfalz-Veldenz)

Jerzy Gustaw Wittelsbach (ur. 5 lutego 1564 - zm. 3 kwietnia 1634) – hrabia palatyn, książę Palatynatu-Veldenz.
Syn księcia Jerzego Jana i Anny Marii Wazówny. Jego dziadkami byli Ruprecht Wittelsbach i Urszula Daun-Kyrburg und Salm oraz król Szwecji Gustaw I Waza i Małgorzata Leijonhufvud. Miał czterech braci, po śmierci ojca w 1592 kuratelę sprawowała ich matka Anna Wazówna. Sześć lat później bracia podzieli tereny między siebie. Gustaw otrzymał Valdenz, Jan August - Lützelstein, zaś Ludwik Filip i Jerzy Jan wspólnie odziedziczyli tereny Guttenberg. 
30 października 1586 roku ożenił się z Elżbietą Wirtemberską (1548-1592), córką księcia Krzysztofa Wirtemberskiego i Maria Anna Hohenzollern. Para nie miała dzieci.
17 maja 1601 roku ożenił się z Marią Elżbietą Wittelsbach, córką Jana I Wittelsbacha księcia Palatynatu-Zweibrücken i Magdaleny (1553-1633), księżniczki Jülich-Kleve-Berg. Ich potomkami byli:

</doc>
<doc id="1636352" url="https://pl.wikipedia.org/wiki?curid=1636352" title="Gabriela Matuszek-Stec">
Gabriela Matuszek-Stec

Gabriela Matuszek-Stec z domu Dubiel (ur. 31 grudnia 1953 w Jaworznie) – polska historyk literatury, eseistka, krytyk, tłumaczka literatury niemieckiej, profesor nauk humanistycznych, nauczyciel akademicki na Wydziale Polonistyki Uniwersytetu Jagiellońskiego, autorka ponad 200 publikacji.
Życiorys.
W 1977 z wyróżnieniem ukończyła filologię polską na Uniwersytecie Jagiellońskim i uzyskała tytuł magistra, w 1986 otrzymała stopień doktora nauk humanistycznych, a w 2001 doktora habilitowanego. W 2006 została profesorem nadzwyczajnym UJ. W 2010 otrzymała od Prezydenta RP tytuł naukowy profesora. W 2018 została profesorem zwyczajnym UJ. Zajmuje się literaturą przełomu XIX/XX wieku, twórczością Stanisława Przybyszewskiego, naturalistyczną dramaturgią polską i europejską, prozą realistyczną i modernistyczną, literaturą współczesną, polsko-niemieckimi związkami kulturowymi, przekładem literackim, twórczym pisaniem.
Prowadziła wykłady o literaturze polskiej na uniwersytetach: w Berlinie (na Uniwersytecie Humboldtów w latach 1983–1987, oraz gościnna profesura w 2004, 2006), Moguncji/Germersheim (gościnna profesura w 2005), a także w Jenie, Kolonii, Lipsku, Wiedniu, Grenoble, Pradze. Była stypendystką zagranicznych fundacji naukowych i literackich, m.in. Deutsche Schillergesellschaft w Marbach (1995, 1996), Literaturakademie w Ranis (2002), International Writers and Translators Center of Rhodes (2002), Baltic Centre for Writers and Translators, Gotland (2003). Jest członkiem Societas Jablonoviana. Jablonowskische Gesellschaft der Wissenschaften zu Leipzig (od 1992).
Założycielka i kierownik podyplomowego dwuletniego Studium Literacko-Artystycznego UJ (pierwszej w Polsce szkoły pisarzy), działającego od 1994 roku na podstawie jej autorskiego programu. W latach 2005–2008 była wiceprezesem, a w latach 2008–2014 prezesem krakowskiego oddziału Stowarzyszenia Pisarzy Polskich; od czerwca 2014 jest członkiem zarządu oddziału krakowskiego oraz Zarządu Głównego. Jest redaktorem „Serii Studium Literacko-Artystycznego UJ” (od 2007) oraz „Krakowskiej Biblioteki Stowarzyszenia Pisarzy Polskich” (od 2009, razem z Wojciechem Ligęzą).
Publikacje.
Książki
Opracowania i redakcja (wybrane pozycje)
Przekłady z literatury niemieckiej (wybrane pozycje)
Życie prywatne.
Zamężna z artystą malarzem Grzegorzem Stecem. Mieszkają w Krakowie. Syn dr hab. Krzysztof Cyprian Matuszek jest profesorem Akademii Ignatianum W Krakowie w zakresie filozofii, politologii i socjologii.

</doc>
<doc id="1636353" url="https://pl.wikipedia.org/wiki?curid=1636353" title="MSC Orchestra">
MSC Orchestra

MSC Orchestra – statek wycieczkowy, pływający pod banderą Panamy, głównie w basenie Morza Karaibskiego (port wyjściowy Fort Lauderdale) i Śródziemnego (Genua), ale także do Europy Północnej (Hamburg), Ameryki Południowej (Santos) i wybrzeży Nowej Anglii (Quebec). Ma 15 pięter pasażerskich i 4 załogowe. Operatorem i armatorem jest firma MSC Cruises.
Kabiny pasażerskie.
Na statku "MSC Orchestra" są 4 rodzaje kabin:
18 "apartamentów z balkonami" o powierzchni 25 m², w których znajduje się podwójne łoże z możliwością rozłączenia na 2 oddzielne łóżka i część wypoczynkowa. Ponadto w apartamencie mieści się szafa, sejf, mini bar, telewizor i telefon. Łazienka wyposażona jest w umywalkę, wannę i WC.
809 "kabin zewnętrznych z balkonami" o powierzchni 17,8 m². Na ich wyposażeniu znajdują się dwa pojedyncze łóżka, które mogą zostać połączone w jedno duże. Pasażerowie mają do swojej dyspozycji telewizor, telefon oraz mini bar. Łazienki wyposażone są w umywalkę, prysznic, WC.
173 "kabiny zewnętrzne" o takiej samej powierzchni, ale z oknem zamiast balkonu. Wyposażenie j.w.
275 "kabin wewnętrznych" o powierzchni 14 m². Wyposażenie j.w.
Wszystkie pomieszczenia pasażerskie na statku są klimatyzowane, a 5 dostosowanych jest także dla potrzeb osób niepełnosprawnych. W tym przypadku dostępne są jedynie dwa pojedyncze łóżka. Istnieje możliwość podłączenia do internetu przy użyciu własnego laptopa. Apartamenty i kabiny z balkonami stanowią 65% wszystkich kabin na statku.

</doc>
<doc id="1636354" url="https://pl.wikipedia.org/wiki?curid=1636354" title="Hermann Carl Vogel">
Hermann Carl Vogel



</doc>
<doc id="1636356" url="https://pl.wikipedia.org/wiki?curid=1636356" title="Mistrzostwa Świata w Piłce Nożnej 1974 (eliminacje strefy CAF)">
Mistrzostwa Świata w Piłce Nożnej 1974 (eliminacje strefy CAF)

W kwalifikacjach doMistrzostw Świata w Piłce Nożnej 1974 wzięły udział 24 reprezentacje ze strefy CAF. Awans uzyskała drużyna Zairu.
Przebieg eliminacji.
1 Runda.
 wygrało w sumie 2-1 i awansowało.
 wygrała w sumie 5-2 i awansowała.
 wygrała w sumie 3-2 i awansowała.
 wygrało w sumie 3-0 i awansowało.
 wygrała w sumie 2-1 i awansowała.
 się wycofał, więc awansował bez gry.
Mecz dodatkowy
 wygrała w sumie 4-1 i awansowała.
 wygrała w sumie 6-1 i awansowała.
 wygrała w sumie 3-2 i awansowała.
 wygrała w sumie 10-1 i awansowała.
 Zair wygrał w sumie 4-0 i awansował.
 się wycofał, więc awansował bez gry.
2 Runda.
 wygrało w sumie 3-1 i awansowało.
 wygrało w sumie 3-2 i awansowało.
 wygrała w sumie 5-3 i awansowała.
 wygrała w sumie 4-2 i awansowała.
 wygrała w sumie 2-0 i awansowała.
Mecz dodatkowy
 Zair wygrał w sumie 3-1 i awansował.
3 Runda.
 wygrało w sumie 5-2 i awansowało.
 Zair wygrał w sumie 4-2 i awansował.
 wygrała w sumie 4-2 i awansowała.

</doc>
<doc id="1636357" url="https://pl.wikipedia.org/wiki?curid=1636357" title="Bedlington">
Bedlington

Bedlington - miasto w Wielkiej Brytanii, w Anglii, w regionie North East England, w hrabstwie Northumberland. W 2001 r. miasto to zamieszkiwało 15400 osób.
W Bedlington został wyhodowany pies rasy Bedlington terrier.
W tym mieście ma swą siedzibę klub piłkarski - Bedlington Terriers F.C.

</doc>
<doc id="1636358" url="https://pl.wikipedia.org/wiki?curid=1636358" title="Twierdzenie Cramera-Wolda">
Twierdzenie Cramera-Wolda



</doc>
<doc id="1636359" url="https://pl.wikipedia.org/wiki?curid=1636359" title="William W. Morgan">
William W. Morgan



</doc>
<doc id="1636360" url="https://pl.wikipedia.org/wiki?curid=1636360" title="Sylfest Glimsdal">
Sylfest Glimsdal

Sylfest Glimsdal (ur. 9 października 1966 w Fagernes) – norweski biathlonista, trzykrotny medalista mistrzostw świata.
Kariera.
W Pucharze Świata zadebiutował 23 stycznia 1988 roku w Anterselvie, kiedy zajął 12. miejsce w biegu indywidualnym. Tym samym już w debiucie zdobył pierwsze punkty. Na podium zawodów tego cyklu pierwszy raz stanął 21 grudnia 1991 roku w Hochfilzen, kończąc rywalizację w sprincie na drugiej pozycji. W zawodach tych rozdzielił Aleksandra Popowa i swego rodaka - Sverre Istada. W kolejnych startach jeszcze sześć razy stawał na podium, odnosząc przy tym trzy zwycięstwa: 19 marca 1994 roku w Canmore i 16 grudnia 1994 roku w Bad Gastein był najlepszy w sprintach, a 11 grudnia 1997 roku w Östersund wygrał bieg indywidualny. Najlepsze wyniki osiągnął w sezonie 1991/1992, kiedy zajął trzecie miejsce w klasyfikacji generalnej, za kolejnym Norwegiem - Jonem Åge Tyldumem i Mikaelem Löfgrenem ze Szwecji. W tym samym sezonie zwyciężył też w klasyfikacji sprintu.
Podczas mistrzostw świata w Feistritz w 1989 roku wspólnie z Geirem Einangiem, Gisle Fenne i Eirikiem Kvalfossem zdobył brązowy medal w sztafecie. Na rozgrywanych trzy lata później mistrzostwach świata w Nowosybirsku reprezentacja Norwegii w składzie: Frode Løberg, Jon Åge Tyldum, Sylfest Glimsdal i Gisle Fenne zdobyła srebrny medal w biegu drużynowym. W tej samej konkurencji razem z Egilem Gjellandem, Halvardem Hanevoldem i Ole Einarem Bjørndalenem wywalczył złoty medal podczas mistrzostw świata w Hochfilzen/Pokljuce w 1998 roku. Był też między innymi szósty w sprincie podczas MŚ 1989 i dziewiąty w biegu indywidualnym na mistrzostwach świata w Anterselvie w 1995 roku.
W 1988 roku wystartował na igrzyskach olimpijskich w Calgary, zajmując 39. miejsce w biegu indywidualnym. Na rozgrywanych cztery lata później igrzyskach w Albertville wziął udział tylko w sprincie, kończąc rywalizację na 24. pozycji. Brał też udział w igrzyskach olimpijskich w Lillehammer w 1994 roku, gdzie zajął 9. miejsce w biegu indywidualnym i 53. miejsce w sprincie.

</doc>
<doc id="1636363" url="https://pl.wikipedia.org/wiki?curid=1636363" title="Towarzystwo Autorów i Wydawców Prac Naukowych „Universitas”">
Towarzystwo Autorów i Wydawców Prac Naukowych „Universitas”

Towarzystwo Autorów i Wydawców Prac Naukowych „Universitas” – polskie wydawnictwo założone w 1989 w Krakowie przez pracowników naukowych Uniwersytetu Jagiellońskiego.
Specjalizuje się w publikowaniu książek naukowych i popularnonaukowych z dziedziny humanistyki, ze szczególnym uwzględnieniem historii i teorii literatury, historii sztuki, nauki o języku. Do grona autorów Universitas zaliczają się m.in. Stanisław Cat-Mackiewicz, Władysław Bartoszewski, Michał Głowiński, Adam Michnik, Henryk Markiewicz, Andrzej Walicki, Stanisław Waltoś, Franciszek Ziejka.
Jednym z przedsięwzięć wydawnictwa Universitas jest publikacja "Pism wybranych" polskiego publicysty historycznego Stanisława Cata-Mackiewicza. Opublikowano dzieła trudno dostępne, ale przede wszystkim książki niewydawane w Polsce od lat 20. XX w.: "Kropki nad i" (Wilno 1927), "Dziś i jutro" (Wilno 1929) lub niepublikowane w kraju w ogóle: "O jedenastej – powiada aktor – sztuka jest skończona. Polityka Józefa Becka" (Londyn 1942).
Universitas wydaje serie wydawnicze: 

</doc>
<doc id="1636364" url="https://pl.wikipedia.org/wiki?curid=1636364" title="Dustin Milligan">
Dustin Milligan

Dustin Wallace Milligan (ur. 28 lipca 1985 w Yellowknife) – kanadyjski aktor. Wystąpił w roli Ethana Warda w serialu młodzieżowym The CW "90210" (2008–2009) i jako Theodore „Ted” Mullens w sitcomie CBC "Schitt’s Creek" (2015–2020).
Życiorys.
Wczesne lata.
Urodził się w Yellowknife, w stanie Terytoria Północno-Zachodnie jako syn Jean Wallace, byłej radnej miasta Yellowknife i Briana Milligana. Wychowywał się z siostrą Molly. Ukończył Sir John Franklin High School.
Kariera.
W wieku 19 lat po raz pierwszy trafił na mały ekran w roli rapera w telewizyjnej komedii romantycznej Lifetime "Romans doskonały" (2004) z Kathleen Quinlan. Popularność wśród telewidzów zdobył dzięki roli Ethana Warda w serialu "90210" (2008–2009), za którą zdobył nominację do Teen Choice Awards 2009 w kategorii najlepszy aktor dramatyczny. Wystąpił w teledysku do piosenki Demi Lovato „Made in the USA” (2013). W 2019 wraz z obsadą serialu "Schitt’s Creek" był nominowany do nagrody Gildii Aktorów Ekranowych w kategorii wybitny występ zespołu aktorskiego w serialu komediowym.
Życie prywatne.
W latach 2008–2010 był związany z aktorką Jessicą Stroup. Od października 2010 pozostał w stałym związku z aktorką Amandą Crew.

</doc>
<doc id="1636365" url="https://pl.wikipedia.org/wiki?curid=1636365" title="Ricardo Infante">
Ricardo Infante

Ricardo Roberto Infante (ur. 21 czerwca 1924, zm. 14 grudnia 2008) – piłkarz argentyński noszący przydomek "Beto", napastnik. Później trener.
Urodzony w La Plata Infante swoją zawodową karierę piłkarską rozpoczął w 1942 roku w klubie Estudiantes La Plata. Zadebiutował 1 listopada 1942 roku w meczu 27. kolejki z zespołem River Plate. Pierwszą bramkę w Primera División zdobył 1 sierpnia 1943 roku w zremisowanym 2:2 meczu przeciwko Chacarita Juniors.
W latach 40. razem z takimi graczami jak Manuel Pelegrina, Julio Gagliardo czy Juan José Negri Infante tworzył legendarną linię ataku Estudiantes. Dwukrotnie, w 1944 i 1948, Estudiantes zajął trzecie miejsce w I lidze argentyńskiej.
Jeden z najbardziej głośnych wyczynów Infantego miał miejsce 19 września 1948 roku w meczu przeciwko drużynie Rosario Central. Gdy rywale prowadzili już 2:0, Infante zdobył bramkę prawą nogą z użyciem rabony z odległości aż 35 metrów.
Infante opuścił Estudiantes w 1953 roku po spadku do II ligi i przeszedł do klubu CA Huracán, gdzie grał do 1956 roku. W 1957 powrócił do Estudiantes.
Jako piłkarz klubu Estudiantes był w kadrze reprezentacji podczas finałów mistrzostw świata w 1958 roku, gdzie Argentyna odpadła w fazie grupowej. Infante nie zagrał w żadnym meczu.
W 1960 roku w związku z kontuzją kolana Estudiantes odmówił przedłużenia kontraktu, zmuszając Infantego do przejścia do klubu Gimnasia y Esgrima La Plata. W następnym roku Infante zakończył karierę piłkarską i zajął się szkoleniem młodzieży w La Plata. W 1962, po odejściu Adolfo Pedernery, opiekował się tymczasowo pierwszym zespołem Gimnasia y Esgrima, do momentu, gdy w 1963 trenerem klubu został Juan Carlos Corazzo. Gdy odszedł Corazzo, Infante ponownie przejął od niego pierwszą drużynę do chwili przybycia Rubena Bravo. W 1965 po raz trzeci, po odejściu Alejandro Galána, kierował pierwszym zespołem Gimnasia y Esgrima. Jeszcze w tym samym roku zastąpił go Horacio Amable Torres.
Infante rozegrał w barwach Estudiantes 328 meczów, w których zdobył 180 bramek. Jest drugim w historii strzelcem tego klubu. W lidze argentyńskiej rozegrał 439 meczów i zdobył 217 bramek, co daje mu 6. miejsce w strzeleckiej tabeli wszech czasów zawodowej pierwszej ligi argentyńskiej. W światowej tabeli wszech czasów, zawierającej strzelców ligowych, Infante zajmuje 231. miejsce.
Infante nigdy nie wziął udziału w turnieju Copa América.

</doc>
<doc id="1636366" url="https://pl.wikipedia.org/wiki?curid=1636366" title="Viktor A. Ambartsumian">
Viktor A. Ambartsumian



</doc>
<doc id="1636367" url="https://pl.wikipedia.org/wiki?curid=1636367" title="Willem J. Luyten">
Willem J. Luyten



</doc>
<doc id="1636369" url="https://pl.wikipedia.org/wiki?curid=1636369" title="Eugene D. O'Sullivan">
Eugene D. O'Sullivan



</doc>
<doc id="1636370" url="https://pl.wikipedia.org/wiki?curid=1636370" title="Iosif Samuilovich Shklovsky">
Iosif Samuilovich Shklovsky



</doc>
<doc id="1636371" url="https://pl.wikipedia.org/wiki?curid=1636371" title="Hendrik C. van de Hulst">
Hendrik C. van de Hulst



</doc>
<doc id="1636373" url="https://pl.wikipedia.org/wiki?curid=1636373" title="Fiodor Emin">
Fiodor Emin

Fiodor Emin (ros. Фёдор Александрович Эмин) (1735 - 1770) – pisarz rosyjski pochodzenia tureckiego lub armeńskiego.
Był nauczycielem w korpusie kadetów, a następnie tłumaczem gabinetowym. Napisał kilka romansów oraz wydał kilka tłumaczeń z języków obcych między innymi "Historię Polski" (1765)
Napisał również:

</doc>
<doc id="1636375" url="https://pl.wikipedia.org/wiki?curid=1636375" title="Wełykosiłky">
Wełykosiłky

Wełykosiłky, Żelechów Wielki (ukr. Великосілки) – wieś na Ukrainie, w obwodzie lwowskim, w rejonie kamioneckim. Miejscowość założona została w 1393. Od 1 sierpnia 1934, w ramach reformy scaleniowej w II Rzeczypospolitej, miejscowość była siedzibą gminy wiejskiej Żelechów Wielki w powiecie kamioneckim województwa tarnopolskiego. Wieś liczy 1444 mieszkańców.
Urodził tu się bp Fyłymon Kurczaba.
Położenie.
Według "Słownika geograficznego Królestwa Polskiego i innych krajów słowiańskich" Żelechów Wielki to: "wieś w powiecie Kamionka Strumiłowa, położona 15 km na południowy wschód od Kamionki Strumiłowej".

</doc>
<doc id="1636376" url="https://pl.wikipedia.org/wiki?curid=1636376" title="Żelechów Wielki (gmina)">
Żelechów Wielki (gmina)

Żelechów Wielki – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy był Żelechów Wielki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich z siedzibami we wsiach: Horpin, Jamne, Łodyna Nowa, Nahorce Małe, Niesłuchów, Spas (z wyjątkiem przysiółków Maziarnia Spaska i Łanki), Streptów, Wyrów, Żelechów Mały i Żelechów Wielki.
Podczas wojny gminę zniesiono, a jej obszar włączono do nowo utworzonych gmin Streptów (główna część) i Milatyn (tylko Niesłuchów) w powiecie kamioneckim.

</doc>
<doc id="1636378" url="https://pl.wikipedia.org/wiki?curid=1636378" title="Ricardo Roberto Infante">
Ricardo Roberto Infante



</doc>
<doc id="1636379" url="https://pl.wikipedia.org/wiki?curid=1636379" title="Charles Francis McLaughlin">
Charles Francis McLaughlin

Charles Francis McLaughlin (ur. 19 czerwca 1887, zm. 5 lutego 1976) – amerykański polityk i prawnik związany z Partią Demokratyczną.
W latach 1935–1943 przez cztery dwuletnie kadencje Kongresu Stanów Zjednoczonych był przedstawicielem drugiego okręgu wyborczego w stanie Nebraska w Izbie Reprezentantów Stanów Zjednoczonych.

</doc>
<doc id="1636380" url="https://pl.wikipedia.org/wiki?curid=1636380" title="Charles F. McLaughlin">
Charles F. McLaughlin



</doc>
<doc id="1636381" url="https://pl.wikipedia.org/wiki?curid=1636381" title="Enrico Letta">
Enrico Letta

Enrico Letta (ur. 20 sierpnia 1966 w Pizie) – włoski polityk, politolog i nauczyciel akademicki. Minister w kilku rządach, eurodeputowany, parlamentarzysta krajowy, w latach 2013–2014 premier Włoch, od 2021 do 2023 sekretarz Partii Demokratycznej.
Życiorys.
Ukończył studia wyższe z zakresu nauk politycznych na Uniwersytecie w Pizie. W 2001 uzyskał stopień naukowy będący włoskim odpowiednikiem doktora z zakresu europejskiego prawa wspólnotowego. Pracował jako profesor kontraktowy m.in. Uniwersytecie Carla Cattaneo i w Scuola Superiore di Sant’Anna.
Politycznie zaangażował się w działalność Chrześcijańskiej Demokracji. W latach 1991–1995 pełnił funkcję przewodniczącego Europejskich Młodych Chrześcijańskich Demokratów (młodzieżówki Europejskiej Partii Ludowej).
Od 1993 do 1994 pracował w gabinecie ministra spraw zagranicznych Beniamina Andreatty. W latach 1996–1997 był urzędnikiem Ministerstwa skarbu. Po rozwiązaniu chadecji na skutek afer korupcyjnych, znalazł się w gronie założycieli Włoskiej Partii Ludowej, w której zajmował stanowisko zastępcy sekretarza krajowego. W okresie 1998–1999 sprawował urząd ministra polityki wspólnotowej w pierwszym rządzie Massima D’Alemy, następnie do 2000 ministra przemysłu w drugim gabinecie tego samego premiera. Od 2000 do 2001 był ministrem przemysłu i handlu zagranicznego w rządzie, którym kierował Giuliano Amato.
W 2001 z ramienia Margherity został posłem XIV kadencji. Trzy lata później z listy Drzewa Oliwnego uzyskał mandat deputowanego do Parlamentu Europejskiego. Z PE odszedł w 2006, gdy wygrał wybory do Izby Deputowanych XV kadencji. W drugim rządzie Romano Prodiego został sekretarzem premiera w randze podsekretarza stanu (2006–2008). W 2007 przystąpił do nowo powołanej Partii Demokratycznej, w której m.in. obejmował stanowisko zastępcy sekretarza generalnego. W 2008 i w 2013 uzyskiwał reelekcję do izby niższej parlamentu na XVI i XVII kadencję.
24 kwietnia 2013 prezydent Giorgio Napolitano powierzył mu misję utworzenia rządu, dla której wsparcie poza niemającą większości w Senacie PD zadeklarował także Lud Wolności.
27 kwietnia 2013 ogłosił skład nowego gabinetu, współtworzonego przez Partię Demokratyczną, Lud Wolności i centrystów Mario Montiego. Urzędowanie na stanowisku premiera rozpoczął 28 kwietnia 2013 po zaprzysiężeniu. 14 lutego 2014 na żądanie nowego lidera Partii Demokratycznej, Matteo Renziego, podał się do dymisji. Zakończył urzędowanie 22 lutego 2014.
W kwietniu 2015 objął funkcję dziekana jednej ze szkół w ramach paryskiego Instytutu Nauk Politycznych. W czerwcu tego samego roku zrezygnował z mandatu poselskiego.
W marcu 2021, po uprzedniej rezygnacji Nicoli Zingarettiego, Enrico Letta został nowym sekretarzem Partii Demokratycznej. W październiku tegoż roku wystartował z powodzeniem w wyborach uzupełniających do Izby Deputowanych, powracając w konsekwencji do włoskiego parlamentu. Mandat deputowanego utrzymał także w wyniku wyborów w 2022. W 2023 na funkcji sekretarza PD zastąpiła go Elly Schlein.
Życie prywatne.
Żonaty, ma troje dzieci. Krewny Gianniego Letty, bliskiego współpracownika Silvia Berlusconiego.

</doc>
<doc id="1636384" url="https://pl.wikipedia.org/wiki?curid=1636384" title="Dziedziłów">
Dziedziłów

Dziedziłów (ukr. Дідилів) – wieś w obwodzie lwowskim, w rejonie kamioneckim na Ukrainie. Założona w 1493 r.
Historia.
W II Rzeczypospolitej gmina wiejska. Od 1 sierpnia 1934 r., w ramach reformy scaleniowej stała się siedzibą gminy wiejskiej Dziedziłów w powiecie kamioneckim województwa tarnopolskiego. 1939-1941 pod okupacją sowiecką, a w latach 1941-1944 pod okupacją niemiecką w dystrykcie Galicja Generalnego Gubernatorstwa.
W czasie II wojny światowej był umocnionym punktem obrony niemieckiej i wyzwolony 18 lipca 1944 podczas operacji Lwowsko-Sandomierskiej przez czołgistów 54 Gwardyjskiej brygady pancernej po dwóch próbach kontrataku ze strony Niemców .
Położenie.
Według "Słownika geograficznego Królestwa Polskiego i innych krajów słowiańskich": to "wieś w powiecie Kamionka Strumiłowa, położona na zachód od Buska".

</doc>
<doc id="1636385" url="https://pl.wikipedia.org/wiki?curid=1636385" title="Dziedziłów (gmina)">
Dziedziłów (gmina)

Dziedziłów – dawna gmina wiejska w powiecie kamioneckim województwa tarnopolskiego II Rzeczypospolitej. Siedzibą gminy był Dziedziłów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich z siedzibami we wsiach: Banunin, Chreniów, Dziedziłów, Jakimów, Sokołów i Ubinie.
Podczas wojny gminę zniesiono, a jej obszar włączono do nowo utworzonych gmin Milatyn (Banunin, Chreniów, Dziedziłów i Ubinie) i Streptów (Jakimów i Sokołów) w powiecie kamioneckim.

</doc>
<doc id="1636386" url="https://pl.wikipedia.org/wiki?curid=1636386" title="CISA">
CISA

Certified Information Systems Auditor, CISA ("Certyfikowany Audytor Systemów Informatycznych") – certyfikat zawodowy dla osób zajmujących się audytem systemów informatycznych wydawany przez ISACA.
Deklarowane cele powstania tego certyfikatu to:
Proces egzaminacyjny CISA uzyskał certyfikację American National Standards Institute (ANSI) zgodnie z normą .
Historia.
Historia tego certyfikatu rozpoczęła się w 1978 roku. Pierwszy egzamin CISA został przeprowadzony w 1981 roku. Certyfikat do tej pory uzyskało ponad 100 000 osób na całym świecie.
Wymagania.
Aby uzyskać certyfikat CISA konieczne jest:
Egzamin.
Egzamin składa się ze 150 pytań wielokrotnego wyboru, na które należy odpowiedzieć w ciągu 4 godzin. Zakres wiedzy koniecznej do zdania egzaminu podzielony jest na 6 obszarów:
Egzamin jest obecnie oferowany w 11 językach w ponad 200 miejscach na całym świecie i odbywa się w czerwcu, wrześniu i grudniu. Od 2009 roku egzamin CISA był przeprowadzany w języku polskim.
Ustawiczne kształcenie zawodowe.
Założeniem programu ustawicznego kształcenia jest to, że wszystkie osoby, które posiadają certyfikat CISA powinny utrzymywać odpowiedni poziom wiedzy i umiejętności zawodowych z zakresu audytu, kontroli i bezpieczeństwa systemów informatycznych.
ISACA wymaga aby osoby posiadające certyfikat:
Podstawą do utraty certyfikatu jest:

</doc>
<doc id="1636387" url="https://pl.wikipedia.org/wiki?curid=1636387" title="Memoriał Alfreda Smoczyka 1996">
Memoriał Alfreda Smoczyka 1996

XLVI Memoriał Alfreda Smoczyka odbył się 15 września 1996 r. Wygrał Tomasz Gollob.
Wyniki.
Bieg po biegu

</doc>
<doc id="1636388" url="https://pl.wikipedia.org/wiki?curid=1636388" title="Thierry Dusserre">
Thierry Dusserre

Thierry Dusserre (ur. 25 lipca 1967 w Romans-sur-Isère) – francuski biathlonista, brązowy medalista olimpijski i trzykrotny medalista mistrzostw świata.
Kariera.
W Pucharze Świata zadebiutował 21 stycznia 1988 roku w Anterselvie, zajmując 55. miejsce w sprincie. Pierwsze punkty zdobył 2 marca 1989 roku w Hämeenlinna, gdzie w biegu indywidualnym był dziewiętnasty. Nigdy nie stanął na podium zawodów tego cyklu, najlepszy wynik osiągnął 14 marca 1992 roku w Fagernes, kończąc rywalizację w tej samej konkurencji na czwartej pozycji. W zawodach tych walkę o podium przegrał z Siergiejem Czepikowem z ZSRR o 16 sekund. Najlepsze wyniki osiągnął w sezonie 1996/1997, kiedy zajął 38. miejsce w klasyfikacji generalnej.
W 1993 roku wystartował na mistrzostwach świata w Borowcu, gdzie razem z Xavierem Blondem, Gilles'em Marguetem i Lionelem Laurentem zdobył brązowy medal w biegu drużynowym. Na tej samej imprezie zajął też dziewiąte miejsce w biegu indywidualnym. Podczas rozgrywanych dwa lata później mistrzostw świata w Anterselvie wspólnie z Lionelem Laurentem, Patrice'em Bailly-Salins'em i Hervém Flandinem zajął drugie miejsce w sztafecie. Reprezentacja Francji w składzie: Thierry Dusserre, Franck Perrot, Lionel Laurent i Stéphane Bouthiaux zdobyła tam także brązowy medal w biegu drużynowym.
Podczas igrzysk olimpijskich w Lillehammer w 1994 roku wspólnie z Bailly-Salins'em, Laurentem i Flandinem wywalczył brązowy medal w sztafecie. Zajął tam również dziewiętnastą pozycję w sprincie. Brał też udział w igrzyskach olimpijskich w Nagano cztery lata później, gdzie był siódmy w sztafecie, a w konkurencjach indywidualnych plasował się w piątej dziesiątce.
Po zakończeniu kariery został trenerem.
Osiągnięcia.
Puchar Świata.
Miejsca na podium chronologicznie.
Dusserre nigdy nie stanął na podium indywidualnych zawodów PŚ.

</doc>
<doc id="1636389" url="https://pl.wikipedia.org/wiki?curid=1636389" title="Crystal Ball">
Crystal Ball

Crystal Ball – utwór zrealizowany przez brytyjskie trio rockowe Keane. Piosenka znalazła się na drugim studyjnym albumie zespołu, który nosi nazwę "Under the Iron Sea". Wydana 21 sierpnia 2006 jest trzecim singlem pochodzącym z brytyjskiej edycji płyty. Współautorem tekstu jest londyńska nastolatka, Elijah Volkova.
Kompozycja i nagranie.
"Crystal Ball" została skomponowana przez Tima Rice-Oxleya w 2006 za przyzwoleniem Elijah Volkovej, współautorki utworu. Wersja oryginalna została nagrana w Helioscentric Studios, w Sussex i w Magic Shop, w Nowym Jorku.
Okładka.
Okładka została zaprojektowana przez Sannę Annukkę i można ją znaleźć również w wewnętrznych stronach okładki Under the Iron Sea DVD. Pudełko CD jest zrobione z elementów zrecyclingowanych.

</doc>
<doc id="1636390" url="https://pl.wikipedia.org/wiki?curid=1636390" title="Napier City Rovers">
Napier City Rovers

Napier City Rovers – nowozelandzki klub piłkarski z siedzibą w Napier, został założony w 1973 z połączenia Napier Rovers AFC i Napier City AFC. Występuje w Central Premier League. Czterokrotny zdobywca mistrzostwa Nowej Zelandii w New Zealand National Soccer League.

</doc>
<doc id="1636393" url="https://pl.wikipedia.org/wiki?curid=1636393" title="Ernst Hess (pilot)">
Ernst Hess (pilot)

Ernst Hess (ur. 8 stycznia 1893 w Wiesbaden, zm. 23 grudnia 1917 k. Fresnes) – as lotnictwa niemieckiego Luftstreitkräfte z 17 potwierdzonymi zwycięstwami w I wojnie światowej. Dowódca eskadry myśliwskiej Jagdstaffel 6.
Życiorys.
Nauczył się latania przed wybuchem wojny, uzyskał licencję numer 535 – 26 września 1913 roku. 1 października został przyjęty do Lufftschiffer Battalion Nr. 3, a 1 kwietnia 1914 został przeniesiony do FFA 3 na stanowisko instruktora lotnictwa. W tym samym roku uzyskał licencję pilota wojskowego i od 21 listopada został skierowany na front do FFA 9, gdzie latał w misjach rozpoznawczych w okolicach Arras. 24 czerwca 1915 roku został promowany na oficera i wkrótce przeniósł się do FA 62, a wkrótce został skierowany do KEK Douai, gdzie służył razem z Maxem Immelmannem i Oswaldem Boelcke odnosząc swoje pierwsze zwycięstwo powietrzne 5 stycznia 1916 roku. 
Wkrótce nastąpiły kolejne przydziały: Fokkerstaffel C, od 1 lipca 1917 roku Fokkerstaffel Sivry. Następnie był jednym z twórców eskadry myśliwskiej Jagdstaffel 10. Wkrótce powrócił do Niemiec na stanowisko instruktora lotnictwa, aby od 12 czerwca zostać przydzielony do Jagdstaffel 28, gdzie do połowy września odniósł 12 zwycięstw. 19 września został ponownie przeniesiony tym razem na stanowisko dowódcy Jagdstaffel 19. W grudniu został mianowany dowódcą 1 Armee Jagdgruppe. Odniósł łącznie 17 zwycięstw.
23 grudnia, gdy leciał swoim Albatrosem D.V, został zestrzelony przez De Kergolaya, francuskiego pilota, dla którego było to pierwsze zwycięstwo. Ciało Ernsta Hessa zostało przewiezione do rodzinnego Wiesbaden i tam pochowane.

</doc>
<doc id="1636394" url="https://pl.wikipedia.org/wiki?curid=1636394" title="Jessica Lowndes">
Jessica Lowndes

Jessica Marie Lowndes (ur. 8 listopada 1988 w Vancouver) – kanadyjska aktorka i piosenkarka, która wystąpiła m.in. w serialu "90210".

</doc>
<doc id="1636396" url="https://pl.wikipedia.org/wiki?curid=1636396" title="Ignazio La Russa">
Ignazio La Russa

Ignazio Benito Maria La Russa (ur. 18 lipca 1947 w Paternò) – włoski polityk i prawnik, parlamentarzysta, w latach 2008–2011 minister obrony, od 2022 przewodniczący Senatu.
Życiorys.
Pochodzi z rodziny o tradycjach politycznych. Ojciec Antonino La Russa i brat Vincenzo La Russa zasiadali w parlamencie krajowym, brat Romano La Russa był eurodeputowanym. Ignazio La Russa ukończył studia prawnicze na Uniwersytecie w Pawii. Był zawodowym oficerem we włoskiej armii, później praktykował jako adwokat. Działalność polityczną rozpoczął w ramach postfaszystowskiego Włoskiego Ruchu Socjalnego. W 1985 został radnym regionu Lombardia. Od 1992 do 2008 włącznie w kolejnych wyborach sześciokrotnie wybierany do Izby Deputowanych, sprawował mandat posła XI, XII, XIII, XIV, XV i XVI kadencji.
W 1995 po rozwiązaniu MSI znalazł się wśród założycieli Sojuszu Narodowego, należał do najbliższych współpracowników Gianfranca Finiego. W 2008 po zwycięskich dla centroprawicy przedterminowych wyborów parlamentarnych objął stanowisko ministra obrony w czwartym rządzie Silvia Berlusconiego.
W tym samym roku, w związku z wyborem Gianfranco Finiego na przewodniczącego Izby Deputowanych i związaną z tym rezygnacją z kierowania Sojuszem Narodowym, Ignazio La Russa został pełniącym obowiązki przewodniczącego AN. Wraz z tym ugrupowaniem współtworzył jednolity Lud Wolności, będąc jednym z jego koordynatorów. Opuścił to ugrupowanie w 2012. W latach 2012–2013 był jednym z trzech współprzewodniczących partii Bracia Włosi – Centroprawica Narodowa, następnie do 2014 jej przewodniczącym. Z jej ramienia w 2013 po raz siódmy wybrany do Izby Deputowanych na XVII kadencję. W 2018 uzyskał natomiast miejsce w Senacie XVIII kadencji (reelekcja na XIX kadencję w 2022).
13 października 2022 został nowym przewodniczącym wyższej izby włoskiego parlamentu.

</doc>
<doc id="1636400" url="https://pl.wikipedia.org/wiki?curid=1636400" title="Marian Majkut">
Marian Majkut

Marian Tadeusz Majkut (ur. 15 lipca 1930 w Krakowie, zm. 1 sierpnia 2020 w Oświęcimiu) – polski malarz, grafik, twórca ekslibrisów.
Życiorys.
Mieszkał w Oświęcimiu, z wykształcenia był inżynierem górnictwa (ukończył AGH w Krakowie), obecnie na emeryturze. Tworzył od 1955 w różnych technikach: olej, pastele, akwarela, rysunek tuszem. Uprawiał grafikę, wykonując drzeworyty, linoryty, gipsoryty i monotypię oraz w technice druku wklęsłego: suchoryt, akwafortę i mezzotintę.
Tematyką prac artysta nawiązywał do: pejzażu, zabytków architektury, portretu, kwiatów, swoich inspiracji muzycznych. Tworzy i kolekcjonuje ekslibrysy. Jest autorem ilustracji tomików poetyckich: "Nadsołańskie dzieje" i "Oświęcim – Miasto Pamięci, Pokoju, Spotkań, Dialogu i Pojednania"; tę drugą ilustrował wspólnie ze Zdzisławem Połącarzem. Książka została nagrodzona w III Konkursie Literackim im. Tadeusza Makowskiego w 1995.
Brał udział w ponad 280 zbiorowych wystawach i 70 indywidualnych w kraju i zagranicą, swoje ekslibrysy i drobne formy graficzne wystawiał w 17 krajach m.in.: w Argentynie Chinach czy Meksyku.
W latach 1982–1990 założył i prowadził Grupę Plastyków "Faktura" w Libiążu. Razem ze Zdzisławem Połącarzem i Ryszardem Pocztowskim założył Galerię „Pryzmat”, działającą pod patronatem oświęcimskiego Klubu Technika SIiTPChem. W 1988 zdobył uprawnienia instruktora plastyki wydane przez Ministerstwo Kultury i Sztuki. W latach 1986–1991 pracował jako nauczyciel plastyki w szkole podstawowej. Od 1993 do 2006 był nauczycielem grafiki w Młodzieżowym Domu Kultury w Oświęcimiu. Od 1985 roku jest członkiem i animatorem Regionalnego Stowarzyszenia Twórców Kultury "Grupa Na Zamku" w Oświęcimiu.
Został uhonorowany ponad trzydziestoma nagrodami i wyróżnieniami, wśród nich Medalem Miasta Oświęcimia.

</doc>
<doc id="1636402" url="https://pl.wikipedia.org/wiki?curid=1636402" title="Leopold Ludwik Wittelsbach (Pfalz-Veldenz)">
Leopold Ludwik Wittelsbach (Pfalz-Veldenz)

Leopold Ludwik Wittelsbach (ur. 1 lutego 1625 - zm. 29 września 1694) – hrabia palatyn i książę Palatynatu-Veldenz.
Syn księcia Jerzego Gustawa i Marii Elżbiety Wittelsbach. Jego dziadkami byli: Jerzy Jan Wittelsbach i Anna Maria Wazówna oraz Jan I Wittelsbach i Magdalena, księżniczka Jülich-Kleve-Berg.
Po śmierci ojca w 1634 roku odziedziczył tereny Palatynatu-Veldenz, jako jedyny syn który przeżył ojca. W czasie wojny trzydziestoletniej oraz wojny palatynackiej jego tereny były okupowane. 
4 czerwca 1648 roku ożenił się z Agatą (1632-1681) księżniczką Hanau. Ich dziećmi byli:

</doc>
<doc id="1636403" url="https://pl.wikipedia.org/wiki?curid=1636403" title="Lionel Laurent">
Lionel Laurent

Lionel Laurent (ur. 10 października 1964 w Moûtiers) – francuski biathlonista, brązowy medalista igrzysk olimpijskich i trzykrotny medalista mistrzostw świata.
Kariera.
W Pucharze Świata zadebiutował 3 marca 1985 roku w Lahti, zajmując 57. miejsce w sprincie. Pierwsze punkty zdobył 10 stycznia 1987 roku w Borowcu, gdzie w tej samej konkurencji był czternasty. Nigdy nie stanął na podium zawodów tego cyklu, najlepszy wynik osiągnął 23 stycznia 1992 roku w Anterselvie, kończąc rywalizację w biegu indywidualnym na czwartej pozycji. W zawodach tych walkę o podium przegrał z Norwegiem Geirem Einangiem. Najlepsze wyniki osiągnął w sezonie 1992/1993, kiedy zajął 26. miejsce w klasyfikacji generalnej.
W 1993 roku wystartował na mistrzostwach świata w Borowcu, gdzie razem z Xavierem Blondem, Gilles'em Marguetem i Thierrym Dusserre'em zdobył brązowy medal w biegu drużynowym. Na tej samej imprezie zajął też trzynaste miejsce w biegu indywidualnym. Podczas rozgrywanych dwa lata później mistrzostw świata w Anterselvie wspólnie z Thierrym Dusserre'em, Patrice'em Bailly-Salins'em i Hervém Flandinem zajął drugie miejsce w sztafecie. Reprezentacja Francji w składzie: Thierry Dusserre, Franck Perrot, Lionel Laurent i Stéphane Bouthiaux zdobyła tam także brązowy medal w biegu drużynowym.
Podczas igrzysk olimpijskich w Lillehammer w 1994 roku wspólnie z Bailly-Salins'em, Dusserre'em i Flandinem wywalczył brązowy medal w sztafecie. Zajął tam również 32. pozycję w biegu indywidualnym. Brał też udział w igrzyskach olimpijskich w Albertville dwa lata wcześniej, gdzie bieg indywidualny ukończył na 47. miejscu.
Po zakończeniu kariery został trenerem, prowadził między innymi żeńską reprezentację Francji.
Osiągnięcia.
Puchar Świata.
Miejsca na podium chronologicznie.
Laurent nigdy nie stanął na podium indywidualnych zawodów PŚ.

</doc>
<doc id="1636404" url="https://pl.wikipedia.org/wiki?curid=1636404" title="Adam Gregory">
Adam Gregory

Adam Gregory (ur. 28 grudnia 1987 w Cincinnati, w stanie Ohio) – amerykański aktor znany z roli Ty'a w serialu dla młodzieży "90210". Wystąpił w teledysku do piosenki Ashley Tisdale o tytule "It’s Alright, It’s OK", w którym to wciela się w postać byłego chłopaka piosenkarki. Spotykał się z kanadyjską aktorką Jessicą Lowndes.

</doc>
<doc id="1636405" url="https://pl.wikipedia.org/wiki?curid=1636405" title="Bitwa pod Beledweyne (2006)">
Bitwa pod Beledweyne (2006)

Bitwa pod Beledweyne – starcie, pomiędzy wojskami Etiopii a siłami Unii Trybunałów Islamskich (UTI), które trwało od 24 grudnia do 25 grudnia 2006 roku. Bezpośrednią przyczyną walk była próba zajęcia miasta przez wojska etiopskie. Beledweyne leży 100 km na północ od Baidoa, miasta będącego siedzibą Tymczasowego Rządu Federalnego Somalii (obecne zajętego przez wojska UTI).
Preludium bitwy.
Interwencja wojsk etiopskich w rejonie była w dużej mierze spowodowana poczuciem zagrożenia Etiopii ze strony zyskujących znaczenie i siły islamistów, tym bardziej, iż Unia Trybunałów Islamskich otwarcie proklamowała ideę „Większej Somalii” przewidującej m.in. przyłączenie do Somali Ogadenu. Dodatkowym bodźcem była Erytrea, oskarżona o wspieranie materialnie islamistów, choć fakt ten nigdy nie został do końca udowodniony.
Jeszcze przed interwencją wojsk etiopskich w 2006 roku, miastem Beledweyne targały niepokoje. W czerwcu 2005 roku, walki między miejscowymi rodami Galje'el i Jajele w zachodniej części miasta trwały cztery dni, w wyniku czego 30 osób zmarło, 70 zostało rannych, a setki musiało opuścić swoje domy.
Między 9 sierpnia, a 16 sierpnia 2006 roku, wojska UTI pod dowództwem Yusufa Makaraana rozpoczęły zajmowane miasta. Po kilku dniach oporu ze strony mieszkańców, 13 sierpnia miasto opuścił dotychczasowy gubernator prowincji Hiiran, Yusuf Ahmed Hagar (znany także jako Yusuf Mohamud Hagar). Dnia 16 sierpnia, po krótkiej wymianie ognia, wojska UTI ostatecznie przejęły całe miasto.
We wrześniu UTI aresztowało na dwa dni Osmana Adana Areysa, dziennikarza Radia Simba, który próbował dowiedzieć się o sytuacji panującej w mieście.
W dniu 13 października, szejk Abdullahi Gurre, rzecznik ICU deklarował iż wojska Etiopii przekroczyły granice oraz że są w odległości 25 km od Beledweyne.
W 2006 roku Somalia został nawiedzona przez masywne powodzie. W wyniku powodzi w nocy z 10 na 11 listopada wysiedlonych zostało 60 000 osób z obszaru Beledweyne. W dniu 26 listopada, 200 kobiet protestowało w wyniku pogarszającej się sytuacji humanitarnej.
W dniu 8 grudnia, wybuchły protesty w Beledweyne przeciwko rezolucji Rady Bezpieczeństwa ONZ, wprowadzającej misje pokojową AMISOM.
Przebieg bitwy.
Walki wybuchły 24 grudnia 2006 roku. Dwunastu żołnierzy, zidentyfikowanych jako Etiopczycy, zostało pojmanych. Tego samego dnia osiem Etiopskich myśliwców zbombardowało miasto (także min. obszary mieszkalne), powodując protesty na ulicach. W międzyczasie etiopskie czołgi zajęły główną szosę, izolując miasto.
Siły Etiopskie przejęły kontrolę nad miastem 25 grudnia, po całodniowym bombardowaniu pozycji islamistów. Siły UTI wycofały się także z miasta Bulo-Barde.
Według doniesień Etiopskie czołgi ruszyły w kierunku miasta Jowhar. Siłom Etiopskim towarzyszył miejscowy „"pan wojny"” Mohamed Omar Habeb.
Po klęsce pod Beledweyne, przywódcy Unii Trybunałów Islamskich wzywali wojska Etiopii, do wycofania się z terytorium kraju.
Następstwa.
Po bitwie, do miasta powrócił Yusuf Daba-Ged, który ogłosił wyzwolenie miasta, w związku z czym legalnie można zażywać khat.
W dniu 1 stycznia 2007 roku, prezydent Somalii Abdullahi Yusuf Ahmed ogłosił nowego gubernatora dla regionu Hiiran. Nowym gubernatorem został Hussein Mohamud Moalim, a jego zastępcą Saleyman Ahmed Hilawle.
5 stycznia 2007, szejk Farah Moallim Mohamud, najwyższy rangą członek Unii Trybunałów Islamskich, został zatrzymany w pobliżu Beledweyne, a następnie zwolniony z powodu ogólnej amnestii oferowanej islamistom, którzy będą współpracować z Tymczasowym Rządem Federalnym.

</doc>
<doc id="1636406" url="https://pl.wikipedia.org/wiki?curid=1636406" title="Bay Olympic">
Bay Olympic

Bay Olympic – nowozelandzki klub piłkarski z siedzibą w Auckland, występujący w rozgrykach Northern League. Klub pod obecną nazwą został utworzony w 1998 roku w wyniku połączenia drużyn: Blockhouse Bay (założony w 1948) i Green Bay-Titirangi United (założony w 1972).
W 1970 roku klub wówczas pod nazwą Blockhouse Bay zdobył tytuł mistrza Nowej Zelandii w New Zealand National Soccer League oraz puchar Chatham Cup.

</doc>
<doc id="1636408" url="https://pl.wikipedia.org/wiki?curid=1636408" title="Liczba bestii">
Liczba bestii



</doc>
<doc id="1636413" url="https://pl.wikipedia.org/wiki?curid=1636413" title="Topiel">
Topiel

Topiel – struga, lewobrzeżny dopływ Parsęty o długości 19,04 km, powierzchni zlewni 83,52 km² i średnim spadku 5.1‰. 
Struga płynie na Pobrzeżu Południowobałtyckim. Przepływa w okolicach miejscowości Sińce, Stanomino, Kamosowo. Nazwę Topiel wprowadzono urzędowo w 1948 roku, zastępując poprzednią niemiecką nazwę strugi – "Nonnen Bach".

</doc>
<doc id="1636416" url="https://pl.wikipedia.org/wiki?curid=1636416" title="Nothing in My Way">
Nothing in My Way

Nothing in My Way – piosenka skomponowana przez brytyjski zespół rockowy Keane. Jest to trzeci singel pochodzący z drugiej płyty studyjnej grupy – "Under the Iron Sea". Utwór został zrealizowany 30 października 2006 roku. Został również odnotowany jako pierwszy w historii muzyki utwór wydany w formacie USB w specjalnej edycji ograniczonej do 1500 kopii.
"Nothing in My Way" jest ścieżką dźwiękową gry komputerowej o nazwie "FIFA 07".
Kompozycja i wydanie.
Piosenka została skomponowana przez Tima Rice-Oxleya pod koniec 2004 roku. Zadebiutowała podczas Rolling Stone Roadshow w Niemczech została wykonana wraz z "Hamburg Song" (20 października 2004). Od tego momentu aż do końca 2005 roku była wykonywana przez Tom Chaplin na trasie koncertowej "Hopes and Fears Tour" pod nazwą "Nothing in Your Way".
Oficjalnie została nagrana pod koniec 2005 roku w Helioscentric Studios, w East Sussex i The Magic Shop w Nowym Jorku.

</doc>
<doc id="1636417" url="https://pl.wikipedia.org/wiki?curid=1636417" title="Pokrzywnica (dopływ Parsęty)">
Pokrzywnica (dopływ Parsęty)

Pokrzywnica – rzeka na Pobrzeżu Koszalińskim, w województwie zachodniopomorskim, w powiecie świdwińskim i białogardzkim, lewy dopływ Parsęty. 
Charakterystyka.
Źródło rzeki znajduje się w pobliżu wsi Zagroda. Długość wynosi 29 km, a powierzchnia zlewni 247 km². Największe miejscowości zlokalizowane nad rzeką to Sławoborze i Garnki.
Rzeka z wędkarskiego punktu widzenia jest pstrągowa. Występują tu różne gatunki łososiowatych.
Przyroda.
Nad rzeką występują zbiorowiska lasów bagiennych (łęgów, olsów). Na zboczach doliny buczyny oraz zbiorowiska wiklin i zarośli wierzbowych. Występują m.in.: dzięgiel litwor, porzeczka czarna, skrzyp zimowy, przytulia wonna, zerwa kłosowa i czerniec gronkowy. 
Nazwa.
Nazwę "Pokrzywnica" wprowadzono urzędowo w 1948 roku, zastępując poprzednią niemiecką nazwę rzeki – "Krummes Wasser"'.
Turystyka.
Do spływów kajakowych najlepiej nadaje się odcinek od mostu na drodze powiatowej z Domacyna do Rarwina. W górnym biegu rzeka jest płytka i wąska. Na odcinku leśnym i przyujściowym ma charakter naturalny. 

</doc>
<doc id="1636419" url="https://pl.wikipedia.org/wiki?curid=1636419" title="Marek Noniusz Makryn">
Marek Noniusz Makryn

Marek Noniusz Makryn (łac. "Marcus Nonius Macrinus") – dowódca kampanii wojennych cesarza Marka Aureliusza i rzymski prokonsul w Azji. W filmie Ridleya Scotta ("Gladiator") historia Marka Noniusza Makryna posłużyła za kanwę postaci Maximusa Decimusa Meridiusa.
W 2008 roku włoscy archeolodzy odnaleźli grób generała – marmurowe mauzoleum Makryna odkopano nad brzegami Tybru w pobliżu miejsca, gdzie przebiegał rzymski trakt via Flaminia. Odrestaurowane mauzoleum w przyszłości ma się stać częścią udostępnionego dla turystów Parku Archeologicznego Via Flaminia.

</doc>
<doc id="1636420" url="https://pl.wikipedia.org/wiki?curid=1636420" title="Rybawiryna">
Rybawiryna

Rybawiryna – organiczny związek chemiczny z grupy analogów nukleozydów. Stosowana jest jako lek przeciwwirusowy w ciężkich zakażeniach wirusem RSV, wirusem HCV (w połączeniu z interferonami alfa-2) i w innych infekcjach wirusowych.
Działanie leku.
Rybawiryna jest analogiem nukleozydów purynowych. Jej działanie polega na hamowaniu replikacji RNA i DNA niektórych wirusów, takich jak:
Aktywność wobec wyżej wymienionych wirusów, stwierdzana w badaniach laboratoryjnych bądź klinicznych, nie oznacza wykorzystywania rybawiryny w leczeniu wszystkich chorób powodowanych przez te wirusy.
Zastosowanie.
Lek stosowany jest w leczeniu wybranych przypadków przewlekłej formy wirusowego zapalenia wątroby typu C w połączeniu z interferonem alfa-2a lub alfa-2b oraz z peginterferonem alfa-2a lub alfa-2b (peginterferony to inaczej interferony pegylowane, czyli z dołączoną cząsteczką glikolu polietylenowego). Lek należy zawsze łączyć z innymi lekami np. interferonem, sofosbuwirem, ponieważ rybawiryna podawana w monoterapii u chorych zakażonych HCV jest nieskuteczna. Rybawirynę bez interferonu można stosować w wybranych przypadkach (włóknienie na poziomie F4 – marskość wątroby) z sofosbuwirem i daklataswirem, choć zysk z tego działania nie jest duży. Możliwe są i inne kombinacje leków np. sofosbuwir, simeprewir i rybawiryna. W związki z zyntesowaniem leków blokujących NS5B (np. sofosbuwir) i NS5A (np. daklataswir, ledipaswir) rola rybawiryny w leczeniu zapalenia wątroby typu „C” maleje. Jest natomiast rekomendowana do leczenia z innymi lekami (Viekirax+Exiviera, Harvoni i innymi) w marskości wątroby, istotnie zwiększając szanse chorego na trwałą odpowiedź wirusologiczną.
Ponadto rybawirynę stosuje się podając wziewnie w ciężkich zakażeniach wirusem RSV u dzieci. Opisywano ponadto korzystne działanie tego leku w gorączce Lassa.
Przeciwwskazania.
Rybawiryny nie wolno stosować w ciąży (kategoria X) ponieważ ze względu na potwierdzone działanie teratogenne leku u zwierząt istnieje ryzyko, że może również powodować uszkodzenie płodu ludzkiego. Podczas stosowania rybawiryny oraz 4 miesiące po zakończeniu terapii w przypadku kobiet i 7 miesięcy w przypadku mężczyzn powinna być stosowana przez partnerów seksualnych antykoncepcja z wykorzystaniem dwóch potwierdzonych skutecznych metod. Mężczyźni przyjmujący rybawirynę powinni stosować prezerwatywy, aby zapobiec przedostawaniu się leku ze spermą do pochwy partnerki. Rybawiryny nie powinno się również podawać kobietom karmiącym piersią. Lek jest przeciwwskazany u pacjentów z nadwrażliwością na preparat, ciężkimi chorobami serca, z przewlekłą niewydolnością nerek (o ile klirens kreatyniny jest mniejszy niż 50 ml/min), hemodializowanych. Rybawiryny nie stosuje się u chorych z niewydolnością wątroby (w tym u chorych z zaawansowaną marskością wątroby). Nie powinno rozpoczynać się jednoczesnego podawania rybawiryny z interferonem pegylowanym alfa-2b u pacjentów z marskością wątroby z ilością punktów w skali Childa-Pugha większą niż 5. W jednoczesnym zakażeniu HCV i HIV u pacjentów poddanych terapii HAART należy natomiast zachować szczególną ostrożność monitorując poziom kopii wirusa HIV we krwi i w razie wzrostu tego poziomu rozważyć przerwanie leczenia rybawiryną. Przeciwwskazanie do podawania rybawiryny stanowi też talasemia i anemia sierpowata, a w przypadku jednoczesnego podawania z intefreronem alfa-2b lub peginterferonem alfa-2b również autoimmunologiczne zapalenie wątroby i inne schorzenia immunologiczne. U osób poniżej 18 roku życia z ciężkimi zaburzeniami psychicznymi i depresją leku nie można podawać, natomiast u dorosłych musi być jednocześnie stosowane skuteczne leczenie zaburzeń psychicznych.
Interakcje.
Nie można wykluczyć osłabiania działania analogów nukleozydów stosowanych w terapii zakażeń HIV przez rybawirynę. Podczas stosowania stawudyny lub zydowudyny u zakażonych HIV przyjmujących rybawirynę wskazane jest kontrolowanie stężenia RNA HIV w osoczu krwi (może ono ulec zwiększeniu, co stanowi wskazanie do rozważenia zakończenia takiej łączonej terapii). Rybawiryny nie powinno się stosować jednocześnie z didanozyną.
Preparaty.
Preparaty dostępne w Polsce: "Copegus" (Roche), "Rebetol" (Schering-Plough Europe), "Ribavirin" (Biopartners, Generics, Teva Pharma, Three Rivers Global Pharma).

</doc>
<doc id="1636421" url="https://pl.wikipedia.org/wiki?curid=1636421" title="Adiantum właściwe">
Adiantum właściwe

Adiantum właściwe, a. włos Wenery, niekropień właściwy ("Adiantum capillus-veneris") – gatunek paproci z rodziny orliczkowatych. Jest szeroko rozprzestrzeniony na świecie. Występuje w zachodniej Azji, w południowej Europie, Afryce i w obydwu Amerykach. W Polsce jest czasami uprawiany jako roślina doniczkowa, czasami przejściowo dziczeje jako efemerofit.

</doc>
<doc id="1636422" url="https://pl.wikipedia.org/wiki?curid=1636422" title="Adiantum capillus-veneris">
Adiantum capillus-veneris



</doc>
<doc id="1636424" url="https://pl.wikipedia.org/wiki?curid=1636424" title="Adiantum rozwichrzone">
Adiantum rozwichrzone



</doc>
<doc id="1636425" url="https://pl.wikipedia.org/wiki?curid=1636425" title="Adiantum włosy Wenery">
Adiantum włosy Wenery



</doc>
<doc id="1636427" url="https://pl.wikipedia.org/wiki?curid=1636427" title="Roberto Maroni">
Roberto Maroni

Roberto Maroni (ur. 15 marca 1955 w Varese, zm. 22 listopada 2022 w Lozzie) – włoski polityk i prawnik, minister w kilku rządach, parlamentarzysta, w latach 2012–2013 lider Ligi Północnej, od 2013 do 2018 prezydent Lombardii.
Życiorys.
W 1979 ukończył studia prawnicze na Uniwersytecie Mediolańskim. Dwa lata później uzyskał uprawnienia adwokackie, rozpoczynając praktykę w tym zawodzie.
W 1990 został radnym Varese oraz sekretarzem Ligi Północnej w prowincji. Od 1992 do 2013 zasiadał w Izbie Deputowanych, sprawując mandat posła XI, XII, XIII, XIV, XV i XVI kadencji.
W pierwszym rządzie Silvia Berlusconiego (od 1994 do 1995) był ministrem spraw wewnętrznych. Następnie przez kilka lat pełnił funkcję koordynatora sekretariatu federalnego Ligi Północnej. W 2001, po wygranych przez centroprawicę wyborach, objął stanowisko ministra pracy i opieki społecznej, które zajmował do 2006 w drugim i trzecim gabinecie lidera Forza Italia. W 2008, po zwycięskich dla składającego się z Ludu Wolności, Ligi Północnej i Ruchu dla Autonomii centroprawicowego bloku przedterminowych wyborach parlamentarnych, ponownie wszedł do kolejnego rządu Silvia Berlusconiego, po raz drugi obejmując urząd ministra spraw wewnętrznych. Funkcję tę pełnił do 2011.
1 lipca 2012 zastąpił Umberta Bossiego na stanowisku sekretarza federalnego Ligi Północnej, przejmując tym samym kierownictwo w tej partii. Funkcję tę pełnił do 7 grudnia 2013. W przedterminowych wyborach w 2013 Roberto Maroni z powodzeniem jako kandydat centroprawicy ubiegał się o urząd prezydenta Lombardii, wygrywając z poparciem blisko 43% głosujących. W 2018 nie kandydował na kolejną kadencję.
Zmarł w 2022 w swoim domu w Lozzie na skutek choroby nowotworowej.

</doc>
<doc id="1636430" url="https://pl.wikipedia.org/wiki?curid=1636430" title="Billy Mills">
Billy Mills

William Mervin „Billy” Mills (ur. 30 czerwca 1938 w Pine Ridge) – amerykański lekkoatleta długodystansowiec, mistrz olimpijski.
Jest Indianinem. Pochodzi ze szczepu Dakotów. Jako drugi Indianin w historii (po Jimie Thorpe) został mistrzem olimpijskim. Jego zwycięstwo jest uznawane za jedną z największych sensacji w historii igrzysk olimpijskich.
Wychowany w rezerwacie Pine Ridge, Mills ukończył studia na Uniwersytecie Kansas korzystając ze stypendium dla lekkoatletów. Następnie służył w Korpusie Piechoty Morskiej. Podczas igrzysk olimpijskich w 1964 w Tokio miał stopień porucznika.
Na igrzyskach w Tokio Mills startował w biegu na 10 000 metrów i w maratonie. Bieg na 10 000 metrów był rozgrywany pod dyktando rekordzisty świata Rona Clarke’a z Australii. W połowie dystansu jego tempo zdołali utrzymać tylko Mohammed Gammoudi z Tunezji, Mamo Wolde z Etiopii, Kōkichi Tsuburaya z Japonii i Mills. Na dwa okrążenia przed metą w czołówce pozostali Clarke, Gammoudi i Mills. Na ostatnim okrążeniu Gammoudi wysforował się do przodu i odpierał ataki Clarke’a. Wtedy na ostatniej prostej niespodziewanie Mills zdołał finiszem po zewnętrznym torze wyprzedzić ich obu i wygrać. Osiągnął czas 28:24,4, ustanawiając rekord olimpijski i poprawiając rekord życiowy o prawie 50 sekund. W biegu maratońskim Mills zajął 14. miejsce.
W 1965 Mills ustanowił rekordy USA na 10 000 metrów (28:17,5) i na 3 mile, a także rekord świata w biegu na 6 mil razem z Gerrym Lindgrenem wynikiem 27:11,6.
Jest bohaterem filmu "Running Brave" z 1984.

</doc>
<doc id="1636431" url="https://pl.wikipedia.org/wiki?curid=1636431" title="Under the Iron Sea DVD">
Under the Iron Sea DVD

Under the Iron Sea DVD - 3 album DVD zespołu rockowego Keane, zawierający materiały video oraz wersje "Na żywo" utworów znajdujących się na krążku studyjnym "Under the Iron Sea".

</doc>
<doc id="1636432" url="https://pl.wikipedia.org/wiki?curid=1636432" title="Samuel Fleet Speir">
Samuel Fleet Speir

Samuel Fleet Speir (ur. 9 kwietnia 1838 w Brooklynie, zm. 18 grudnia 1895 w Brooklynie) – amerykański lekarz, chirurg.
Życiorys.
Urodził się 9 kwietnia 1838 w Brooklynie, jako syn kupca Roberta Speira i Hannah Fleet, córki Samuela Fleeta. Przodkiem od strony matki był kapitan Thomas Fleet, który przybył do Stanów w 1650 roku i osiadł w Newport.
Ukończył Polytechnic Institute, następnie uczył się u Benjamina Dwighta. Od 1857 studiował medycynę na University of New York. Studia ukończył w 1860 roku z wyróżnieniem, nagrodzony złotym medalem Motta i Nagrodą Van Burena. Kapituła szpitala Bellevue przyznała mu Nagrodę Wooda. Kolejne półtora roku spędził w podróży po klinikach w Europie. Przywiózł ze sobą m.in. wiedzę o zastosowaniu gipsu i łubków w złamaniach (techniki te dopiero zdobywały wówczas popularność). W 1865 roku, razem z trzema asystentami na prośbę komisji zdrowotnej dołączył do Armii Potomaku na froncie. Później ponownie wyjechał za granicę, gdzie zdobywał wiadomości z zakresu otologii i okulistyki.
W 1864 zdobył złoty medal American Medical Association za pracę o patologii żółtaczki. W 1871 ogłosił cenioną pracę na temat zatrzymywania krwotoków tętniczych. Metoda Speira trafiła do podręczników chirurgii. W tym samym roku zaprezentował własny model stetoskopu („echoscope”). Od 1863 do 1864 był demonstratorem anatomii w Long Island College Hospital. Praktykował przez 28 lat jako lekarz, chirurg, kurator i „mikroskopista” w Brooklyn Hospital; zrezygnował w kwietniu 1895 roku. Od 1863 członek Kings County Medical Society. Należał do American Medical Association, New York State Medical Society, uczestniczył w międzynarodowym kongresie medycznym w Filadelfii w 1876 roku.
Zajmował się działalnością dobroczynną, założył Seaside Home for Children i Helping Hand Dispensary. Za jego sprawą powstał Robins Island Club, którego przez jedenaście lat był przewodniczącym. Był członkiem Hamilton Club, Brooklyn Club i Crescent Club.
W 1869 ożenił się z Francis Sophią Hageman, córką Petera A. Hagemana z Nowego Jorku. Mieli syna (zmarł w dzieciństwie) i córkę Genevieve. Żona cierpiała na „melancholię”, w sierpniu 1895 podjęła nieudaną próbę samobójczą przy pomocy brzytwy.
Zmarł rankiem 18 grudnia 1895 roku w swoim mieszkaniu przy 162 Montague Street, po siedmiu miesiącach od rozpoznania choroby nowotworowej.

</doc>
<doc id="1636436" url="https://pl.wikipedia.org/wiki?curid=1636436" title="Bre Blair">
Bre Blair

Bre Blair (ur. 29 kwietnia 1981 w Kanadzie jako Sarah Brianne ) – kanadyjska aktorka filmowa i telewizyjna.
Pierwszą poważną rolę zagrała w roku 1995, wcielając się w postać Stacey McGill w familijnym filmie "Klub Baby-Sitter" ("The Baby-Sitters Club"). Na ekranie towarzyszyła Ellen Burstyn, Rachael Leigh Cook oraz Larisie Oleynik. W 2000 roku jako Stacy Twelfmann, filmowa dziewczyna Jesse’ego Bradforda, pojawiła się na drugim planie w slasherze "Krew niewinnych" ("Cherry Falls"). Gościnnie zagrała w popularnych amerykańskich serialach telewizyjnych: "Chirurdzy" ("Grey’s Anatomy", 2008), "Życie na fali" ("The O.C.", 2007), "Czarodziejki" ("Charmed", 2004), "Bez skazy" ("Nip/Tuck", 2006), "Jednostka" ("The Unit", 2008) oraz "Miłość z o.o." ("Love, Inc.", 2006).
Obecnie Blair mieszka w Los Angeles.

</doc>
<doc id="1636438" url="https://pl.wikipedia.org/wiki?curid=1636438" title="S. Fleet Speir">
S. Fleet Speir



</doc>
<doc id="1636442" url="https://pl.wikipedia.org/wiki?curid=1636442" title="Zofia von Hohenberg">
Zofia von Hohenberg



</doc>
<doc id="1636449" url="https://pl.wikipedia.org/wiki?curid=1636449" title="Jezioro Rybackie">
Jezioro Rybackie

 
Jezioro Rybackie – jezioro w woj. zachodniopomorskim, w pow. białogardzkim, w gminie Białogard, leżące na terenie Pojezierza Zachodniopomorskiego.
Powierzchnia zwierciadła wody według różnych źródeł wynosi od 14,0 ha do 15 ha.
Zwierciadło wody położone jest na wysokości 37,6 m n.p.m.

</doc>
<doc id="1636452" url="https://pl.wikipedia.org/wiki?curid=1636452" title="Chorostków (gmina)">
Chorostków (gmina)

Chorostków – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy było miasto Chorostków, które do 1941 stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Chłopówka, Karaszyńce, Kluwińce, Peremiłów, Soroka, Uwisła i Wierzchowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas pozbawiony praw miejskich Chorostków. W 1943 roku gmina składała się z ośmiu gromad (Chłopówka, Chorostków, Karaszyńce, Kluwińce, Peremiłów, Soroka, Uwisła i Wierzchowce) i liczyła 14.570 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636453" url="https://pl.wikipedia.org/wiki?curid=1636453" title="Bnp paribas open">
Bnp paribas open



</doc>
<doc id="1636457" url="https://pl.wikipedia.org/wiki?curid=1636457" title="Jezioro Byszyńskie">
Jezioro Byszyńskie

Jezioro Byszyńskie – jezioro w województwie zachodniopomorskim, w powiecie białogardzkim, w gminie Białogard.
Nazwę "Jezioro Byszyńskie" wprowadzono urzędowo w 1950 roku, zastępując poprzednią niemiecką nazwę jeziora – "Boissiner See".

</doc>
<doc id="1636459" url="https://pl.wikipedia.org/wiki?curid=1636459" title="EuskoTran (Vitoria)">
EuskoTran (Vitoria)

EuskoTran Vitoria – system komunikacji tramwajowej działający w hiszpańskim mieście Vitoria. Pod nazwą EuskoTran kursują również tramwaje w Bilbao. Tramwaje obsługujące linie pochodzą z taboru dostarczonego przez CAF. 
Historia.
Pierwsze plany uruchomienia tramwaju w Vitorii sięgają 1995, kiedy to lokalny rząd baskijski stworzył plan budowy oraz koszty sfinansowania całej inwestycji związanej z uruchomieniem tramwaju w mieście. Jednakże projekt ten z uwagi na niechęć mieszkańców jak i rady miejskiej nie został podjęty do września 2006, kiedy to po sukcesie jaki EuskoTran odniósł w Bilbao oficjalnie została rozpoczęta budowa. Pierwsza linia została oddana do użytku 23 grudnia 2008.
Obecnie funkcjonuje jedna linia tramwajowa na odcinku "Landaberde" ←→ "Angulema", zaś drugi odcinek pomiędzy przystankami "Euskal Herria" ←→ "Abetxuko" jest w budowie. 
Tabor.
Wszystkie tramwaje kursujące w Vitorii są niskopodłogowe, aby umożliwić wsiadanie i wysiadanie osobom z upośledzoną sprawnością ruchową, każdy przystanek jest głosowo zapowiadany oraz na drzwiach obok przycisków otwierających drzwi i kasowników są także symbole w alfabecie Braille’a. W odróżnieniu od jednostek kursujących w Bilbao, EuskoTran w Vitorii są dłuższe – mają 32 m., zaś w Bilbao – 25 metrów. Łącznie mieszczą 244 osoby w tym są 52 miejsca siedzące oraz 4 specjalnie wydzielone przestrzenie na osób poruszających się na wózkach. Wszystkie tramwaje posiadają monitoring. Tramwaje zasilane są 750 woltowym napięciem prądu stałego. Cały tramwaj składa się z 5 modułów przegubowych i 6 par drzwi, pojazdy są dostosowane jest do maksymalnej prędkości 70 km/h.

</doc>
<doc id="1636463" url="https://pl.wikipedia.org/wiki?curid=1636463" title="Adventures in Emceein">
Adventures in Emceein

Adventures in Emceein - dwunasty solowy album amerykańskiego rapera o pseudonimie KRS-One. Ukazał się 5 lutego 2008 nakładem wytwórni Echo Vista.

</doc>
<doc id="1636469" url="https://pl.wikipedia.org/wiki?curid=1636469" title="Pat Patterson">
Pat Patterson

Pierre Clemont (ur. 19 stycznia 1941 w Montrealu, zm. 2 grudnia 2020 w Miami) – kanadyjski profesjonalny wrestler, znany pod pseudonimami "Pat Patterson" i "Le Rêve du Québec". Pracował dla organizacji World Wrestling Entertainment (WWE) jako konsultant twórczy. W 1996 dołączył do WWE Hall of Fame.
Życiorys.
Kariera.
Jako wrestler zadebiutował w Montrealu w 1958 pod pseudonimem Pretty Boy (pol. "ładny chłopiec") Pat Patterson. Wzbudził kontrowersje – jego twarz była ucharakteryzowana czerwoną szminką, miał na sobie czerwone kąpielówki, towarzyszył mu pudel. Od 1979 walczył dla World Wide Wrestling Federation. Był trenowany przez Pata Girarda. Karierę wrestlerską zakończył w 1984. Patterson umarł w Miami 2 grudnia 2020 w wyniku niewydolności wątroby spowodowanej zakrzepicą.
Życie prywatne.
Był jawnym gejem. Ujawnił to w latach 70.

</doc>
<doc id="1636470" url="https://pl.wikipedia.org/wiki?curid=1636470" title="Sarah Reid">
Sarah Reid

Sarah Reid (ur. 28 listopada 1985 w Paisley) – praworęczna szkocka curlerka, mieszka w Beith.
Kariera sportowa.
Pierwszym sukcesem Reid było wygranie Mistrzostw Szkocji Szkół w 1999, była drugą w zespole Craiga Reida z Garnock Academy.
W 2004 jej drużyna wygrała Mistrzostwa Szkocji Juniorek, Reid wyjechała na mistrzostwa świata do kanadyjskiego Trois-Rivières. Szkocja została sklasyfikowana tam na 7. miejscu z 3 wygranymi i 6 porażkami.
Podczas dwóch kolejnych lat nie wygrała krajowych zawodów, w 2006 zdobyła brązowy medal. Została rezerwową w drużynie Kerry Barr podczas Europejskiego Challengu Juniorów 2006 oraz w zespole Jennifer Morrison na MŚ, zagrała tam w 4 meczach. Szkocja została sklasyfikowana na 7. miejscu. 
Reid jako kapitan drużyny wygrała Mistrzostwa Juniorów Szkocji 2007. Podczas MŚ Round Robin zakończyła na 4. miejscu. W półfinale pokonała Amerykanki 6:5 i następnie zdobyła złoty medal pokonując w finale Kanadyjki 7:6.
Sarah Reid dwukrotnie reprezentowała Wielką Brytanię na zimowej uniwersjadzie. W 2007 dowodzona przez nią reprezentacja z bilansem 2-7 zajęła ostatnie 10. miejsce. Podczas ceremonii otwarcia Reid niosła flagę narodową. Lepszy wynik Wielka Brytania odnotowała na zawodach w 2009, doszła do małego finału, przegrała tam jednak z Rosją 4:8.
W Mistrzostwach Szkocji 2008/2009 zajęła przedostatnie miejsce. Rok później dotarła już do półfinału. Wystąpiła w jednym meczu na Mistrzostwach Świata 2010, kiedy Szkotki zdobyły srebrne medale.
Dołączyła do zespołu Eve Muirhead jako rezerwowa podczas Mistrzostw Europy 2012. Reid nie wystąpiła w żadnym ze spotkań. Szkotki zaś zdobyły srebrne medale ulegając w finale Rosji (Anna Sidorowa). 
Sarah Reid dołączyła w sezonie 2014/2015 do zespołu Eve Muirhead, zastąpiła tam na pierwszej pozycji Claire Hamilton. Szkotki podczas Mistrzostw Europy 2014 zakwalifikowały się do rundy finałowej. W pierwszym meczu uległy 3:8 Dunkom (Lene Nielsen). Zrewanżowały się jednak tej drużynie dzień później, wynikiem 8:4 reprezentantki Szkocji zajęły 3. miejsce.
W 2016 roku opuściła drużynę Eve Muirhead. Zastąpiła ją dotychczasowa rezerwowa Lauren Gray.
Życie prywatne.
Studiuje pielęgniarstwo w Glasgow Caledonian University.

</doc>
<doc id="1636471" url="https://pl.wikipedia.org/wiki?curid=1636471" title="Parafia Narodzenia Najświętszej Marii Panny w Smolnicy">
Parafia Narodzenia Najświętszej Marii Panny w Smolnicy

Parafia pw. Narodzenia Najświętszej Marii Panny w Smolnicy – parafia rzymskokatolicka, należąca do dekanatu Dębno, archidiecezji szczecińsko-kamieńskiej, metropolii szczecińsko-kamieńskiej.
Historia parafii.
W latach 1945-1957 Smolnica należała do parafii pw. św. Antoniego w Dębnie, gdzie znajdował się najbliższy kościół. Kaplicę pw. Narodzenia Najświętszej Maryi Panny w Smolnicy poświęcono 8 września 1957 r. i tutaj od tej pory odbywały się nabożeństwa celebrowane przez księży z Dębna. W 1974 r. miejscowość została przydzielona do nowo erygowanej parafii Świętych Apostołów Piotra i Pawła w Dębnie. Odbudowanie XIII-wiecznego kościoła w latach 1983-1984 umożliwiło starania o utworzenie własnej parafii w Smolnicy, która została erygowana 31 grudnia 1986 r. (na mocy dekretu biskupa szczecińsko-kamieńskiego Kazimierza Majdańskiego z dnia 22 grudnia 1986 r.)
Pierwszym administratorem parafii został ks. proboszcz parafii pw. św. Ap. Piotra i Pawła w Dębnie, Witold Citko SDB. W 1990 r. proboszczem parafii został ksiądz Stanisław Helak, kapłan diecezjalny, który był pierwszym księdzem rezydującym na stałe w Smolnicy. W 1994 r. oddano do użytku dom parafialny (plebanię). W tym też roku kolejnym proboszczem został ksiądz Cezary Mroczek, jego następcą w latach 2007 - 2017 był ksiądz Witold Seredyński. Od 2017 r. proboszczem parafii jest ksiądz Marek Romańczuk. 
Miejsca święte.
Kościół parafialny.
XIII-wieczny kościół został zbombardowany w 1945 r. (pozostały mury obwodowe i wieża bez zwieńczenia). Od 1957 r. jako kościół funkcjonował przerobiony na cele liturgiczne budynek po drugiej stronie ulicy. W latach 1983-84 mieszkańcy odbudowali zabytkowy kościół pod nadzorem salezjanina ks. Wiesława Dąbrowskiego. Konsekrowany 08.12.1984 r.
Obszar parafii.
Miejscowości i ulice.
W granicach parafii znajdują się miejscowości:
Działalność parafialna.
Wspólnoty parafialne.
Przy parafii swoją działalność prowadzą: 

</doc>
<doc id="1636473" url="https://pl.wikipedia.org/wiki?curid=1636473" title="Hartmuth Baldamus">
Hartmuth Baldamus

Hartmuth Baldamus (ur. 10 sierpnia 1891 w Dreźnie, zm. 14 kwietnia 1917 nad Sainte-Marie-à-Py) – as lotnictwa niemieckiego Luftstreitkräfte z 18 potwierdzonymi zwycięstwami w I wojnie światowej. 
Informacje ogólne.
Hartmuth Baldamus rozpoczął służbę w lotnictwie z dniem wybuchu wojny i został przydzielony do FFA 20. W jednostce latał ponad półtora roku odnosząc 5 potwierdzonych zwycięstw do 27 sierpnia, kiedy to został przydzielony do eskadry myśliwskiej Jagdstaffel 5. W jednostce służył do początku listopada 1916 roku. Następnym przydziałem była Jagdstaffel 9 dowodzona przez Kurta Studenta. 
24 kwietnia pilotowany przez niego samolot zderzył się z pilotowanym przez kaprala Simona francuskim Nieuportem. Hartmuth Baldamus zginął na miejscu.

</doc>
<doc id="1636479" url="https://pl.wikipedia.org/wiki?curid=1636479" title="Maria Elżbieta Wittelsbach (Pfalz-Zweibrücken)">
Maria Elżbieta Wittelsbach (Pfalz-Zweibrücken)

Maria Elżbieta Wittelsbach (ur. 7 listopada 1581 Zweibrücken, zm. 18 sierpnia 1637 Lauterecken) – księżniczka Palatynatu-Zweibrücken, księżna Palatynatu-Veldenz.
Córka Jana I Wittelsbacha księcia Palatynatu-Zweibrücken i Magdaleny (1553-1633), księżniczki Jülich-Kleve-Berg. Jej dziadkami byli: Wolfgang Wittelsbach i Anna Heska oraz Wilhelma IV, książę Jülich-Kleve-Berg i Maria Habsburg.
17 maja 1601 w Zweibrücken poślubiła Jerzego Gustawa – księcia Palatynatu-Veldenz. Ich potomkami byli:

</doc>
<doc id="1636480" url="https://pl.wikipedia.org/wiki?curid=1636480" title="Paris-Nice">
Paris-Nice



</doc>
<doc id="1636482" url="https://pl.wikipedia.org/wiki?curid=1636482" title="Jean Civiale">
Jean Civiale

Jean Civiale (urodzony w Thiézac koło Owerni w roku 1792, zm. w Paryżu w 1867) francuski lekarz, chirurg i urolog, członek Académie Nationale de Médecine. Opracował w 1832 r. bezinwazyjną metodę usuwania kamieni z pęcherza moczowego. Zaprojektował, wprowadzane przez cewkę moczową do pęcherza, specjalne narzędzie którym chwytało się kamienie i stopniowo kruszyło na drobne fragmenty, możliwe do wydalenia z moczem. Do śmierci, udało mu się przeprowadzić w l'Hôpital Necker-Enfants Malades w Paryżu, około 1500 zabiegów. Najsłynniejszym uczniem Civiala okazał się Henry Thompson, chirurg i urolog działający w Wielkiej Brytanii. Uleczył on z kamieni metodą Civiala króla Leopolda belgijskiego.
Wśród zasług Civiala nie można pominąć jego pionierskiej roli w medycynie opartej na faktach. W 1835 r., paryska des Académie Sciences zleciła statystyczne badania porównawcze skuteczności usuwania kamieni metodą operacyjną oraz metodą kruszenia (Civiala). 
Dla porównania danych Civial po raz pierwszy użył tzw. śmiertelności względnej. Okazało się, że przy zastosowaniu kruszenia kamieni śmiertelność wśród jego pacjentów wynosiła 2.2% (7 zgonów na 307 operacji) podczas gdy w metodzie operacyjnej śmiertelność wynosiła aż 18,8% (1024 zgony na 5443 operacje). Za powyższy dowód statystyczny Jean Civial otrzymał w 1836 r. Nagrodę Montyona od Akademii. W skład komitetu rozstrzygającego wchodził wówczas Simeon Poisson. 
Poza Paryżem Jean Civiale często przebywał w Vic-sur-Cère, gdzie doglądał rehabilitacji swoich pacjentów. Mieszkał i wypoczywał w miejscowości Garches, tam też został pochowany. Autorem jego, okazałego nagrobka jest architekt Rolin.
David Angers, przedstawił Jeana Civiale na płaskorzeźbie pomnika Syslwestra II w Aurillac jako "L'Homme bon" (dobrego) podczas gdy "L'Homme sage" (mądrego) uosabia tam Louis-Furcy Grognier.

</doc>
<doc id="1636483" url="https://pl.wikipedia.org/wiki?curid=1636483" title="Cynthia Sayer">
Cynthia Sayer

Cynthia Nan Sayer (ur. 20 maja 1956 roku w Waltham w Massachusetts) – jazzmenka, związana z jazzem nowoorleańskim, członek zespołu Woody Allen and his New Orleans Jazz Band, założonego przez Woodego Allena. Gra na banjo.

</doc>
<doc id="1636491" url="https://pl.wikipedia.org/wiki?curid=1636491" title="Sederberg">
Sederberg



</doc>
<doc id="1636492" url="https://pl.wikipedia.org/wiki?curid=1636492" title="Weinviertel">
Weinviertel

Weinviertel (dosłownie Winna Ćwiartka) – austriacki region winiarski usytuowany w kraju związkowym Dolna Austria.
Region graniczy ze Słowacją a także innymi dystryktami Dolnej Austrii którymi są "Mostviertel", "Industrieviertel" oraz "Waldviertel". Weinviertel graniczy także z rzeką Dyją oraz Morawami.
Region winiarski.
Weinviertel jest największym w Austrii regionem winiarskim. W regionie uprawia się liczne gatunki winogron z czego do najważniejszych należą:
Geografia.
Oprócz uprawy winogron i rolnictwa, inne gałęzi przemysłu odgrywają istotną rolę w gospodarce regionu. Do najważniejszych z nich należą pola naftowe eksploatowane przez kompanię OMV.
Przez region przebiegają ważne linie kolejowe w tym m.in. Linia Kolejowa Cesarza Franciszka Józefa z Pragi do Wiednia a także Kolej Północna i Wschodnia.

</doc>
<doc id="1636494" url="https://pl.wikipedia.org/wiki?curid=1636494" title="Sederberge">
Sederberge



</doc>
<doc id="1636500" url="https://pl.wikipedia.org/wiki?curid=1636500" title="Puchar CEV siatkarek (2008/2009)">
Puchar CEV siatkarek (2008/2009)

Puchar CEV siatkarek 2008/2009 – 2. sezon turnieju rozgrywanego od 2007 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Novara

</doc>
<doc id="1636501" url="https://pl.wikipedia.org/wiki?curid=1636501" title="Thirty Heart Attacks a Day">
Thirty Heart Attacks a Day

Thirty Heart Attacks a Day – pierwszy oficjalnie wydany album Drivealone, solowego projektu polskiego multiinstrumentalisty Piotra Maciejewskiego. Ukazał się 9 lutego 2009 nakładem wytwórni Ampersand Records.
Pierwotnie "Thirty Heart Attacks a Day" miał zostać wydany w niskim nakładzie pod szyldem wytwórni "Make Records", również będącej jednoosobowym projektem Maciejewskiego.
Na kilka dni przed opublikowaniem albumu, wszystkie ścieżki dostępne były na oficjalnym profilu artysty w serwisie MySpace.com.
Lista utworów.
Autorem muzyki i tekstu każdego z utworów jest Piotr Maciejewski.

</doc>
<doc id="1636504" url="https://pl.wikipedia.org/wiki?curid=1636504" title="Imation">
Imation

Imation Corporation (NYSE: IMN – międzynarodowa korporacja z siedzibą w Stanach Zjednoczonych, zajmująca się przede wszystkim badaniami naukowymi w zakresie elektroniki cyfrowej oraz produkcją nośników cyfrowego przechowywania danych. 
Spółka powstała 1 lipca 1996 w Maplewood w wyniku wyodrębnienia się z 3M. Dział tej firmy, zajmujący się cyfrowym przechowywaniem danych i nośnikami filmowymi, został wydzielony (spin off), co dało początek nowej firmie – Imation Corporation, która wkrótce sprzedała oddział zajmujący się medycznymi nośnikami filmowymi i lampami rentgenowskimi oraz akcesoriami fotograficznymi, koncentrując swoją uwagę na technologiach cyfrowego przechowywania danych. Nazwa przedsiębiorstwa ma źródło w trzech słowach: "imaging" (obrazowanie, odwzorowanie), "information" (informacja) oraz "imagination" (wyobraźnia).
Od dłuższego czasu przedsiębiorstwo bardzo prężnie działa w segmencie zarządzania marką. W styczniu 2006 nabyło od Hanny Holdings (Hongkong) za 330 mln usd markę Memorex, a w lutym 2007 podpisało długoterminową umowę licencyjną dotyczącą marki firmy TDK – "TDK Life on Record" (nośniki cyfrowe). Połączenie marek "Imation", "Memorex" oraz "TDK Life on Record" dało przedsiębiorstwu z Minnesoty pozycję lidera na globalnym rynku sprzedaży płyt CD-R oraz DVD. Imation jest również światowym liderem na rynku pamięci flash.

</doc>
<doc id="1636506" url="https://pl.wikipedia.org/wiki?curid=1636506" title="Siatkówka na Letniej Uniwersjadzie 2009">
Siatkówka na Letniej Uniwersjadzie 2009



</doc>
<doc id="1636510" url="https://pl.wikipedia.org/wiki?curid=1636510" title="Czarnokońce Wielkie">
Czarnokońce Wielkie

Czarnokońce Wielkie – wieś na Ukrainie, w rejonie czortkowskim obwodu tarnopolskiego, w hromadzie Kolędziany, założona w XVI w.
Historia.
Jedno z gniazd rodowych rodziny bojarskiej Szumlańskich. W II Rzeczypospolitej miejscowość była siedzibą gminy wiejskiej Czarnokońce Wielkie w powiecie kopyczynieckim województwa tarnopolskiego. 
W 1931 r. wieś liczyła 627 zagród i prawie 3 tys. osób, w większości Rusinów, W 1944 r. nacjonaliści ukraińscy z UPA spalili żywcem Józefę Rzeczkowską, żołnierza Armii Krajowej. Uprowadzili także 40 kobiet, które zamordowali w nieznanych okolicznościach.
Obecnie wieś liczy 1220 mieszkańców.

</doc>
<doc id="1636511" url="https://pl.wikipedia.org/wiki?curid=1636511" title="Czarnokońce Wielkie (gmina)">
Czarnokońce Wielkie (gmina)

Czarnokońce Wielkie – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy były Czarnokońce Wielkie.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bosyry, Czarnokońce Małe, Czarnokońce Wielkie, Czarnokoniecka Wola i Tłusteńkie.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do gmin: gminy Probużna (gromady Czarnokoniecka Wola, Czarnokońce Małe, Czarnokońce Wielkie i Tłusteńkie) i gminy Sidorów (gromada Bosyry) w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1636515" url="https://pl.wikipedia.org/wiki?curid=1636515" title="Network Direct Attached Storage">
Network Direct Attached Storage

NDAS (ang. "Network Direct Attached Storage") – autorski system, opatentowany przez firmę Ximeta, który umożliwia podłączenie zewnętrznych nośników danych typu dysk twardy, pamięć flash lub napęd taśmowy za pomocą sieci ethernet. Urządzenia NDAS nie używają protokołu TCP/IP do komunikacji sieciowej, inaczej niż w innych podobnych rozwiązaniach typu SAN lub NAS. Firma motywuje to możliwością osiągnięcia większych przepustowości. NDAS umożliwia budowę macierzy RAID: agregację oraz mirroring.

</doc>
<doc id="1636516" url="https://pl.wikipedia.org/wiki?curid=1636516" title="Horodnica (rejon czortkowski)">
Horodnica (rejon czortkowski)

Horodnica – wieś na Ukrainie, w rejonie czortkowskim obwodu tarnopolskiego, w hromadzie Husiatyn. Wieś liczy 1603 mieszkańców.
Historia.
Założona w 1318 r. W II Rzeczypospolitej miejscowość była siedzibą gminy wiejskiej Horodnica w powiecie kopyczynieckim województwa tarnopolskiego.
Do 2020 roku część rejonu husiatyńskiego, od 2020 – czortkowskiego.

</doc>
<doc id="1636518" url="https://pl.wikipedia.org/wiki?curid=1636518" title="Horodnica (gmina)">
Horodnica (gmina)

Horodnica – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy była Horodnica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Horodnica, Postołówka, Raków Kąt i Samołuskowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do gminy Husiatyn w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1636520" url="https://pl.wikipedia.org/wiki?curid=1636520" title="She-Ra – księżniczka mocy">
She-Ra – księżniczka mocy

She-Ra – księżniczka mocy (ang. "She-Ra: Princess of Power", 1985-1987) – amerykański serial animowany wyprodukowany przez Filmation. Jest to spin-off powstały na bazie serialu He-Man i władcy wszechświata z 1983 roku. Serial emitowany był w Polsce na antenie TVN w Bajkowym kinie.
Serial powstał na podstawie zabawek wyprodukowanych przez firmę Mattel.
Fabuła.
Adora, księżniczka Etherii otrzymuje czarodziejski miecz, zamieniając się w She-Ra – najpotężniejszą kobietę we wszechświecie. Wraz ze swymi przyjaciółmi walczy ze siłami zła – Hordaka, który nie ustaje w próbach podbicia Etherii.
Bohaterowie.
W wielu przypadkach mówi się, że posiada młodszą siostrę Camill.

</doc>
<doc id="1636521" url="https://pl.wikipedia.org/wiki?curid=1636521" title="Neil Flynn">
Neil Flynn

Neil Richard Flynn (ur. 13 listopada 1960 w Waukegan, w stanie Illinois) – amerykański aktor i komik. Popularność przyniosła mu rola woźnego w amerykańskim komediodramacie "Hoży doktorzy".

</doc>
<doc id="1636524" url="https://pl.wikipedia.org/wiki?curid=1636524" title="Husiatyn (gmina)">
Husiatyn (gmina)

Husiatyn – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy było miasto Husiatyn, które stanowiło odrębną gminę miejską (od 1941 bez praw miejskich).
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czabarówka, Liczkowce, Olchowczyk, Suchodół i Trybuchowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas obszar zlikwidowanej gminy Horodnica (gromady Horodnica, Postołówka, Raków Kąt i Samołuskowce) i pozbawiony praw miejskich Husiatyn, a odłączono gromadę Suchodół, włączając ją do gminy Sidorów. W 1943 roku gmina składała się z dziewięciu gromad (Czabarówka, Horodnica, Husiatyn, Liczkowce, Olchowczyk, Postołówka, Raków Kąt, Samołuskowce i Trybuchowce) i liczyła 15545 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636525" url="https://pl.wikipedia.org/wiki?curid=1636525" title="Mieczysław Bielski">
Mieczysław Bielski

Mieczysław Bielski (ur. 24 października 1943 w Porzeczu niedaleko Grodna) – polski historyk specjalizujący się w dziejach wojen i wojskowości, historii Polski XIX i XX wieku, biografistyce.
Życiorys.
Szkołę podstawową ukończył w Krynkach a liceum ogólnokształcące w Sokółce.Absolwent Uniwersytetu Warszawskiego (1967 r.). Pracę magisterską zatytułowaną "Działania wojenne polsko-rosyjskie na Litwie w latach 1658-1664" napisał pod kierunkiem prof. dr. hab. Janusza Wolińskiego. Stopień doktora nauk humanistycznych uzyskał w 1983 na Uniwersytecie Mikołaja Kopernika w Toruniu. Pracował w szkolnictwie średnim w Ostródzie i Toruniu oraz na Wydziale Humanistycznym Wyższej Szkoły Pedagogicznej w Bydgoszczy (obecnie Uniwersytet Kazimierza Wielkiego) i na Wydziale Historycznym Uniwersytetu Mikołaja Kopernika w Toruniu. Odbył kilka staży naukowych, krajowych i zagranicznych, m.in.: w Wojskowym Instytucie Historycznym w Warszawie, w Centro Incontri e Studi Europei w Rzymie, w Instytucie i Muzeum im. gen. Władysława Sikorskiego w Londynie, na Uniwersytecie w Sankt Petersburgu. W ramach doskonalenia zawodowego ukończył: Studium Podyplomowe Historii i Archiwistyki w Toruniu (1974 r.); Studium Podyplomowe Zarządzania Oświatą w Kaliszu (1982 r.) oraz kurs "Organizacja pracy i zarządzanie placówkami dyplomatycznymi i innymi placówkami podległymi Ministerstwu Spraw Zagranicznych" w Warszawie (1990). Odbył staże dyplomatyczne w Tallinnie i Paryżu.Od 2001 r. nauczyciel dyplomowany. W latach 1990-1998 kurator oświaty województwa toruńskiego a następnie dyrektorem Zespołu Szkół przy Ambasadzie Rzeczypospolitej Polskiej w Sofii (1998-2007). Był jednym z inicjatorów powstania Gimnazjum i Liceum Akademickiego w Toruniu. Autor ponad 310 prac naukowych i popularnonaukowych: książek, artykułów, opracowań,recenzji...] Odznaczony: Złotym Krzyżem Zasługi (1991), Medalem Komisji Edukacji Narodowej (1997), Krzyżem Kawalerskim Orderu Odrodzenia Polski (1997).

</doc>
<doc id="1636527" url="https://pl.wikipedia.org/wiki?curid=1636527" title="Kopyczyńce (gmina)">
Kopyczyńce (gmina)

Kopyczyńce – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy było miasto Kopyczyńce, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Hadyńkowce, Kociubińce, Kotówka, Majdan, Oryszkowce, Tudorów, Zaremba i Żabińce, przekształcając je w gromady, czyli składowe gminy.
20 września 1934 a) z gromady Kociubińce wyodrębniono dwie nowe gromady: Czahary i Łózki; b) z gromady Oryszkowce wyodrębniono dwie nowe gromady: "Czarnołozy" i "Korczakowa"; c) z gromady Kotówka wyodrębniono nową gromadę "Teklówka"; d) z gromady Hadyńkowce wyodrębniono nową gromadę "Wygoda". Gmina Kopyczyńce składała się odtąd z 14 gromad: Czahary, Czarnołozy, Hadyńkowce, Kociubińce, Korczakowa, Kotówka, Łózki, Majdan, Oryszkowce, Teklówka, Tudorów, Wygoda, Zaremba i Żabińce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas obszar zlikwidowanej gminy Suchostaw (gromady Jabłonów i Suchostaw), a odłączono gromady Hadyńkowce i Żabińce, włączając je do gminy Probużna. W 1943 roku gmina składała się z ośmiu gromad (Czahary, Jabłonów, Kociubińce, Kotówka, Majdan, Oryszkowce, Suchostaw i Tudorów) i liczyła 12931 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636530" url="https://pl.wikipedia.org/wiki?curid=1636530" title="Strophidon">
Strophidon



</doc>
<doc id="1636533" url="https://pl.wikipedia.org/wiki?curid=1636533" title="Kosarzyska">
Kosarzyska



</doc>
<doc id="1636535" url="https://pl.wikipedia.org/wiki?curid=1636535" title="Jakub Ackeret">
Jakub Ackeret



</doc>
<doc id="1636536" url="https://pl.wikipedia.org/wiki?curid=1636536" title="Probużna (gmina)">
Probużna (gmina)

Probużna – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy była Probużna.
Historia.
Gminę utworzono 1 sierpnia 1934 w ramach reformy na podstawie ustawy scaleniowej z dotychczasowych gmin wiejskich: Hryńkowce i Probużna.
Do 1938 wójtem gminy był Józef Milik, któremu na pożegnanie w lutym tego roku przyznano tytuł honorowego obywatelstwa Probużnej.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas części obszarów zlikwidowanych gmin: Czarnokońce Wielkie (gromady Czarnokoniecka Wola, Czarnokońce Małe, Czarnokońce Wielkie i Tłusteńkie) i Kopyczyńce (gromady Hadyńkowce i Żabińce). W 1943 roku gmina składała się z ośmiu gromad (Czarnokoniecka Wola, Czarnokońce Małe, Czarnokońce Wielkie, Hadyńkowce, Hryńkowce, Probużna, Tłusteńkie i Żabińce) i liczyła 13.084 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636543" url="https://pl.wikipedia.org/wiki?curid=1636543" title="Turkana">
Turkana



</doc>
<doc id="1636545" url="https://pl.wikipedia.org/wiki?curid=1636545" title="Jan August Wittelsbach (Pfalz-Veldenz)">
Jan August Wittelsbach (Pfalz-Veldenz)

Jan August Wittelsbach (ur. 26 listopada 1575 - 18 września 1611) - hrabia palatyn i książę Palatynatu-Lützelstein.
Syn księcia Jerzego Jana i Anny Marii Wazówny. Jej dziadkami byli Ruprecht Wittelsbach i Urszula Daun-Kyrburg und Salm oraz król Szwecji Gustaw I Waza i Małgorzata Leijonhufvud. Miał czterech braci, po śmierci ojca w 1592 kuratele sprawowała ich matka Anna Wazówna. Sześć lat później bracia podzieli tereny między siebie. Jerzy Gustaw otrzymał Valdenz, Jan August - Lützelstein, zaś Ludwik Filip i Jerzy Jan wspólnie odziedziczyli tereny Guttenberga. 
W 1599 roku ożenił się z Anną Elżbietą (1549-1609) córką elektora Palatynatu Reńskiego Fryderyka III i Marii Hohenzollern. Para nie miała dzieci.
Po jego śmierci w 1611 roku jego ziemie otrzymał Jerzy Jan.

</doc>
<doc id="1636546" url="https://pl.wikipedia.org/wiki?curid=1636546" title="Scleromochlus taylori">
Scleromochlus taylori



</doc>
<doc id="1636548" url="https://pl.wikipedia.org/wiki?curid=1636548" title="Ma Long">
Ma Long

Ma Long (; ur. 20 października 1988 w Anshan) – chiński tenisista stołowy, trzykrotny mistrz olimpijski (2012 i dwa razy w 2016), trzykrotny mistrz świata w grze pojedynczej (2015, 2017, 2019), dwukrotny zwycięzca Pucharu Świata w grze pojedynczej (2012, 2015).

</doc>
<doc id="1636550" url="https://pl.wikipedia.org/wiki?curid=1636550" title="Sidorów (gmina)">
Sidorów (gmina)

Sidorów – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy był Sidorów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich z siedzibami w miejscowościach: Kociubińczyki, Krzyweńkie, Sidorów, Siekierzyńce, Szydłowce, Wasylków i Zielona.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). Przyłączono do niej wówczas części obszarów zlikwidowanych gmin: Czarnokońce Wielkie (gromada Bosyry) i Husiatyn (gromada Suchodół). W 1943 roku gmina składała się z 12 gromad (Bosyry, Kociubińczyki, Krzyweńkie, Sidorów, Siekierzyńce, Suchodół, Szydłowce, Wasylków i Zielona) i liczyła 9.451 mieszkańców.
Po II wojnie światowej obszar gminy znalazł się w ZSRR.

</doc>
<doc id="1636552" url="https://pl.wikipedia.org/wiki?curid=1636552" title="Zaszków">
Zaszków



</doc>
<doc id="1636553" url="https://pl.wikipedia.org/wiki?curid=1636553" title="Georg Bohte">
Georg Bohte

Georg Bohte, także Bothe (zm. 1688), drukarz pomorski, związany z Kołobrzegiem.
Bohte pochodził z Kołobrzegu. W grudniu 1682 nabył miejscową drukarnię od Ludwiga Rödera i jego żony Marii Elżbiety, a także od Martina Rango, prawnika kołobrzeskiego, który stał się współwłaścicielem tej drukarni wobec niewypłacalności Rödera. Drukarnia ta miała charakter zakładu miejskiego.
W ciągu kilku lat działalności drukarni pod jego kierownictwem Bohte zmagał się z licznymi trudnościami o charakterze administracyjnym; mimo korzystnych orzeczeń ze strony elektora Fryderyka Wilhelma z 1684 odmawiano drukarzowi uznania wyłączności jego prawa własności, a niekiedy także legalności. Bohte pozostawał także w sporze kompetencyjnym z oficjalnym drukarzem elektorskim na Pomorzu Zachodnim, z pochodzenia Szwedem, Bergerem Campe, i w tym zakresie na wsparcie elektora liczyć już nie mógł. W 1685 Campe uzyskał nawet elektorski nakaz zamknięcia konkurencyjnej oficyny. Rychła śmierć Campego (jeszcze w tym samym 1685) nie przerwała sporu, podjął go bowiem kontynuator jego warsztatu Johann Nicolaus Ernst. Ostatecznie w 1685 zniechęcony Bohte opuścił rodzinny Kołobrzeg, zmarł trzy lata później.
Do końca życia Bohtego drukarnia w Kołobrzegu, ciesząca się nieustannie poparciem władz miejskich, prowadziła nadal działalność wydawniczą za sprawą matki drukarza i pomocnika Johanna Reisingera. Próbowano także – bez powodzenia – sprowadzić nowego typografa, w sprawie tej prowadząc rozmowy z przedstawicielem znanej szczecińskiej rodziny drukarzy Johannem Höpfnerem. W sierpniu 1688, po kolejnej decyzji elektorskiej, zakład zamknięto, co na kilkadziesiąt lat przerwało aktywność drukarską w Kołobrzegu.
Profil wydawniczy oficyny Bohtego obejmował przede wszystkim druki religijne. Wydano m.in. w 1684 śpiewnik kołobrzeski "Geistliches Kleinod, worinn allerhand geistreiche und in den Evangelischen Kirchen übliche Lieder". Z innych publikacji wymienić należy opracowanie dawnego współwłaściciela drukarni Martina Rango z dziejów Pomorza: "Origines Pomeranicas Clariss. Virorum, nec non XXV. Diplomata Vetusta Patriae antiquitates illustrantia" (1684).

</doc>
<doc id="1636556" url="https://pl.wikipedia.org/wiki?curid=1636556" title="Prowincja Kanady (kolonia brytyjska w Ameryce Północnej)">
Prowincja Kanady (kolonia brytyjska w Ameryce Północnej)



</doc>
<doc id="1636558" url="https://pl.wikipedia.org/wiki?curid=1636558" title="POLRAD">
POLRAD

POLRAD – polska sieć radarów meteorologicznych, naziemnych urządzeń teledetekcyjnych dokonujących monitoringu struktury oraz przemieszczania się obiektów meteorologicznych w troposferze w zasięgu kilkuset kilometrów (w tym opadu na powierzchnię ziemi). Pomiary te stanowią ważne źródło danych wejściowych do numerycznych modeli meteorologicznych i hydrologicznych. 
Wyposażenie i parametry techniczne.
Sieć POLRAD składa się z ośmiu radarów produkcji Gematronik (Niemcy). Są to radary dopplerowskie, pracujące w zakresie C (ok. 5,5 GHz), typów Meteor 360AC, 500C i 1500C. W 2009 roku rozpoczęto stopniową wymianę radarów na radary podwójnie spolaryzowane (dual polarization) Meteor 1600C – nową generację radarów meteorologicznych, o znacznie zwiększonych możliwościach pomiarowych, także w zakresie ich jakości.
Podstawowe parametry radarów typu Meteor (producent: Selex SI Gematronik):
Organizacja systemu.
Radary zakupiono z kredytu Banku Światowego dla Polski. Swym zasięgiem obejmują cały kraj. Operatorem radarów jest Instytut Meteorologii i Gospodarki Wodnej, w ramach którego działa Ośrodek Teledetekcji Naziemnej, nadzorujący pracę operacyjną radarów meteorologicznych i innych systemów teledetekcyjnych, oraz prowadzący prace o charakterze badawczym. Według procedury standardowej, określonej w rozporządzeniu ministra środowiska, obowiązkiem IMGW jest wykonywanie zdjęcia co godzinę.
Udostępniane dane publiczne.
Dane z sieci POLRAD, obrazowane w postaci map pola opadu (produkt radarowy CMAX), są dostępne w rozdzielczości czasowej co 10 minut na stronie: meteo.imgw.pl oraz na stronie awiacja.imgw.pl przeznaczonej dla awiacji razem z rozmieszczeniem radarów i animacją ostatnich 5 godzin zachmurzenia i opadów.
Na stronie meteo.imgw.pl dane są prezentowane na podkładach mapowych OSM oraz na stronie: radar-opadow.pl od lipca 2017 r. są dostępne następujące produkty radarowe:
Dodatkowe inicjatywy prywatne.
Latem 2020 r. programiści Polskich Łowców Burz stworzyli stronę daneradarowe.pl/ na której dostępny jest produkt radarowy PPI – rozkład odbiciowości / wiatru radialnego na pojedynczej elewacji. Dane te są prezentowane ze skanu dopplerowskiego (125km) oraz klasycznego (250km) dla każdego radaru z osobna. W planach jest dodanie kolejnych produktów radarowych, które wcześniej nigdy nie były dostępne za darmo.
Rozmieszczenie elementów systemu.
&lt;br&gt;
W 2017 r. stacje pomiarowe oraz radary meteorologiczne państwowej służby hydrologiczno-meteorologicznej zostały zrównane statusem z budowlami przeciwpowodziowymi, co - jak wskazano w odpowiedzi na interpelację poselską - umożliwia skrócenie postępowań administracyjnych w celu wydawania decyzji lokalizacyjnych oraz przyspieszenie procesu uzyskiwania wymaganych prawnie pozwoleń.
W 2019 r. Polska otrzymała pożyczkę z Banku Światowego na sfinansowanie kosztów "Projektu Ochrony Przeciwpowodziowej w Dorzeczu Odry i Wisły" i zamierza przeznaczyć część środków z tej pożyczki na płatności związane z kontraktem pn.: "Modernizacja sieci radarów meteorologicznych POLRAD". Dzięki tej inwestycji wszystkie radary zostaną wymienione na nowe magnetronowe z funkcjonalnością pomiarów w podwójnej polaryzacji. Dodatkowo zostaną wybudowane 2 nowe radary na Górze Św. Anny w woj. opolskim oraz w miejscowości Użranki w woj. warmińsko-mazurskim niedaleko Mrągowa.
6 listopada 2020 r. podpisano umowę na modernizację sieci radarowej pomiędzy IMGW, a INSTAL WARSZAWA S.A. i LEONARDO Germany GmbH (Selex SI Gematronik). Modernizacja potrwa do 2023r.

</doc>
<doc id="1636560" url="https://pl.wikipedia.org/wiki?curid=1636560" title="Jerzy Jan II Wittelsbach (Pfalz-Veldenz)">
Jerzy Jan II Wittelsbach (Pfalz-Veldenz)

Jerzy Jan Wittelsbach (ur. 24 czerwca 1586 – 29 września 1654) – hrabia palatyn i książę Palatynatu-Lützelstein-Guttenberg.
Syn księcia Jerzego Jana i Anny Marii Wazówny. Jej dziadkami byli Ruprecht Wittelsbach i Urszula Daun-Kyrburg und Salm oraz król Szwecji Gustaw I Waza i Małgorzata Leijonhufvud. Miał czterech braci, po śmierci ojca w 1592 kuratele sprawowała ich matka Anna Wazówna. Sześć lat później bracia podzieli tereny między siebie. Jerzy Gustaw otrzymał Valdenz, Jan August – Lützelstein, zaś Ludwik Filip i Jerzy Jan wspólnie odziedziczyli tereny Guttenberg.
Po śmierci Ludwika Filipa w 1601 roku objął we władanie cały Palatynat-Guttenberg. Dziesięć lat później umiera Jan August, Palatynat-Lützelstein staje się częścią Palatynatu-Lützelstein-Guttenberg. 6 czerwca 1613 roku ożenił się z Susanną Wittelsbach (1591-1645), córką księcia Palatynatu-Sulzbach Otto Henryka i Marii Doroty Wirtemberskiej. Para miała czwórkę dzieci:
Po śmierci Jerzego Palatynat-Lützelstein-Guttenberg został połączony z Palatynatem-Veldenz w osobie księcia Leopolda Ludwika.
Linki zewnętrzne.
Genealogia Jerzego Jana

</doc>
<doc id="1636561" url="https://pl.wikipedia.org/wiki?curid=1636561" title="Hydroksyl">
Hydroksyl



</doc>
<doc id="1636562" url="https://pl.wikipedia.org/wiki?curid=1636562" title="Gustav Tammann">
Gustav Tammann

Gustav Tammann (Gustav Heinrich Johann Apollon Tammann) (ur. 28 maja 1861 w Kingisepp w Rosji (Jaama, Jamburg), zm. 17 grudnia 1938 w Getyndze) – niemiecki chemik i fizyk. Pochodził z rodziny Niemców bałtyckich. Jego wnukiem jest astronom Gustav Andreas Tammann.
Życiorys.
Studiował w Dorpacie (Tartu), gdzie został w 1889 docentem, w 1892 profesorem nadzwyczajnym, a w 1894 profesorem zwyczajnym. W 1903 przeniósł się na Uniwersytet w Getyndze, zostając kierownikiem nowo - założonego instytutu chemii nieorganicznej. Od 1907 / 1908 był dyrektorem Instytutu Chemii Fizycznej, jako następca Walthera Nernsta. Zaś jego następcą był Arnold Eucken. Tammann zajmował się fizyką, chemią fizyczną i metaloznawstwem (stopy metali). Od jego nazwiska pochodzi tzw. "piec Tammanna" do uzyskiwania wysokich temperatur.

</doc>
<doc id="1636564" url="https://pl.wikipedia.org/wiki?curid=1636564" title="Rudolf Suhrmann">
Rudolf Suhrmann

Rudolf Suhrmann (ur. 9 marca 1895 w Libercu, zm. 21 września 1971 w Karlsruhe) – niemiecki chemik.
Po służbie w wojsku, w czasie I wojny światowej, został asystentem na Wyższej Szkole Technicznej w Dreźnie, gdzie uzyskał w 1921 doktorat. Od 1923 do 1933 pracował w instytucie fizyczno-chemicznym Wyższej Szkole Technicznej we Wrocławiu. Został tam prywatnym docentem chemii fizycznej, rozwijając karierę zawodową. Współpracował z Arnoldem Euckenem.
W latach 1938 – 1945 pracował w laboratorium firmy Telefunken. Po II wojnie światowej przeprowadził się do Brunszwiku, gdzie od 1946 rozpoczął pracę w tamtejszej wyższej szkole technicznej. W 1955 otrzymał tytuł profesora zwyczajnego chemii fizycznej i elektrochemii Wyższej Szkoły Technicznej w Hanowerze. W 1960 nadano mu tytuł honorowego doktora Uniwersytetu Technicznego w Dreźnie, za wkład w badania nad fotoelektrycznością.

</doc>
<doc id="1636566" url="https://pl.wikipedia.org/wiki?curid=1636566" title="Heinrich Bullinger">
Heinrich Bullinger

Johann Heinrich Bullinger (ur. 18 lipca 1504 w Bremgarten w szwajcarskiej Argowii, zm. 17 września 1575 w Zurychu) – szwajcarski reformator religijny i teolog protestancki. Jego potomkiem był Ethelbert William Bullinger.
Johann Heinrich był nieślubnym synem proboszcza Henricha Bullingera z miasteczka Bremgarten. W młodości uczęszczał do szkoły łacińskiej, a potem studiował w Kolonii. Wówczas porzucił katolicyzm. Od 1523 prowadził zajęcia w klasztorze cystersów w Kappel am Albis, a jego wykłady cieszyły się dużym powodzeniem. Jednym z jego uczniów był Johann Jakob Wick.
W 1528 uczestniczył z Ulrichem Zwingli w dyspucie religijnej w Bernie. W tym samym roku wprowadzał reformację w kantonie Argowia. Po stronie reformacji opowiedział się także jego macierzysty klasztor Kappel. Dodatkowo na protestantyzm przeszedł również jego ojciec, legalizując swój związek; ale odebrano mu wówczas parafię. Krótko potem do Bremgarten przybył Johann Heinrich, obejmując funkcję duszpasterza i opiekując się ojcem. Założył też rodzinę, żeniąc się z Anną Aldischweiler (byłą zakonnicą). Podobno tworzyli bardzo udany związek i doczekali się jedenaściorga dzieci. Wszyscy synowie zostali pastorami. Żona i trzy córki zmarły w Zurychu, podczas epidemii dżumy w 1565. Rodziną opiekował się znany lekarz Konrad Gesner.
Po wojnie kantonów protestanckich z katolickimi i pokoju w Kappel w 1531, Johann Heinrich musiał opuścić Bremgarten. Udał się do Zurychu, gdzie został obrany następcą Ulricha Zwingliego. Zasłużył się dla miasta, reformując zarząd miasta i szkolnictwo.
W 1536 przedstawił wraz z innymi teologami szwajcarskimi (Oswaldem Myconiusem i Leonem Judą) pierwszą konfesję wiary ewangelików reformowanych. Została przyjęta w Zurychu, Bernie, Bazylei, Schaffhausen, St. Gallen i Biel/Bienne. W 1549 opracował z Kalwinem wspólne stanowisko w sprawach teologicznych („Consensus Tigurinus”), co zmniejszyło spory między ewangelikami reformowanymi a kalwinistami. Kolejne ułożone przez niego w 1566 wyznanie wiary "(Cofessio helvetica posterior") zostało uznane za podstawę wiary przez ewangelików reformowanych w Holandii, Francji (1571), Polsce (1578), Szkocji i Szwajcarii (1566), Węgrzech (1567), a później w większości innych krajów. Przyjęcie wyznania wiary w ujęciu Bullingera zwano "helweckimi konfesjami". 
Johann Heinrich pisał komentarze do Biblii, dzieła polemiczne przeciwko anabaptystom i kazania. Opracował dzieje reformacji. Pozostawił po sobie imponujący zbiór ok. 12 tys. listów wysyłanych i otrzymywanych od znaczących postaci swojej epoki, w tym panujących (królowie Anglii – Henryk VIII i Elżbieta I i król Francji Franciszek II); w tym ok. 300 listów z Kalwinem. Głównym jego dziełem pozostają „Dekaden”, zwane także „Hausbuch”. Są zbiorem kazań, objaśniających wszystkie najważniejsze problemy teologii protestanckiej. Przełożone na wiele języków, stały się bardzo popularne wśród protestantów.
Dzięki jego działalności reformatorskiej Zurych cieszył się opinią miasta przyjaznego dla protestantów, uciekających przed prześladowaniami z innych krajów. Wielu przybyło z Anglii, dokąd wrócili po śmierci królowej Marii Tudor, zw. „Krwawą”. Rozpowszechnili koncepcje Bullingera w całej Europie.

</doc>
<doc id="1636568" url="https://pl.wikipedia.org/wiki?curid=1636568" title="Kai Diekmann">
Kai Diekmann

Kai Diekmann (ur. 27 czerwca 1964 roku w Ravensburgu) - niemiecki dziennikarz. W latach 1998-2001 redaktor naczelny gazety "Welt am Sonntag". Od 2001 do 2015 redaktor naczelny największego niemieckiego tabloidu "Bild".
 

</doc>
<doc id="1636569" url="https://pl.wikipedia.org/wiki?curid=1636569" title="Ryan Briscoe">
Ryan Briscoe

Ryan Briscoe (ur. 24 września 1981 roku w Sydney) – australijski kierowca wyścigowy.
Kariera.
Początki kariery.
W 1993 roku rozpoczął ściganie od kartingu. Po wygraniu australijskiej, północnoamerykańskiej i włoskiej serii przeniósł się w 2000 roku do Formuły Renault. W 2001 wygrał włoską serię tych wyścigów oraz zajął 4. miejsce w europejskiej rywalizacji.
Blisko Formuły 1.
W 2002 roku został zatrudniony w roli kierowcy testowego w zespole Toyoty debiutującym w Formule 1. W tym samym roku startował również w Formule 3000, oraz w niemieckiej Formule 3. W następnym sezonie wystartował w Formule 3 Euro Series, której został mistrzem.
W sezonie 2004 ponownie otarł się o Formułę 1. Gdy zespół Toyoty zwolnił Cristiano da Mattę kierowcą został dotychczasowy rezerwowy Ricardo Zonta, a jego miejsce zajął Briscoe i w pięciu Grand Prix był trzecim kierowcą startującym w piątkowych treningach.
IRL IndyCar Series.
W 2005 roku wystartował w IRL IndyCar Series w zespole Chip Ganassi Racing. Nieprzyzwyczajony do startów na torach owalnych nie spisywał się najlepiej często rozbijając samochód, ale udało mu się zdobyć pole position na torze w Sears Point (jeden z zaledwie trzech torów nieowalnych w sezonie). Sezon zakończył się dla niego przedwcześnie 11 września, kiedy brał udział w bardzo poważnie wyglądającym wypadku na torze Chicagoland Speedway. Złamał wtedy m.in. oba obojczyki, a ze szpitala wypuszczono go dopiero po ośmiu dniach. Przez kolejne osiem tygodni przechodził rehabilitację.
Ganassi zrezygnował z Australijczyka w kolejnym sezonie. W styczniu 2006 roku Briscoe uczestniczył w zawodach 24 godziny Daytony, jednak zanim przyszła jego kolej, zespół odpadł już z wyścigu. Następnie wystartował w dwóch ostatnich rundach sezonu 2005/2006 A1 Grand Prix. W maju 2006 pojawiła się okazja do startu w Indianapolis 500 w zespole A.J. Foyt Enterprises. Wszystko było jednak załatwiane na ostatnią chwilę i Ryan nie zdążył się zakwalifikować do wyścigu. Wystartował jednak już w kolejnym wyścigu w barwach zespołu Dreyer &amp; Reinbold Racing w wyścigu na torze Watkins Glen zajmując tam 3. miejsce. Wystartował jeszcze w trzech wybranych wyścigach już bez tak dobrych wyników. W październiku pojawiła się propozycja startów w dwóch wyścigach Champ Car w zespole RuSPORT, a rok 2006 zakończył startami w pierwszej części sezonu 2006/2007 A1 Grand Prix.
Rok 2007 był dla Briscoe bardziej ustabilizowany. Podpisał kontrakt z zespołem Penske Racing na starty w serii American Le Mans Series samochodem Porsche RS Spyder Evo w klasie LMP2 razem z niemieckim kierowcą Saszą Maaaseenem. Wspólnie wygrali trzy wyścigi w swojej klasie (dwa w klasyfikacji generalnej) i zajęli ex aequo trzecie miejsce w klasyfikacji LMP2. Wystartował też w wyścigu Indianapolis 500 zajmując w nim 5. miejsce w barwach zespołu Luczo-Dragon Racing.
W następnym sezonie pozostał w ekipie Penske, ale teraz wystartował w serii IRL IndyCar Series zastępując w zespole Sama Hornisha Jr., który przeniósł się do NASCAR. Po słabym początku sezonu przyszły lepsze wyniki, w tym trzy zwycięstwa oraz trzy kolejne wizyty na podium, co ostatecznie dało mu piąte miejsce w klasyfikacji generalnej sezonu. W sezonie 2009 wygrał trzy wyścigi oraz aż osiem razy zajmował drugie miejsce. Do ostatniego wyścigu walczył o tytuł mistrzowski, ale ostatecznie zajął trzecie miejsce w klasyfikacji generalnej.

</doc>
<doc id="1636570" url="https://pl.wikipedia.org/wiki?curid=1636570" title="Hans Großmann-Doerth">
Hans Großmann-Doerth

Hans Großmann-Doerth (ur. 9 września 1894 w Hamburgu, zm. 5 marca 1944 w Królewcu) – niemiecki prawnik i ekonomista, przedstawiciel ordoliberalizmu (szkoły fryburskiej).
Studiował na Uniwersytecie Ludwika i Maksymiliana w Monachium. Po służbie wojskowej w czasie I wojny światowej ukończył prawo na Uniwersytecie w Hamburgu. Doktorat uzyskał na podstawie pracy z zakresu prawa karnego. Po zdaniu egzaminów prawniczych pracował jako sędzia grodzki. W 1929 habilitował się na hamburskiej uczelni. W 1930 został profesorem nadzwyczajnym niemieckiego Uniwersytetu Karola i Ferdynanda w Pradze. Stamtąd przeniósł się w 1933 na Uniwersytet Albrechta i Ludwika we Fryburgu. Zajmował się prawem handlowym, gospodarczym, cywilnym oraz prawem pracy.
Obok Waltera Euckena i Franza Böhma zaliczany jest do założycieli tak zwanej szkoły fryburskiej i przedstawicieli doktryny ordoliberalizmu. W swoich pracach zwracał uwagę na praktyczną stronę prawa (ang. "law in action"). Podkreślał znaczenie prawa zwyczajowego (niepisanego) w życiu gospodarczym, akcentując konieczność ponoszenia odpowiedzialności za swoje działania przez podmioty gospodarcze (przedsiębiorstwa, osoby prawne, spółki, przedsiębiorców jednoosobowych).
W 1939 został powołany do wojska. Dosłużył się stopnia oberstleutnanta i regimentkommendeura. W lutym 1944 walczył na froncie wschodnim. Ciężko ranny, zmarł w szpitalu w Królewcu.

</doc>
<doc id="1636577" url="https://pl.wikipedia.org/wiki?curid=1636577" title="Historia miasta Lubsko">
Historia miasta Lubsko

Lubsko (niem. "Sommerfeld") – jedno z najstarszych miast na terenie Dolnych Łużyc. Liczne wykopaliska archeologiczne na terenie miasta i okolic świadczą o osadnictwie już w okresie kultury łużyckiej. Dynamiczny rozwój miasta nastąpił głównie w czasie niemieckiego Ostsiedlung w XII i lokacji miasta w XIII wieku.
Pod Marchią Łużycką.
Nazwa miasta miała pojawić się po raz pierwszy w dokumencie margrabiego Henryka I z roku 1106 dającym przywilej budowy umocnionego grodu w czasie nasilenia niemieckiej kolonizacji. Wówczas margrabia już nie żył, czyli dokument cytowany jedynie w kronice miejskiej pastora Möllera jest najprawdopodobniej współczesnym fałszerstwem, aby uzasadnić pretensje Marchii Łużyckiej wśród skłóconych spadkobierców w rodzinie Wettynów.
Prawa mieszczan miały być rozszerzone w 1283 przez margrabiego Henryka Dostojnego. W dokumencie, który nie jest ani aktem założenia, ani nadaniem miastu prawa magdeburskiego oraz istnieje tylko jako odpis, wymienia się wielokrotnie tkaczy. Otrzymali oni przywileje uczestniczenia w targowiskach w liczbie dwóch czterokonnych wozów, za które nie musiano płacić cła. Miasto musiało już wtedy mieć umocnione wały obronne, dla których otrzymano zezwolenie na rozbudowę. Z miasta prowadziły dwie bramy: na północ do Gubina i na południe do Żar. W mieście na zamku rządził advocatus (Landvogt) w imieniu margrabiego.
Pod Marchią Brandenburską.
Po śmierci margrabiego Henryka doszło do starć wśród spadkobierców rodu Wettynów. Jego wnuk, Dytryk III ("Diezmann") sprzedał w 1304 miasto brandenburskim Askańczykom Ottonowi IV. i Waldemarowi. W ten sposób miasto dostało się po raz pierwszy pod władanie Brandenburgii.
Następujące lata były naznaczone przez upadek gospodarki, słabe żniwa i głód. Przed swoją śmiercią dał margrabia Waldemar w 1318 przywilej sądowniczy dla miasta, które mogło odtąd sądzić zbrodnie popełnione w obrębie murów. Zostało również nadane prawo do stałego utrzymywania sądów, wybieranego na jeden rok sędziego oraz trzech dożywotnych ławników. Po śmierci Waldemara doszło do walk pomiędzy spadkobiercami i władcami sąsiednich księstw. Wkrótce wkroczył do marchii od południa Jan Luksemburski i zajął miasto w drodze na Gubin. W 1323 zostało miasto przekazane przez króla niemieckiego (jako prawomocny spadkobierca po Askańczykach) Ludwika IV Wittelsbacha jego najstarszemu synowi Ludwikowi V Brandenburskiemu. Nowy władca miasta nadał w 1343 przywileje zwalniające od cła na terenie całej marchii. W 1350 rada miejska otrzymała młyn wodny na rzece Lubszy.
W 1353 miasto zostało zastawione przez margrabiów brandenburskich landgrafowi Miśni Fryderykowi III. On to nadał w 1359 roku prawo do wolnego handlu z Frankfurtem nad Odrą i całą Brandenburgią, które zostało potwierdzone rok później przez Ludwika IV Rzymianina.
Pod śląskim księstwem Świdnicko-Jaworskim.
Przez układ rozwiązujący kwotę zastawu pomiędzy cesarzem Karolem IV Luksemburskim i brandenburczykami miasto dostało się między 1364-1368 do rąk krewnego cesarza, Bolka Świdnickiego z rodu Piastów śląskich. Rada miasta wykorzystywała za każdym razem zmiany władcy: również Bolko potwierdził miastu liczne przywileje.
Pod Czechami.
Po bezpotomnej śmierci Bolka wróciło miasto w ręce cesarza i wkrótce jego małoletniego syna. W ten sposób miasto dostało się na prawie sto lat pod władanie czeskie. Król Wacław IV nadał miastu w 1411 prawo bicia własnej monety. W następnym stuleciu doszło do prywatyzacji miasta, które zostało oddane w zastaw rodzinie Biberstein.
W kwietniu 1430 miasto zostało splądrowane i częściowo spalone przez husytów, przechodzących w sile 300 pieszych i konnych w kierunku Bobru. W sierpniu 1431 pod murami pojawili się powstańcy ponownie, ale tym razem zadowolili się furażem i wszystkimi końmi z miasta.
Około 1457 urodził się w mieście humanista Jan Rak (młodszy), syn miejskiego młynarza.
Ponownie w Brandenburgii.
Podczas wojny marchialnej pomiędzy elektorem brandenburskim Albrechtem Achilles a Janem II Żaganskim miasto przechodziło wielokrotnie z rąk do rąk. Na mocy pokoju w Kamieńcu Sommerfeld przeszedł w 1492 we władanie Brandenburczyków. Od tego momentu aż do 1945 należało miasto, obok Krosna Odrzańskiego, nieustannie do Brandenburgii. Wraz z najbliższą okolicą tworzyło ono lądowy klin brandenburski pośród saskich Łużyc Dolnych.
Dnia 13 lipca 1496 Sommerfeld został prawie doszczętnie zniszczony przez pożar. Odbudowa miasta następowała szybko dzięki ulgom nadanym przez margrabiego. Z tego okresu pochodzi kościół farny.
Przez cały XVI wiek miasto rozwijało się, nie zakłócone przez żadne wojny. Szczytem budowlanym tej złotej epoki jest renesansowy ratusz, zbudowany przez włoskiego architekta. Pożary miały miejsce jeszcze w 1597 i 1609.
Prywatyzacja miasta była dokonana w 1543 roku, gdy przeszło na własność rodziny von Pack i następnie von Kotwitz. Skutkiem były późniejsze nieustające konflikty pomiędzy właścicielami i rada miasta. Ta ostatnia powołała w 1611 nawet straż miejska, aby chronić mieszkańców przed zamkowymi pachołkami.
Podczas wojny trzydziestoletniej Sommerfeld ucierpiał w dużej mierze. Najpierw przeszły przez miasto wojska brandenburskie. W październiku 1627 zajął miasto Wallenstein w czasie pogoni za grafem von Mansfeld.
Wallenstein wraz ze swoimi oddziałami odwiedzał miasto wielokrotnie, które każdorazowo obarczał dużymi kontrybucjami.
Tylko między 1627 i 1629 "...miasto zostało około 20 razy splądrowane"
W roku 1632 Sommerfeld padło ofiarą szalejących oddziałów chorwackich Ferdynanda II. Miasto zostało splądrowane i tym razem zostało zamordowanych wiele kobiet i dzieci. Do ofiar wojny doszły 580 zmarłych na dżumę (większość mieszkańców miasta) w 1633 roku. Po przystapieniu do wojny Szwedów, również oni przechodzili wielokrotnie przez miasto na czele z pułkownikiem muszkieterów Torsten-Eisenfuss. Bardzo powoli odbudowywało się miasto po skończeniu wojny. Również najbliższa okolica z wieloma wioskami doznała dotkliwych strat. Winnice wokół Sommerfeld zostały prawie doszczętnie zniszczone i od tego czasu zaniechano uprawy winorośli.
Wojny XVIII wieku oszczędziły wprawdzie miasto, ale obłożyły je wysokimi obciążeniami. W czasie wojny siedmioletniej przechodziły wielokrotnie przez miasto królewskie korpusy pruskie Fryderyka Wielkiego oraz korpusy austriackie. W sierpniu 1759 musiało miasto wielokrotnie dostarczyć furażu i zaopatrzenia dla armii cesarskiej. Wielu czołowych radnych zostało zabranych jako zakładnicy do Pragi, trzymanych tam przez wiele lat.
Podczas wojen napoleońskich przez miasto przechodziły obce armie, obciążając je kontrybucjami. W lipcu 1813 sprawdziła się miejska Landwehra, która obroniła miasto przed oddziałami francuskimi, pragnącymi wedrzeć się przez mury.
Pod Prusami.
Reformy w Prusach w roku 1807 przyniosły miastu niezawisłość od prywatnych właścicieli. Miasto otrzymało wybieralnych radnych i przejęło administrację we własne ręce. W 1815 miasto zostało częścią powiatu Crossen.
Jako pan na zamku został wymieniony jeszcze w 1793 roku joannita George Friedrich von Beerfelde. Jego potomkowie począwszy od roku 1840 przebudowali zamek wielokrotnie, który przybrał dzisiejszą formę.
Industrializacja zaczęła się w mieście wraz z uruchomieniem pierwszej maszyny parowej i zbudowaniem pierwszego komina fabrycznego w roku 1835. W tym czasie rozebrano także mury miejskie. Resztki umocnień zostały zachowane do dziś w postaci wieży pachołków u bramy żarskiej oraz fragmentów murów w ścianach kilku domów.
Również nastąpił wzrost gminy żydowskiej. W 1844 policzono 26 Żydów w mieście, a po 2 latach już 47. Wkrótce został założony osobny cmentarz żydowski, którego resztki także przetrwały do dziś.
W 1846 przeprowadzono przez Sommerfeld linię kolejową Berlin-Breslau.
W 1857 uruchomiono gazownię miejską i w 1863 ułożono wodociągi. Oświetlenie uliczne z gazowymi lampami zostało wprowadzone w 1896.
W drugiej połowie XIX wieku liczba mieszkańców wzrastała stale, powstało wiele nowych fabryk tekstylnych i cegielni. Miasto przeżyło boom gospodarczy epoki i stało się największym ośrodkiem miejskim w powiecie. Obok wzrostu gospodarczego rozwijała się też infrastruktura służbowa. Powstały nowe szkoły, szpital, teatr i kilka hoteli.
Pierwsza wojna światowa zastopowała wzrost miasta. Od tego czasu liczba mieszkańców malała stale aż do roku 1939. Również struktura gospodarcza zmieniła się w czasie wielkiego kryzysu gospodarczego. Małe zakłady zostały przejęte przez kilka spółek akcyjnych a produkcja skoncentrowana.
Miejski zamek został sprzedany przez właścicieli w 1930 roku. Od tego czasu, z kilkoma przerwami, służy budowla jako dom opieki społecznej.
III Rzesza i II wojna światowa.
W czasie II wojny światowej miasto nie zaznało alianckich nalotów bombowych. W licznych fabrykach pracowali robotnicy przymusowi z zajętych przez Niemców krajów. Przede wszystkim fabryki tekstylne, cegielnie i małe zakłady maszynowe były zdane na obcą siłę roboczą. W 1943 doszło wśród rosyjskich robotnic z fabryki kapeluszy Lambert do protestu i strajku ze względu na szykany ze strony dyrekcji manufaktury.
W końcu stycznia 1945 w regionie pomiędzy Sommerfeld, Forst i Guben działała grupa zwiadowcza "Wisła", która tutaj została pomyłkowo zrzucona. Poza wywiadem w i wokół miasta dokonała ona 8 lutego 1945 aktu sabotażu na linii kolejowej między Sommerfeld i Crossen. Ze względu na napady zbrojne z zamiarem zdobycia prowiantu obawiano się tej grupy wśród ludności cywilnej na wioskach.
Na początku lutego 1945 Sommerfeld dostał się w zasięg bitwy nad Bobrem. Rankiem 13 lutego dokonała Armia Czerwona wyłomu w niemieckiej obronie na rzece Bóbr (oddalonej o 20 km) i podeszła pod miasto. W ciągu dnia odjeżdżały jeszcze z dworca pociągi z uchodźcami w kierunku zachodnim. Wieczorem osiągnął 6 Zmotoryzowany Korpus Gwardyjski (Płk. M. Orłow) miasto Sommerfeld i rozpoczęły się walki. W dniu 14 lutego oddziały uderzeniowe pociągnęły przez część miasta dalej w kierunku Nysy na południe od Guben. Kilka dni później natknięto się na polską grupę zwiadowczą, której żołnierzy nieomal rozstrzelano jako "dywersantów".
Kontratak niemieckich sił w kierunku Benau i Bobru rozwinął się 15 lutego. W ten sposób zostało miasto z powrotem odzyskane przez brygadę szturmową Dirlewanger.
W dniu 19 lutego stało miasto ponownie pod ostrzałem artyleryjskim, przy czym trafiona została wieża kościoła na rynku, ale nie uszkodzona. Walki na wschód od Sommerfeld trwały dalej aż do 20 lutego, gdy niemieckie wojska zaczęły się wycofywać. Sommerfeld zostało ponownie zajęte przez oddziały sowieckie rankiem następnego dnia. Nocą z 20 na 21 lutego przeciągnęły jeszcze przez miasto oddziały niemieckie w kierunku na Guben z zamiarem koncentracji za Nysą. Podczas walk zostało uszkodzonych kilkanaście domów.
Po zajęciu miasta doszło do typowych ówczesnych ekscesów na ludności cywilnej. Wkrótce rozpoczęto wymontowywanie technicznego aparatu z większości zakładów i wywózce tegoż do Związku Radzieckiego. Także niektórzy urzędnicy miejscy byli deportowani na wschód i mordowani.
Polska Ludowa.
W dniu 3 czerwca 1945 zostało miasto oddane przez sowieckiego komendanta w ręce polskiej administracji. Miasto otrzymało początkowo nazwę Zemsz i od 1947 nazwę Lubsko, pochodzącą od nazwy rzeki. Jako rezultat Konferencji Poczdamskiej stał się Sommerfeld częścią Polski a ludność niemiecka została przymusowo przesiedlona już w końcu czerwca 1945, jeszcze przed oficjalnymi ustaleniami. Jako następujący osiedleńcy napływali polscy przymusowi wysiedleńcy z byłych polskich tzw. Kresów Wschodnich. Zniszczenia i skutki plądrowania na parku maszynowym w licznych zakładach były w większości usunięte do początku roku 1946, więc można było ponownie ruszyć produkcję w największych fabrykach tekstylnych.
. . . Komunikacja okręgowa grała małą rolę ze złymi połączeniami regionalnymi.
Pod koniec lat 60. dochodziło do ograniczonych reinwestycji w zakładach w mieście. Wzrost ludności przebiegał stale, aż Lubsko stało się miastem powiatowym pomiędzy 1954 i 1975. Ten okres był naznaczony przez dynamikę lokalnego charakteru. Po politycznym zbliżeniu do RFN, tejże zmianie polityki wschodniej oraz podpisaniu Układu w Warszawie w 1970 doszło do krótkotrwałej rozbudowy państwowego handlu i przemysłu. Ochrona środowiska nie grała przy tym żadnej roli. W Lubsku powstały nowe osiedla, szkoły i biblioteka miejska. Po reformie administracyjnej w 1975 miasto zostało zdegradowane do małej gminy. Charakter miasta na peryferiach państwa polskiego, daleko oddalonego od centralnych ośrodków administracyjnych został jeszcze bardziej podkreślony.
Osłabienie infrastruktury gospodarczej i niskie obroty państwowego handlu zaznaczało również tutaj postępujący kryzys warszawskiej gospodarki planowej.
III Rzeczpospolita.
Po zmianach w 1989 roku doszło do masowych zwolnień zatrudnionych i gwałtownego wzrostu bezrobocia (czasowo ponad 40%).
Infrastruktura gospodarcza prawie załamała się. Tylko kilka zakładów kontynuowało produkcję. Ruch kolejowy został zaniechany i od tego czasu miasto jest osiągalne tylko przez drogi regionalne. Wielkie zakłady tekstylne i cegielnie stały od początku pod administracją wojewódzką i zostały sprywatyzowane. Ponieważ były to przypadki oszustw, doszło do szybkiego upadku zakładów, plądrowania maszyn i na początku XXI wieku doszczętnej rozbiórki. Po przystąpieniu Polski do UE miasto bierze udział w kilku projektach gospodarczych Unii. Dzięki inwestycjom zagranicznym zmalała stopa bezrobocia do ok. 20% (2008).
Lubsko i kolej żelazna.
Ponieważ Lubsko leżało pośrodku trasy Berlin–Breslau, od połowy XIX wieku rozbudowano tu kolejowy park maszynowy. Później rozbudowano inne trasy kolejowe do Krosna, Żagania i Zielonej Góry przez Bieniów. W końcu XIX wieku powstała prywatna linia kolejowa do Bad Muskau przez Tuplice i dalej do Weißwasser. Miasto stało się wówczas ważnym węzłem kolejowym. Po 1945 ruch kolejowy został mocno ograniczony, gdyż połączenia do Berlina i Weißwasser zamknięto. Komunikacja kolejowa grała coraz mniejszą rolę, bo połączenia były niedogodne. W 1984 zawieszono kursowanie pociągów do Krosna, w 1986 do Gubinka, w 1991 do Tuplic, by w 1995 zaniechać ostatecznie komunikacji osobowej ze względu na nierentowność. Kolejowy dworzec osobowy został zamknięty, lecz dworzec towarowy pozostawał czynny. Od tego czasu urządzenia kolejowe niszczeją a park maszynowy jest rozebrany. Obecnie infrastruktura kolejowa w Lubsku ograniczona jest do niezbędnego minimum, tzn. dwóch torów do dojazdu i oblotu składu. Stacja towarowa już nie istnieje. Linie do Tuplic, Krosna i Gubina zostały rozebrane. Rozszabrowane przez złomiarzy zostały odstawione na stacji parowozy Pt47-2 i Pt47-105. Rozebrano lub zniszczono prawie wszystkie budynki użyteczności kolejowej - nastawnię, jedną z parowozowni, budynek drużyn konduktorskich, wiaty peronowe (oprócz zadaszenia peronu I, które, choć jeszcze stoi, jest w bardzo złym stanie), windy bagażowe, itp. Resztki infrastruktury służą obecnie dowozowi paliwa do pobliskiej stacji paliw.
Religie.
Reformacja w XVI wieku.
Reformacja przebiegała w Sommerfeld bardzo zawikłanie.
W 1524 roku proboszcz Simon Kuhne skarżył się u elektora Joachima I, że "burmistrz nakazał tylko dawać połowę cinzu i trzydziesięciny zakazał. Księża muszą głodować ". W tym czasie przybył już do miasta kaznodzieja luterański Michael Reuther, były brat Zakonu Świętego Ducha w Cottbus, o którym pisał jeszcze proboszcz:
""On zapuścił włosy, krzyż i modlitewnik zaniechał, świecki ubiór przybrał, nosi czerwony szkocki beret, czerwony płaszcz i wycięte buty, chce poślubić młodą wdowę i nie jest za bardzo uczony..."."Do tego doszły skargi, że miejscy masarze zabrali i sprzedali jego płaszcz. Przeciwko proboszczowi skarżono zaś, że: ""... on ewangelickiemu kaznodziei dzwonienia zakazał i poprzez nieustające granie organów w kazaniu przeszkadzał." W 1527 już wyglądało inaczej: proboszcz ""...wziął sobie żonę – Annę, córkę cyrulika Fabianusa i stał się luteraninem. Przy tym nazywa siebie "Lekturist""". Książę elektor Joachim nakazywał w liście do burmistrza i rady miejskiej, "aby katolickie ceremonie używali i luterańskie odpędzili".
Ze strachu przed represjami elektora reformacja była praktykowana tylko nieoficjalnie. Po jego śmierci przyszedł do miasta w 1537 pierwszy oficjalny pastor ewangelicki Bartłomiej Frantz z Wittenbergi. Rok później nastąpiło formalne zastąpienie katolickiego obrządku w mieście i mieszkańcy do roku 1542 przeszli kompletnie na ewangelicyzm. Również słowiańska ludność okolicy opowiedziała się po stronie nowej nauki. W kościele Św. Mikołaja w mieście odprawiano msze w mowie serbołużyckiej aż do początku XIX wieku. Oficjalne rozwiązanie kościoła ewangelickiego na wschód od Odry i Nysy Łużyckiej nastąpiło 31 X 1946 poprzez zarządzenie polskich władz.
Rekatolicyzacja w XX wieku.
Pod koniec XIX wieku do miasta przybywało coraz więcej robotników z Wielkopolski oraz z innych części Niemiec, szukając zatrudnienia w lokalnym przemyśle. Z czasem tak wzrósł udział wyznawców katolickich, że w 1908 zbudowano nowy kościół katolicki w stylu neogotyckim. Po 1945 dwa ewangelickie kościoły zostały przemianowane na katolickie, ponieważ napływowa ludność była w większości rzymskokatolicka. Kościół św. Mikołaja jako nieużywany niszczał i w latach 60. został rozebrany. Pod koniec XX wieku gmina katolicka w mieście została podzielona na dwie parafie.

</doc>
<doc id="1636580" url="https://pl.wikipedia.org/wiki?curid=1636580" title="Zlecenie na miłość">
Zlecenie na miłość

Zlecenie na miłość (oryg. "Awarapan", hindi: आवारापन, urdu: آوارہ پن) – indyjski dramat sensacyjny z 2007 roku. To pierwsza wspólna produkcja filmowa Pakistanu i Indii. Film jest wyprodukowany przez twórców hitu "Woh Lamhe". W rolach głównych Emraan Hashmi, Shriya Saran i Mrinalini Sharma. Reżyser: Mohit Suri. Ten film to opowieść ze świata gangsterów indyjskich w Hongkongu, m.in. handlujących „żywym towarem" – młodymi kobietami do domów publicznych. W tym dramacie ludzie bywają przez kogoś uwięzieni, z kimś związani, zdradzeni ranią, bądź próbują poświęceniem zadośćuczynić zdradzie. W tej historii przemocy, ale i rozbrajającej ją miłości, pełnej strzałów i przelanej krwi jest też miejsce na wiarę w Boga, który błogosławi tym, którzy uwalniają zniewolonych. Bohaterowie modlą się i Bóg ma swój czas na spełnienie tych modlitw przemieniając ich serca. To opowieść o gangsterze, który dorasta w cierpieniu do modlitwy. Błagając w niej Boga: „moje stopy to łańcuchy, uwolnij mnie ode mnie samego" zmienia swoje życie. Film jest remakiem południowokoreańskiego filmu z 2005 roku "Słodko-gorzkie życie". W Indiach i Pakistanie okazał się hitem. Piosenki "Maula Maula" i "Tera Mera Rishta" znalazły się na szczytach list przebojów.
Fabuła.
Hongkong. Zarządzający hotelem z ramienia mafii Shivam Pandit (Emraan Hashmi) wpada we wściekłość na widok zastrzelonej prostytutki. Tracąc nad sobą panowanie rzuca się na zabójcę. Pobitego wydaje w ręce policji. Uwięziony Munna jest bratankiem jego szefa, ale Bharat Daulat Malik (Ashutosh Rana) ma prawie ojcowską słabość do Shivama. Staje w jego obronie wzbudzając tym zazdrość we własnym synu Ronnym. Zaufanie, jakie Malik żywi do Shivama, pozwala mu zwierzyć się swemu podwładnemu z dręczących go ostatnio lęków. Malik wykupił sprzedaną dziewczynę pochodzącą z Pakistanu. Z czasem poczuł się nią, Reemą (Mrinalini Sharma) coraz bardziej urzeczony. Niepokoi go jednak to, że dziewczyna sprawia przy nim wrażenie nieobecnej duchem – „mam tylko jej ciało", mówi ze smutkiem. Malik zleca Shivamowi zadanie. Ma śledzić dziewczynę, by wykryć, czy nie spotyka się z kimś innym. Shivam odwiedziwszy Reemę zastaje ją podczas modlitwy. Ten widok wytrąca go z równowagi przywołując wspomnienia jego własnej miłości do muzułmanki Aliyah (Shriya Saran). Jej śmierć uczyniła go człowiekiem do głębi samotnym, twardym, bezlitosnym i zamkniętym w sobie. Teraz śledzi dziewczynę prześladowany bolesnymi wspomnieniami z przeszłości. W Pakistance Reemie widzi swoją Aliyah. Odkrywa, że w tajemnicy przed Malikiem Reema spotyka się z Bimalem, który ją kocha i chce uciec z nią do Pakistanu. Od poinformowanego o tym gangstera Malika słyszy słowa: „Zabij ją". Wbrew swojej renomie Shivan chce ją uratować, nie zważając na konsekwencje.
Muzyka i piosenki.
Muzykę do filmu skomponował Pritam Chakraborty, autor muzyki do: "Kiedy ją spotkałem", "Życie w... metropolii", "Woh Lamhe", "Hattrick", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", "Dhan Dhana Dhan Goal", "Król z przypadku", czy "Bhagam Bhag". W piosenkach wyraźne wpływy Pakistanu:

</doc>
<doc id="1636586" url="https://pl.wikipedia.org/wiki?curid=1636586" title="Sofron Dmyterko">
Sofron Dmyterko

Sofron Dmyterko, imię świeckie Stefan (ur. 1 czerwca 1917 w Byczkiwcach, zm. 5 listopada 2008 w Iwano-Frankiwsku) – greckokatolicki biskup iwanofrankowski (1991-1997)
Młodość.
Jako siedemnastolatek wstąpił do seminarium bazyliańskiego w Tarnopolu, równocześnie przebywał w nowicjacie zakonnym i studiował teologię oraz filozofię. Po rozpoczęciu okupacji hitlerowskiej został aresztowany i wysłany do obozu pracy. Po zwolnieniu wrócił do Lwowa, a następnie został prefektem instytutu misjonarzy w Buczaczu. Po zamknięciu tej instytucji Dmyterko został ponownie zatrzymany, tym razem przez NKWD. Po uwolnieniu nie mógł wrócić do pracy duszpasterskiej; w obawie przed nowym aresztowaniem ukrywał się w prywatnych domach. Nie uchroniło go to przed kolejnymi zatrzymaniami i próbami skłonienia do przejścia na prawosławie.
Biskup podziemnego Kościoła.
Po formalnej likwidacji Ukraińskiej Cerkwi greckokatolickiej Dmyterko ukrywał się w swojej matki w Kołomyi. W tym czasie biskup Iwan Słeziuk, wobec pogarszającego się stanu zdrowia, zaczął poszukiwać kandydata na swojego następcę. Za radą protoihumena Borysa Pachomija, który wskazywał na wykształcenie i doświadczenia Sofrona Dmyterki, zdecydował się właśnie na niego. 30 listopada 1968 Słeziuk w sekrecie wyświęcił go, jednak wiadomość o tym dotarła do KGB.
W 1973 Dmyterko został zatrzymany przez KGB. Został wywieziony do obozu pracy w okolicach Ługańska, skąd wrócił po dwóch latach z zakazem pracy duszpasterskiej. Mimo tego prowadził nielegalne działania ewangelizacyjne i organizował podziemne struktury Cerkwi greckokatolickiej. W tajemnicy prowadził nauczanie kandydatów na kapłanów; łącznie wyświęcił ich 65. Jawną działalność duszpasterską podjął dopiero w latach 80.

</doc>
<doc id="1636593" url="https://pl.wikipedia.org/wiki?curid=1636593" title="Bobryk Pierwszy">
Bobryk Pierwszy

Bobryk Pierwszy (białorus. "Бобрык Першы", ros. "Бобрик 1-й") – rzeka w południowej Białorusi (obwód brzeski), lewy dopływ Prypeci w zlewisku Morza Czarnego. Długość - 109 km, powierzchnia zlewni - 1902 km², średni przepływ u ujścia - 7,6 m³/s, nachylenie - 0,3%.
Początek w leśnych bagnach koło miasta Hancewicze. Płynie na południowy wschód przez Polesie Prypeckie. Uchodzi do Prypeci koło Łunińca. Niewyraźna dolina szerokości 0,5-1 km, w dolnym biegu zlewa się z doliną Prypeci. Na długości 102 km rzeka jest skanalizowana i przesunięta do 3 km w bok od pierwotnego koryta. Szerokość koryta 3-3,5 m u początku, 35-40 m u ujścia. Do zlewni Bobryka Pierwszego należy m.in. jezioro Pohost.

</doc>
<doc id="1636594" url="https://pl.wikipedia.org/wiki?curid=1636594" title="DW 942">
DW 942



</doc>
<doc id="1636595" url="https://pl.wikipedia.org/wiki?curid=1636595" title="Raltegrawir">
Raltegrawir

Raltegrawir – organiczny związek chemiczny stosowany jako lek przeciwwirusowy z grupy inhibitorów integrazy. Wykorzystywany w terapii zakażeń wirusem HIV. Zarejestrowany pod nazwą handlową "Isentress".
Raltegravir hamuje działanie integrazy, enzymu wirusa HIV, który bierze udział w połączeniu materiału genetycznego wirusa z ludzkimi chromosomami.
Raltegrawir został zarejestrowany w leczeniu zakażeń HIV w 2007 roku. Lek był testowany w dwóch badaniach klinicznych (BENCHMRK 1 i BENCHMRK 2), których wyniki wykazały, że Raltegrawir stosowany w skojarzonej terapii antyretrowirusowej powoduje obniżenie stężenia wirusów w surowicy krwi do oczekiwanego poziomu 400 kopii RNA HIV/ml u 78% chorych, co uzyskano tylko u 42% pacjentów otrzymujących placebo razem z innymi lekami antyretrowirusowymi.
Najczęstsze działania niepożądane leku to:

</doc>
<doc id="1636597" url="https://pl.wikipedia.org/wiki?curid=1636597" title="Kamienica Cywińskich w Chełmnie">
Kamienica Cywińskich w Chełmnie

Kamienica Cywińskich w Chełmnie – dom znajdujący się przy ul. Rycerskiej 2, na działce narożnej z Rynkiem. 
Kamienica została zbudowana w drugiej połowie XIII w., co czyni ją jednym z najstarszych zachowanych budynków świeckich w Chełmnie. Z tego czasu zachowały się gotyckie ściany obwodowe. W XIV w. dobudowano od wschodu oficyny. W 1570 r. została przebudowana z fundacji Melchiora Cywińskiego w stylu renesansowym. Z przebudowy tej pochodzą fragmenty wystroju rzeźbiarskiego, wmurowane w fasadę, pochodzące przypuszczalnie z dwóch portali: trójkątny naczółek ze sceną Zwiastowania, napisem fundacyjnym Melchiora Cywińskiego i dwoma herbami (z których jeden to Puchała), półkolisty tympanon ze sceną Pokłonu Trzech Króli i dwa maszkarony, wmurowane obecnie po bokach wejścia. We wnętrzu zachowały się drewniane renesansowe stropy z profilowanymi belkami. Na początku XIX w. kamienica została przebudowana w stylu klasycystycznym, a w 1889 przekształcono wnętrza.

</doc>
<doc id="1636599" url="https://pl.wikipedia.org/wiki?curid=1636599" title="Tiesto's Club Life">
Tiesto's Club Life



</doc>
<doc id="1636601" url="https://pl.wikipedia.org/wiki?curid=1636601" title="A Bad Dream">
A Bad Dream

A Bad Dream – ballada rockowa skomponowana przez angielskie trio Keane stanowiący 5 singel z "Under the Iron Sea", wydanego 22 stycznia 2007 roku.
Realizacja i nagranie.
Piosenka została skomponowana przez Tima Rice-Oxleya i Toma Chaplina w studiach: Heliocentric Studios w hrabstwie East Sussex oraz w The Magic Shop w Nowym Jorku.

</doc>
<doc id="1636604" url="https://pl.wikipedia.org/wiki?curid=1636604" title="Kościół Narodzenia Najświętszej Maryi Panny w Smolnicy">
Kościół Narodzenia Najświętszej Maryi Panny w Smolnicy

Kościół pw. Narodzenia NMP w Smolnicy – kościół parafialny parafii Narodzenia Najświętszej Marii Panny w Smolnicy.
Opis.
Świątynia jednonawowa na rzucie prostokąta o wymiarach 20 × 9,3 m, bez chóru, wzniesiona z granitowej kostki układanej w regularnym wątku, z masywną zachodnią wieżą o szerokości równej nawie. Grubość murów 1,55 m. Od strony zachodniej główny portal wejściowy o formie ostrołukowej, w ścianie południowej zaś relikt drugiego wejścia z nieistniejącym portalem, obok kruchta. Szerokie przejście o okrągłym łuku zachowało się pomiędzy halą wieżową a nawą. W ścianie wschodniej widoczne są trzy ostrołukowe okna.
Historia.
Kościół zbudowany został w 2 połowie XIII w., pierwsza wzmianka pochodzi z 1337 r. z księgi ziemskiej margrabiego brandenburskiego Ludwika Starszego. W XIV stuleciu nadbudowano wieżę oraz wzniesiono kruchtę południową. W 1529 r. właściciel majątku Peter von der Marwitz sprowadził pastora, a od 1538 r. luteranizm stał się obowiązującą religią w Nowej Marchii - kościół stał się ewangelicki. W 1716 r. (lub 1726 r.) wieża otrzymała nowe barokowe zwieńczenie. Do kościoła od strony prezbiterium przylegała kaplica grobowa Marwitzów.
W 1858 r. właściciel majątku Karl Wilhelm von Sydow podarował kościołowi organy. W 1886 r. zmieniono, pod nadzorem architekta Prufera z Berlina, wystrój średniowiecznego wnętrza nadając mu kształt neogotycki; przestrzeń nawy doświetlono większymi otworami okiennymi. Koszty prac renowacyjnych pokryte z kasy kościelnej wyniosły 5100 marek. Karl Wilhelm von Sydow ofiarował ołtarz, chrzcielnicę i ambonę - wykonane z piaskowca śląskiego, dwie empory i gotyckie okna ze szkłem katedralnym. W 1905 r. parcelę kościelną otoczono kamienno-ceglanym murem.
W 1945 r. kościół został zbombardowany przez Armię Czerwoną, odbudowany z zachowaniem wczesnogotyckiej formy (nie odbudowano barokowego zwieńczenia wieży) w latach 1983–1984 przez mieszkańców pod nadzorem salezjanina ks. Wiesława Dąbrowskiego. Konsekrowany został 08.12.1984 r.
Przed II wojną światową na wieży kościoła znajdowały się 4 dzwony: średniowieczny o średnicy 0.58 m, z 1581 r. ludwisarza Joachima Karstede o średnicy 0.28 m, z 1843 r. o średnicy 0.91 m i z 1904 r. o średnicy 1.15 m wykonany przez Franza Schillinga z wytwórni Apolda. Zaginęły one, a obecnie na dzwonnicy przy kościele znajduje się dzwon z datą 10.07.1991 r. na belce.
Cmentarz.
Cmentarz przykościelny – nieczynny; wpisany do rejestru zabytków pod nr 377 z 10.09.1977 r. (decyzja: park pałacowy).
Parafia ewangelicka do 1945 roku.
Od czasów średniowiecza parafia w Smolnicy należała do katolickiego biskupstwa w Kamieńcu. W XIV w., a zwłaszcza XV w. miały miejsce coraz powszechniejsze postulaty reformy stosunków społecznych, jak i pojawiały się ruchy heretyckie głoszące m.in. radykalne hasła społeczne, np. tzw. Waldensi. Ruchy te były zapowiedzią reformacji, która pod wodzą Marcina Lutra zwyciężyła w Marchii Brandenburskiej w 1 połowie XVI w. Jednym z pierwszych wyznawców luteranizmu był Peter von der Marwitz ze Smolnicy, który już w 1529 r. sprowadził do swojego domu pastora. W 1535 r. Jan z Kostrzyna odmówił potwierdzenia zawartego w Halle układu w sprawie obrony wiary katolickiej, a w 1538 r. oficjalnie uznał luteranizm za religię obowiązującą na terytorium Nowej Marchii, rok wcześniej niż margrabia Joachim. Wiara luterańska, dotąd pozostająca w Nowej Marchii niemal w swoistym podziemiu, zaczęła szybko rozprzestrzeniać się, w zasadzie bez sprzeciwów ze strony Kościoła katolickiego.
Pierwszym znanym pastorem w Smolnicy był Franz Schmer, pod koniec XVI w. Jego epitafium stało w bocznym wejściu kościoła, przedstawiało go wraz z rodziną. Kolejnymi pastorami byli:

</doc>
<doc id="1636606" url="https://pl.wikipedia.org/wiki?curid=1636606" title="Schronisko turystyczne na Czantorii">
Schronisko turystyczne na Czantorii

Schronisko turystyczne na Czantorii ("Chata Čantoryje") – górskie schronisko turystyczne, obecnie bufet, w Beskidzie Śląskim, w zachodniej części wydłużonego wierzchołka Czantorii Wielkiej. Obecnie na terenie Czech, tuż przy granicy państwowej polsko-czeskiej.
Historia.
Schronisko wzniesione zostało w latach 1903–1904 przez Beskidenverein, jako odpowiedź na plany Polaków wybudowania tu pierwszego polskiego schroniska w Beskidach. Budowane przez firmę Fryderyka Fuldy z Cieszyna, zostało oficjalnie otwarte 7 sierpnia 1904. Schronisku nadano nazwę "Erzherzogin Isabella Schutzhaus" na cześć arcyksiężnej Izabeli, żony ówczesnego księcia cieszyńskiego Fryderyka Habsburga. Początkowo schronisko było czynne tylko latem. Pierwszą gospodynią do 1908 była pani Hes z Wiednia. Po niej funkcję gospodarzy pełnili kolejno H. Korzinek, H. Walczysko i J. Streng. Do wzrostu popularności schroniska przyczyniały się systematycznie organizowane imprezy w stylu palenia ogni świętojańskich, a od 1913 zimowe festyny narciarskie. Do wybuchu I wojny światowej schronisko odwiedziło ponad 25 tys. gości. Po wytyczeniu granicy polsko-czechosłowackiej w 1920 schronisko, rozszabrowane w 1918, znalazło się po czeskiej stronie i zostało uruchomione ponownie przez "Beskidenverein" w 1923.
W 1945 schronisko ponownie znalazło się w Czechosłowacji. W 1948 zostało upaństwowione, a następnie przekazane przedsiębiorstwu „Beskidzkie Hotele i Restauracje” z Frydlantu nad Ostrawicą, które do 1953 przeprowadziło w nim generalny remont. Rozbudowane w I połowie lat 70. XX wieku, posiadało 54 miejsca noclegowe z pełną działalnością gastronomiczną. W latach 90. zostało sprywatyzowane. Ze względu na przepisy sanitarne wyłączono działalność noclegową i obecnie funkcjonuje tylko jako bufet.
Do lat 50. XX wieku obok schroniska stał w niewielkim ogrodzeniu drewniany krzyż. Upamiętniał on śmierć 12-letniego pasterza nazwiskiem Słowiok, który zamarzł na Czantorii w kwietniową noc 1913 r., poszukując w zadymce śnieżnej zaginionej owcy.

</doc>
<doc id="1636610" url="https://pl.wikipedia.org/wiki?curid=1636610" title="Volkswagen SAM">
Volkswagen SAM

Volkswagen KdF SAM, VW SAM - jeden z dwóch samochodów amatorskich zbudowanych z laminatów w okresie Polskiej Rzeczypospolitej Ludowej w Szybowcowych Zakładach Doświadczalnych (SZD) w Bielsku-Białej.
Historia modelu.
Pomysłodawcą i twórcą VW SAM był konstruktor lotniczy Bogumił Szuba, który w 1958 roku zakupił do jego stworzenia egzemplarz niemieckiego pojazdu terenowego KdF Kübelwagen z 1941 roku.
Samochód VW SAM został zbudowany w latach 1962-1988. W 1991 roku został dopuszczony do ruchu drogowego.
Samochód uzyskał jako jeden z nielicznych nieseryjnych i amatorskich pojazdów oficjalne pozwolenie firmy Volkswagen na umieszczenie logo VW na karoserii pojazdu.
Aktualnie VW SAM jest w własnością prywatnego kolekcjonera samochodów. Eksponowany w Muzeum Motoryzacji i Techniki w Białymstoku.
Opis.
Samochód VW SAM zbudowany jest na płycie podłogowej KdF Kübelwagena. Nadwozie samochodu powstało głównie z laminatów szklano-epoksydowych, szyby - z pleksiglasu. Szkielet wykonany jest z prętów i kształtowników stalowych. Osprzęt i wyposażenie pojazdu konstruktor stworzył we własnym zakresie lub zastosował elementy z innych samochodów takich jak np.: Trabant, Volkswagen Garbus, Škoda Octavia, Żuk, Syrena, Warszawa. 
Samochód VW SAM napędza silnik typu bokser VW 1130 cm³ o mocy 25 kW.

</doc>
<doc id="1636611" url="https://pl.wikipedia.org/wiki?curid=1636611" title="Bobryk Drugi">
Bobryk Drugi

Bobryk Drugi (t. Bobrycz, białorus. "Бобрык Другі", "Бобрыч", ros. "Бобрик 2-й") – rzeka w południowej Białorusi (obwód homelski), lewy dopływ Prypeci w zlewisku Morza Czarnego. Długość - 44 km, powierzchnia zlewni - 710 km², nachylenie - 0,4%.
Bobryk Drugi zaczyna się jako odnoga Kanału Jeziornego ("Азёрный канал") koło miasta Kopcewicze. Płynie na południowy wschód przez Polesie Prypeckie. Uchodzi do Prypeci koło wsi Konkowicze. Dolina i koryto niewyraźne - osuszone bagna. Na odcinku 40,7 km rzeka jest skanalizowana.
Bibliografia.
Þ

</doc>
<doc id="1636612" url="https://pl.wikipedia.org/wiki?curid=1636612" title="Ołeksandr Chira">
Ołeksandr Chira

Ołeksandr Chira (węg. "Sándor Chira", ur. 17 stycznia 1897 w Wilkiwcach, zm. 23 maja 1983) – biskup pomocniczy Użhorodu (eparchii mukaczewskiej), jeden z głównych organizatorów Kościoła katolickiego w Kazachstanie.
Młodość i wczesna działalność.
Urodził się w wielodzietnej rodzinie greckokatolickiego księdza Kornelija Chiry i Berty Tabakowycz. W 1915 wstąpił do seminarium w Użhorodzie, które ukończył z wynikiem wyróżniającym, co pozwoliło mu na wyjazd na stypendium na studia teologiczne do Budapesztu. Został wyświęcony w 1920, dobrowolnie zdecydował się na życie w celibacie. Początkowo był sekretarzem biskupa mukaczewskiego Antona Poppa, w latach 1922-1923 – proboszczem w swojej rodzinnej wiosce, w roku następnym objął podobne stanowisko we wsi Ternowo. W 1924 Anton Popp mianował go kierownikiem duchowym seminarium w Użhorodzie, gdzie następnie wykładał historię Kościoła katolickiego i prawa kanonicznego. Chira wyróżniał się jako zdolny mówca i człowiek doskonale rozumiejący problemy studentów seminarium.
30 kwietnia 1925 zebranie założycielskie Stowarzyszenia Misyjnego św. Jozafata wybrało go na przewodniczącego tej organizacji. W 1934 został rektorem seminarium, w którym pracował. Funkcję tę pełnił do września 1939, po czym pozostał w seminarium jako wykładowca teologii moralnej. W kwietniu 1943 wyjechał do Rzymu, gdzie – szczególnie zainteresowany wyjazdem do pracy misyjnej – przygotowywał się do pracy misjonarza. W 1944 został mianowany przez biskupa Teodora Romżę wikariuszem generalnym eparchii mukaczewskiej Kościoła katolickiego obrządku bizantyjsko-rusińskiego i potajemnie wyświęcony na biskupa.
Represje stalinowskie.
Po wejściu Armii Czerwonej na Zakarpacie Chira został uznany za jednego z najbardziej wrogich stalinizmowi księży greckokatolickich. Ostrzegany przez przyjaciół przed zagrożeniem, odmawiał jednak wyjazdu za granicę, lecz razem z biskupem Romżą starał się wspierać wiernych i kler i nie dopuszczać do ich przechodzenia na prawosławie. Po zabójstwie Romży NKWD złożyło ks. Chirze ofertę objęcia eparchii mukaczowskiej pod warunkiem konwersji całego katolickiego Kościoła rusińskiego na prawosławie. Chira stanowczo odmówił i został 10 lutego 1949 aresztowany. Przebywał w więzieniach w Użhorodzie, Kijowie, gdzie był torturowany. 6 sierpnia 1949 stanął przed stalinowskim sądem i został skazany na 25 lat więzienia, konfiskatę mienia i utratę praw obywatelskich na 5 lat. Przebywał w łagrach w Tajczecie i Kemerowie, pracując w kopalni.
Po śmierci Stalina Chira został uwolniony i w trzy lata później zdołał w sekrecie powrócić do rodzinnej wsi, gdzie nielegalnie rozpoczął odprawianie nabożeństw greckokatolickich. Wyświęcił również potajemnie kilku greckokatolickich księży. Został ponownie aresztowany w czasie mszy w Boże Narodzenie i skazany na deportację z terytorium Ukrainy Radzieckiej.
Praca duszpasterska w Karagandzie.
Chira został wywieziony do Kazachstanu, gdzie formalnie podjął pracę robotnika fizycznego, zaś nielegalnie otworzył kaplicę greckokatolicką i zaczął odprawiać nabożeństwa dla licznych przebywających w okolicy wysiedleńców. Nadal szykanowany przez KGB, pracował w ten sposób przez dalsze 20 lat, starając się zalegalizować stale powiększającą się nieformalną wspólnotę wiernych katolickich obrządków bizantyjskiego i łacińskiego. Dopiero w 1978 otrzymał zgodę na budowę kościoła w Karagandzie oraz na krótki wyjazd w rodzinne strony. W okresie od 1956 do 1983 Chira w tajemnicy wyświęcił na potrzeby wspólnoty katolików kazachstańskich ok. 30 nowych kapłanów i trzech biskupów. Jednym z jego duchowych wychowanków był obecny ordynariusz Kościoła katolickiego obrządku bizantyjsko-rosyjskiego Joseph Werth. 28 kwietnia 1979 został formalnie zrehabilitowany przez władze radzieckie.
Zmarł w 1983 po krótkiej chorobie. Do końca życia starał się utrzymywać kontakt z nielegalnymi strukturami Kościoła greckokatolickiego na Zakarpaciu. Trwa rozpatrywanie wniosku o jego beatyfikację

</doc>
<doc id="1636613" url="https://pl.wikipedia.org/wiki?curid=1636613" title="FC Jokerit">
FC Jokerit

FC Jokerit – fiński klub piłkarski z siedzibą w Helsinkach.
Historia.
Klub FC Jokerit został założony w 1999 roku przez Hjallis Harkimo, również właściciela klubu hokejowego Jokerit. W sezonie 2003 klub zajął 10. miejsce w Veikkausliiga, a w marcu 2004 został kupiony przez swego rywala HJK Helsinki. Na bazie klubu został założony nowy klub o nazwie Klubi-04 Helsinki, który jest farm klubem HJK.

</doc>
<doc id="1636614" url="https://pl.wikipedia.org/wiki?curid=1636614" title="Try Again (singel Keane)">
Try Again (singel Keane)

Try Again – ballada soft rockowa skomponowana przez angielski zespół piano-rockowy Keane. Jest to 10 utwór na 2 studyjnym albumie grupy – "Under the Iron Sea". Singiel wydany został 9 lutego 2007 jako piąta mała płyta w Niemczech. Try Again to również pierwszy w historii tria singiel wykonany z aż 3 B-side’ami, wszystkimi pochodzącymi z koncertu w Duisburgu w Niemczech.

</doc>
<doc id="1636620" url="https://pl.wikipedia.org/wiki?curid=1636620" title="Jurij Szatałow">
Jurij Szatałow

Jurij Szatałow (ros. Юрий Шаталов, ukr. Юрій Шаталов; ur. 15 września 1963 w Tetiuche, ZSRR) – rosyjski trener i piłkarz z polskim obywatelstwem grający na pozycji obrońcy, wychowanek Szachtara Donieck. Trener Górnika Łęczna.
Kariera piłkarska.
Urodził się w Tetiuche (obecnie Dalniegorsk), później mieszkał we Władywostoku. W wieku 16 lat wyjechał na Ukrainę, gdzie podjął treningi w Szkole Piłkarskiej Szachtara Donieck. Do pierwszego składu Szachtara nigdy się jednak nie przebił, grał w rezerwach. W latach 80. bronił barw takich drużyn jak Nowator Żdanow, Szachtar Gorłówka, Podilla Chmielnicki oraz Krywbas Krzywy Róg. W 1991 przeszedł do Pārdaugavy Ryga, a potem do APK Azow. Od 1992 kariera Szatałowa jest związana z Polską. Jako zawodnik reprezentował barwy Warty Poznań, Amiki Wronki i Sparty Oborniki.
Kariera trenerska.
Jeszcze występując w drugiej drużynie Amiki Wronki pełnił również funkcje trenera. W sezonie 2002/2003 kontynuował łączenie funkcji piłkarza i trenera w drużynie Sparty Oborniki. Następnie już tylko jako trener prowadził Kanię Gostyń, Jagiellonię Białystok i Promień Opalenica. Od 2009 trenował Polonię Bytom, a w dniu 1 listopada 2010 został trenerem Cracovii.
Sprawa podjęcia pracy przez Szatałowa w Cracovii była problematyczna. Rozmowy pomiędzy klubem a trenerem podjęto w czasie obowiązywania kontraktu z Polonią. Ostatecznie 3 listopada PZPN zatwierdził zmianę trenerską w Cracovii.
21 września odszedł z klubu za porozumieniem stron. 19 kwietnia 2012 zastąpił Janusza Kubota na stanowisku trenera Zawiszy Bydgoszcz. Funkcję tę pełnił do 26 kwietnia 2013. 6 maja 2016 ogłosił swoją rezygnację ze stanowiska trenera Górnika Łęczna, zastąpił go Andrzej Rybarski. 31 października 2016 podpisał umowę z GKS Tychy, ale 10 października 2017 została rozwiązana za porozumieniem stron po serii nieudanych występów klubu.

</doc>
<doc id="1636621" url="https://pl.wikipedia.org/wiki?curid=1636621" title="Wojciech Szeliga">
Wojciech Szeliga

Wojciech Szeliga (zm. 6 kwietnia 1585 w Warszawie), lekarz polski.
Pochodził prawdopodobnie z warszawskiej rodziny mieszczańskiej. Studia medyczne odbywał w Padwie, pod kierunkiem słynnego Girolamo Mercurialego, w 1582 uzyskując dyplom doktorski w zakresie medycyny i filozofii. Na podstawie wykładów Mercurialego opracował podręcznik toksykologii "De venenis et morbis venenosis" (Wenecja 1584) oraz rozprawę "Censura de Hippocratis operibus" (Wenecja 1583); rękopis pierwszej z tych prac, wznawianej potem m.in. we Frankfurcie i Bazylei, znajduje się w zbiorach Biblioteki Jagiellońskiej. 
Po powrocie do kraju Szeliga przez krótki czas prowadził w Warszawie praktykę lekarską. Zmarł młodo w Warszawie 6 kwietnia 1585. 

</doc>
<doc id="1636622" url="https://pl.wikipedia.org/wiki?curid=1636622" title="Eugeniusz Mossakowski">
Eugeniusz Mossakowski

Eugeniusz Mossakowski (ur. 1 czerwca 1885 w Warszawie, zm. 13 maja 1958 tamże) – polski śpiewak operowy, baryton.
Bardzo późno zaczął myśleć o artystycznej karierze. Mając trzydzieści lat podjął naukę śpiewu pod kierunkiem Wacława Brzezińskiego. Zadebiutował w 1921 w Teatrze Wielkim w Warszawie i odtąd związał się ze stołeczną sceną już na długie lata. Do historii przeszła jego rola w premierze Króla Rogera Karola Szymanowskiego pod dyrekcją artystyczną Emila Młynarskiego. W ostatnim okresie życia poświęcił się już wyłącznie pracy pedagogicznej. Pochowany w alei zasłużonych na cmentarzu Powązkowskim w Warszawie (grób 83/84).

</doc>
<doc id="1636626" url="https://pl.wikipedia.org/wiki?curid=1636626" title="Inga Valinskienė">
Inga Valinskienė

Inga (Ingrida) Valinskienė (ur. 8 lipca 1966 w Kibartach) – litewska piosenkarka i osobowość telewizyjna, polityk, posłanka na Sejm Republiki Litewskiej (2008–2012).
Życiorys.
W młodości uczęszczała do szkoły średniej im. Kristijonasa Donelaitisa w Kibartach oraz do szkoły średniej nr XXII w Kłajpedzie. W 1984 podjęła pracę w sądownictwie miejskim w Kłajpedzie. W 1988 ukończyła studia z dziedziny zarządzania kulturą na Uniwersytecie Kłajpedzkim.
W 1988 zaczęła regularnie koncertować, wydała kilka albumów muzycznych. W 1992 rozpoczęła pracę w telewizji LNK. W wyborach parlamentarnych w 2008 została wybrana do Sejmu z listy krajowej Partii Wskrzeszenia Narodowego (kandydowała również w okręgu Uciana). W trakcie kadencji dołączyła do frakcji Związku Liberałów i Centrum. W 2012 nie ubiegała się o reelekcję.
Żona Arūnasa Valinskasa, założyciela Partii Wskrzeszenia Narodowego oraz marszałka Sejmu. Matka polityka Arūnasa Valinskasa.

</doc>
<doc id="1636634" url="https://pl.wikipedia.org/wiki?curid=1636634" title="The Night Sky">
The Night Sky

The Night Sky – piosenka wykonana przez angielski zespół rockowy Keane. Utwór został zrealizowany jako charytatywny minifest w celach kampanii War Child. Singiel został udostępniony 22 października 2007 w postaci cyfrowej oraz 29 października tego samego roku w wersji fizycznej. Wydano również edycję USB.
Edycje.
CD
Limited 7"
Wydanie USB
Wydanie cyfrowe

</doc>
<doc id="1636635" url="https://pl.wikipedia.org/wiki?curid=1636635" title="Radio Umut">
Radio Umut

Radio Umut – turecka lokalna rozgłośnia radiowa z Antalii, nadająca na falach 107,6 FM. Nadawanie rozpoczęła 15 sierpnia 1995 roku.

</doc>
<doc id="1636638" url="https://pl.wikipedia.org/wiki?curid=1636638" title="Florian Fromlowitz">
Florian Fromlowitz

Florian Fromlowitz (ur. 2 lipca 1986 roku w Kaiserslautern) - niemiecki piłkarz grający na pozycji bramkarza w klubie FC Homburg.
Historia.
Fromlowitz swoją karierę zaczynał w klubie któremu od młodych lat kibicował 1. FC Kaiserslautern. Latem 2004 roku podpisał swój pierwszy profesjonalny kontrakt w karierze. Swój debiut w Bundeslidze zaliczył 25 lutego 2006 roku w meczu z 1. FSV Mainz 05. O miejsce między słupkami walczył z Jürgenem Macho, jednak pod koniec sezonu został przesunięty do drugiej drużyny i marzenia prysły. W sezonie 2006/2007 nie rozegrał żadnego meczu w barwach 1. FC Kaiserslautern, a pierwszym bramkarzem znowu był Jürgen Macho. W sierpniu 2007 został pierwszym bramkarzem klubu z Kaiserslautern, ponieważ Jürgen Macho postanowił opuścić szeregi drużyny.
Dnia 2 kwietnia 2008 roku, Fromlowitz podpisał kontrakt z Hannoverem 96 mając zostać następcą Roberta Enke.
Reprezentacja.
Jak na razie Fromlowitz rozgrywał tylko mecze w młodzieżowych drużynach reprezentacji Niemiec.

</doc>
<doc id="1636640" url="https://pl.wikipedia.org/wiki?curid=1636640" title="Tadeusz Żuczkowski">
Tadeusz Żuczkowski

Tadeusz Żuczkowski (ur. 1955) – polski pisarz, wykładowca literatury amerykańskiej i angielskiej, laureat konkursów literackich m.in. w Wiedniu w 1990 roku i w Poznaniu w 1992.
Jego opowiadania ukazywały się w lubelskiej "Kamenie", zielonogórskim "Nadodrzu" i poznańskim "Czasie kultury". W 2006 roku ukazała się jego debiutancka powieść "Jazzus Band", w 2009 roku druga powieść "Torowisko" nominowana do Nagrody Literackiej im. Władysława Reymonta 2010, w 2012 roku "Nieszpór", a następnie "Refugium" (2014)
Ta ostatnia znalazła się wśród książek zakwalifikowanych do Literackiej Nagrody Europy Środkowej Angelus 2015.
Piątą powieścią są "Niedopałki" (2016).

</doc>
<doc id="1636641" url="https://pl.wikipedia.org/wiki?curid=1636641" title="Jaszowarman I">
Jaszowarman I

Jaszowarman lub Jaśowarman – król Kambodży w czasach Imperium Khmerskiego. Panował w latach 889–900. Zaliczony do największych królów Khmerów. W czasie jego panowania została zbudowana Jaszodharapura, nowa stolica. Był władcą surowym i wymagającym ślepego posłuszeństwa. Poszerzył granice, pod koniec jego panowania Imperium Khmerów graniczyło na wschodzie i północy z Chinami i Czampą, na zachodzie i północy sięgało wybrzeży Półwyspu Malajskiego od strony Oceanu Indyjskiego.
Jego następcą został uzurpator Surjawarman I.

</doc>
<doc id="1636642" url="https://pl.wikipedia.org/wiki?curid=1636642" title="Nunet">
Nunet



</doc>
<doc id="1636643" url="https://pl.wikipedia.org/wiki?curid=1636643" title="Szaleńcy (film 1928)">
Szaleńcy (film 1928)

Szaleńcy (tyt. altern. "My pierwsza brygada") – polski niemy film fabularny z 1928 r. w reż. Leonarda Buczkowskiego.
O filmie.
Pod koniec 1928 r. film został nagrodzony Grand Prix i Złotym Medalem podczas Wystawy w Paryżu. Informacja taka pojawiała się jednak jedynie w tekstach reklamowych. Ponieważ w Paryżu nie odbywała się w 1928 roku żadna większa wystawa, należy uznać, że był to jedynie chwyt marketingowy. W 1934 r. film ponownie wszedł na ekrany w wersji udźwiękowionej (muzykę opracował Tadeusz Górzyński). Okazją była 20. rocznica wymarszu Pierwszej Kompanii Kadrowej Legionów Polskich. Film zachował się do dnia dzisiejszego w kilku kopiach. Niemal kompletne są kopie nadesłane do Filmoteki Narodowej - Instytutu Audiowizualnego ze Stanów Zjednoczonych w angielsko-polskim opracowaniu. We fragmentach zachowały się natomiast kopie polskojęzyczne.
W latach 2014-2018 istniejące kopie zestawiono ze sobą, by uzyskać jak najpełniejszą wersję i poddano rekonstrukcji cyfrowej.
Plenery: Poznań, poligon w Biedrusku (koło Poznania).
Fabuła.
Rok 1914, wybucha I wojna światowa. Młody Polak Filipek, pracownik krakowskiej winiarni, udaje się do biura werbunkowego, by zaciągnąć się do Legionów. Tam poznaje studenta Jerzego. Obaj chcą walczyć o wolność Polski i już jako żołnierze trafiają na front rosyjski. Podczas walki z Rosjanami Jerzy zostaje ranny, a Filipek donosi go do pobliskiego dworu. Ziemianin odprawia obu legionistów - „szaleńców”, ale jego córka ukrywa rannego w swym pokoju. Niespodziewanie do dworu na kwaterę przybywają rosyjscy żołnierze. Syn właściciela dworu wymyka się nocą i sprowadza legionistów, którzy potajemnie ewakuują przez okno rannego Jerzego. Niestety, wcześniej jeden z rosyjskich oficerów dostrzegł przez okno leżącego Jerzego, jednak udaje się obrócić jego spostrzeżenie na przywidzenie spowodowane wypitym alkoholem. Kazik dołącza do Legionów i odtąd walczą wszyscy trzej razem, bijąc Rosjan. Zofia pracuje w szpitalu wojskowym. Legioniści przechodzą przez kryzys przysięgowy w 1917 roku, kończy się I wojna światowa, jednak wybucha wojna polsko-bolszewicka. W końcu Kazik ginie, ale Polska uzyskuje niepodległość.

</doc>
<doc id="1636645" url="https://pl.wikipedia.org/wiki?curid=1636645" title="Szaleńcy">
Szaleńcy



</doc>
<doc id="1636648" url="https://pl.wikipedia.org/wiki?curid=1636648" title="Hervé Flandin">
Hervé Flandin

Hervé Flandin (ur. 4 czerwca 1965 w Modane) – francuski biathlonista, brązowy medalista olimpijski i trzykrotny medalista mistrzostw świata.
Kariera.
Pierwszy sukces w karierze osiągnął w 1985 roku, zdobywając wspólnie z kolegami z reprezentacji brązowy medal w sztafecie na mistrzostwach świata juniorów w Egg. W Pucharze Świata zadebiutował 16 stycznia 1986 roku w Anterselvie, zajmując 60. miejsce w biegu indywidualnym. Pierwsze punkty zdobył 12 lutego 1987 roku w Lake Placid, gdzie w tej samej konkurencji był trzynasty. Na podium zawodów tego cyklu po raz pierwszy stanął 23 stycznia 1988 roku w Anterselvie, kończąc rywalizację w biegu indywidualnym na trzeciej pozycji. W zawodach tych wyprzedzili go jedynie Włoch Johann Passler i Fritz Fischer z RFN. W kolejnych startach jeszcze dwa razy plasował się w czołowej trójce: 14 marca 1991 roku w Canmore wygrał bieg indywidualny, a 9 marca 1995 roku w Lahti był drugi w tej konkurencji, za Austriakiem Ludwigiem Gredlerem a przed Włochem Wilfriedem Pallhuberem. Najlepsze wyniki osiągnął w sezonie 1993/1994, kiedy zajął 12. miejsce w klasyfikacji generalnej.
W 1990 roku wystartował na mistrzostwach świata w Mińsku/Oslo/Kontiolahti, gdzie zdobył dwa medale. Najpierw razem z Xavierem Blondem, Thierrym Gerbierem i Christianem Dumontem zajął drugie miejsce w sztafecie. Następnie Dumont, Flandin, Gerbier i Stéphane Bouthiaux zajęli trzecie miejsce w biegu drużynowym. Był tam też ósmy w biegu indywidualnym oraz czwarty w sprincie, przegrywając walkę o podium z Siergiejem Czepikowem z ZSRR. Ponadto podczas mistrzostw świata w Anterselvie w 1995 roku razem z Lionelem Laurentem, Thierrym Dusserre'em i Hervém Flandinem zajął drugie miejsce w sztafecie.
Podczas igrzysk olimpijskich w Lillehammer w 1994 roku reprezentacja Francji w składzie: Thierry Dusserre, Patrice Bailly-Salins, Lionel Laurent i Hervé Flandin wywalczyła brązowy medal w sztafecie. Na tej samej imprezie był też ósmy w sprincie, a w biegu indywidualnym zajął 44. miejsce. Na rozgrywanych dwa lata wcześniej igrzyskach w Albertville był szósty w sztafecie i dziesiąty w sprincie. Brał też udział w igrzyskach olimpijskich w Calgary w 1988 roku, gdzie był dziesiąty w sztafecie, a w konkurencjach indywidualnych plasował się poza pięćdziesiątką.

</doc>
<doc id="1636649" url="https://pl.wikipedia.org/wiki?curid=1636649" title="Call Me What You Like">
Call Me What You Like

Call Me What You Like – piosenka zrealizowana i uznawana jako pierwszy singel brytyjskiej grupy rockowej Keane.
Sprzedaż utworu została ograniczona do 500 kopii, które zostały sprzedane przy pośrednictwie Zoomorphic. Single były sprzedawane w pubach, podczas koncertów promujących Keane. Powtórne nagranie zostało dołączone do kolejnego utworu – „Wolf at the Door”.
Za datę wydania uznaje się 31 stycznia 2000 roku.
W 2008 roku Annie Lennox nagrała własną wersję jednej z piosenek zawartych na singlu, „Closer Now”, i nadała jej nowy tytuł – „Pattern of My Life”. Jej cover znalazł się na płycie "The Annie Lennox Collection".

</doc>
<doc id="1636656" url="https://pl.wikipedia.org/wiki?curid=1636656" title="Żałoń">
Żałoń

Żałoń (t. Żełoń; "Żołoń", "Żałoń", "Żełoń") – rzeka w południowej Białorusi (obwód homelski) i w północnej Ukrainie (obwód żytomierski), prawy dopływ Prypeci w zlewisku Morza Czarnego. Długość - 113 km, powierzchnia zlewni - 1460 km², średni przepływ u ujścia - 4,8 m³/s, spadek - 113,4 m, nachylenie - 0,7%. 
Źródła koło Owrucza na Polesiu Żytomierskim, skąd płynie na północ, a następnie skręca na wschód i płynie przez Polesie Mozyrskie i Homelskie. W środkowym i dolnym biegu płynie na przemian przez Białoruś, Ukrainę i stanowi rzekę graniczną. Uchodzi do Prypeci niedaleko przed granicą białorusko-ukraińską. Niemal na całej długości skanalizowana, stąd niekiedy nazwa "Kanał Muchojedowski" ("Мухаедаўскі канал"). Od 1961 połączona kanałami z równoległą rzeką Sławeczną.

</doc>
<doc id="1636659" url="https://pl.wikipedia.org/wiki?curid=1636659" title="Château Malartic Lagravière">
Château Malartic Lagravière

Château Malartic-Lagravière oryginalnie "Domaine de Lagravière" – posiadłość we francuskim regionie Pessac-Léognan i wino "cru classé" o tej samej nazwie. Predykat "cru classé" został przyznany zarówno winu białemu, jak i czerwonemu. Posiadłość z winiarnią jest usytuowana w gminie Léognan w pobliżu Bordeaux.
Historia.
Domaine de Lagravière zostało kupione w 1803 roku przez Pierre'a de Malartica, którego wujek, hrabia de Marartic walczył przeciwko Brytyjczykom w Kanadzie oraz na Mauritiusie. Nazwisko Malartic nie było używane w nazwie wina aż do roku 1850 roku.
Od 1996 roku posiadłość należy do belgijskiej rodziny Bonnie, natomiast enolodzy, Michel Rolland oraz Athanase Fakorellis pracują jako konsultanci. 
Produkcja.
Posiadłość obejmowała 44 hektary, ale została rozszerzona do 53. Na 46 hektarach uprawia się ciemne winogrona odmian cabernet sauvignon (45%), merlot (45%), cabernet franc (8%) i petit verdot (2%), zaś na pozostałych 7 hektarach białe, szczepów sauvignon blanc (80%) i sémillon (20%). 
Główne wino czerwone produkowane w posiadłości składa się w 50% z cabernet sauvignon, 25% cabernet franc i 25% merlota. Potencjał starzenia określa się na 7-25 lat. Podstawowe wino białe jest jednoszczepowe, z sauvignon blanc i podlega jest starzone w dębowych beczkach przez 7-8 miesięcy. Ofertę uzupełniają wina niższej klasy: Sillage de Malartic oraz Le Rosé de Malartic.

</doc>
<doc id="1636661" url="https://pl.wikipedia.org/wiki?curid=1636661" title="Loreta Graužinienė">
Loreta Graužinienė

Loreta Graužinienė-Šniokaitė (ur. 10 stycznia 1963 w Rakiszkach) – litewska ekonomistka, posłanka na Sejm Republiki Litewskiej, od 2013 do 2016 jego przewodnicząca, w latach 2013–2015 przewodnicząca Partii Pracy.
Życiorys.
Dzieciństwo spędziła w Rakiszkach, młodość w Landwarowie i Żyżmorach, gdzie ukończyła szkołę średnią (1981). Pracowała jako buchalter w kołchozie "Žiburis" w rejonie wiłkomierskim oraz w technikum rolnym w Wiłkomierzu. W latach 1986-1992 była ekonomistką w zakładach komunalnych w mieście.
W 1992 została absolwentką Wydziału Ekonomii Litewskiej Akademii Rolniczej ze specjalnością w księgowości. Pięć lat później zdała egzamin na audytora w litewskim instytucie zajmującym się rachunkowością i audytem. W 1996 założyła własną firmę w branży księgowej. Od 1994 do 2004 pracowała także jako nauczycielka w wyższej szkole rolnej w Wiłkomierzu.
Wstąpiła do Partii Pracy, stanęła na czele jej komisji finansów i podatków, została też przewodniczącą DP w okręgu Wiłkomierz. W 2004 z jej listy wybrano ją do Sejmu, do 2006 była przewodniczącą frakcji parlamentarnej Partii Pracy. W 2007 uzyskała mandat w Radzie Miejskiej Wiłkomierza. W wyborach parlamentarnych w 2008 po raz drugi dostała się do Sejmu.
W marcu 2009 zgłosiła i zarejestrowała swą kandydaturę na urząd prezydenta Republiki Litewskiej w wyborach przewidzianych na 17 maja 2009. Z wynikiem 3,57% w pierwszej turze zajęła przedostatnie miejsce wśród siedmiu kandydatów. W 2012 uzyskała natomiast poselską reelekcję na kolejną kadencję. 3 października 2013 zastąpiła Vydasa Gedvilasa na stanowisku marszałka Sejmu.
W tym samym roku została przewodniczącą Partii Pracy, podała się jednak do dymisji po słabym wyniku ugrupowania w wyborach samorządowych w 2015. W październiku 2016, po wyborczej porażce laburzystów, opuściła Partię Pracy. Funkcję przewodniczącej Sejmu pełniła do końca kadencji, tj. do 14 listopada 2016. Po odejściu z Sejmu powróciła do prowadzenia firmy zajmującej się księgowością.

</doc>
<doc id="1636662" url="https://pl.wikipedia.org/wiki?curid=1636662" title="Horapollon">
Horapollon

Horapollon (gr. "Ὡραπόλλων") – grecki mędrzec żyjący w V wieku n.e. Był poganinem, został jednak przymuszony do przejścia na chrześcijaństwo po antypogańskim tumulcie wywołanym w latach 80. V wieku przez monofizyckiego patriarchę Aleksandrii Piotra Mongosa.
Napisał poświęcony hieroglifom egipskim traktat "Hieroglyphica". Interpretował w nim znaki hierogliczne jako system pisma obrazkowego o znaczeniu symbolicznym, dając początek utrzymującym się aż do początku XIX wieku błędnym poglądom na temat pisma egipskiego.

</doc>
<doc id="1636663" url="https://pl.wikipedia.org/wiki?curid=1636663" title="Horapollo">
Horapollo



</doc>
<doc id="1636664" url="https://pl.wikipedia.org/wiki?curid=1636664" title="Amisulpryd">
Amisulpryd

Amisulpryd, amisulpiryd () – wielofunkcyjny organiczny związek chemiczny o właściwościach atypowego neuroleptyku, stosowany w leczeniu schizofrenii, dystymii oraz lekkiej i umiarkowanej depresji.
Mechanizm działania.
Amisulpryd charakteryzuje się dużym powinowactwem do receptorów dopaminowych D2 i D3. W dużych dawkach lek silnie blokuje receptory D2 postsynaptyczne w układzie limbicznym. Amisulpryd, stosowany w mniejszych dawkach, blokuje presynaptyczne receptory D2 i D3, czego efektem jest uwalnianie dopaminy i tak zwane odhamowanie. Te nietypowe własności amisulprydu tłumaczą skuteczność leku zarówno w przypadku zaostrzenia schizofrenii, jak i w przypadku łagodzenia negatywnych objawów, takich jak obniżenie nastroju i spowolnienie.
W odróżnieniu od klasycznych neuroleptyków, amisulpryd nie powoduje katalepsji wynikającej z działania w strukturach układu limbicznego i nie wywołuje nadwrażliwości receptorów D2. Nie wpływa również na receptory α-adrenergiczne, histaminowe H1 czy muskarynowe. Amisulpryd wykazuje działanie antagonistyczne wobec receptorów serotoninowych typu 5-HT7.
Farmakokinetyka.
Amisulpryd wchłania się z przewodu pokarmowego w dwóch fazach. Pierwsza ma miejsce około godziny po podaniu, druga – 3–4 godziny później. Maksymalne stężenie we krwi uzyskiwane jest po fazie drugiej. Pokarm bogaty w węglowodany obniża wchłanianie amisulprydu, a tym samym wpływa na parametry farmakokinetyczne leku. Biodostępność preparatu wynosi 48%. Lek słabo wiąże się z białkami osocza, nie podlega też praktycznie żadnym przemianom metabolicznym, dlatego nie jest konieczna modyfikacja dawki w przypadku chorych na niewydolność wątroby. Amisulpryd nie kumuluje się w organizmie. Okres półtrwania wynosi około 12 godzin. Lek wydalany jest w postaci niezmienionej głównie z moczem, należy więc zmniejszyć dawkę u chorych z niewydolnością nerek. Lek praktycznie nie jest usuwany w trakcie hemodializy.
Wskazania.
Amilsupryd stosowany jest w leczeniu przewlekłej oraz ostrej schizofrenii, zarówno z objawami pozytywnymi (urojenia, omamy, zaburzenia procesów myślowych), jak i z objawami negatywnymi (zobojętnienie uczuciowe, autyzm, wycofanie emocjonalne).
Interakcje.
Stosowanie amisulprydu z:
zwiększa ryzyko wystąpienia zaburzeń rytmu serca, w tym "torsade de pointes". Jeżeli to możliwe, nie należy podawać tych leków razem z amisulprydem. Jeżeli nie – w trakcie leczenia należy kontrolować odstęp QT.Podczas leczenia amisulprydem nie należy przyjmować etanolu, ze względu na nasilenie działania sedatywnego leku.Przyjmowanie amisulprydu z lekami hipotensyjnymi zwiększa ryzyko wystąpienia niedociśnienia ortostatycznego.Leki działające hamująco na układ nerwowy (pochodne morfiny, barbiturany, benzodiazepiny, antydepresanty o dodatkowym działaniu uspokajającym, leki antyhistaminowe I generacji, baklofen, talidomid, pizotyfen) nasilają takie samo działanie amisulprydu.Leki z grupy agonistów dopaminergicznych (amantadyna, entakapon, lizuryd, selegilina, ropinirol, chinagolid, pramipeksol, pirybedyl, kabergolina, bromokryptyna, pergolid, apomorfina, z wyjątkiem lewodopy) nie powinny być stosowane łącznie z amisulprydem, ze względu na wzajemny antagonizm. W przypadku chorych na chorobę Parkinsona zaleca się jednak podawanie amisulprydu i agonistów dopaminergicznych w najmniejszych skutecznych dawkach leczniczych, aż do momentu wycofania amisulprydu lub leków przeciwparkinsonowych. Wycofywanie to powinno przebiegać stopniowo, gdyż nagłe odstawienie leku może spowodować wystąpienie złośliwego zespołu neuroleptycznego.
Działania niepożądane.
Występują ze średnią częstotliwością i rzadko mają na tyle nasiloną postać, by konieczne było przerwanie leczenia. Do najczęściej występujących objawów niepożądanych można zaliczyć:
Znacznie rzadziej występują:
Preparaty.
Amisulpryd dostępny jest w postaci tabletek lub tabletek powlekanych.

</doc>
<doc id="1636665" url="https://pl.wikipedia.org/wiki?curid=1636665" title="Hellenica">
Hellenica



</doc>
<doc id="1636666" url="https://pl.wikipedia.org/wiki?curid=1636666" title="Święty Franciszek z Asyżu (film)">
Święty Franciszek z Asyżu (film)

Święty Franciszek z Asyżu (inny tytuł "Historia świętego Franciszka") – włoski film religijny w reżyserii Michele Soavi z głównymi rolami Raoula Bova i Amélie Daure. Autorami scenariusza byli Salvatore de Mola, Giacomo Scarpelli i sam reżyser, oryginalną muzykę skomponował Carlo Siliotto.
Film opowiada o życiu mistyka średniowiecznego i reformatora religijnego św. Franciszka z Asyżu.

</doc>
<doc id="1636667" url="https://pl.wikipedia.org/wiki?curid=1636667" title="Wolf at the Door">
Wolf at the Door

Wolf at the Door – utwór stworzony przez angielskie trio alternatywno-rockowe Keane. Jest to drugi oficjalny singel wydany przez grupę z East Sussex, oryginalnie przewidziany jako materiał promocyjny został zrealizowany w maju 2001 roku w wielkości 50. kopii nakładu. To sprawiło, że singel stał się obiektem targów pomiędzy wiernymi kolekcjonerami. Znany jest przypadek sprzedaży egzemplarza za 1000 funtów brytyjskich na serwisie aukcyjnym eBay.
Informacje nt. powstania.
Utwór został zrealizowany ok. lipca 2000 roku i po raz pierwszy został odśpiewany w Monarch Pub w Camden, w Londynie. Został nagrany w Roundhouse Studios i Balfour Studios.

</doc>
<doc id="1636668" url="https://pl.wikipedia.org/wiki?curid=1636668" title="Szlak Solny">
Szlak Solny

Szlak Solny - czerwony znakowany szlak turystyczny w województwie zachodniopomorskim o charakterze regionalnym.

</doc>
<doc id="1636677" url="https://pl.wikipedia.org/wiki?curid=1636677" title="Szyb L-23">
Szyb L-23

Szyb L-23 – polski film fabularny, dramat obyczajowy z 1932 r. w reż. Leonarda Buczkowskiego na podstawie powieści Jerzego Kossowskiego.

</doc>
<doc id="1636678" url="https://pl.wikipedia.org/wiki?curid=1636678" title="Naftowyk Drohobycz">
Naftowyk Drohobycz

Naftowyk Drohobycz (ukr. Футбольний клуб «Нафтовик» Дрогобич, "Futbolnyj Kłub "Naftowyk" Drohobycz") – ukraiński klub piłkarski z siedzibą w Drohobyczu. 
W latach 1960-1963 występował w Klasie B, ukraińskiej strefie 1 Mistrzostw ZSRR.
Historia.
Chronologia nazw:
Naftowyk Drohobycz został założony w miejscowości Drohobycz w 1950 i prezentował .
W 1960 klub debiutował w Klasie B, ukraińskiej strefie 1 Mistrzostw ZSRR, w której zajął 14.miejsce. W 1963 po reorganizacji systemu lig ZSRR klub spadł do Klasie B, ukraińskiej strefie 1, w której występował do 1969.
W 1970 po kolejnej reorganizacji systemu lig ZSRR klub spadł do Klasie B, ukraińskiej strefie 2, w której zajął 20 miejsce spośród 27 drużyn.
Po zakończeniu sezonu 1970 klub został rozwiązany.

</doc>
<doc id="1636680" url="https://pl.wikipedia.org/wiki?curid=1636680" title="Christian von Bunsen">
Christian von Bunsen

Christian von Bunsen, "Christian Charles Josias, Baron von Bunsen" (ur. 25 sierpnia 1791, zm. 28 listopada 1860) – pruski naukowiec i dyplomata.

</doc>
<doc id="1636681" url="https://pl.wikipedia.org/wiki?curid=1636681" title="Algirdas Pilvelis">
Algirdas Pilvelis

Algirdas Pilvelis (ur. 4 marca 1944 w rejonie łoździejskim, zm. 27 sierpnia 2016 w Wilnie) – litewski dziennikarz i polityk, redaktor naczelny dziennika „Lietuvos aidas”.
Życiorys.
Pod koniec lat 40. stracił oboje rodziców. Przez pewien czas pracował jako górnik. Studiował potem w Kowieńskim Instytucie Politechnicznym, po czym pod koniec lat 60. był zatrudniony jako inżynier. Ukończył studia na Wydziale Historii Uniwersytetu Wileńskiego. Zajmował się fotografią prasową. W późniejszych latach został głównym udziałowcem i redaktorem naczelnym dziennika „Lietuvos aidas”.
W połowie lat 90. założył ugrupowanie „Reformų partija”. W 2002 był niezależnym kandydatem w wyborach prezydenckich, uzyskując w pierwszej turze 0,1% głosów i zajmując przedostatnie miejsce wśród 17 pretendentów. Zgłaszał swoją kandydaturę także do wyborów w 2004 i 2009, nie uzyskując wówczas rejestracji.

</doc>
<doc id="1636682" url="https://pl.wikipedia.org/wiki?curid=1636682" title="Zelwianka">
Zelwianka

Zelwianka (biał. "Зaльвянка", ros. "Зельвянка") – rzeka w zachodniej Białorusi (obwód grodzieński i brzeski), lewy dopływ Niemna w zlewisku Morza Bałtyckiego. Długość - 170 km, powierzchnia zlewni - 1940 km², średni przepływ u ujścia - 11 m³/s, minimalny - 0,46 m³/s (1969), maksymalny - 289 m³/s (1958), nachylenie - 0,4%. 
Źródła w południowej części Wysoczyzny Wołkowyskiej, przez którą w górnym odcinku się przełamuje, płynąc na północ. Zasila zelwiański zbiornik wodny, wypływa na Równinę Nadniemeńską i uchodzi do Niemna w mieście Mosty. Skanalizowana na długości 44,2 km w środkowym biegu. Dolina błotnista, szerokości do 2,5 km, koryto szerokości 15-20 m. Brzegi piaszczyste, strome. System melioracyjny.
Historia.
W czasie wojny polsko-rosyjskiej 1792 roku obroną mostu na Zelwiance wsławił się młody kapitan Józef Sułkowski.
W lutym 1919 roku, w czasie wojny polsko-bolszewickiej, rzeka Zelwianka stanowiła linię frontu pomiędzy oddziałami Wojska Polskiego pod dowództwem gen. Iwaszkiewicza i Armią Czerwoną.

</doc>
<doc id="1636684" url="https://pl.wikipedia.org/wiki?curid=1636684" title="Drohobycz, Drohobycz">
Drohobycz, Drohobycz

Drohobycz, Drohobycz – tytuł książki Henryka Grynberga, opublikowanej po raz pierwszy w 1997 roku przez warszawskie Wydawnictwo W.A.B.
Forma.
Książka jest zbiorem jedenastu, a od wydania drugiego dwunastu opowiadań, powstałych w latach 90. XX wieku. Wyjątkami są "Szkic rodzinny", "Szkic węgierski" oraz "Brat na Wołyniu", napisane wcześniej i wydane w 1990 r. w zbiorze "Szkice rodzinne" (Wydawnictwo Czytelnik).
Zbiór powstał na podstawie rozmów autora ze świadkami opisywanych zdarzeń. Każde z opowiadań jest osobną relacją, prowadzoną w pierwszej osobie. Narracja sporadycznie przerywana jest pytaniami wskazującymi na obecność rozmówcy. 
Książka ma charakter wspomnieniowy, nie jest to jednak dokument. Autor zastrzega we wstępie, iż ponosi wyłączną odpowiedzialność za treść opowieści swoich bohaterów.
Treść.
Głównym tematem utworu jest zagłada Żydów w czasie drugiej wojny światowej oraz losy ludzi, którzy przeżyli Holocaust. Jest to temat dominujący w całej twórczości Grynberga, we wcześniejszych książkach opierającego się głównie na własnych doświadczeniach, dziecka ocalałego z Zagłady. Tym razem pisarz oddał głos innym, ukazał losy ich samych oraz ich rodzin.
Autor zbioru tak uzasadnia stałe podejmowanie tematyki wojennej:
Tytuł zbioru może sugerować, że opowiadania dotyczą wyłącznie Drohobycza. Tymczasem jedynie pierwsze z nich, zatytułowane właśnie "Drohobycz, Drohobycz", dotyczy miasta, w którym żył, tworzył i tragicznie zginął Bruno Schulz. Postać pisarza i rysownika, nauczyciela w gimnazjum im. Króla Władysława Jagiełły, pojawia się tu we wspomnieniach jego ucznia, Leopolda Lustiga. 
Akcja pozostałych opowiadań rozgrywa się na terenie Polski (m.in. w obozie koncentracyjnym Auschwitz oraz w niemieckich nazistowskich gettach w polskich miastach), w Rosji Radzieckiej, w Stanach Zjednoczonych, na Węgrzech, na Słowacji, w Niemczech i innych krajach. 
Czas wydarzeń skupia się na latach drugiej wojny światowej i latach powojennych, jednak każde z opowiadań rozpoczyna się od wspomnień narratora o przodkach. W efekcie niektóre z fragmentów zbioru tworzą rodzinne panoramy rozpisane na cały niemal wiek XX.
Głównym wątkiem zamykającego tom opowiadania "Rodzina" jest historia prac nad radziecką bronią atomową, prowadzonych przez wybitnego fizyka Lwa Landaua, aresztowanego przez NKWD w czasie stalinowskiej Wielkiej czystki w 1938 r. za napisanie ulotki potępiającej reżim Stalina. Opowieść powstała na podstawie artykułu prof. Isaaka Chałatnikowa w miesięczniku „Chimia i żyzń”.
Wydania.
Pierwsze wydanie książki pochodzi z 1997 roku, drugie – rozszerzone przez autora o opowiadanie "Msza za wszystkich" – ukazało się w 2000 r. Wydanie trzecie opublikowano w 2005 roku ().

</doc>
<doc id="1636685" url="https://pl.wikipedia.org/wiki?curid=1636685" title="Quadragonale">
Quadragonale



</doc>
<doc id="1636686" url="https://pl.wikipedia.org/wiki?curid=1636686" title="Pentagonale">
Pentagonale



</doc>
<doc id="1636687" url="https://pl.wikipedia.org/wiki?curid=1636687" title="Hexagonale">
Hexagonale



</doc>
<doc id="1636690" url="https://pl.wikipedia.org/wiki?curid=1636690" title="Rapsodia Bałtyku">
Rapsodia Bałtyku

Rapsodia Bałtyku – polski film fabularny, melodramat z 1935 r. w reż. Leonarda Buczkowskiego.
Z ciekawostek, film obejmuje dokumentalne ujęcia m.in. polskiego niszczyciela ORP „Wicher” i wodnosamolotów Lublin R.XIII.
Jeden z wątków scenariusza oparto na prawdziwym wydarzeniu – 29 czerwca 1926 roku na Bałtyku wodował awaryjnie samolot - łódź latająca Latham 43 HB 3. Załoga – przy braku łączności - spędziła całą noc na pogrążającym się coraz głębiej samolocie. W niemal beznadziejnej sytuacji odnalazł ich i uratował jeden z polskich torpedowców. Dla potrzeb filmu użyto wraku wodnopłatowca Schreck FBA-17 HE2 nr 43, rozbitego w 1930 r. w czasie ćwiczeń lotniczych.

</doc>
<doc id="1636691" url="https://pl.wikipedia.org/wiki?curid=1636691" title="Maszt radiowy w Strzybniku">
Maszt radiowy w Strzybniku

Maszt radiowy w Strzybniku – maszt radiowy w Strzybniku koło Raciborza. Umieszczony jest na miejscowej wieży ciśnień, w przysiółku Strzybniczek. Podpora masztu znajduje się na wysokości 269 m n.p.m., a sam nadajnik umieszczony jest 45 m n.p.t. Służy jedynie do transmisji kanałów radiowych.

</doc>
<doc id="1636692" url="https://pl.wikipedia.org/wiki?curid=1636692" title="Ipa">
Ipa

Ipa (t. Ippa, Ina; biał. "Iпа", ros. "Ипа") – rzeka w południowej Białorusi (obwód homelski), lewy dopływ Prypeci w zlewisku Morza Czarnego. Długość – 109 km, powierzchnia zlewni – 1010 km², średni przepływ u ujścia – 5,9 m³/s, spadek – 29,7 m, nachylenie – 0,3%.
Płynie z północy na południe pograniczem Polesia Prypeckiego i Homelskiego. Uchodzi do Prypeci tuż przed Mozyrzem. Na długości 95 km skanalizowana. Dolina szerokości 1,5-2 km.

</doc>
<doc id="1636693" url="https://pl.wikipedia.org/wiki?curid=1636693" title="Kamienie rai">
Kamienie rai

Kamienie rai (lub fei) – duże, kamienne dyski wytwarzane dawniej przez mieszkańców wyspy Yap i sąsiednich wysp Mikronezji, tradycyjnie wykorzystywane tam jako środek płatniczy. Chociaż ich wyrobu zaprzestano w 1931 roku, do dziś możliwa jest wymiana handlowa z ich użyciem. 
Na wyspie kamienie rai leżą licznie na skraju dróg albo wśród zabudowań. Kiedy kamień zmienia właściciela, zwykle pozostawiany jest na miejscu z powodu swojego ciężaru i związanych z nim trudności z transportem, a miejscowa ludność zapamiętuje, do kogo dany kamień należy. 
Wyrób i transport.
Średnica kamiennych dysków waha się od kilkunastu centymetrów do 4 metrów, a ich ciężar może przekraczać nawet 5 ton. Kamienie zbudowane są przede wszystkim z aragonitu i kalcytu. Minerały te nie występują jednak na wyspie, a kamienie były dawniej sprowadzane z wyspy Palau, leżącej ok. 400 km na południowy zachód od Yap. Odległość tę pokonywano w pięcioosobowych łodziach pływakowych typu waka albo na bambusowych tratwach. W kamieniach wybijano otwór, żeby można je było przenieść na brzeg. Większe kamienie wytwarzane były już na brzegu, a następnie budowano wokół nich tratwę. 
Zastosowanie i wartość.
Kamienny pieniądz używany był w przeszłości wyłącznie przez mężczyzn. Dzisiaj jest jeszcze sporadycznie wykorzystywany przy zawieraniu symbolicznych umów, takich jak np. przeniesienie prawa użytkowania ziemi (ziemia na wyspie nie jest własnością prywatną). Kamień z reguły pozostaje wówczas na miejscu, zmienia się tylko jego właściciel. Kamienie są też symbolem narodowym, a ich rysunki umieszczane są m.in. na miejscowych tablicach rejestracyjnych.
Wartość kamienia zależała nie tylko od wielkości i jakości wykonania, ale także od jego historii. Jeżeli podczas powstawania kamienia zginęło wielu ludzi – albo nie zginął nikt – lub sprowadził go np. jakiś sławny żeglarz, to wartość kamienia rosła.
Historia.
Przez wieki mieszkańcy wyspy pozyskiwali kamienie od Palauan w zamian za ozdoby, orzechy kokosowe i koprę. W 1871 roku na wyspę trafił Amerykanin David Dean O'Keefe. Pomagał on tubylcom w pozyskiwaniu kamieni i otrzymywał w zamian koprę i strzykwy, które sprzedawał potem w Hongkongu. Dorobił się w ten sposób fortuny i zaopatrzył ludność Yap w nowoczesne narzędzia. Pozyskiwanie kamieni rai stało się przez to łatwiejsze, a w konsekwencji zaczęła spadać ich wartość. 
Handel kamieniami rai ostatecznie ustał na początku XX wieku w wyniku sporów między Hiszpanami i Niemcami o wpływy w Mikronezji. Kiedy Cesarska Armia Japońska zajęła wyspę w czasie II wojny światowej, część kamieni wykorzystywana była jako materiał budowlany albo kotwice.
Współcześnie kamienie rai są prawnie chronione jako dziedzictwo kulturowe Mikronezji.
Stanowiska archeologiczne.
W 2004 roku zespół stanowisk archeologicznych w Mikronezji i Palau, związanych z produkcją kamieni rai, został nominowany do umieszczenia na liście światowego dziedzictwa UNESCO. Propozycja ta dotychczas nie uzyskała akceptacji Komitetu UNESCO. Do zgłoszonych obiektów zaliczają się palauańskie kopalnie "Uet el Daob ma Uet el Beluu" i "Chelechol ra Orrak" na Rock Islands, gdzie pozyskiwano minerały do wykucia kamieni, oraz "Mangyol Stone Money Bank" i O'Keefe Island w mikronezyjskim stanie Yap. We wszystkich tych miejscach zachowały się liczne świadectwa ludzkiej działalności związanej z produkcją kamieni, m.in. pozostałości skalnych obozowisk, dawnych kopalni, narzędzia, wykończone i niewykończone kamienie rai i inne. Wykopaliska archeologiczne w rejonie "Chelechol ra Orrak" odsłoniły również miejsca pochówku człowieka liczące ponad 3 tys. lat. Są to najstarsze cmentarzyska odnalezione dotąd w Oceanii.

</doc>
<doc id="1636694" url="https://pl.wikipedia.org/wiki?curid=1636694" title="Jekaterina Iwanowa">
Jekaterina Iwanowa



</doc>
<doc id="1636697" url="https://pl.wikipedia.org/wiki?curid=1636697" title="Kamienne pieniądze">
Kamienne pieniądze



</doc>
<doc id="1636698" url="https://pl.wikipedia.org/wiki?curid=1636698" title="Teresa Pastuszka-Kowalska">
Teresa Pastuszka-Kowalska

Teresa Pastuszka Kowalska (ur. 16 marca 1960 w Kolonii Piaski) – polska rzeźbiarka, członkini między innymi ZPAP, Stowarzyszenia Pracowni Twórczych Lubelska 30/32, Stowarzyszenia Stanisława ze Skalbmierza, Towarzystwa Przyjaciół Mazowsza oraz Via Warsovia; nauczyciel dyplomowany, pedagog i wychowawca w Młodzieżowym Ośrodku Socjoterapii MOS SOS nr 1, wykładowca w Wyższej Szkole Ekologii i Zarządzania w Warszawie.
Życiorys.
W 1980 ukończyła Państwowe Liceum Sztuk Plastycznych im. Józefa Szermentowskiego w Kielcach. Jako najlepsza absolwentka roku, otrzymała medal i stypendium na uczelnię w Leningradzie, z którego nie skorzystała.
W latach 1980–1985 studiowała na Akademii Sztuk Pięknych w Warszawie na Wydziale Rzeźby w pracowni Gustawa Zemły. Uczelnię ukończyła z wyróżnieniem. Na co dzień przy projektach współpracuje z mężem, Dariuszem Kowalskim.
Swoje prace prezentuje za granicą m.in.w Syrii, Niemczech, Belgii, Argentynie, we Włoszech, Francji, na Łotwie i Litwie, jak i w kraju.
Ważniejsze realizacje.
Prace w przestrzeni publicznej

</doc>
<doc id="1636700" url="https://pl.wikipedia.org/wiki?curid=1636700" title="Wołodymyr Danyluk">
Wołodymyr Danyluk

Wołodymyr Ołeksandrowycz Danyluk (ukr. Володимир Олександрович Данилюк, ros. Владимир Александрович Данилюк, "Władimir Aleksandrowicz Daniluk"; ur. 4 lipca 1947 w Stryju, w obwodzie lwowskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Po ukończeniu szkoły w Stryju rozpoczął karierę piłkarską w drużynie Naftowyk Drohobycz. W końcu 1965 roku w Drohobyczu odbył się mecz towarzyski z klubem Karpaty Lwów, po którym młody napastnik trafił do Karpat. 10 kwietnia 1966 debiutował w składzie Karpat, jednak szereg kontuzji nie pozwolił jemu pokazać swoje strzeleckie zdolności. Od 1968 został podstawowym piłkarzem jedenastki Karpat. W tym że roku został królem strzelców klubu z 21 bramkami w 33 meczach. W 1970 Karpaty zdobyli awans do Wysszej Ligi ZSRR, w której występował do 1977. Za siedem sezonów w najwyższej lidze radzieckiej rozegrał 142 meczów i strzelił 42 bramki. W 1978 ukończył karierę piłkarską w wieku 31 lat. Jego koszulkę z numerem "9" otrzymał następny znany strzelec w historii Karpat Stepan Jurczyszyn. Potem jeszcze 3 miesiące pograł w trzecioligowej drużynie Kołos Nikopol.
Kariera reprezentacyjna.
Występował w młodzieżowej reprezentacji ZSRR.
Kariera trenerska.
Po zakończeniu kariery piłkarskiej rozpoczął pracę w Internacie Sportowym we Lwowie na stanowisku trenera wykładowcy. Najbardziej znanymi jego wychowankami byli Władimir Tatarczuk i Wołodymyr Riznyk.

</doc>
<doc id="1636702" url="https://pl.wikipedia.org/wiki?curid=1636702" title="Isłocz">
Isłocz

Isłocz (biał. "Iслач", ros. "Ислочь") – rzeka w środkowej Białorusi (obwód miński i grodzieński), lewy dopływ Berezyny w zlewisku Morza Bałtyckiego. Długość - 102 km, powierzchnia zlewni - 1330 km², średni przepływ u ujścia - 10 m³/s, nachylenie - 1,9‰. 
Źródła pod Górą Dzierżyńską na Wysoczyźnie Mińskiej. Spływa na zachód na Równinę Nadniemeńską i uchodzi do Berezyny. Głęboko wcięta dolina szerokości 0,3-0,5 km, szerokość koryta 10-40 m. Na całej długości występują niewielkie wyspy rzeczne. Brzegi strome, piaszczyste. Jedna z niewielu rzek Białorusi, w których występuje pstrąg potokowy. Turystyka wodna. 

</doc>
<doc id="1636703" url="https://pl.wikipedia.org/wiki?curid=1636703" title="Juan Fernández de Heredia">
Juan Fernández de Heredia

Jean Fernandez de Heredia (ur. ok. 1310, zm. 1396 w Awinionie) – 32 wielki mistrz zakonu joannitów w latach 1376-1396. Od 1383 jego konkurentem był Riccardo Caracciolo, jednak joannici na Rodosie pozostali lojalni wobec Heredii.
Życiorys.
Urodził się w królestwie Aragonii, w gminie Munébrega. Do joannitów wstąpił w roku 1328. Był dowódcą zamków Villel, Aliaga, i Alfambra. Popierał Piotra IV i walczył po jego stronie w bitwie pod Epilą w 1348.

</doc>
<doc id="1636704" url="https://pl.wikipedia.org/wiki?curid=1636704" title="Philibert de Naillac">
Philibert de Naillac

Philibert de Naillac (zm. 1421 w Rodos) – 34 wielki mistrz zakonu joannitów w latach 1396-1421.
Urodzony jako młodszy syn w ważnym rodzie prowincji Berry wstąpił do zakonu joannitów. W 1383 został mianowany wielkim mistrzem zakonu w Akwitanii. W 1396 został wysłany do głównej siedziby zakonu na Rodosie, gdzie po niespodziewanej śmierci wielkiego mistrza Juana Fernándeza de Heredia został wybrany na jego następcę. Ze względu na udział rodziny w krucjacie przeciw Turkom Osmańskim organizowanej przez Zygmunta Luksemburskiego wyprawił się na czele zakonnej eskadry galer wojennych w kierunku ujścia Dunaju. Po przegranej bitwie pod Nikopolis powrócił na Rodos skąd nieustannie utrudniał Turkom Osmańskim działania na Morzu Egejskim.

</doc>
<doc id="1636706" url="https://pl.wikipedia.org/wiki?curid=1636706" title="Jean Fernandez de Heredia">
Jean Fernandez de Heredia



</doc>
<doc id="1636708" url="https://pl.wikipedia.org/wiki?curid=1636708" title="Tatsuno">
Tatsuno

 – miasto portowe w Japonii, na wyspie Honsiu, w prefekturze Hyōgo.
Położenie.
Miasto leży w południowo-zachodniej części prefektury nad Morzem Wewnętrznym, graniczy z miastami: Himeji, Aioi, Shisō.
Historia.
Miasto powstało 1 kwietnia 1951 roku.
1 października 2005 miasteczka Ibogawa, Mitsu i Shingū połączono z miastem Tatsuno, tworząc nowe miasto o nazwie Tatsuno, pisane już nie znakami, ale pismem sylabicznym, fonetycznie (たつの市).

</doc>
<doc id="1636710" url="https://pl.wikipedia.org/wiki?curid=1636710" title="Park Zdrojowy w Świnoujściu">
Park Zdrojowy w Świnoujściu

Park Zdrojowy w Świnoujściu – zabytkowy park na wschodnim skraju wyspy Uznam (w kwartale pomiędzy ulicami: Sikorskiego, Bolesława Krzywoustego, Sienkiewicza, Kapitańska, Jachtowa, Mieszka I), krajobrazowy, o powierzchni 58 ha, utworzony w 4. ćwierćwieczu XVIII, znacznie powiększony w 1. połowie XIX. 
Historia.
Założenie Parku Zdrojowego pokrywa się z początkami miasta Świnoujście w 1765 i budową kurortu pół wieku później. Otwarcie pierwszego sezonu kąpieliskowego odbyło się w 1824, a pierwszy "dom zdrojowy" oddano do użytku już w 1826 (położony był w pobliżu nabrzeża portowego, niestety został rozebrany zaraz po wybuchu I wojny światowej). Zanim to nastąpiło, przeprowadzono prace hydrotechniczne, by przekształcić dawną mieliznę przymorską w "nowy ląd" umocniony roślinnością. Na takim terenie powstało stosunkowo niewielkie założenie zieleni komponowanej. W rozwój uzdrowiska zaangażował się sam nadprezydent Pomorza (Królestwo Prus) Johann August von Sack, dzięki któremu projekt Parku Zdrojowego opracował Peter Joseph Lenne, słynny pruski architekt ogrodów. P. J. Lenne w 1827 przesłał z Sanssouci około 1,5 tysiąca sadzonek drzew i krzewów. W roku następnym, park był już właściwie skomponowany. W kolejnych latach ulegał jedynie modyfikacjom, w okresie międzywojennym został powiększony o "Zachodni Park Zdrojowy", który zamyka ul. Matejki. Choć nie zachował się żaden dokument planistyczny sławnego projektanta parków i ogrodów, badacze analitycy nie mają wątpliwości co do autorstwa założenia parkowego w Świnoujściu. Potwierdza to czytelny układ alejek, główne osie południkowe, równoleżnikowe i diagonalne, place i ronda na przecięciu dróg, układ wodny oraz układ zadrzewień w zachodniej i centralnej części parku (architekt krajobrazu Małgorzata Haas-Nogal w analizie historyczno-kompozycyjnej do projektu rewaloryzacji Parku Zdrojowego w Świnoujściu, 2000). 
Przyroda.
W drzewostanie przeważają buki zwyczajne ("Fagus silvatica"), dęby szypułkowe ("Quercus robur") i bezszypułkowe ("Quercus petraea"), jesiony wyniosłe ("Fraxinus excelsior"), kasztanowce zwyczajne ("Aesculus hippocastanum"), klony pospolite ("Acer platanoides"), olchy czarne ("Alnus glutinosa"), wiązy szypułkowe ("Ulmus laevis"). Różnorodność parku podkreślają drzewa w odmianach rzadszych i ozdobnych: buki "płaczące" ("Fagus silvatica cv. Pendula"), dęby "piramidalne" ("Quercus robur cv. Fastigiata"), cisy pospolite ("Taxus baccata"), żywotniki, jodła nikko ("Abies homolepis"), lipa krymska ("Tilia x euchlora"), skrzydłorzech kaukaski ("Pterocarya fraxinifolia") czy też stanowiska z wiciokrzewem pomorskim ("Lonicera periclymenum"). Na zachodnim skraju parku, przy ul. Matejki (wejście na stadion) pomnik przyrody sosna z bluszczem: "Rodzina". Na wschodzie, od strony ul. Jachtowej wiązy "Przemytnicy". Park ozdabiają liczne rzeźby.

</doc>
<doc id="1636711" url="https://pl.wikipedia.org/wiki?curid=1636711" title="Antonio Fluvian de la Riviere">
Antonio Fluvian de la Riviere



</doc>
<doc id="1636712" url="https://pl.wikipedia.org/wiki?curid=1636712" title="Adolf Strauß">
Adolf Strauß

Adolf Strauß (ur. 6 września 1879 roku w Schermcke, zm. 20 marca 1973 roku w Lubece) – niemiecki oficer Wehrmachtu w stopniu Generalobersta. Służył w czasie I i II wojny światowej. Podczas inwazji na Związek Radziecki w 1941 roku Strauß kierował działaniami 9 Armii wchodzącej w skład GA Środek. Za swoją służbę został odznaczony Krzyżem Rycerskim Krzyża Żelaznego.

</doc>
<doc id="1636715" url="https://pl.wikipedia.org/wiki?curid=1636715" title="Tetrafluorek ksenonu">
Tetrafluorek ksenonu

Tetrafluorek ksenonu (), – nieorganiczny związek chemiczny z grupy fluorków.
Był pierwszym otrzymanym związkiem chemicznym gazu szlachetnego z dokładnie jednym innym pierwiastkiem.
Powstaje w wyniku reakcji ksenonu z fluorem:
Tworzy bezbarwne kryształy, które sublimują w temperaturze 115,7 °C.
W warunkach normalnych jest stabilny. Pod wpływem wody ulega hydrolizie, w wyniku której w reakcji dysproporcjonowania powstaje m.in. tritlenek ksenonu i ksenon.

</doc>
<doc id="1636717" url="https://pl.wikipedia.org/wiki?curid=1636717" title="Ihor Kulczycki">
Ihor Kulczycki

Ihor Jewstachijowycz Kulczycki (ukr. Ігор Євстахійович Кульчицький, "Ihor Jewstachijowycz Kulczyćkyj"; ros. Игорь Евстафьевич Кульчицкий; ur. 13 sierpnia 1941 we Lwowie) – ukraiński piłkarz, grający na pozycji lewego pomocnika, reprezentant ZSRR.
Kariera piłkarska.
Kariera klubowa.
Wychowanek SDJuSzOR-4 we Lwowie. W 1961 rozpoczął karierę piłkarską w klubie Naftowyk Drohobycz. Zaproszony do drużyny rezerwowej Dynama-d Kijów, jednak sezon 1962 rozpoczął w Silmaszu Lwów. Kiedy na bazie tej drużyny w 1963 powstał klub Karpaty Lwów został zaproszony do jego składu. Był silnikiem drużyny, liderem klubu, pełnił funkcję kapitana Karpat. W 1972 ukończył karierę piłkarską w wieku 31 lat.
Kariera reprezentacyjna.
17 lutego 1971 zadebiutował w reprezentacji ZSRR w spotkaniu towarzyskim z Meksykiem zremisowanym 0:0.
Kariera trenerska.
Po zakończeniu kariery piłkarskiej rozpoczął pracę w DJuSSz-4 we Lwowie na stanowisku trenera wykładowcy. Potem na stanowisku kierownika klubu odrodzonych w 1989 Karpat. Do 2006 pracował w klubie Karpaty Lwów. Obecnie pracuje w Związku Piłki Nożnej w obwodzie lwowskim.

</doc>
<doc id="1636719" url="https://pl.wikipedia.org/wiki?curid=1636719" title="Heinrich von Vietinghoff">
Heinrich von Vietinghoff

Heinrich Gottfried Otto Richard von Vietinghoff genannt von Scheel (ur. 6 grudnia 1887 roku w Moguncji, zm. 23 lutego 1952 roku w Pfronten-Ried) – niemiecki oficer Wehrmachtu w randze Generalobersta wojsk pancernych. Służył w czasie I i II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1636722" url="https://pl.wikipedia.org/wiki?curid=1636722" title="Linea 77">
Linea 77

Linea 77 - włoski zespół rockowy. Zespół gra głównie muzykę nu metalową.
Historia.
Zespół został założony w 1993 roku w Venaria Reale w prowincji Turyn przez wokalistów Emo, Nitto, gitarzystę Chinaski, basistę Dade oraz perkusistę Tozzo.
Pierwszy album zespołu powstał w 2000 roku. W tym samym roku Linea 77 podpisała kontrakt z wytwórnią płytową Earache Records.
W 2005 zespół nagrał płytę "Available For Propaganda". Z tej płyty pochodzi utwór "Inno All'Odio" który znalazł się na ścieżce dźwiękowej gry FIFA 06.
W 2008 roku zespół Linea 77 wydał swoją siódmą płytę pt. "Horror Vacui". Część utworów z płyty zespół wykonał przy współpracy znanego włoskiego muzyka, Tiziano Ferro.

</doc>
<doc id="1636723" url="https://pl.wikipedia.org/wiki?curid=1636723" title="Asago">
Asago

 – miasto w Japonii, na wyspie Honsiu, w prefekturze Hyōgo.
Położenie.
Miasto jest położone w północno-wschodniej części prefektury Hyōgo w odległości około 80 km na północ od stolicy prefektury Kobe. Powierzchnia miasta stanowi 4,8% powierzchni prefektury. Przez miasto przepływają dwie rzeki: Maruyama i Ichi. Miasto graniczy z miastami:

</doc>
<doc id="1636724" url="https://pl.wikipedia.org/wiki?curid=1636724" title="Bitwa o Mont Ormel">
Bitwa o Mont Ormel

Bitwa o Mont Ormel (wzgórza 262) − bitwa stoczona w dniach 19−21 sierpnia 1944 podczas II wojny światowej pomiędzy wojskami polskimi a niemieckimi o kontrolę nad masywem dwóch wzgórz o wysokości 262 m n.p.m. (w polskiej tradycji militarnej znanym również jako Maczuga), położonym w okolicach normandzkich wsi Coudehard i Mont-Ormel. Starcie to było jednym z kluczowych epizodów końcowej fazy operacji Overlord.
Mont Ormel góruje od wschodu nad odcinkiem doliny rzeki Dives oraz położonymi nad nią węzłami drogowymi w Trun i Chambois; ponadto w wąwozie pomiędzy wzgórzami przebiega szosa z Chambois do Vimoutiers, która w sierpniu 1944 roku była jedną z głównych dróg odwrotu wojsk niemieckiej Grupy Armii B z kotła pod Falaise. Z racji swego strategicznego położenia północne wzgórze 262 zostało 19 sierpnia 1944 roku zdobyte przez zgrupowanie bojowe ze składu polskiej 1 Dywizji Pancernej gen. bryg. Stanisława Maczka. W wyniku kontrataków jednostek pancernych Waffen-SS ze wschodu i nieustającego naporu wycofujących się resztek dwóch niemieckich armii z zachodu polscy żołnierze zostali odcięci od sztabu własnej dywizji i reszty wojsk alianckich. Przez następne dwie doby, po zorganizowaniu obrony okrężnej wzgórza, Polacy utrzymali swe pozycje, odrzucając wszystkie ataki Niemców. W południe 21 sierpnia na Mont Ormel dotarły z odsieczą jednostki kanadyjskie, zamykając ostatecznie pierścień okrążenia wokół kotła. Do końca dnia wciąż pozostające w nim oddziały niemieckie skapitulowały.
Tło bitwy.
W lipcu 1944 roku front w Normandii ustabilizował się na linii Lessay–Saint-Lô–Villers-Bocage–Caen. Dalsze postępy aliantów zostały zahamowane na skutek utknięcia brytyjskiej 21 Grupy Armii w okolicach Caen. Sytuacja ta zmieniła się dzięki przeprowadzonej pod koniec lipca przez amerykańską 12 Grupę Armii operacji Cobra. W jej wyniku doszło do przełamania niemieckich linii obronnych pod Saint-Lô i wdarcia się wojsk amerykańskich na tyły niemieckiej 7 Armii. Nieudany niemiecki kontratak Grupy Pancernej Eberbacha pod Mortain (operacja Lüttich), równolegle wyprowadzone natarcie 1 Armii Kanadyjskiej na południe od Caen (operacja Totalize) oraz dyrektywa Adolfa Hitlera zabraniająca Niemcom jakichkolwiek działań odwrotowych sprawiły, że wojska hitlerowskie w Normandii do 13 sierpnia zostały okrążone od północy, zachodu i południa w kotle wokół miejscowości Falaise. Jedynym dla nich ratunkiem było wycofanie się na wschód przez przeprawy na rzece Dives, znajdujące się w mierzącym 30 km szerokości korytarzu pomiędzy rzeką Laison a miastem Argentan. Korytarz ten jak najszybciej miały zamknąć od południa amerykańska 90 Dywizja Piechoty i francuska 2 Dywizja Pancerna (z amerykańskiej 3 Armii gen. George’a Pattona), a od północy 4 Kanadyjska Dywizja Pancerna i polska 1 Dywizja Pancerna (z II Korpusu 1 Armii Kanadyjskiej gen. Harry’ego Crerara). Spotkanie obu zgrupowań miało nastąpić w okolicach Trun.
Atak II Korpusu Kanadyjskiego, czyli północne ramię okrążenia, ruszył 14 sierpnia (operacja Tractable). W nocy z 15 na 16 sierpnia 1 Dywizja Pancerna uchwyciła przeprawy na Dives w okolicach Jort. Przed południem 16 sierpnia jako pierwsza wielka jednostka aliancka znalazła się na wschodnim brzegu tej rzeki i rozpoczęła natarcie na południe w kierunku Trun. Tego samego dnia, tocząc zacięte walki uliczne, kanadyjska piechota opanowywała Falaise. Na wieść o tych wydarzeniach oraz lądowaniu aliantów w Prowansji Hitler zezwolił w końcu Grupie Armii B Günthera von Kluge na generalny odwrót (choć w rzeczywistości wbrew woli Führera stopniowe wycofywanie jednostek pancernych trwało już od kilku dni). Sytuacja Niemców była bardzo ciężka. 20 dywizji (wiele znacznie uszczuplonych bądź zdezorganizowanych), sztaby czterech korpusów, dwóch armii oraz rozmaite grupy składające się z rozbitych jednostek i służb były stłoczone w „worku” o szerokości 12 i głębokości 10 km. Ten niewielki obszar był pod nieustającym ostrzałem artylerii sprzymierzonych, a w powietrzu niepodzielnie panowało alianckie lotnictwo. W niemieckich rękach pozostawały już tylko dwa większe węzły drogowe w Trun i Chambois, przez które rozpoczęły wycofywać się na wschód masy żołnierzy i sprzętu.
17 sierpnia sytuacja Grupy Armii B jeszcze się pogorszyła. Na północy 2 Kanadyjska Dywizja Piechoty oczyściła Falaise, na południu Amerykanie byli pod Argentan, a energiczne działania 10 Pułku Strzelców Konnych (rozpoznawcza jednostka polskiej 1 Dywizji Pancernej), który dotarł na przedpola Trun, zawęziły niemiecki korytarz ucieczki do zaledwie 7 km. Wieczorem do sztabu gen. Maczka na wzgórzu 159 (koło Norrey-en-Auge) przybył z nowymi rozkazami gen. Guy Simonds (dowódca II Korpusu Kanadyjskiego). Trun miała teraz zdobyć 4 Kanadyjska Dywizja Pancerna, natomiast Polacy mieli zmienić kierunek natarcia na południowo-wschodni i jeszcze tej nocy zdobyć Chambois, gdzie spodziewano się nawiązać kontakt z amerykańską 90 Dywizją Piechoty.
Przebieg bitwy.
Zdobycie północnego wzgórza Maczugi.
18 sierpnia o godz. 2 nad ranem z zadaniem zdobycia Chambois wyruszyło zgrupowanie ppłk. dypl. Stanisława Koszutskiego (2 Pułk Pancerny i 8 Batalion Strzelców), ale w mrokach nocy zgubiło drogę i straciło kontakt radiowy z dywizją. W rezultacie gen. Maczek musiał zrewidować plany operacyjne. Podzielił resztę swych sił na dwa zgrupowania. Pierwsze pod dowództwem mjr. Władysława Zgorzelskiego (24 Pułk Ułanów, 10 Pułk Dragonów, dywizjon przeciwpancerny 1 Pułku Artylerii Przeciwpancernej) miało przejąć zadanie Koszutskiego i współdziałając z 10 Pułkiem Strzelców Konnych zdobyć Chambois. Drugie pod dowództwem mjr. Aleksandra Stefanowicza (1 Pułk Pancerny wzmocniony dwiema kompaniami Batalionu Strzelców Podhalańskich i dywizjonem przeciwpancernym) miało osłaniać od wschodu grupę Zgorzelskiego i zająć masyw dwóch wzgórz 262 w okolicach wsi Mont Ormel. Gen. Maczek studiując mapę operacyjną uznał, że opanowanie i utrzymanie właśnie tych wzgórz, dominujących nad drogami wylotowymi z kotła, będzie miało kluczowe znaczenie dla całej bitwy pod Falaise. W rozmowie z szefem sztabu 10 Brygady Pancernej mjr. dypl. Marianem Czarneckim nazwał te wzniesienia „Maczugą” (ze względu na charakterystyczny układ warstwic na mapie). Określenie to stało się na tyle popularne, że wkrótce zastąpiło w meldunkach, rozkazach i późniejszych publikacjach nazwę „wzgórze 262”.
Zgrupowanie Stefanowicza 18 sierpnia osiągnęło wzgórze 259, po czym, kierując się ku Mont Ormel, toczyło walki z uchodzącymi z kotła różnymi zgrupowaniami nieprzyjaciela na wzgórzach w okolicach Écorches i Hordouseaux. Stamtąd rano 19 sierpnia 1 Pułk Pancerny i strzelcy podhalańscy ruszyli do szturmu na północne wzgórze 262. Około południa strzelcy oczyścili wierzchołek wzniesienia, zaskakując i biorąc do niewoli obsadzający go niewielki oddział niemieckiej piechoty. Za podhalańczykami jedyną dostępną ścieżką posuwały się gęsiego Shermany 1 Pułku Pancernego.
Około godz. 12.40 całość zgrupowania Stefanowicza znalazła się na szczycie, skąd rozciągał się widok na drogę Chambois–Vimoutiers, którą właśnie wycofywała się długa na 2 km niemiecka kolumna. Konwój był złożony ze stłoczonych, jadących jeden przy drugim czołgów PzKpfw V Panther, samochodów pancernych, dział 88 mm i 105 mm, nebelwerferów, ciężarówek i wielu wozów taboru konnego. Trzy szwadrony 1 Pułku Pancernego rozwinęły się wzdłuż wykopu, którym biegła droga i otworzyły ogień ze wszystkich dział i cekaemów, miejscami z odległości zaledwie 40 m. Zaskoczenie było zupełne. Prowadzące kolumnę pojazdy zostały natychmiast zniszczone, blokując pozostałe. Odpowiedzieć ogniem próbowały Pantery, ale nie mogąc zająć dogodnej pozycji strzeleckiej przenosiły swe pociski nad Shermanami. Wkrótce i one zostały zniszczone trafieniami polskich czołgów. W końcu, gdy 2. szwadron wystrzelał niemal całą swoją amunicję, pozostałe dwa również wstrzymały ogień. Do niewoli wzięto jedynie kilkudziesięciu pozostałych przy życiu Niemców. Droga była usłana wrakami pojazdów oraz ludzkimi i końskimi szczątkami. Polscy żołnierze odtąd zwali ją „Psim Polem”.
Między godz. 17 a 21 na północne wzgórze Maczugi dotarło „zgubione” zgrupowanie Koszutskiego, które poprzedniego dnia zboczyło z osi natarcia i w Les Champeaux toczyło walki z 2 Dywizją Pancerną SS „Das Reich”. O godz. 19.30 siły te wzmocnione zostały jeszcze przez pozostałą część Batalionu Strzelców Podhalańskich i gros 9 Batalionu Strzelców. Gdy wszystkie jednostki zebrały się już na północnym wzgórzu, 1 Pułk Pancerny i 9 Batalion Strzelców otrzymały zadanie zdobycia odległego o 3 km południowego wzgórza masywu. Gęsty dym z płonących wciąż na Psim Polu pojazdów i zapadający zmrok udaremniły ten plan. Natarcie przełożono na 20 sierpnia. 
W czasie gdy na Maczudze okopywały się zgrupowania Stefanowicza i Koszutskiego, 6 km dalej na południowy wschód, pod Chambois walczyło zgrupowanie mjr. Zgorzelskiego. Nawiązało ono tam kontakt z amerykańskim zgrupowaniem z 90 Dywizji Piechoty w sile batalionu piechoty i kompanii czołgów. Około godz. 19 węzeł drogowy w Chambois znalazł się w polskich i amerykańskich rękach.
Działania francuskiej 2 Dywizji Pancernej.
Zajęcie masywu było również celem francuskiej 2 Dywizji Pancernej gen. Leclerca. Wchodziła ona w skład amerykańskiej 3 Armii, tworzącej południowe ramię okrążenia. Francuzi zabezpieczali prawe skrzydło 90 Dywizji Piechoty, która nacierała na Chambois. 18 sierpnia Leclerc otrzymał rozkaz połączenia się z Polakami i wraz z nimi odcięcia Niemcom drogi odwrotu. Zadanie to powierzył grupie taktycznej pod dowództwem płk. de Langlade'a. Przed południem 19 sierpnia osiągnęła ona rejon południowego wzgórza 262, na którym zaobserwowano oznaki niemieckiej aktywności. De Langlade wysłał na jego stoki patrole, które nie odnalazły czołgów 1 Dywizji Pancernej, natomiast potwierdziły, że Mont Ormel jest obsadzone przez Niemców. W tym samym czasie do kwatery Leclerca dotarły wieści o wybuchu w Paryżu antyniemieckiego powstania. Tym samym zamknięcie okrążenia pod Falaise straciło dla Francuzów pierwszorzędne znaczenie. Ich uwaga została teraz skoncentrowana na pośpieszeniu z pomocą powstańcom i wyzwoleniu stolicy. Wyrazem tego był rozkaz Leclerca, który zabronił de Langlade'owi „pełnego angażowania się w bitwie”. W rezultacie do 21 sierpnia siły francuskiego pułkownika pozostawały bierne w okolicach wsi Omméel i nie odegrały żadnej roli w zmaganiach o Maczugę.
Niemiecki odwrót.
Strategiczne znaczenie masywu Mont Ormel doceniał nie tylko gen. Maczek. Niemiecki generał Paul Hausser, koordynujący działania otoczonych w kotle jednostek, po konsultacjach z nowym dowódcą Grupy Armii B Waltherem Modelem, opracował plan odwrotu, w którym utrzymanie wzgórz 262 i przebiegającej przez nie drogi na Vimoutiers było kluczowe dla wyrwania się z kotła okrążonych dywizji. W pierwszym rzucie w nocy z 19 na 20 sierpnia w kierunku masywu miały zacząć się przebijać resztki II Korpusu Spadochronowego gen. Eugena Meindla (głównie 3 Dywizja Strzelców Spadochronowych). Pomocnicze uderzenie na Chambois wyprowadzić miał XLVII Korpus Pancerny. W drugim rzucie nacierały pozostałości I Korpusu Pancernego SS i LXXXIV Korpusu. Natomiast od wschodu rejon Maczugi miał zabezpieczyć rano 20 sierpnia II Korpus Pancerny SS pod dowództwem SS-Obergruppenführera Wilhelma Bittricha, składający się z 2 Dywizji Pancernej SS „Das Reich” i 9 Dywizji Pancernej SS „Hohenstaufen” (został wycofany z kotła już 17 sierpnia). Bittrich miał w tym celu zniszczyć wszelkie jednostki nieprzyjaciela znajdujące się w tym sektorze. Nieprzyjacielem tym były oddziały 1 Dywizji Pancernej. Ich niespodziewana obecność na Maczudze podważyła podstawy całej niemieckiej operacji.
Obrona Maczugi 20 sierpnia.
Noc z 19 na 20 sierpnia polskie oddziały na Maczudze poświęciły przygotowywaniu pozycji obronnych. Na północnym stoku wzgórza w tzw. Zameczku, w którego piwnicach chroniło się blisko stu mieszkańców Coudehard i Mont-Ormel, ulokowała się 1. kompania 9 Batalionu Strzelców. Na południe od niej, na niezadrzewionym obszarze zwanym Łysym Wzgórzem, okopał się 3. szwadron 1 Pułku Pancernego wraz z Batalionem Strzelców Podhalańskich. Wschodniego stoku, czyli Polany broniły 2. i 3. szwadron 2 Pułku Pancernego wspierane przez 8 Batalion Strzelców. Południową stronę ugrupowania w pobliżu wsi Coudehard ubezpieczały 1. i 2. szwadron 1 Pułku Pancernego oraz 9 Batalion Strzelców. Odwód stanowił 3. szwadron 2 Pułku Pancernego, który rozłożył się w centrum polskich pozycji w tzw. Sadku. Dowodzenie nad całością tych sił objął z rozkazu gen. Maczka najwyższy starszeństwem w stopniu oficer – dowódca 9 Batalionu Strzelców, ppłk dr Zdzisław Szydłowski.
Pomimo zajęcia kluczowego wzniesienia oddziały na Maczudze znalazły się w niekorzystnym położeniu. Były wysunięte w stosunku do pozostałych sił II Korpusu Kanadyjskiego o 6−7 km. Ponadto o godz. 22.30 rozpoczęło się natarcie Niemców uwięzionych w kotle, co groziło odcięciem polskiego zgrupowania od sztabów macierzystych brygad i dywizji oraz zaplecza logistycznego. Tak też się stało i wkrótce znalazło się ono w izolacji.
Ranem 20 sierpnia dwa szwadrony 1 Pułku Pancernego i 9 Batalion Strzelców uszykowały się do odłożonego dzień wcześniej natarcia na południową część Maczugi. Ruch czołgów był utrudniony ze względu na zalegający na Psim Polu zniszczony niemiecki ciężki sprzęt. Ponadto idąca na szpicy kompania strzelców wsparta plutonem Carrierów została przygwożdżona przez silny ogień artylerii, tracąc 15 ludzi. Gdy o godz. 9.00 na północną część Maczugi spadł pierwszy kontratak niemiecki, ppłk Szydłowski akcję odwołał. W rezultacie już do końca bitwy południowe wzgórze 262 pozostało w rękach Niemców.
Wspomniany kontratak został przeprowadzony z kierunku Vimoutiers przez oddziały 2 Dywizji Pancernej SS „Das Reich”, która nacierała na lewym skrzydle II Korpusu Pancernego SS. Od północy i północnego wschodu na polskie pozycje uderzył 4 Pułk Grenadierów Pancernych SS „Der Führer” (d-ca SS-Sturmbannführer Otto Weidinger), składający się z dwóch słabych batalionów wspieranych przez 6 czołgów. Działo się to w momencie, gdy na Maczugę od strony Zameczku wjeżdżała kolumna zaopatrzeniowa 1 Pułku Pancernego wioząca paliwo, amunicję i wodę. 6 z 7 polskich ciężarówek zostało zniszczonych. Niemcy wdarli się też na pozycje zajmowane przez 8 Batalion Strzelców. Doszło do walki na bliskim dystansie, ale dzięki wsparciu Shermanów 2 Pułku Pancernego napastnicy zostali około godz. 10.30 odrzuceni. W tym samym czasie od zachodu na Łyse Wzgórze uderzyły elementy 3 Dywizji Strzelców Spadochronowych wspomagane przez 4 działa, w tym 2 samobieżne. Również i ten atak został odparty, a działa zniszczone przez 3. szwadron 1 Pułku Pancernego.
Mimo niepowodzenia ataku na wzgórze 262 pododdziały 2 Dywizji Pancernej SS zajęły pośredni cel natarcia, jakim było sąsiadujące od północy z Maczugą wzgórze 239, a także leżącą u jego podnóża drogę. Zagroziło to Zameczkowi i tyłom 1 Pułku Pancernego. Mjr Stefanowicz zwrócił się więc do ppłk. Koszutskiego o wsparcie na tym kierunku. Wkrótce potem 2. szwadron 2 Pułku Pancernego podjął próbę odbicia wzniesienia, ale został odparty, tracąc 2 czołgi. 
Po godz. 12 niemiecki napór z kierunku północnego nasilił się, a na wzgórzu 239 pojawiły się Pantery z 2 Pułku Pancernego SS. Jedna z nich ostrzelała stojące na Łysym Wzgórzu odsłonięte Shermany 3. szwadronu 1 Pułku Pancernego i w krótkim czasie zniszczyła pięć z nich. Z kolei 3. batalion pułku „Der Führer” po nieudanym czołowym natarciu na Zameczek obszedł polskie pozycje i próbował wedrzeć się na Maczugę od północnego zachodu, jednak i ten atak się załamał. Mimo to grenadierzy pancerni osiągnęli istotny sukces, opanowując dolinę między wzgórzami 239 a 262 oraz skrzyżowanie dróg na północ od Zameczku. Oznaczało to przerwanie pierścienia okrążenia i umożliwiło wydostanie się z kotła około 2 tys. Niemców, 25 czołgów i 50 dział. Ewakuacja trwała do godziny 16-18, po czym oddziały Weidingera wycofały się ze skrzyżowania. 
W czasie gdy trwały walki w okolicach Zameczku i Łysego Wzgórza, Niemcy starali się naruszyć polskie linie również w pozostałych miejscach. Odpowiedzialne za południowy sektor obrony 1. i 2. szwadron 1 Pułku Pancernego ostrzeliwały próbujące wydostać się z okrążenia oddziały nieprzyjaciela. W odpowiedzi ich pozycje kilkukrotnie atakowała niemiecka piechota, która próbując zmusić polskie czołgi do cofnięcia się, podchodziła do nich na odległość do 100 metrów. Wszystkie kontrataki Niemców w tym rejonie zostały jednak ostatecznie odparte. 
Od wschodu i południowego wschodu na Maczugę nacierały 2 Pancerny Batalion Rozpoznawczy SS oraz 3 Pułk Grenadierów Pancernych SS „Deutschland” z 2 Dywizji Pancernej SS. O godz. 14.00 na Polanę uderzył batalion rozpoznawczy wsparty kilkoma czołgami. Polacy odparli atak, niszcząc dwa czołgi i biorąc jeńców, za cenę dwóch spalonych Shermanów.
Atakującym sprzyjała pogarszająca się pogoda. Zostały wstrzymane loty nękającego ich do tej pory alianckiego lotnictwa szturmowego. Umożliwiło to Niemcom podciągnięcie pod Mont Ormel artylerii. Pod jej osłoną ruszyły kolejne ataki. Najpoważniejszy wyszedł po godz. 15 z kierunku wschodniego, w chwili gdy kompania 9 Batalionu i szwadron 2 Pułku Pancernego podjęły kolejną nieudaną próbę odbicia wzgórza 239. Został on przeprowadzony przez grenadierów pancernych i czołgi. W jego wyniku około godz. 17 trzy czołgi PzKpfw IV przełamały linie obronne na styku 8 i 9 Batalionu Strzelców, wdzierając się do Sadku, gdzie tłoczyło się kilkuset wziętych do niewoli Niemców. Doszło do chaotycznej strzelaniny, w wyniku której część jeńców zginęła lub została ranna. Reszta w panice rzuciła się w stronę lasu, ale została doścignięta i zawrócona przez strzelców na Carrierach. Zamieszanie zostało wykorzystane przez pododdział niemieckiej piechoty, który niepostrzeżenie zaszedł od tyłu zaangażowane ostrzeliwaniem przedpola czołgi 1. szwadronu 2 Pułku Pancernego. Załogi zorientowały się w sytuacji, dopiero gdy nieprzyjaciel zaczął wdrapywać się na ich Shermany, aby wrzucić do otwartych włazów granaty. Ppłk Koszutski nakazał wysłać do sztabu dywizji komunikat o treści: „Niemcy atakują nas z przodu, a od tyłu wchodzą na czołgi w lesie. Zdaje się, że to mój ostatni meldunek...”. Na pomoc ruszyli podhalańczycy, Stuarty z plutonu rozpoznawczego 1 Pułku Pancernego oraz bateria artylerii przeciwpancernej. Gdy atakujące niemieckie czołgi zostały zniszczone, grenadierzy wycofali się lub złożyli broń; wzięto 230 jeńców. W sumie w popołudniowych walkach zostały wyeliminowane 3 czołgi PzKpfw IV, 2 Pantery i 3 armaty przeciwpancerne. Kryzys w polskich szeregach został z trudem opanowany, jednak 2 Pułk Pancerny został zmuszony do wycofania się z Polany w kierunku południowym. Dużą rolę w odparciu niemieckich uderzeń odegrała polska (1 i 2 Pułk Artylerii Motorowej) i kanadyjska artyleria. Ogniem kanadyjskiej kierował oddelegowany do Polaków obserwator artyleryjski kpt. Pierre Sévigny. Po godz. 19 napór Niemców zaczął słabnąć, choć walki trwały aż do zmierzchu.
Bitwa osiągnęła moment krytyczny. Osamotnione polskie zgrupowanie walczyło od rana w warunkach całkowitego okrążenia, odpierając ataki zarówno sił niemieckich uchodzących z zachodu, jak i idącego im z pomocą ze wschodu i północy II Korpusu Pancernego SS. Palącym problem stała się ewakuacja rannych i jeńców. Doskwierał też brak amunicji, paliwa i środków sanitarnych. Ostatni konwój z zaopatrzeniem, któremu udało się przedrzeć na Maczugę, dotarł o godz. 10.00 rano. Wszystkie kolejne transporty zawróciły lub zostały zniszczone z powodu przeniknięcia Niemców na wzgórza okalające Mont Ormel. Próbując się przebić, zginęli m.in. kwatermistrzowie 10 Brygady Kawalerii Pancernej, 1 Pułku Artylerii Motorowej, 8 Batalionu Strzelców oraz oficer zaopatrzeniowy 24 Pułku Ułanów. 
Poszczególni dowódcy informowali o ciężkim położeniu polskich oddziałów na Maczudze i zwracali się o pilne udzielenie wsparcia. Już o godz. 10.45 ppłk Szydłowski nadał do sztabu 10 Brygady Kawalerii Pancernej: „Proszę o amunicję i pomoc, mam dużo jeńców”. O 17.25 mjr Stefanowicz poinformował o kończącej się amunicji w batalionach strzelców. Pół godziny później ppłk Koszutski złożył alarmujący meldunek o stale pogarszającej się sytuacji taktycznej zgrupowania, na co sztab brygady odpowiedział: „Nie dać się zniszczyć, cofać na lasy. Zająć stanowiska ogniowe.”. W dzienniku działań Batalionu Strzelców Podhalańskich zapisano, że „Rannych nie można ewakuować. Wieczorem sytuacja staje się prawie tragiczna. Zaopatrywania nie ma, brak wody, amunicja prawie na wykończeniu”. O 20.20 Koszutski przekazał: „Otrzymujemy ogień z kier. płn.-wsch. Sytuacja poważna. Kiedy otrzymam obiecaną pomoc?”. Kwadrans później meldunek radiowy wysłał Stefanowicz: „Sytuacja coraz gorsza. Jesteśmy pod silnym ogniem. Nie wiem jak długo wytrzymamy”. 
Gen. Maczek, nie dysponując już żadnymi odwodami, zażądał od swojego przełożonego, gen. Simondsa natychmiastowego wsparcia polskich sił na Mont Ormel przez jednostki kanadyjskie. Udzielić go miała jeszcze 20 sierpnia 4 Kanadyjska Dywizja Pancerna. Tego dnia Kanadyjczycy na Maczugę jednak nie dotarli.
Choć przeprowadzone przez Meindla i Bittricha ataki nie zdołały zniszczyć polskiego zgrupowania, umożliwiły przedarcie się na wschód znacznej liczby Niemców. Co więcej, w nocy z 20 na 21 sierpnia w rejonie północnego wzgórza 262 niemieckim spadochroniarzom udało się odtworzyć i utrzymać korytarz ewakuacyjny, którym wycofały się resztki dywizji pancernych Waffen-SS. Akcją dowodził osobiście Meindl, który opuścił kocioł dopiero z chwilą nadejścia straży tylnej I Korpusu Pancernego SS, około godz. 7.00. W okolicy południowego wzgórza 262 wymknął się natomiast sztab 7 Armii z rannym gen. Hausserem, a także dowódca 12 Dywizji Pancernej SS „Hitlerjugend”, SS-Oberführer Kurt Meyer. Mniej szczęścia miał dowodzący LXXXIV Korpusem gen. Otto Elfeldt, który pomiędzy Chambois a Mont Ormel został wzięty do niewoli przez polskich żołnierzy z 10 Pułku Strzelców Konnych.
Działania 4 Kanadyjskiej Dywizji Pancernej.
Obiecanego przez Simondsa wsparcia, którego oczekiwało wykrwawiające się na Maczudze polskie zgrupowanie, miała dostarczyć 4 Kanadyjska Dywizja Pancerna gen. George’a Kitchinga. Do tej pory koncentrowała ona swe działania w dwóch kierunkach. Na południe w kierunku Chambois atakowała 10 Kanadyjska Brygada Piechoty wzmocniona pancernym pułkiem rozpoznawczym. Jej najdalej wysunięty posterunek stanowił oddział wydzielony mjr. Davida V. Currie, który 19 sierpnia wkroczył do Saint-Lambert, leżącego w połowie drogi między Trun a Chambois. Jednak wobec ogromnej przewagi liczebnej napierających Niemców, nie tylko nie zdołał on zabezpieczyć mostu na Dives, ale musiał też wycofać się do północnej części wsi i przez następne 2 dni walczył o jej utrzymanie. Mierząca 2 km luka między Saint-Lambert a Chambois pozostawała więc wciąż otwarta i przez cały dzień 20 sierpnia oraz następną noc przedzierały się nią w kierunku Mont Ormel niemieckie oddziały.
Natomiast na wschód w kierunku Vimoutiers nacierała 4 Kanadyjska Brygada Pancerna. Rano 20 sierpnia Simonds nakazał Kitchingowi zatrzymać jej natarcie i skierować ją na południe na pomoc oblężonej Maczudze. W celu ułatwienia wykonania zadania do dyspozycji 4 Dywizji Pancernej oddano dwie dodatkowe brygady. Mimo to kanadyjskim czołgom do końca dnia udało się przebyć w trudnym i przesiąkniętym Niemcami terenie zaledwie parę kilometrów. Choć około godz. 22 Kanadyjczycy nawiązali kontakt wzrokowy z Polakami, nie zdołali do nich dotrzeć, gdyż zostali zatrzymani w rejonie wzgórz 240 i 239 przez obsadzające je oddziały II Korpusu Pancernego SS. Następnego dnia 4 Dywizja Pancerna wznowiła natarcie, ale już bez krytykowanego za brak postępów Kitchinga, którego Simonds zdjął z dowodzenia.
Obrona Maczugi 21 sierpnia i kanadyjska odsiecz.
W nocy z 20 na 21 sierpnia oblężeni Polacy podjęli nieudane próby połączenia się z Kanadyjczykami, wysyłając na północ pancerne i piesze patrole, które bądź nie odnalazły sojusznika, bądź zostały zatrzymane przez nieprzyjaciela. Niemieckie ataki zostały wznowione o świcie 21 sierpnia. Pozostający wciąż w kotle Niemcy podjęli ostatnie desperackie próby przedarcia się przez polskie linie. Nacierali doraźnie stworzonymi zgrupowaniami (tzw. "kampfgruppen") złożonymi z resztek różnych rozbitych jednostek. Uderzenia te osiągnęły pewne powodzenie, co było spowodowane skrajnym wyczerpaniem polskich oddziałów. 
O godz. 7.00 pod Zameczek, w którym mieścił się punkt opatrunkowy z około 300 rannymi Polakami i Niemcami, wdarła się piechota prowadzona przez dwie Pantery. Czołgi skierowały się następnie ku centrum Maczugi, gdzie zostały zniszczone przez Shermany 2 Pułku Pancernego, a towarzyszący im piechurzy odparci ogniem cekaemów. Na południu 9 Batalion Strzelców i 1 Pułk Pancerny ostrzeliwały nadchodzące falami z kierunku Chambois kolumny niemieckie, gdy około godz. 11 z Coudehard spadło na ich tyły natarcie "kampfgruppe" złożonej m.in. z grenadierów 12 Dywizji Pancernej SS „Hitlerjugend”. Niemcy atakowali po stromym zboczu bez wsparcia broni pancernej. W rezultacie zostali rozbici ogniem dział czołgów przeciwlotniczych. Mimo odparcia tych ataków sytuacja Polaków stawała się krytyczna. Czołgi wystrzeliwały swoje ostatnie pociski, a w niektórych kompaniach strzeleckich było nie więcej niż 30 zdolnych do walki żołnierzy. Amerykańskie Dakoty, które miały dostarczyć tak potrzebną amunicję, co prawda nadleciały, ale zrzuciły swój ładunek 5 mil od celu na pozycje kanadyjskie.
O godz. 10.45 do pozycji zajmowanych przez 1 Pułk Pancerny dotarły czołowe patrole Kanadyjczyków. Główne siły odsieczy, na czele których posuwał się 22 Kanadyjski Pułk Pancerny (Kanadyjscy Grenadierzy Gwardii), wciąż nie mogły się jednak przebić, natrafiając na zdeterminowany opór Niemców w okolicach wzgórza 239. Tymczasem na Mont Ormel trwały zacięte walki − niemieckie ataki przybrały na sile, szczególnie z kierunku południowego. Około godz. 12 mjr Stefanowicz meldował, że jest atakowany z trzech stron i prosił o jak najszybszą pomoc ze strony Kanadyjczyków.
Na szczęście dla polskiego zgrupowania były to już ostatnie zorganizowane niemieckie uderzenia. Następne zostały udaremnione przez nadchodzącą 4 Kanadyjską Brygadę Pancerną. O godz. 12.30 patrol 2 Pułku Pancernego nawiązał na północ od Zameczku kontakt z Grenadierami Gwardii. O 13.30 ataki Niemców ustały. Wkrótce potem weszły na wzgórze pierwsze pododdziały kanadyjskie. Jeden z grenadierów opisał później to, co Kanadyjczycy zastali na Maczudze: 
Epilog.
Wraz z ustaniem walk na Maczugę wjechały kanadyjskie ciężarówki z amunicją, benzyną, żywnością i lekarstwami. Rozpoczęła się ewakuacja jeńców i rannych. Dotarli tam też dowódca 10 Brygady Kawalerii Pancernej, płk dypl. Tadeusz Majewski oraz dowódca 3 Brygady Strzelców, płk Marian Wieroński, którzy do tej pory byli odcięci od swoich oddziałów na wzgórzu 259. 
W międzyczasie znajdujący się pomiędzy Chambois a Mont Ormel 10 Pułk Strzelców Konnych otrzymał rozkaz wykonania rozpoznania w kierunku masywu. Mimo ciągłego zagrożenia ze strony pojawiających się ze wszystkich kierunków Niemców, 1. szwadronowi w sile 9 Cromwelli udało się dotrzeć w pobliże południowych stoków północnego wzgórza 262. Został jednak ostrzelany z rejonu Coudehard przez polskie Shermany. W rezultacie szwadron wycofał się, pozostawiając dwa uszkodzone przez bratobójczy ogień czołgi.
Około godz. 16.00 miał jeszcze miejsce ostatni niemiecki atak na Maczugę. Według meldunku mjr. Stefanowicza na pozycje jego pułku natarła „z furią” piechota osłaniana ogniem moździerzy. Pozbawiona jednak wsparcia czołgów została odparta, ponosząc bardzo wysokie straty. Wkrótce potem rozpoczęło się oczyszczanie terenu i wyłapywanie maruderów. Bitwa o Mont Ormel dobiegła końca. W tym samym czasie idący z Saint-Lambert Kanadyjczycy połączyli się ze zgrupowaniem Zgorzelskiego i Amerykanami w Chambois, a do Trun dotarli z zachodu Brytyjczycy. Kocioł Falaise został ostatecznie zamknięty. Opór Niemców zaczął zamierać. Do końca dnia większość okrążonych jednostek złożyła broń. 
Po południu 22 sierpnia 1 Pułk Pancerny i 9 Batalion Strzelców zostały skierowane na południowe wzgórze 262, gdzie zastały przybyły spod Chambois 24 Pułk Ułanów. Tego samego dnia gen. Simonds zadecydował o przesunięciu 1 Dywizji Pancernej do odwodu II Korpusu Kanadyjskiego w celu odtworzenia jej zdolności bojowej. 23 sierpnia oddziały zostały ześrodkowane w okolicach Norrey-en-Auge i Grand-Mesnil, gdzie uzupełniły braki w zaopatrzeniu, kadrach oraz sprzęcie. 1 września dywizja powróciła na pierwszą linię frontu, aby wziąć udział w pościgu za wycofującym się na wschód nieprzyjacielem.
Następstwa.
Zajęcie i utrzymanie strategicznego północnego wzgórza 262 miało kluczowe znaczenie dla operacji zamknięcia kotła pod Falaise. Wraz z kanadyjskimi punktami oporu w Trun i Saint-Lambert oraz polsko-amerykańskim w Chambois, Maczuga stanowiła najpoważniejszą przeszkodę na drodze odwrotu dwóch niemieckich armii. Polscy żołnierze w ciągu trzech dni ciężkich walk odparli wszystkie ataki z wewnątrz kotła oraz odrzucili kontratak II Korpusu Pancernego SS ze wschodu. Zdaniem amerykańskiego historyka wojskowości Gregora Dallasa dzięki swej postawie w bitwach o Mont Ormel i Chambois „Polacy zamknęli Kocioł Falaise i otworzyli aliantom wrota do Paryża”.
Główny cel operacji, jakim było okrążenie i zniszczenie 7 Armii i 5 Armii Pancernej, nie został jednak w pełni osiągnięty. Polskie zgrupowanie, podobnie jak pozostałe jednostki sprzymierzonych zamykające korytarz, okazało się zbyt słabe, aby w obliczu znacznej przewagi liczebnej nieprzyjaciela skutecznie powstrzymać go przed wycofaniem się na wschód. Okrążone, pozbawione aprowizacji oraz bezpośredniego wsparcia sojuszniczych jednostek kanadyjskich i francuskich, nie było ono w stanie zlikwidować wszystkich prób ucieczki. W rezultacie ponawianych ataków krytycznego dnia 20 sierpnia Niemcy wyprowadzili z kotła 40−50% swych sił wraz z wyższym dowództwem. Przede wszystkim udało się im ewakuować wszystkie dywizje pancerne. Choć sukces ten okupili ogromnymi stratami, szczególnie w czołgach i innym ciężkim sprzęcie (ponad 90%), to jednak większość personelu jednostek pancernych (98 ze 160 tys. ludzi) zdołała się wycofać i stanowiła podstawę do szybkiego odbudowania zdziesiątkowanych formacji. W ciągu niespełna czterech miesięcy 5 Armia Pancerna oraz oba korpusy pancerne SS zostały w pełni zregenerowane i wzięły udział w ofensywie w Ardenach.
Polskie straty w bitwie o Mont Ormel wyniosły 351 zabitych, rannych i zaginionych oraz kilkanaście czołgów. W niektórych pododdziałach sięgnęły 30% stanu osobowego. Trudne do oszacowania są straty niemieckie. Prawdopodobnie zginęło około 500 Niemców, a 1500 dostało się do niewoli. Na samym wzgórzu pozostawili oni 8 zniszczonych czołgów. Niemożliwa jest do ustalenia natomiast liczba sprzętu zniszczonego u podnóża Mont Ormel i w jego okolicach na skutek polskiego ostrzału. Straty te musiały być jednak duże. Jak szacują Kanadyjczycy, w rejonie miejscowości Trun, Argentan i Chambois Niemcy stracili w sumie 187 czołgów, 157 pojazdów opancerzonych, 1778 samochodów ciężarowych, 669 osobowych oraz 252 armaty.
Polegli w bitwie polscy żołnierze spoczywają na cmentarzu 1 Dywizji Pancernej w miejscowości Grainville-Langannerie leżącej przy szosie Caen–Falaise.
Bitwę upamiętnia wzniesiony w 1965 roku na szczycie północnego wzgórza 262 pomnik w kształcie muru. Zamieszczona na nim tablica głosi: „Ku czci walczących i poległych na tym wzgórzu żołnierzy polskich”. W 1994 roku, w 50-lecie bitwy nieopodal pomnika zostało otwarte muzeum.
Bitwa w kulturze masowej.
Sfabularyzowana wersja wydarzeń na Mont Ormel została przedstawiona w wydanej w 2006 roku grze komputerowej "Call of Duty 3". W jednej z misji gracz wciela się w rolę fikcyjnego czołgisty 1 Dywizji Pancernej, kaprala Bohatera, który bierze udział w obronie Maczugi.

</doc>
<doc id="1636726" url="https://pl.wikipedia.org/wiki?curid=1636726" title="Zbrodnia w Dubinkach">
Zbrodnia w Dubinkach

Zbrodnia w Dubinkach – wydarzenia, do których doszło 23 czerwca 1944 roku w osadzie wojskowej Dubinki, opodal miasteczka Dubinki.
Przebieg.
23 czerwca 1944 roku 5 Wileńska Brygada AK zaatakowała zamieszkaną przez wojskowych osadników litewskich osadę wojskową opodal miasteczka Dubinki, powstałą po parcelacji majątku Dubinki przez władze litewskie w okresie międzywojennym. Przez zaskoczenie został zdobyty bunkier broniony przez litewskich policjantów. Złamano również opór stawiany polskim partyzantom podczas wkraczania do samej wsi. Posiadając listy osób współpracujących z aparatem okupacyjnym, rozpoczęto akcję odwetową. W Dubinkach śmierć poniosło od 21 do 27 mieszkańców wsi, w tym kobiety i dzieci. Przy zwłokach pozostawiono pisma w języku polskim i litewskim informujące, że jest to odwet za zbrodnię w Glinciszkach.
Wydarzenia były odwetem za śmierć mieszkańców Glinciszek. 20 czerwca 1944 roku policjanci 3. kompanii 258. litewskiego rezerwowego batalionu Schutzmannschaft (kolaboracyjnej policji litewskiej) zamordowali w Glinciszkach 39 Polaków w tym kobiety, starców i jedenaścioro dzieci. Działania sprowokowane były też serią mordów dokonanych przez formacje litewskie na ludności cywilnej w Pawłowie, Adamowszczyźnie i Sieńkowszczyźnie.
Dubinki stały się celem ataku, gdyż w nich mieszkały rodziny niektórych litewskich policjantów odpowiedzialnych za zbrodnie w Glinciszkach. Wśród ofiar była też Polka, Anna Górska, z czteroletnim synkiem. Według Pawła Rokickiego akcja w Dubinkach była zbrodnią wojenną, a śmierć cywilów była celowym działaniem. 
Rozbieżności w ocenach.
Istnieją dwie różniące się wersje co do tego, które oddziały dokonały mordu w Dubinkach. Według pierwszej dowódca 5 Brygady Zygmunt Szendzielarz, po otrzymaniu meldunku o masakrze w Glinciszkach, samowolnie nakazał swoim żołnierzom dokonanie odwetu w Dubinkach, łamiąc tym samym rozkaz komendanta Okręgu Aleksandra Krzyżanowskiego „Wilka” z 12 kwietnia, zakazującego represji na ludności cywilnej. Jednocześnie „Wilk” nakazał mjr. Mieczysławowi Potockiemu „Węgielnemu” dokonanie bezkrwawego rajdu na przedwojenne terytorium Republiki Litewskiej (Litwę kowieńską), mającego być demonstracją siły polskich oddziałów. Według drugiej zabójstwa w Dubinkach były częścią tego rajdu, a wzięły w nim udział, prócz 5 Wileńskiej Brygady AK, także brygady „Narocz” i „Brasławska”.
Historycy spierają się co do liczby zabitych cywilów. Zdaniem Pawła Rokickiego w całej akcji odwetowej, obejmującej – obok Dubinek – Giże, Gorszwiany, Janiszki, Ołkuny, Reputany, Vymančiai, Zabelina i Zajeziorce, wynosiła ona 68 osób, z czego 75% stanowiły kobiety i dzieci. Zdaniem Patryka Kozłowskiego w Dubinkach zabito 27 osób. Według Pawła Rokickiego "w osadzie wojskowej Dubinki śmierć poniosło prawdopodobnie 21 osób z sześciu gospodarstw".
Według Pawła Rokickiego wydarzenia w Glinciszkach i Dubinkach to zbrodnie wojenne. Kazimierz Krajewski i Grzegorz Wąsowski uważają tezy Pawła Rokickiego o osobistej odpowiedzialności por./mjr. Szendzielarza – „Łupaszki” za tendencyjne i przyjęte apriorycznie. Analogiczne stanowisko zajmuje Tomasz Łabuszewski.

</doc>
<doc id="1636727" url="https://pl.wikipedia.org/wiki?curid=1636727" title="Kristy, Are You Doing Okay?">
Kristy, Are You Doing Okay?

Kristy, Are You Doing Okay? – ballada rockowa amerykańskiego zespołu The Offspring, która znalazła się na ich 8. albumie studyjnym "Rise and Fall, Rage and Grace".
Piosenka znajduje się na 7. miejscu w albumie i jest trzecim singlem. Tekst opowiada o dziewczynie, którą piosenkarz Dexter Holland znał jako dziecko. Była ona wykorzystywana seksualnie i wszyscy w sąsiedztwie (włącznie z Dexterem) wiedzieli o tym, ale nikt nic nie zrobił. Holland napisał tę piosenkę by przeprosić dziewczynę.
Teledysk.
Teledysk został zrobiony razem z reżyserem Lexem Halabym. Jego premiera miała miejsce 2 lutego na stronie AOLmusic.com.
Klip opisuje nastolatkę, która pisze ciągle w swoim pamiętniku o tym, że była wykorzystywana. Chłopak w klasie (młody Dexter) dostrzega ją i podejrzewa, że coś jest nie tak. Jednakże nic nie robi, a dziewczyna zostaje sama. Na końcu teledysku, po wymianie spojrzeń, Kristy zostawia dla Dextera swój pamiętnik na trybunie szkolnego boiska. Strony z pamiętnika pojawiają się w scenach, gdy Holland gra na gitarze akustycznej.

</doc>
<doc id="1636730" url="https://pl.wikipedia.org/wiki?curid=1636730" title="Boeing X-45">
Boeing X-45

 
Boeing X-45 – bojowy, bezzałogowy aparat latający (UCAV – Unmanned Combat Aerial Vehicle) o obniżonej skutecznej powierzchni odbicia radiolokacyjnego, opracowany przez amerykańską firmę Boeing.
Historia.
W drugiej połowie lat 90. XX wieku US Air Force oraz US Navy rozpoczęły program budowy bezpilotowych, bojowych aparatów latających. W przypadku sił powietrznych program otrzymał nazwę UCAV ("Unmanned Combat Aerial Vehicle") a marynarki UCAV-N ("Naval"). Do projektu zgłosiły się dwie firmy: Boeing do UCAV ze swoim X-45 oraz Northrop Grumman do UCAV-N z X-47. Obie firmy były wspomagane przez DARPA ("Defense Advanced Research Projects Agency" – Agencja Zaawansowanych Projektów Badawczych Obrony). Z racji podobieństw pomiędzy obydwoma projektami zdecydowano się dokonać scalenia obydwu programów w jeden wspólny dla obydwu rodzajów sił zbrojnych pod nazwą J-UCAS ("Joint Unmanned Combat Air System" – wspólny bezpilotowy system lotniczy). Boeing przystąpił do budowy dwóch prototypów, pierwszy został zbudowany w ośrodku Phantom Works w 2000 roku. 22 maja 2002 roku w Centrum Badania Lotu imienia Neila A. Armstronga znajdującego się na terenie bazy Sił Powietrznych Stanów Zjednoczonych Edwards Air Force Base w stanie Kalifornia X-45A wykonał swój pierwszy lot. W marcu 2003 roku zakończono pierwszy etap prób, w którym udowodniono zdolność samolotu do wykonywania misji uderzeniowych i atakowania obrony przeciwlotniczej. Przeprowadzano testy otwierania i zamykania komory bombowej w locie, demontażu i montażu skrzydeł oraz samodzielnego kołowania. 18 kwietnia 2004 roku X-45 jako pierwszy bezpilotowy aparat latający dokonał zrzutu ćwiczebnej bomby SSB o masie 113,5 kg, kierowanej przy pomocy układu GPS. Aparat leciał na wysokości 10 600 m z prędkością 0,67 Ma, wszystkie manewry, otwarcie i zamknięcie komory bombowej, zrzut bomby były kierowane przez naziemne stanowisko kontroli lotu. 7 maja 2004 roku również jako pierwszy bezpilotowy aparat leciał w szyku z innym statkiem powietrznym, którym był pilotowany samolot Lockheed T-33. 1 sierpnia 2004 roku w szyku poleciały dwa X-45. W drugiej połowie 2004 roku przeprowadzono dalsze próby lotów w szyku ale tym razem w różnych formacjach ze zmianą położenia względem siebie. W lutym 2005 roku dwa X-45 dokonały symulowanego ataku na cele naziemne. Samoloty samodzielnie wykryły i zidentyfikowały cele, oprogramowanie sterujące dokonało analizy, który z samolotów ma największe szanse wykonania zadania i po sygnale z ziemi zezwalającym na dokonanie ataku X-45 zniszczył cel, po wykryciu kolejnego celu drugi z samolotów przystąpił do wykonania zadania. Po przeprowadzeniu pełnej serii testów obydwa samoloty oddane zostały do muzeów, jeden do National Air and Space Museum w Waszyngtonie a drugi do muzeum sił powietrznych – National Museum of the United States Air Force mieszczącego się w bazie Wright-Patterson Air Force Base w Riverside (Ohio). Doświadczenia zdobyte przy programie budowy wersji C zostały wykorzystane przez Boeinga w konstrukcji aparatu Boeing Phantom Ray.
Konstrukcja.
X-45 to samolot bezogonowy w którego konstrukcji, wykorzystano doświadczenia zdobyte podczas projektowania innego samolotu Boeinga Bird of Prey. Został wykonany w układzie latającego skrzydła – bez usterzenia poziomego i pionowego. X-45 posiada kadłub nośny z niewielkimi skrzydłami. Wlot powietrza do silnika umieszczony jest nad krawędzią natarcia płata. Jako napędu użyto silnika turboodrzutowego Honeywell F124-GA-100 o ciągu 28 kN, z płaską dyszą wylotową. Samolot wykonano z kompozytów grafitowo-epoksydowych. Kołowanie, lot, start i lądowanie może być wykonywane w pełni autonomicznie lub pod kontrolą stanowiska naziemnego. Samolot posiada trójgoleniowe podwozie chowane w kadłubie podczas lotu. Skrzydła samolotu mogą być demontowane na czas transportu. W skład wyposażenia aparatu wchodzi radar z syntetyczną aperturą. Systemy pokładowe X-45 pozwalają na wykrycie, identyfikację celów i precyzyjny atak, decyzje o podjęciu ataku podejmuje operator z naziemnego stanowiska kontroli lotu. Samolot może przenosić 900 kg naprowadzanej amunicji lub bomb.

</doc>
<doc id="1636732" url="https://pl.wikipedia.org/wiki?curid=1636732" title="Cenzura w Polskiej Rzeczypospolitej Ludowej">
Cenzura w Polskiej Rzeczypospolitej Ludowej

Cenzura w Polskiej Rzeczypospolitej Ludowej – zjawisko nadzoru władz Polskiej Rzeczypospolitej Ludowej (PRL) nad informacjami (prasą, publikacjami naukowymi i kulturalnymi, widowiskami) przeznaczonymi do rozpowszechnienia. Cenzura w Polsce Ludowej trwała w okresie od 1944 do 1990 i funkcjonowała pod postacią instytucji Głównego Urzędu Kontroli Prasy, Publikacji i Widowisk (GUKPPiW) powołanego dekretem z 1946, a od lipca 1981 ze zmienioną nazwą: Główny Urząd Kontroli Publikacji i Widowisk.
Cenzura PRL miała charakter prewencyjny, a więc eliminowała niepożądane treści przed ich publikacją w mediach. Cenzorzy sprawdzali materiały informacyjne przed upublicznieniem, zatrzymując je lub zwalniając do emisji według odgórnych zaleceń rządzącej partii komunistycznej PZPR.
Aspekt prawny.
Do 1946 nadzór nad cenzurą sprawowali Minister Spraw Wewnętrznych oraz władze administracyjne I i II instancji.
Dekret z dnia 5 lipca 1946 r. o utworzeniu Głównego Urzędu Kontroli Prasy, Publikacji i Widowisk () wszedł w życie 2 sierpnia 1946 i był oparty na ustawie Krajowej Rady Narodowej z dnia 3 stycznia 1945 r. o trybie wydawania dekretów z mocą ustawy, która weszła w życie trzy dni później (). Zgodnie z owym aktem prawnym, postanowieniem Rady Ministrów, a zatwierdzeniem Prezydium Krajowej Rady Narodowej, powołano Główny Urząd Kontroli Prasy, Publikacji i Widowisk. Główny Urząd podlegał bezpośrednio Prezesowi Rady Ministrów, a jego głównymi zadaniami były (według artykułu 2):
Dyrektor Głównego Urzędu powoływany był przez Radę Ministrów na wniosek Prezesa Rady Ministrów. Główny Urząd dzielił się na terenowe Urzędy Kontroli Prasy, Publikacji i Widowisk, a finansowany był z odrębnego działu w budżecie Prezydium Rady Ministrów.
Ustawa Konstytucyjna z dnia 19 lutego 1947 r. o ustroju i zakresie działania najwyższych organów Rzeczypospolitej Polskiej, zwana "małą konstytucją" () weszła w życie 20 lutego 1947 i oparta była w głównej mierze (według art. 1) na uchwalonej 17 marca 1921 (data wejścia w życie: 1 czerwca 1921) ustawie z dnia 17 marca 1921 r. – Konstytucji Rzeczypospolitej Polskiej, zwanej "Konstytucją marcową" (). Zgodnie z art. 104, 105 i 106 znajdującymi się w rozdziale V ("Powszechne obowiązki i prawa obywatelskie") Konstytucji marcowej:
Biorąc pod uwagę powstanie i działanie GUKPPiW, prawa, które zapewniała konstytucja, nie były w ogóle egzekwowane. 22 lipca 1952 uchwalona została Konstytucja Polskiej Rzeczypospolitej Ludowej uchwalona przez Sejm Ustawodawczy w dniu 22 lipca 1952 r. (), będąca ustawą zasadniczą obowiązującą przez cały późniejszy okres istnienia Polski Ludowej (uchylona została dopiero wraz z wprowadzeniem obecnie obowiązującej Konstytucji Rzeczypospolitej Polskiej z dnia 2 kwietnia 1997 r. uchwalonej przez Zgromadzenie Narodowe w dniu 2 kwietnia 1997 r., przyjętej przez naród w referendum konstytucyjnym w dniu 25 maja 1997 r., podpisana przez Prezydenta Rzeczypospolitej Polskiej w dniu 16 lipca 1997 r. ()). Konstytucja Polskiej Rzeczypospolitej Ludowej (zwana również "stalinowską" lub "lipcową") gwarantowała, tak samo jak w przypadku poprzednich ustaw, swobody obywatelskie jednocześnie, również jak w przypadku poprzednich, łamiąc je:
Poza cenzurą oficjalną, Służba Bezpieczeństwa prowadziła również niejawną kontrolę korespondencji krajowej i zagranicznej. Kontrola ta skutkowała blokowaniem pism zakwalifikowanych przez funkcjonariuszy jako „szkodliwe” oraz, w niektórych przypadkach, wszczynania postępowań karnych wobec ich nadawców. W jednej z takich spraw z 1969 roku, udokumentowanych przez IPN, SB przechwyciła pismo, które mieszkaniec Katowic przesłał do krewnego w RFN, wspominając mimochodem o trudnej sytuacji gospodarczej oraz krytykując ówczesne władze PRL jako „marionetki i garstkę karierowiczów usłużnie wykonujących wszystkie polecenia Moskwy”. Przechwycone pismo zostało wykorzystane do wszczęcia sprawy karnej, w której następnie wydano wyrok bezwzględnego pozbawienia wolności na 1 rok i 6 miesięcy.
Działalność GUKPiW.
Urząd zajmował się kontrolą wszystkich publikacji, drukowanych we wszystkich drukarniach w całym kraju, a także wszystkich publicznych przedstawień teatralnych, estradowych itp., oraz wszystkich polskich audycji radiowych i telewizyjnych.
Od roku 1945 do 1980 ingerencje cenzury w teksty drukowane nie były w ogóle oznaczane – ani przez pozostawianie „białych plam”, jak przed wojną, ani w żaden inny sposób. Autorzy i wydawcy mieli obowiązek takiego przeredagowania ocenzurowanych fragmentów, by były one spójne i nie sugerowały w sposób rażący usunięcia tekstu przez cenzurę. Oznaczana była jedynie akceptacja danej pozycji przez cenzurę – każda książka i każde wydawnictwo, łącznie z akcydensami, oznaczane było zazwyczaj w stopce redakcyjnej (bądź na marginesie akcydensu) numerem zamówienia oraz skrótem składającym się z litery i liczby. To literowo-liczbowe oznaczenie było identyfikatorem cenzora. Cenzura prewencyjna od początku istnienia była obiektem krytyki Kościoła katolickiego w Polsce. W latach 40. przeciwko jej działaniom protestował m.in. bp. Stanisław Adamski, a w latach 70. o zagrożeniach spowodowanych działalnością cenzury głosił w tzw. kazaniach świętokrzyskich prymas Stefan Wyszyński. W 1981 zmieniono nazwę GUKPPiW na Główny Urząd Kontroli Publikacji i Widowisk (GUKPiW). W tym samym roku wprowadzono możliwość odwoływania się od decyzji Głównego Urzędu do Naczelnego Sądu Administracyjnego, zaś ingerencje cenzury były zaznaczane w tekście. Uzasadnienie miało jednak zwykle charakter ogólnikowy i polegało na powołaniu się na konkretny artykuł ustawy, który mówił np. o zakazie „godzenia w konstytucyjne zasady polityki zagranicznej PRL”, bez wyjaśnienia w jaki sposób, zdaniem cenzora, usunięty fragment w te zasady godził.
Sam dekret uchylony został 1 lipca 1984. W 1990 cenzura prewencyjna została zniesiona.
Wykaz książek podlegających niezwłocznemu wycofaniu.
W krótki czas po zakończeniu II wojny światowej, w październiku 1945 Ministerstwo Oświaty rozesłało do wszystkich polskich bibliotek poufne pismo wraz z załączoną listą książek, które miały zostać „niezwłocznie usunięte z bibliotek szkolnych wszystkich typów i stopni”. W latach 1951–1953 Ministerstwo Kultury i Sztuki oraz Ministerstwo Bezpieczeństwa Publicznego przeprowadziły na dużą skalę akcję oczyszczania rodzimych bibliotek publicznych z tych publikacji sprzecznych z polityką i ideologią Polski Ludowej, zarówno przedwojennych, jak i powojennych, których treści uznawane były za szkodliwe lub nieaktualne. W celu czyszczenia księgozbiorów co pewien czas wydawany były "listy książek podlegających niezwłocznemu wycofaniu z bibliotek". Na pierwszej liście, z 1945 r. znalazły się dzieła wszystkich pisarzy uznanych przez władze komunistyczne za kolaborantów. W tej liczbie znaleźli się Ferdynand Goetel, Jan Emil Skiwski, Feliks Burdecki oraz Stanisław Wasylewski (który w wyniku procesu został z czasem oczyszczony z zarzutu kolaboracji). 1 września 1951 wszedł w życie oparty na "Wykazie nr 000305 z 31 X 1951 r." dokument Centralnego Zarządu Bibliotek (organ podlegający Stefanowi Dybowskiemu, ówczesnemu Ministrowi Kultury i Sztuki) „Wykaz książek podlegających niezwłocznemu wycofaniu” (mający adnotację: TYLKO DO UŻYTKU SŁUŻBOWEGO). Zawierał on trzy listy:
Ostatnia lista miała informację:
Wykaz pierwszy zawierał łącznie 1682 pozycje.
W latach 1952–1953 usunięto z bibliotek 2500 tytułów w kilku milionach egzemplarzy i wywieziono pod kontrolą do wyznaczonych w poszczególnych województwach papierni.
W późniejszym okresie na wykazach pozycji niedopuszczonych do druku i dystrybucji figurowało łącznie ok. 5 tys. książek.
Filmy wstrzymane przez cenzurę.
Filmy, które zostały uznane przez kierownictwo PZPR za niezgodne z obowiązującymi poglądami partii otrzymywały zakaz rozpowszechniania, zyskując potoczną nazwę „półkowników” (satyryczny neologizm utworzony od wyrażenia „odkładać na półkę”). PRL-owska cenzura wstrzymując ich emisję oraz zakazując rozpowszechniania nie zezwalała również publikowania jakichkolwiek informacji o nich. W zaleceniach dla cenzorów z 1975 roku Główny Urząd Kontroli Prasy, Publikacji i Widowisk wymienia kilkanaście z nich m.in. „Długa noc” (1967) Janusza Nasfetera, „Zasieki” (1973) Andrzeja Piotrowskiego, „Diabeł” (1972) Andrzeja Żuławskiego, „Ręce do góry” (1967) Jerzego Skolimowskiego, „Przeprowadzka” (1972) Jerzego Gruzy, „Pełnia nad głowami” (1974) Andrzeja Czekalskiego i inne. Tomasz Strzyżewski w swojej książce o cenzurze w PRL cytuje oficjalny tajny dokument urzędu kontroli podając zakres ingerencji cenzorskich wraz z listą zakazanych filmów: „Nie należy zwalniać żadnych materiałów (informacji, omówień, recenzji, reportaży, postulatów wprowadzenia na nasze ekrany itp.)”.
Przykładowe ingerencje cenzury w filmach.
8 stycznia 1947 roku odbyła się premiera filmu "Zakazane piosenki". Stosunkowo szybko wycofano go jednak z ekranów i poddano przeróbkom. Chodziło na przykład o mocniejsze zaakcentowanie roli Armii Czerwonej w „wyzwoleniu” Warszawy. W jednej z piosenek śpiewano w czasie okupacji, że po wojnie będzie „Polska od morza do morza”, z ekranu wyraźnie słyszymy znane potem z PRL „od gór aż do morza”.
Zdemaskowanie działalności GUKPPiW.
Pracujący w latach 70. w GUKPPiW absolwent krakowskiej WSE Tomasz Strzyżewski w ukryciu przepisał w całości „Księgę Zapisów i Zaleceń GUKPPiW” oraz zgromadził kopie niektórych dokumentów cenzury. W 1977 wyemigrował do Szwecji, gdzie – pomimo że początkowo nie wierzono w autentyczność przywiezionych dokumentów – opublikował je w Czarnej księdze cenzury PRL.
Okres „Solidarności”.
Po powstaniu „Solidarności” kilkakrotnie pojawiały się wydania gazet z „białymi plamami” po ingerencjach cenzury (m.in. we Wrocławiu w dzienniku Wieczór Wrocławia w marcu 1981), a później weszła w życie ustawa, nakazująca oznaczać takie ingerencje czterema kropkami lub czterema pauzami w nawiasach kwadratowych: [– – – –]. Mimo wprowadzenia stanu wojennego w grudniu 1981, przepis ten na ogół był przestrzegany aż do końca istnienia w Polsce cenzury, choć na ogół tylko w gazetach, i to takich, których redaktorzy naczelni nie byli zależni od partyjnego koncernu „RSW Prasa-Książka-Ruch”, np. takich jak Tygodnik Powszechny.
Wszędzie tam, gdzie pojawia się cenzura, pojawia się natychmiast podziemna działalność wydawnicza, (tzw. drugi obieg). Jednym ze sposobów walki z cenzurą były przypadki druku swoistych „errat” lub uzupełnień do publikacji drukowanych oficjalnie, za zgodą cenzury. Uzupełnienia takie zawierały zazwyczaj fragmenty przez cenzurę wykreślone. Podobnym zjawiskiem było także kolportowanie poza obiegiem oficjalnym nagrań magnetofonowych z utworami dźwiękowymi, zazwyczaj tekstami czytanymi przez lektorów lub dialogami; często w nagraniach takich brali udział znani aktorzy, których głosy były powszechnie rozpoznawalne.
Jarzmo cenzury zmuszało także autorów do nadzwyczajnej niekiedy ekwilibrystyki, przemycając zakazane przez władze treści „pomiędzy wersami”.
Swoistą odmianą cenzury było stosowane w Polsce przez wszystkie lata powojenne aż do 1989 (a także w innych krajach „obozu socjalistycznego”) zagłuszanie zagranicznych radiostacji uznanych przez władze państwa za nieprawomyślne: Radio Wolna Europa, Głos Ameryki. Pewien wpływ na zmniejszenie się znaczenia cenzury i zagłuszania stacji radiowych miał rozwój w latach 80. XX w. telewizji satelitarnej.

</doc>
<doc id="1636737" url="https://pl.wikipedia.org/wiki?curid=1636737" title="Wzgórze 262">
Wzgórze 262



</doc>
<doc id="1636739" url="https://pl.wikipedia.org/wiki?curid=1636739" title="Awaji (miasto)">
Awaji (miasto)

 – miasto w Japonii (prefektura Hyōgo) położone na wyspie Awaji na Morzu Wewnętrznym.
Położenie.
Miasto leży na wyspie w południowej części prefektury, graniczy z miastami:
Historia.
Miasto powstało 1 kwietnia 2005 roku.

</doc>
<doc id="1636743" url="https://pl.wikipedia.org/wiki?curid=1636743" title="Piec solarny">
Piec solarny

Piec słoneczny (solarny) – jest to rodzaj pieca zasilanego energią promieni słonecznych. Ma postać wycinka paraboloidy pokrytej zwierciadłami skupiającymi promienie w ognisku – na małej powierzchni. Promienie padające na część skupiającą kierowane są przez zespoły zwierciadeł płaskich ustawionych naprzeciw części paraboloidalnej (to za ich pomocą sterowana jest wydajność pieca). Temperatura w ognisku może osiągać 3000 °C (3273 K). Dzięki tak wysokiej temperaturze może być stosowany do topienia stali, generowania prądu lub produkcji paliwa wodorowego. Ze względu na ścisłą zależność od warunków pogodowych rzadko stosowany jest w praktyce. Największy dotychczas wybudowany piec solarny znajduje się w południowej Francji w miejscowości Odeillo w Pirenejach.

</doc>
<doc id="1636744" url="https://pl.wikipedia.org/wiki?curid=1636744" title="Piec słoneczny">
Piec słoneczny



</doc>
<doc id="1636746" url="https://pl.wikipedia.org/wiki?curid=1636746" title="Organy bezpieczeństwa państwa (1944–1990)">
Organy bezpieczeństwa państwa (1944–1990)

Organy bezpieczeństwa państwa (OBP) – pojęcie wprowadzone w Ustawie lustracyjnej z 11 kwietnia 1997 r., a następnie powtórzone w Ustawie o Instytucie Pamięci Narodowej – Komisji Ścigania Zbrodni przeciwko Narodowi Polskiemu z ​18 grudnia 1998 r., obejmujące funkcjonujące w latach 1944–1990 instytucje (bądź ich piony) powołane do zapewnienia bezpieczeństwa ówczesnego państwa polskiego o charakterze totalitarnym.
Od 2007 r. proces ujawniania informacji o dokumentach organów bezpieczeństwa państwa z lat 1944–1990 odbywa się na podstawie Ustawy z 18 października 2006 r. zastępującej Ustawę z 1997 r. Obecnie w znowelizowanych przepisach wymienione są następujące struktury:
Ponadto w ustawie o IPN termin ten obejmuje również poniższe organy, natomiast z ustawy o ujawnianiu informacji o dokumentach organów bezpieczeństwa państwa z lat 1944–1990 oraz treści tych dokumentów zostały one wykreślone na mocy wyroku Trybunału Konstytucyjnego:
Termin stosowany wobec współczesnych służb to organy ochrony bezpieczeństwa i porządku publicznego,

</doc>
<doc id="1636747" url="https://pl.wikipedia.org/wiki?curid=1636747" title="Positively 4th Street">
Positively 4th Street

Positively 4th Street – piosenka skomponowana przez Boba Dylana, nagrana przez niego w lipcu 1965 i wydana jako niealbumowy singel we wrześniu. Piosenka znana jest także jako „Positively Fourth Street”.
Historia i charakter utworu.
Piosenka została nagrana na sesji do albumu "Highway 61 Revisited" w Columbia Studio A 29 lipca 1965 r. w Nowym Jorku.
Jest to jeden z bardziej gorzkich utworów Dylana. Przyczyną tego było to, że został nagrany zaledwie w 4 dni po zelektryfikowanym debiucie Dylana na Festiwalu Folkowym w Newport w lipcu 1965 r., który został bardzo niechętnie przyjęty przez część publiczności. Dylan zaczął być oskarżany o komercjalizację, która była jednoznaczna ze zdradą ruchu folkowego i jego ideami kulturalnymi i politycznymi. Piosenka „Positively 4th Street” niejako automatycznie zaczęła być więc interpretowana jako dość jadowita reakcja na te krytyki.
Jednak jest to dość jednostronny odbiór utworu. Wyraz temu dał sam Dylan, m.in. gdy umieścił w broszurce do albumu "Biograph" własny komentarz "Nie mógłbym napisać piosenki o czymś takim. Nie piszę piosenek dla krytyków".
Każda linijka utworu składającego się z 12 krótkich zwrotek, jest niezwykle ostra, tak jakby Dylan chciał spalić za sobą wszystkie mosty, a i niektóre przed nim. Jakby chciał za nimi pozostawić właściwie wszystkich i żeby każdy myślał, że piosenka dotyczy właśnie jego.
Dodatkowe światło rzuca także tytuł kompozycji; Dylan mieszkał na West 4th Street w Greenwich Village. Dlatego każdy właściwie folkowiec z tej dzielnicy mógł wziąć do siebie to, że zbierał okruchy ze stołu Dylana, podkradał, stawał się więc uzurpatorem i oportunistą, a co najgorsze – tym samym był całkowicie nieoryginalny.
Dylan z właściwą sobie dezynwolturą i być może chęcią pomieszania tropów interpretatorom, zapowiedział kiedyś „Postively 4th Street” jako „jedną z moich piosenek o przyjaźni”. Przy innej okazji powiedział "„Positively 4th Street” jest krańcowo jednowymiarowa, co lubię". Jego najbliższą koterię stanowili Bob Neuwirth, Victor Maimudes, Dawid Blue i Phil Ochs (do czasu zerwania przyjaźni).
Dylan jednak ujawnia także, że ma dla wszystkich uczucia, co jest wyrażone w linijce tekstu „I do not feel so good when I see the heartbreaks you embrace (...)” (Nie cieszę się z cierpień, którymi się obnosisz). Jednak piosenkę znów kończy mocnym, wręcz nokautującym stwierdzeniem „I wish that for just one time you could stand inside my shoes, you’d know what a drag it is to see you”. (Pragnę abyś chociaż raz stanął w mojej sytuacji, wiedziałbyś, jak przykrym jest cię ujrzeć).
Piosenka ta znalazła się na 203 miejscu najważniejszych 500 piosenek według magazynu Rolling Stone.

</doc>
<doc id="1636748" url="https://pl.wikipedia.org/wiki?curid=1636748" title="Positively Fourth Street">
Positively Fourth Street



</doc>
<doc id="1636749" url="https://pl.wikipedia.org/wiki?curid=1636749" title="Rapsodia (muzyka)">
Rapsodia (muzyka)



</doc>
<doc id="1636751" url="https://pl.wikipedia.org/wiki?curid=1636751" title="Incydent na Równinie Wairau">
Incydent na Równinie Wairau



</doc>
<doc id="1636753" url="https://pl.wikipedia.org/wiki?curid=1636753" title="Minami-Awaji">
Minami-Awaji

 – miasto w Japonii (prefektura Hyōgo) położone na wyspach: Awaji oraz Nushima na Morzu Wewnętrznym.
Położenie.
Miasto leży na wyspach w południowej części prefektury, graniczy z miastami:
Historia.
Miasto powstało 11 stycznia 2005 roku.

</doc>
<doc id="1636758" url="https://pl.wikipedia.org/wiki?curid=1636758" title="Płonno">
Płonno



</doc>
<doc id="1636759" url="https://pl.wikipedia.org/wiki?curid=1636759" title="Prowincja Awaji">
Prowincja Awaji

 – jedna z prowincji w dawnej Japonii, zajmująca całą wyspę Awaji na Morzu Wewnętrznym pomiędzy wyspami Honsiu ("Honshū") a Sikoku ("Shikoku"). Obecnie całość należy do prefektury Hyōgo. Zwana była również Tanshū (淡州).
Prowincja Awaji utworzona została w VII w. jako część regionu Nankaidō. W Nankaidō, Awaji leżała między prowincjami: Kii (na Honsiu) oraz Awa (na Sikoku). Awaji znaczy właśnie "Droga do Awa", a dokładnie, droga do prowincji Awa ze stolicy dawnej Japonii, Kioto. Awaji była podzielona na dwa dystrykty: Tsuna-no-kōri w północnej części oraz Mihara-no-kōri w południowej części.
Zarządzający prowincją prawdopodobnie zamieszkiwali obecne miasto Minami-Awaji, lecz dotychczas nie udało się znaleźć na to dowodów.
Prowincja Awaji była używana jako miejsce zsyłek, m.in. cesarz Junnin został zesłany na tę wyspę i tu zmarł.
W okresie Edo prowincją zarządzał klan Hachisuka. Gdy obalono system hanów i powstały prefektury, mieszkańcy opowiedzieli się za przyłączeniem do prefektury Hyōgo, a nie do prefektury Tokushima. Głównym powodem tej decyzji były polityczne konflikty pomiędzy Tokushimą i Awaji.

</doc>
<doc id="1636760" url="https://pl.wikipedia.org/wiki?curid=1636760" title="San Marino na Letnich Igrzyskach Olimpijskich 1968">
San Marino na Letnich Igrzyskach Olimpijskich 1968

Reprezentacja San Marino na Letnich Igrzyskach Olimpijskich 1968 w Meksyku składała się z czterech sportowców.
Był to drugi start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, natomiast nie startowali w 1964.

</doc>
<doc id="1636761" url="https://pl.wikipedia.org/wiki?curid=1636761" title="Fortuna Köln">
Fortuna Köln



</doc>
<doc id="1636762" url="https://pl.wikipedia.org/wiki?curid=1636762" title="Fortuna Kolonia">
Fortuna Kolonia



</doc>
<doc id="1636766" url="https://pl.wikipedia.org/wiki?curid=1636766" title="Język maoryski Wysp Cooka">
Język maoryski Wysp Cooka

Język maoryski Wysp Cooka, znany również jako język rarotonga lub rarotongański – język z grupy języków polinezyjskich, używany na Wyspach Cooka. Liczy ok. 43 tys. użytkowników, głównie na Wyspach Cooka, ale także wśród emigrantów z Niue na Nowej Zelandii.
Język rarotonga jest blisko spokrewniony z językami tahitańskim i maoryskim.
Do głównych dialektów języka rarotonga należą:

</doc>
<doc id="1636770" url="https://pl.wikipedia.org/wiki?curid=1636770" title="San Marino na Letnich Igrzyskach Olimpijskich 1972">
San Marino na Letnich Igrzyskach Olimpijskich 1972

Reprezentacja San Marino na Letnich Igrzyskach Olimpijskich 1972 w Monachium składała się z siedmiu sportowców.
Był to trzeci start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, i w 1968 w Meksyku.

</doc>
<doc id="1636772" url="https://pl.wikipedia.org/wiki?curid=1636772" title="August von Werder">
August von Werder

Karl Friedrich Wilhelm Leopold August Graf von Werder (ur. 12 września 1808 w Norkitten, obecnie , zm. 12 września 1888 w Gruszewie) – pruski generał. Stopień generała-porucznika uzyskał po wojnie między Prusami i Austrią, zwanej niekiedy wojną siedmiotygodniową. Dowodził w bitwie pod Strasburgiem, pod Villersexel.
Życie.
W 1825 August von Werder wstąpił do regimentu Garde du Corps i w 1826 został przeniesiony jako podporucznik do 1. Pieszego Regimentu Garde. W 1839 został nauczycielem Korpusu kadetów, dowodził również biurem topograficznym. Jako porucznik w 1842–1843 wziął dobrowolnie udział w wyprawie wojennej na Kaukaz. Po powrocie w 1846 został kapitanem w Sztabie Generalnym, później majorem w 33. Regimencie Piechoty. W 1853 został komendantem batalionu 40. Regimentu, w 1856 4. Batalionu Strzelców, a następnie podpułkownikiem 2. Pieszego Regimentu Gwardii.
W 1859 został powołany na stanowisko inspektora Strzelców oraz Konnego Korpusu Strzelców Polnych, w 1863 na generała dywizji, a w 1866 na generała broni. W 1866 dowodził 3. Dywizjonem w Jiczynie oraz HradcU Králové. W 1870 dowodził w bitwie pod Strasburgiem i po kapitulacji Francuzów odznaczony został generałem piechoty. Utworzył 14. Korpus, z którym w październiku wtargnął do Franche-Comté i zajął Dijon. Po przegranej bitwie pod Villersexel w styczniu 1871 został internowany w Szwajcarii.
W 1879 przeszedł na emeryturę, obejmując honorowe dowództwo nad 30 Pułkiem Piechoty (4 Reńskim). Zmarł w 1888 w Gruszewie.
Odznaczenia.
Z okazji 50-lecia służby 15 kwietnia 1879 roku otrzymał tytuł hrabiowski.
Otrzymał Honorowe Obywatelstwo Gräfrath (obecnie część Solingen).
Upamiętnienie.
Jego imieniem nazwano:
We Fryburgu Bryzgowijskim na jego cześć ustawiono pomnik.

</doc>
<doc id="1636774" url="https://pl.wikipedia.org/wiki?curid=1636774" title="San Marino na Letnich Igrzyskach Olimpijskich 1976">
San Marino na Letnich Igrzyskach Olimpijskich 1976

Reprezentacja San Marino na Letnich Igrzyskach Olimpijskich 1976 w Montrealu składała się z jednego sportowca.
Był to czwarty start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, następnie po ośmiu latach w Meksyku. Od tamtego czasu zawodnicy z San Marino startują nieprzerwanie.

</doc>
<doc id="1636775" url="https://pl.wikipedia.org/wiki?curid=1636775" title="Ñemby">
Ñemby

Ñemby − miasto w Paragwaju (departament Central). Według danych szacunkowych na rok 2009 liczy 146 409 mieszkańców.
Od 1982 r. rzymskokatolicką parafia św. Wawrzyńca Męczennika w Ñemby, należącą do diecezji w San Lorenzo, prowadzą księżą michalici z Polski. Do parafii przynależy około dwieście tysięcy osób z miasta i okolic. Znajduje się na jej terenie 38 kościołów i kaplic.

</doc>
<doc id="1636776" url="https://pl.wikipedia.org/wiki?curid=1636776" title="Villa Elisa">
Villa Elisa

Villa Elisa − miasto w Paragwaju (departament Central). Według danych szacunkowych na rok 2009 liczy 88 459 mieszkańców.

</doc>
<doc id="1636778" url="https://pl.wikipedia.org/wiki?curid=1636778" title="San Antonio (Paragwaj)">
San Antonio (Paragwaj)

 
San Antonio − miasto w Paragwaju (departament Central). Według danych szacunkowych na rok 2009 liczy 103 593 mieszkańców.

</doc>
<doc id="1636779" url="https://pl.wikipedia.org/wiki?curid=1636779" title="Lasek Oporowski">
Lasek Oporowski

Lasek Oporowski ("Las Oporowski") – niewielki kompleks leśny położony w południowo-zachodniej części Wrocławia. Powierzchnia lasu wynosi 8,3 ha (8 ha). Na drzewostan lasu składają się głównie dęby, lipy, graby. W poszyciu występuje dziki bez. Ze względu na pewne oddalenie od osiedli, las uznawany jest za cenny ekologicznie. Tworzy większy ekosystem wraz z rzeką, Cmentarzem Grabiszyńskim, Parkiem Grabiszyńskim, cmentarzem żołnierzy wraz ze wzgórzem – Cmentarzem Żołnierzy Polskich, ogródkami działkowymi.
Las położony jest pomiędzy osiedlami i rzeką:
Jest to las komunalny, tzn. w zarządzie Urzędu Miejskiego Wrocławia, Zarządu Zieleni Miejskiej. Położony jest na lewym brzegu rzeki Ślęza. Na północy przebiega ulica Ostrowskiego i zlokalizowany jest w jej ciągu Most Muchoborski. Odcina ona niewielki drzewostan, zawarty pomiędzy ulicą, torami kolejowymi i rzeką. Główny obszar lasu leży na południe od tej ulicy. Przez las przebiega ulica Turystyczna, która w swej zasadniczej części ma charakter leśnej drogi gruntowej, częściowo na końcu w zasadzie ścieżki leśnej. Od zachodu rozciągają się niewielkie ogródki działkowe i pola uprawne, aż do ulicy Awicenny.
Obowiązująca nazwa – Lasek Oporowski – została nadana temu lasowi w § 1 pkt 38 uchwały nr "LXXI/454/93" Rady Miejskiej Wrocławia z 9 października 1993.

</doc>
<doc id="1636780" url="https://pl.wikipedia.org/wiki?curid=1636780" title="Caaguazú (miasto)">
Caaguazú (miasto)

Caaguazú − miasto w departamencie Caaguazú, w Paragwaju. Według danych na rok 2020 miasto liczyło 126091 mieszkańców, a gęstość zaludnienia wyniosła 135,7 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Sport.
Najpopularniejszym sportem w mieście jest piłka nożna, obecnie miasto jest reprezentowane w średniej lidze przez klub Deportivo Caaguazú.
Kultura.
We wrześniu 2014 roku w Asunción miał premierę pierwszy film fabularny (nakręcony w Caaguazú) zatytułowany „"Latas Vacías" ” w reżyserii Hériba Godoya.
W 2017 roku Hérib Godoy nakręcił kolejny film w Caaguazú zatytułowany "La Redención".

</doc>
<doc id="1636781" url="https://pl.wikipedia.org/wiki?curid=1636781" title="Hernandaríaz">
Hernandaríaz

Hernandaríaz − miasto w Paragwaju (departament Alto Paraná). Według danych szacunkowych na rok 2009 liczy 73 115 mieszkańców.

</doc>
<doc id="1636783" url="https://pl.wikipedia.org/wiki?curid=1636783" title="Stratis Miriwilis">
Stratis Miriwilis

Stratis Miriwilis, ngr. Στρατής Μυριβήλης, właśc. Efstratios (Stratis) Stamatopulos (ur. 30 czerwca 1890 w Sykamia na Lesbos, zm. 19 lipca 1969 w Atenach) – pisarz grecki, często uważany za najwybitniejszego przedstawiciela modernistycznego tzw. Pokolenia lat 30. 
Naukę zapoczątkował w wiejskiej szkole, potem kształcił się w lokalnych gimnazjach małoazjatyckich, by od 1910 podjąć pracę wiejskiego nauczyciela, gdy zarazem rozwinął szerszą działalność literacką pod pseudonimem Miriwilis. Od 1911 podjął studia prawnicze i humanistyczne w Atenach, zarobkując tam m.in. jako dziennikarz.
W latach 1912–1913 jako ochotnik był uczestnikiem wojen bałkańskich, latem 1913 ranny w bitwie pod Kilikis. Brał również udział w I wojnie światowej w sojuszniczych oddziałach greckich na froncie salonickim. Po powrocie do wyzwolonej spod tureckiej okupacji Mityleny zajął się redagowaniem miejscowej gazety „Salpinga” (Trąba), publikując tam m.in. swe wspomnienia wojenne. Po kolejnych doświadczeniach wojny grecko-tureckiej (kierował tam wojskowym zespołem teatralnym) znów powrócił w 1922 na Lesbos, a w 1933 osiadł w Atenach, stając się współpracownikiem wielu periodyków oraz radia. Był wydawcą czasopism „Kambaná” (Dzwon), „Tachidromós” (Kurier) i „Dimokratía”. W 1948 został współzałożycielem Narodowego Związku Pisarzy Greckich i jego pierwszym prezesem. W 1958 wybrano go członkiem Akademii Ateńskiej. 
Debiutował prozatorskim poematem "Szaleniec" (1909). W 1915 wydał tom opowiadań "Czerwone opowieści" (Κόκκινες ιστορίες). Szerokie uznanie zyskał jednak dopiero opublikowaną w 1924 pacyfistyczną powieścią "Życie w mogile" o dramatycznych przeżyciach żołnierzy w okopach I wojny światowej, ujętą w postaci dziennika sierżanta Kostulasa walczącego na froncie salonickim, który tragicznie zginął z ręki sojusznika. Później publikował kolejne zbiory opowiadań w postaci „ksiąg”. Był autorem poematu "Pieśń ziemi" oraz powojennego tomu impresji z podróży po Grecji i Cyprze. Wydał również powieści obyczajowe, opowiadania dla dzieci (m.in. "Argonauta", 1936) i młodzieży oraz eseje literackie. 
Bezskutecznie był trzykrotnie (1960, 1962, 1963) nominowany do literackiej nagrody Nobla. 

</doc>
<doc id="1636784" url="https://pl.wikipedia.org/wiki?curid=1636784" title="Pilar (Paragwaj)">
Pilar (Paragwaj)

 
Pilar − miasto w Paragwaju (departament Ñeembucú). Według danych szacunkowych na rok 2009 liczy 29 462 mieszkańców. W mieście znajduje się Port lotniczy Carlos Miguel Jimenez.

</doc>
<doc id="1636788" url="https://pl.wikipedia.org/wiki?curid=1636788" title="Baiocco">
Baiocco

Baiocco – pierwotnie nazwa srebrnych, włoskich monet "bolognini" z ok. 1420 r., bitych w Sulmonie i Sarze, od ok. 1450 r. – wykorzystywana dla monet papieskich.
W latach 1725–1866 "baiocco" było papieską monetą bitą w miedzi. W okresie tym wielokrotności "baiocco" bito w srebrze.

</doc>
<doc id="1636789" url="https://pl.wikipedia.org/wiki?curid=1636789" title="Stratis Myrivilis">
Stratis Myrivilis



</doc>
<doc id="1636790" url="https://pl.wikipedia.org/wiki?curid=1636790" title="Zamach na metropolitę Jerzego">
Zamach na metropolitę Jerzego

Zamach na metropolitę Jerzego (Jaroszewskiego) – morderstwo polityczne dokonane przez archimandrytę Smaragda (Łatyszenkę) jako protest przeciw dążeniom metropolity do autokefalii Kościoła prawosławnego w Polsce w dniu 8 lutego 1923.
Geneza zamachu.
Po odrodzeniu się państwa polskiego w 1918 religia prawosławna kojarzona była powszechnie z zaborcą rosyjskim, który starał się rozprzestrzeniać jej wpływy na terenach uzyskanych w wyniku rozbiorów. Kolejne rządy polskie dążyły zatem do ograniczenia wpływów prawosławia oraz do podporządkowania działań hierarchii kościelnej administracji rządowej. Pierwszym krokiem do tego miało być uzyskanie autokefalii. Stanowisko rządowe w tym zakresie wyraził w 1921 na spotkaniu z hierarchami prawosławnymi Maciej Rataj, oznajmiając, że rząd nie wyobraża sobie działania Cerkwi prawosławnej zależnej od patriarchy Moskwy.
W lipcu 1921 do Polski przybył, zaproszony przez patriarchę moskiewskiego Tichona biskup Jerzy (Jaroszewski), zwolennik autokefalii Polskiego Kościoła Prawosławnego. Chociaż pragnął on uzyskać ją z błogosławieństwem od patriarchy moskiewskiego, zdecydowanie przeciwnego uniezależnieniu się Cerkwi w Polsce, zgodził się zacząć pozyskiwać dla autokefalii sceptycznie nastawionych wobec niej hierarchów. Otrzymawszy od Tichona pełnię uprawnień egzarchy, planował 1 września 1921 otworzyć w ławrze Poczajowskiej synod prawosławnych biskupów polskich, który miał rozstrzygnąć kwestię autokefalii. Ostatecznie do zjazdu nie doszło, gdyż Jerzy nie był w stanie przekonać zdecydowanych przeciwników autokefalii – biskupów Eleuteriusza i Włodzimierza.
W 1922 patriarcha Tichon mianował egzarchę Jerzego metropolitą warszawskim i całej Polski. Metropolita, pod naciskiem polskiego rządu, nadal starał się przekonać przeciwników autokefalii, jednak wielokrotne spotkania w Warszawie nie dawały żadnych rezultatów. Do uznania przez Święty Synod woli uzyskania autokefalii doszło dopiero po zatrzymaniu przez władze państwowe biskupów Eleuteriusza i Włodzimierza. Ten pierwszy został zatrzymany po odprawieniu nabożeństwa w cerkwi Świętego Ducha w Wilnie i internowany w krakowskim klasztorze kamedułów, a następnie zmuszony do wyjazdu z Polski. Zatrzymany został również biskup Włodzimierz.
Taka atmosfera starań o autokefalię silnie podzieliła hierarchów prawosławnych w Polsce, zaczęły padać oskarżenia o ślepe realizowanie przez metropolitę Jerzego polityki rządu zmierzającej do marginalizacji prawosławia. Metropolitę głośno krytykował również patriarcha Moskwy.
Zamachowiec.
Jednym z otwartych wrogów autokefalii był były wykładowca seminarium duchownego w Chełmie archimandryta Smaragd, znany teolog i historyk Kościoła prawosławnego, zdolny administrator, wysoko ceniony przez patriarchę Tichona. Był on rosyjskim szowinistą i zdeklarowanym przeciwnikiem niezależności polskich struktur Kościoła prawosławnego. W 1922 archimandryta Smaragd został zawieszony za zbyt długą nieobecność w eparchii, w której służył. Mimo argumentów samego zawieszonego oraz biskupa Eleuteriusza, wskazujących na to, że archimandryta przebywał w tym czasie u swojego ojca, metropolita Jerzy nie zmienił swojej decyzji. Archimandryta był przekonany, że prawdziwym powodem jego zawieszenia jest sprzeciw wobec autokefalii. Początkowo ubiegał się o spotkanie z metropolitą, następnie zakupił rewolwer i – jak sam później zeznał – samodzielnie uczył się strzelania.
Przebieg zamachu.
Ostatecznie metropolita Jerzy zgodził się przyjąć archimandrytę Smaragda w swojej warszawskiej rezydencji 8 lutego 1923. Według późniejszych zeznań zamachowca w czasie ich dwugodzinnej rozmowy głównie metropolita przedstawiał swoje argumenty i usiłował skłonić Smaragda do zmiany zdania. Wówczas archimandryta kilkakrotnie wystrzelił do niego, wołając "To dla ciebie, kacie prawosławia!". Odgłos strzałów usłyszał sekretarz metropolity ks. Jurij Sakowicz, który nadbiegł na miejsce zdarzenia i ujął zamachowca. Archimandryta spokojnie powiedział mu, co się stało i nakazał wezwanie policji.
Proces Pawła Łatyszenki.
Zatrzymany przez policję archimandryta Smaragd złożył szczegółowe zeznania dotyczące przebiegu zamachu, wyjawił, w jaki sposób się do niego przygotowywał i dlaczego zamordował metropolitę. Pojawiła się niepotwierdzona ostatecznie informacja, jakoby przyjeżdżając do Warszawy Smaragd miał nadzieję spotkać i zabić również innego zwolennika autokefalii, biskupa Dionizego (Waledyńskiego), późniejszego zwierzchnika Polskiego Autokefalicznego Kościoła Prawosławnego. Jeszcze w toku śledztwa przygotowawczego, wobec braku wątpliwości odnośnie do winy, Cerkiew prawosławna pozbawiła zabójcę stanu duchownego, przed sądem stawał on już jako świecki, Paweł Łatyszenko.
Zabójstwo metropolity Jerzego zostało zakwalifikowane jako mord na „wysokim urzędniku państwowym” i Łatyszence groził wyrok śmierci przez rozstrzelanie. Dzięki znakomicie przeprowadzonej obronie udało się jednak doprowadzić jedynie do skazania go na 12 lat pozbawienia wolności. Łatyszenko odbył całą karę w więzieniu na warszawskim Mokotowie.
Skutki zamachu.
Zabójstwo metropolity Jerzego nie zdołało zatrzymać dążeń do autokefalii Polskiego Kościoła Prawosławnego, który ostatecznie uzyskał ją z Konstantynopola z pominięciem patriarchy moskiewskiego, 13 listopada 1924. Powodem pominięcia Rosyjskiego Kościoła Prawosławnego była z jednej strony znana niechęć patriarchy Tichona do nadania polskim strukturom Kościoła prawosławnego autokefalii, z drugiej – chaos organizacyjny panujący w Rosyjskiej Cerkwi związany z wojną domową oraz prześladowaniami ze strony bolszewików. Nowym metropolitą warszawskim i całej Polski został biskup Dionizy (Waledyński).

</doc>
<doc id="1636793" url="https://pl.wikipedia.org/wiki?curid=1636793" title="Abazi">
Abazi



</doc>
<doc id="1636796" url="https://pl.wikipedia.org/wiki?curid=1636796" title="Yūsuke Minato">
Yūsuke Minato

 – japoński kombinator norweski, złoty medalista mistrzostw świata.
Kariera.
Po raz pierwszy na arenie międzynarodowej Yūsuke Minato pojawił się podczas Mistrzostw Świata Juniorów w Schonach w styczniu 2002 roku. Zajął tam 21. miejsce w konkursie rozgrywanym metodą Gundersena, a w sztafecie był szósty. Najlepszy indywidualny wynik w tej kategorii wiekowej osiągnął rok później, na Mistrzostwach Świata Juniorów w Sollefteå, gdzie rywalizację w Gundersenie ukończył na dziesiątym miejscu. Na mistrzostwach świata juniorów startował do 2005 roku, ale osiągał słabsze wyniki.
W Pucharze Świata zadebiutował 6 grudnia 2002 roku w Trondheim, gdzie zajął 46. miejsce w sprincie. Pierwsze punkty wywalczył dopiero ponad pięć lat później, kiedy 8 marca 2008 roku w Oslo zajął 30. miejsce w Gundersenie. W sezonie 2007/2008 więcej punktów nie zdobył i z jednym punktem na koncie zajął 56. miejsce w klasyfikacji generalnej. Najlepsze wyniki w Pucharze Świata osiągnął w sezonie 2011/2012. W całym cyklu tylko trzy razy nie zdobył punktów, a najlepszy wynik osiągnął 15 stycznia 2012 roku w Chaux-Neuve, gdzie był jedenasty.
Jego pierwszą dużą imprezą w kategorii seniorów były Mistrzostwa Świata w Sapporo w 2007 roku. Wystąpił tam tylko w Gundersenie, w którym zajął 40. miejsce. Największe sukcesy odnosił na rozgrywanych dwa lata później Mistrzostwach Świata w Libercu. Wspólnie z Taihei Katō, Akito Watabe i Norihito Kobayashim wywalczył złoty medal w sztafecie. Po skokach Japończycy znajdowali się na piątym miejscu, tracąc do prowadzących Francuzów 24 sekundy. Na trasie biegu należeli do najszybszych co pozwoliło im awansować na czoło stawki. Walkę o złoto toczyli z Niemcami aż do mety, ostatecznie zwyciężając po fotofiniszu. Na tych samych mistrzostwach Yūsuke był szósty w Gundersenie na normalnej skoczni oraz dziewiąty na dużej. W 2010 roku brał udział w Igrzyskach Olimpijskich w Vancouver, gdzie zajął 26. miejsce w Gundersenie na dużym obiekcie. Rok później wystąpił we wszystkich konkursach na Mistrzostwach Świata w Oslo, najlepszy wynik osiągając w sztafecie na dużej skoczni, gdzie Japończycy zajęli piąte miejsce.
Osiągnięcia.
Puchar Świata.
Miejsca na podium.
Zawodnik dotychczas nie stał na podium.
Letnie Grand Prix.
Miejsca na podium.
Jak dotąd Minato nie stał na podium indywidualnych zawodów LGP.

</doc>
<doc id="1636797" url="https://pl.wikipedia.org/wiki?curid=1636797" title="Taihei Katō">
Taihei Katō

 – japoński narciarz, specjalista kombinacji norweskiej. Złoty medalista mistrzostw świata (2009), dwukrotny olimpijczyk (2010 i 2014).
Kariera.
Po raz pierwszy na arenie międzynarodowej Taihei Katō pojawił się 7 stycznia 2003 roku w zawodach Pucharu Świata B (obecnie Puchar Kontynentalny) w Štrbskim Plesie. Zajął tam 38. miejsce w sprincie. Miesiąc później wystartował na mistrzostwach świata juniorów w Sollefteå, gdzie był ósmy w konkursie drużynowym, a w sprincie zajął 36. miejsce. Rok później, podczas mistrzostw świata juniorów w Stryn wraz z kolegami był jedenasty, a indywidualnie plasował się na początku trzeciej dziesiątki.
W zawodach Pucharu Kontynentalnego najlepsze wyniki osiągnął w sezonie 2007/2008, który ukończył na ósmej pozycji w klasyfikacji generalnej. Na podium stanął raz - 22 grudnia 2007 roku w Vuokatti był trzeci w sprincie huraganowym. Również w sezonie 2005/2006 uplasował się na podium: 11 marca 2006 roku w Vuokatti był drugi w sprincie, ustępując tylko reprezentantowi Niemiec Florianowi Schillingerowi.
W Pucharze Świata zadebiutował 9 marca 2007 roku w Lahti, gdzie zajął 29. miejsce w konkursie rozegranym metodą Gundersena. Tym samym już w swoim debiucie wywalczył pierwsze pucharowe punkty. Dzień później zajął 27. miejsce w sprincie, co w klasyfikacji generalnej dało mu 50. pozycję. Najlepsze wyniki osiągnął w sezonie 2011/2012, który ukończył na 25. miejscu. Wtedy też po raz pierwszy stanął na podium zawodów pucharowych - 10 marca 2012 roku w Oslo zajął trzecie miejsce w Gundersenie, ulegając Amerykaninowi Bryanowi Fletcherowi i Norwegowi Mikko Kokslienowi.
W 2007 roku Katō wziął udział w mistrzostwach świata w Sapporo, gdzie był ósmy w sztafecie, a w startach indywidualnych plasował się na przełomie trzeciej i czwartej dziesiątki. Dwa lata później, podczas mistrzostw świata w Libercu wspólnie z Yūsuke Minato, Akito Watabe i Norihito Kobayashim osiągnął największy sukces w swojej karierze zdobywając złoty medal w sztafecie. Po skokach Japończycy zajmowali dopiero piąte miejsce, tracąc do prowadzących Francuzów 24 sekundy. Na trasie biegu zdołali wyprzedzić wszystkich rywali, choć na metę biegnący na ostatniej zmianie Kobayashi wpadł razem z reprezentantem Niemiec. O kolejności zdecydowała fotokomórka, strata Niemców wyniosła mniej niż sekundę; trzecie miejsce zajęli Norwegowie ze startą 3.6 sekundy. Indywidualnie Taihei zajął 27. miejsce w starcie masowym i 23. miejsce w Gundersenie. Podczas mistrzostw świata w Oslo w 2011 roku startował tylko na dużej skoczni indywidualnie zajmując 25. miejsce, a w sztafecie był piąty. Startował ponadto na igrzyskach olimpijskich w Vancouver w 2010 roku zajmując szóste miejsce w drużynie oraz miejsca pod koniec trzeciej dziesiątki w startach indywidualnych.
Po sezonie 2017/2018 zakończył karierę sportową.

</doc>
<doc id="1636798" url="https://pl.wikipedia.org/wiki?curid=1636798" title="Chuck (serial telewizyjny)">
Chuck (serial telewizyjny)

Chuck (ang. "Chuck") – amerykański serial telewizyjny produkcji NBC.
Fabuła.
Pewnego dnia żywot głównego bohatera ulega diametralnej przemianie – za pomocą wiadomości otrzymanej od dawnego przyjaciela ze studiów, drogą skomplikowanego systemu, opartego na przekazie podprogowym, Chuck budzi się z potężną ilością ściśle tajnych danych w mózgu – informacje te, misternie zbierane przez największe amerykańskie jednostki wywiadowcze dotychczas magazynowane były na dysku gigantycznego komputera o nazwie Intersect. Nieoczekiwany splot wydarzeń doprowadza jednak do unicestwienia maszyny, ustanawiając tym samym Chucka jedynym posiadaczem niezwykle ważnych danych. Fakt ten przykuwa uwagę wielu agencji rządowych, które nie marnując czasu, ruszają w pościg za Bartowskim.
Pościg ten nie potrwa jednak długo – już po kilkunastu godzinach Chuck zostaje pojmany przez dwójkę nietuzinkowych agentów specjalnych – potężnie zbudowanego Johna Casey (Adam Baldwin) z NSA i piękną Sarah Walker (Yvonne Strahovski) z CIA.

</doc>
<doc id="1636799" url="https://pl.wikipedia.org/wiki?curid=1636799" title="Akito Watabe">
Akito Watabe

 – japoński narciarz, specjalista kombinacji norweskiej, czterokrotny medalista olimpijski, pięciokrotny medalista mistrzostw świata, zdobywca Pucharu Świata, medalista mistrzostw świata juniorów oraz zwycięzca letniego Grand Prix.
Kariera.
Po raz pierwszy na arenie międzynarodowej Akito Watabe pojawił się 12 marca 2005 roku w zawodach Pucharu Świata B w Vuokatti. Zajął tam 43. miejsce w sprincie. Dwa tygodnie później wystartował na mistrzostwach świata juniorów w Rovaniemi, gdzie był ósmy w konkursie drużynowym, a w sprincie zajął 50. miejsce. Rok później, podczas mistrzostw świata juniorów w Kranju zdobył srebrny medal w sprincie, wyprzedził go tylko reprezentant Niemiec Tom Beetz. Był ponadto siódmy w zawodach metodą Gundersena, a w konkursie drużynowym zajął jedenaste miejsce. Zaledwie kilkanaście dni później zajął 19. miejsce w sprincie na igrzyskach olimpijskich w Turynie. W Pucharze Świata zadebiutował 18 marca 2006 roku w Sapporo, zajmując 19. miejsce w starcie masowym. Tym samym zdobył swoje pierwsze punkty PŚ już w pierwszych zawodach, w których wziął udział. Następnego dnia zajął 24. miejsce w sprincie. W klasyfikacji generalnej dało mu to 47. pozycję.
W sezonie 2006/2007 Pucharu kontynentalnego wystartował dwukrotnie: 18 i 19 stycznia 2007 roku w Val di Fiemme zajął kolejno piąte i 28. miejsce w starcie masowym. W klasyfikacji końcowej zajął ostatecznie 48. pozycję. Miesiąc później wystąpił na mistrzostwach świata w Sapporo, gdzie indywidualnie plasował się poza czołową trzydziestką, a w konkursie drużynowym wraz z kolegami zajął ósme miejsce. W marcu tego samego roku wystartował na mistrzostwach świata juniorów w Tarvisio. Był tam siódmy w zawodach drużynowych, a indywidualnie kończył zawody pod koniec drugiej dziesiątki. W kolejnym sezonie PK był piąty w klasyfikacji końcowej, głównie dzięki dwóm miejscom na podium wywalczonym w Hakubie. Był drugi w starcie masowym 17 lutego 2007 roku, a następnego dnia zajął drugie miejsce w sprincie huraganowym. Na mistrzostwach świata juniorów w Zakopanem był czwarty w sprincie, a w Gundersenie i konkursie drużynowym zajął trzynaste miejsce.
Sezon 2008/2009 Pucharu Świata przyniósł mu 38. miejsce w klasyfikacji generalnej. Najlepszy wynik Japończyk osiągnął 1 lutego 2009 roku we francuskim Chaux-Neuve, gdzie zajął dziesiąte miejsce w Gundersenie. Pod koniec lutego wystąpił na mistrzostwach świata w Libercu, gdzie wraz z Yūsuke Minato, Taihei Katō i Norihito Kobayashim wywalczył złoty medal w konkursie drużynowym. Na tych samych mistrzostwach zajął 33. miejsce w Gundersenie na normalnej skoczni. Po raz pierwszy na podium zawodów Pucharu Świata stanął 30 stycznia 2010 roku w austriackim Seefeld in Tirol, gdzie zajął drugie miejsce w Gundersenie, ustępując tylko Niemcowi Ericowi Frenzlowi oraz reprezentantowi gospodarzy Mario Stecherowi. W pozostałych zawodach sezonu 2009/2010 nie stawał na podium, choć pięciokrotnie plasował się w czołowej dziesiątce. W efekcie zajął 18. miejsce w klasyfikacji generalnej. Na igrzyskach olimpijskich w Vancouver był szósty w drużynie i dziewiąty w Gundersenie na dużej skoczni, a na normalnej skoczni zajął 21. miejsce.
Punktował we wszystkich swoich startach w sezonie 2010/2011. Siedmiokrotnie plasował się w pierwszej dziesiątce zawodów, jednak na podium nie stanął. Najlepsze wyniki osiągnął 19 grudnia 2010 roku w Ramsau, gdzie był szósty w Gundersenie oraz 8 stycznia 2011 roku w Schonach, gdzie był piąty w tej samej konkurencji. W klasyfikacji generalnej zajął ostatecznie jedenaste miejsce. Na mistrzostwach świata w Oslo indywidualnie był piąty w Gundersenie na normalnej skoczni, a na dużej zajął trzynaste miejsce. W konkursach drużynowych był piąty na dużej skoczni oraz szósty na normalnej.
W dobrym stylu rozpoczął także sezon 2011/2012, zajmując drugie oraz trzecie miejsce w zawodach metodą Gundresena w Ruce, w dniach 25 i 26 listopada 2011 roku. W tym sezonie odniósł także swoje pierwsze pucharowe zwycięstwo - 2 lutego 2012 roku w Val di Fiemme był najlepszy w Gundersenie. Łącznie w tym sezonie 20 razy plasował się w czołowej dziesiątce, w tym aż dziewięć razy plasował się na podium. Oprócz zwycięstwa w Val di Fiemme Watabe wygrywał także 18 lutego w Klingenthal, 26 lutego w Libercu i 9 marca w Oslo. W klasyfikacji generalnej pozwoliło mu to zająć drugie miejsce, 68 punktów za Francuzem Jasonem Lamy-Chappuis. W lecie 2012 roku był drugi w piętnastej edycji LGP, ulegając ostatecznie tylko Bernhardowi Gruberowi z Austrii. Japończyk dwukrotnie stanął na podium, w tym po raz pierwszy w karierze - 21 lipca 2012 roku w Soczi był trzeci.
Wysoką formę prezentował również w sezonie 2013/2013. Sześciokrotnie plasował się w pierwszej trójce, jednak ani razu nie zwyciężył. W klasyfikacji generalnej wyprzedzili go tylko Eric Frenzel oraz Jason Lamy Chappuis. Z mistrzostw świata w Val di Fiemme w lutym 2013 roku wrócił jednak bez medalu. Indywidualnie najbliżej podium był w Gundersenie na dużej skoczni, gdzie po skokach był ósmy, a w biegu awansował na czwarte miejsce. W walce o medal lepszy był Lamy Chappuis, finiszując o 1,2 sekundy przed Japończykiem. Na małej skoczni Watabe indywidualnie był dziewiąty. Ponadto w obu konkurencjach drużynowych: sztafecie na małej skoczni i sprincie na dużej zajmował czwarte miejsca. W lecie 2013 roku wspólnie z Bernhardem Gruberem z Austrii zwyciężył w klasyfikacji końcowej szesnastej edycji LGP. W czterech zawodach indywidualnych trzykrotnie stawał na podium, w tym 25 sierpnia zwyciężył w niemieckim Oberwiesenthal. Podobnie jak przed rokiem w sezonie 2013/2014 także był trzeci. Siedem razy stawał na podium, odnosząc przy tym jedno zwycięstwo 15 marca 2014 roku w Falun był najlepszy w Gundersenie na normalnej skoczni. Podczas igrzysk olimpijskich w Soczi wywalczył srebrny medal na normalnej skoczni. Rozdzielił tam na podium Erica Frenzela i Norwega Magnusa Kroga. Był też szósty na dużej skoczni oraz piąty w sztafecie.
Kolejne dwa zwycięstwa odniósł 6 marca 2015 roku w Lahti i 14 marca 2015 roku w Oslo. W sezonie 2014/2015 był też dwa razy drugi i raz trzeci, w efekcie zajmując drugie miejsce w klasyfikacji generalnej. Z mistrzostw świata w Falun wrócił jednak bez medalu. Na dużej skoczni był siódmy, a na normalnej, w sprincie drużynowym oraz sztafecie zajmował szóstą pozycję. Na drugiej pozycji w klasyfikacji końcowej zakończył też sezon 2015/2016. Tym razem dwanaście razy znalazł się na podium zawodów pucharowych, jednak ani razu nie zwyciężył (8 drugich i 4 trzecie miejsca). 
Sezon 2016/2017 zaczął od siódmego miejsca w zawodach rozgrywanych 26 listopada 2016 roku w Ruce, jednak już dzień później zajął trzecie miejsce. W kolejnych startach jeszcze sześć razy znalazł się w pierwszej trójce, przy czym dwukrotnie zwyciężał: 11 lutego w Sapporo i 11 marca 2017 roku w Oslo wygrywał Gundersena na dużej skoczni. Na mistrzostwach świata w Lahti zdobył dwa medale. Najpierw zajął drugie miejsce indywidualnie na dużej skoczni, plasując się między Johannesem Rydzekiem z Niemiec i Francuzem François Braudem. Dwa dni później zajął trzecie miejsce w sprincie drużynowym. Ponadto był też czwarty w sztafecie oraz piąty w zawodach indywidualnych na normalnym obiekcie. 
Najlepsze wyniki osiągnął w sezonie 2017/2018, kiedy zwyciężył w klasyfikacji generalnej oraz nowo wprowadzonej klasyfikacji najlepszego skoczka. Na podium stawał 14 razy, z czego osiem razy na najwyższym stopniu: 25 listopada 2017 roku w Ruce, od 26 do 28 stycznia 2018 roku w Seefeld, 3 lutego w Hakubie, 10 marca w Oslo oraz 24 i 25 marca w Schonach. W lutym 2018 roku brał udział w igrzyskach olimpijskich w Pjongczangu, gdzie zdobył srebrny medal na skoczni normalnej, rozdzielając Frenzela i Austriaka Lukasa Klapfera. Ponadto był piąty na skoczni dużej oraz czwarty w sztafecie, w której Japończycy przegrali walkę o podium z Austriakami o 42 sekundy.
Jego młodszy brat - Yoshito również uprawia kombinację norweską.

</doc>
<doc id="1636806" url="https://pl.wikipedia.org/wiki?curid=1636806" title="San Jose (Saipan)">
San Jose (Saipan)

San Jose – miejscowość w Marianach Północnych (terytorium stowarzyszone ze Stanami Zjednoczonymi), na wyspie Saipan. Według danych szacunkowych na rok 2009 liczy 992 mieszkańców. Ośrodek turystyczny; piętnaste co do wielkości miasto kraju.

</doc>
<doc id="1636807" url="https://pl.wikipedia.org/wiki?curid=1636807" title="Mikko Kokslien">
Mikko Kokslien

Mikko Kokslien (ur. 10 marca 1985 w Lillehammer) – norweski narciarz klasyczny, specjalista kombinacji norweskiej, pięciokrotny medalista mistrzostw świata oraz dwukrotny medalista mistrzostw świata juniorów.
Kariera.
Kokslien urodził się w Lillehammer, ale jego matka pochodzi z Lahti w Finlandii. Sam Mikko mówi płynie po fińsku. Po raz pierwszy na arenie międzynarodowej pojawił się 19 stycznia 2003 roku w Oberwiesenthal. Zajął tam 19. miejsce w sprincie. W tym samym roku wystartował na mistrzostwach świata juniorów w Sollefteå, gdzie wraz z kolegami zdobył srebrny medal w drużynie, a w zawodach metodą Gundersena był dwunasty. Rok później, podczas mistrzostw świata juniorów w Stryn wywalczył złoto w konkursie drużynowym, a w Gundersenie był siedemnasty. Wystartował także na mistrzostwach świata juniorów w Rovaniemi w 2005 roku, ale medali nie zdobył.
W międzyczasie, 12 lutego 2005 roku we włoskim Pragelato zadebiutował w Pucharze Świata, zajmując 32. miejsce w sprincie. Pierwsze pucharowe punkty zdobył już 12 marca 2005 roku w Oslo, gdzie zajął 28. miejsce w Gundersenie. W sezonie 2004/2005 wystartował jeszcze w sprincie w Oslo, ale nie ukończył zawodów. W klasyfikacji generalnej zajął 58. miejsce. W dwóch kolejnych sezonach startował w Pucharze Kontynentalnym i w klasyfikacji generalnej sezonu 2006/2007 zajął trzecie miejsce. Do rywalizacji w Pucharze Świta powrócił w sezonie 2007/2008, jednak przeciętne wyniki pozwoliły mu zająć tylko 31. miejsce w klasyfikacji generalnej.
Przełom w karierze Koksliena nastąpił w sezonie 2008/2009. Rywalizację ukończył co prawda na 21. pozycji, jednak 15 marca 2009 roku w Vikersund po raz pierwszy stanął na podium zawodów PŚ, zajmując trzecie miejsce w Gundersenie. W lutym 2009 roku wystąpił na mistrzostwach świata w Libercu wspólnie z Janem Schmidem, Petterem Tande i Magnusem Moanem zdobywając brązowy medal w konkursie drużynowym. Indywidualnie najlepiej wypadł w Gundersenie na dużej skoczni zajmując trzynastą pozycję. W 2010 roku brał udział w igrzyskach olimpijskich w Vancouver. Wystartował tylko w konkurencjach indywidualnych, ale plasował się poza czołową trzydziestką. W rywalizacji pucharowej jego najlepszym wynikiem było ósme miejsce w Gundersenie wywalczone 16 stycznia 2010 roku w Chaux-Neuve. Sezon ten zakończył na 26. miejscu.
Najlepsze wyniki osiągnął w sezonie 2010/2011. Jedenaście razy znalazł się w pierwszej dziesiątce, z czego sześciokrotnie stawał na podium. Już w drugich zawodach cyklu, 27 listopada 2010 roku w Ruce zajął drugie miejsce. Następnie w dniach 4 i 5 grudnia zwyciężył i był drugi w Lillehammer, 15 stycznia w Seefeld był trzeci, a 22 i 23 stycznia 2011 roku w Chaux-Neuve kolejno zajął drugie i trzecie miejsce. Wszystkie te zawody były rozgrywane metodą Gundersena. W klasyfikacji generalnej dało mu to drugie miejsce za Francuzem Jasonem Lamy-Chappuis. Na przełomie lutego i marca 2011 roku startował na mistrzostwach świata w Oslo, gdzie Norwegowie w składzie: Jan Schmid, Magnus Moan, Mikko Kokslien i Håvard Klemetsen wywalczyli brązowe medale w obu konkursach drużynowych. Indywidualnie był szósty w Gundersenie na normalnej skoczni oraz jedenasty na dużym obiekcie.
W marcu 2018 zakończył karierę sportową.

</doc>
<doc id="1636813" url="https://pl.wikipedia.org/wiki?curid=1636813" title="Kochaj &amp; tańcz">
Kochaj &amp; tańcz



</doc>
<doc id="1636814" url="https://pl.wikipedia.org/wiki?curid=1636814" title="Ambient occlusion">
Ambient occlusion

Ambient occlusion – metoda cieniowania powierzchni obiektów przestrzennych używana w grafice trójwymiarowej. Technika ta szacuje stopień zacienienia lub, mówiąc inaczej, wystawienia danej powierzchni na rozproszone światło otoczenia (tzw. światło ambientowe). Ambient occlusion pozwala na relatywnie szybkie imitowanie realistycznego wyglądu powierzchni bez stosowania jednego z wymagających obliczeniowo algorytmów oświetlenia globalnego.
Najpopularniejszą metodą obliczania efektu ambient occlusion jest ray tracing zastosowany do próbkowania otoczenia metodą Monte Carlo. Dla każdego cieniowanego punktu powierzchni wybranych zostaje od kilku do kilkuset losowych (w rzeczywistości pseudolosowych) punktów na okalającej go hemisferze. Dla każdego z nich sprawdza się widoczność owego punktu powierzchni. Jeśli wszystkie punkty hemisfery „widzą” punkt powierzchni, wartość ambient occlusion wynosi 1, w przeciwnym wypadku jego wartość równa się 0. Wartość ambient occlusion jest średnią wszystkich próbek. Efekt takiego próbkowania, dla wszystkich punktów powierzchni, wyrażony za pomocą koloru (najczęściej czerni i bieli) przypomina miękkie cienie na obiekcie oświetlonym bardzo rozproszonym światłem. 
W przeciwieństwie do metod lokalnych, takich jak cieniowanie Phonga, ambient occlusion, obliczając zacienienie powierzchni, bierze pod uwagę nie tylko jej lokalne właściwości (tj. kierunek powierzchni w danym punkcie), ale także właściwości jej środowiska, dlatego zalicza się ją do grupy metod oświetlenia globalnego. Jest to jednak bardzo uproszczony model cieniowania, będący najczęściej tylko dodatkiem do innych technik. Mimo swoich niedogodności zyskał on popularność w animacji komputerowej dzięki swojej relatywnej prostocie i efektywności, co ma ogromne znaczenie szczególnie przy generowaniu scen trójwymiarowych w czasie rzeczywistym. 
Model cieniowania ambient occlusion oferuje także bardziej naturalne kształty modeli 3D. Podczas prac z tą techniką pokazano, że nałożenie rozproszenia światła powoduje powstanie większych różnic w głębi wyświetlanego obrazu niż przy użyciu modelu bezpośredniego oświetlenia.

</doc>
<doc id="1636816" url="https://pl.wikipedia.org/wiki?curid=1636816" title="Teemu Kattilakoski">
Teemu Kattilakoski

Teemu Antero Kattilakoski (ur. 16 grudnia 1977 r. w Kannus) – fiński biegacz narciarski, brązowy medalista mistrzostw świata.
Kariera.
Jego olimpijskim debiutem były igrzyska w Salt Lake City. Zajął tam 35. miejsce w biegu na 30 km techniką dowolną, a wraz z kolegami z reprezentacji zajął 11. miejsce w sztafecie. Cztery lata później, podczas igrzysk olimpijskich w Turynie zajął 43. miejsce na dystansie 50 km stylem dowolnym, a w sztafecie był dziesiąty. Startował także na igrzyskach olimpijskich w Vancouver, gdzie zajął 27. miejsce w biegu na 15 km stylem dowolnym, a w sztafecie był piąty.
W 2003 roku wziął udział w mistrzostwach świata w Val di Fiemme zajmując szóste miejsce w sztafecie oraz ósme miejsce w biegu na 50 km techniką dowolną. Na mistrzostwach w Oberstdorfie w 2005 roku jego najlepszym wynikiem było 9. miejsce w biegu na 15 km stylem dowolnym. Dwa lata później, podczas mistrzostw świata w Sapporo był czterdziesty szósty na tym samym dystansie, a w sztafecie zajął szóste miejsce. Swój największy sukces w karierze osiągnął na mistrzostwach świata w Libercu, gdzie wspólnie z Mattim Heikkinenem, Samim Jauhojärvim i Ville Nousiainenem wywalczył brązowy medal w sztafecie 4x10 km. Zajął tam też ósme miejsce na dystansie 50 km techniką dowolną. Jego jedynym występem na mistrzostwach świata w Oslo w 2011 roku był bieg na 50 km stylem dowolnym, w którym Kattilakoski zajął 35. miejsce.
Najlepsze wyniki w Pucharze Świata osiągnął w sezonie 1999/2000, kiedy to zajął 65. miejsce w klasyfikacji generalnej. W 2009 roku był mistrzem Finlandii w biegu na 50 km, a rok później był najlepszy na dystansie 10 km. W 2010 roku był także drugi w biegu na 50 km.
Osiągnięcia.
Puchar Świata.
Miejsca na podium w zawodach.
Kattilakoski dotychczas nie stał na podium.

</doc>
<doc id="1636819" url="https://pl.wikipedia.org/wiki?curid=1636819" title="Na skraju lasu">
Na skraju lasu

Na skraju lasu (czes. "Na samotě u lesa") – czechosłowacka tragikomedia z 1976 roku, w reżyserii Jiřego Menzla według scenariusza Zdenka Svěráka i Ladislava Smoljaka.
Treść.
Prażanie Lavičkovie pragną nabyć działkę rekreacyjną na wsi dla wypoczynku w letnim domku na łonie naturalnej przyrody. Decydują się na odkupienie od starego pana Komárka niewielkiego gospodarstwa pod lasem, z dość zaniedbaną chałupą mieszkalną. Ponieważ właściciel deklaruje, że już jesienią zamierza przenieść się do syna, rodzina Lavičkóv gorliwie pomaga mu przy pracach w polu i w remoncie budynku. Choć z upływem czasu okazuje się, że właściciel chałupy wcale nie kwapi się do wyniesienia, Lavičkovie mają jeszcze nadzieję na jego naturalny zgon. Kiedy zimą „dziadek” zaczyna chorować, uczynna rodzina odwozi go nawet do szpitala. Wiosną umawiają się z notariuszem, by wreszcie sfinalizować kłopotliwą transakcję, zastają jednak dom wprawdzie pusty, ale zdrowego pana Komárka ponownie zajętego przy pracach polowych.

</doc>
<doc id="1636820" url="https://pl.wikipedia.org/wiki?curid=1636820" title="Franz Göring">
Franz Göring

Franz Göring (ur. 22 października 1984 w Suhl) – niemiecki biegacz narciarski, dwukrotny medalista mistrzostw świata, dwukrotny medalista mistrzostw świata u-23 i czterokrotny medalista mistrzostw świata juniorów.
Kariera.
Startował na igrzyskach olimpijskich w Turynie. W swoim jedynym starcie zajął tam 43. miejsce w biegu na 15 km techniką klasyczną. Na mistrzostwach świata zadebiutował w 2005 r. podczas mistrzostw w Oberstdorfie. Jego najlepszym wynikiem było tam 13. miejsce w biegu na 15 km technika klasyczną. Na mistrzostwach świata w Sapporo osiągnął swój najlepszy indywidualny wynik zajmując 6. miejsce w biegu na 15 km stylem dowolnym. Na tym samym dystansie rozgrywanym techniką klasyczną podczas mistrzostw świata w Libercu. Na tych samych mistrzostwach osiągnął swój największy sukces w karierze zdobywając wraz z Jensem Filbrichem, Tobiasem Angererem i Axelem Teichmannem srebrny medal w sztafecie 4x10 km. Na mistrzostwach świata w Oslo w 2011 r. jego najlepszym indywidualnym wynikiem było 11. miejsce w biegu łączonym na 30 km. Ponadto Niemcy w takim samym składzie co w Libercu wywalczyli brązowy medal w sztafecie.
Najlepsze wyniki w Pucharze Świata osiągnął w sezonie 2006/2007, kiedy to zajął 14. miejsce w klasyfikacji generalnej. Na mistrzostwach świata juniorów w Strynie Göring zdobył złoty medal w biegu na 10 km techniką dowolną, brązowy na 30 km techniką klasyczną oraz srebrny w sztafecie.

</doc>
<doc id="1636824" url="https://pl.wikipedia.org/wiki?curid=1636824" title="Córka Ryana">
Córka Ryana

Córka Ryana (ang. "Ryan’s Daughter") – brytyjski melodramat z 1970 roku w reżyserii Davida Leana.
Fabuła.
Rok 1916, Kirray w Irlandii. Trwa I wojna światowa. Rosy, córka Thomasa Ryana – właściciela gospody poślubia starszego o 15 lat wdowca, Charlesa Shaughnessy’ego. Kobieta jest rozczarowana dyspozycją seksualną męża. Kiedy dowództwo garnizonu wojskowego, kontrolowanego przez IRA przejmuje Brytyjczyk Randolph Doryan, Rosy zakochuje się w nim, ale zostaje napiętnowana, a w ich życie brutalnie wkracza polityka.
Nagrody i nominacje (wybrane).
Oscary za rok 1970
Złote Globy 1970
BAFTA 1971

</doc>
<doc id="1636826" url="https://pl.wikipedia.org/wiki?curid=1636826" title="John Lloyd Zabriskie">
John Lloyd Zabriskie

John Lloyd Zabriskie (ur. 26 sierpnia 1831 we Flatbush, Long Island, zm. 11 listopada 1895 w Brooklynie) – amerykański lekarz.
Życiorys.
Urodził się 26 sierpnia 1831 jako najstarsze z dzieci Johna Barrea Zabriskie i Abby Lefferts Lott. Rodzina Zabriskie miała polskie korzenie i osiedliła się w Hackensack, New Jersey, około 1662 roku. Przodek od strony matki, Peter Lott, osiadł we Flatbush w 1652 roku.
Uczył się w Erasmus Hall Academy, następnie studiował na University of New York. Studia ukończył w 1850 roku. Następnie praktykował u dr Timothy M. Ingrahama, i po uczestniczeniu w wymaganej liczbie wykładów na University of the City of New York, otrzymał wiosną 1853 roku tytuł doktora medycyny.
Od 1877 roku przez osiemnaście lat był lekarzem konsultantem w Kings County Hospital, przez trzynaście lat jako lekarz konsultant związany był z Long Island College Hospital. Przez dziewiętnaście lat pracował w Kings County Penitentiary, także podczas dwóch epidemii cholery, które zdziesiątkowały pensjonariuszy tego zakładu.
Należał do Kings County Medical Society, był członkiem rady Long Island College Hospital, powiernikiem Erasmus Hall Academy, członkiem Brooklyn Board of Eduaction, diakonem Reformowanego Kościoła Holenderskiego Flatbush (Reformed Dutch Church of Flatbush).
6 czerwca 1861 ożenił się z Elizą Bulkley Garvin (1836-1917). Mieli czwórkę dzieci: Louise, Johna, Idę i Edwina.
Zmarł nagle na zawał serca 11 listopada 1895. Pochowany jest na Greenwood Cemetery w Brooklynie.
W 1899 roku wdowa po Johnie Zabriskie ustanowiła pamiątkowy fundusz na rzecz brooklyńskich bibliotek (Dr John Lloyd Zabriskie Memorial Library Fund).

</doc>
<doc id="1636827" url="https://pl.wikipedia.org/wiki?curid=1636827" title="Polskie Towarzystwo Alergologiczne">
Polskie Towarzystwo Alergologiczne

Polskie Towarzystwo Alergologiczne (PTA) – stowarzyszenie naukowe powstałe 15 listopada 1982 roku w Bydgoszczy. Zrzesza lekarzy alergologów, internistów, pediatrów, dermatologów oraz laryngologów, zajmujących się alergologią doświadczalną i kliniczną oraz dziedzinami pokrewnymi.
Siedziba PTA znajduje się w Łodzi. Strukturę terenową tworzy 13 oddziałów regionalnych grupujących ponad 1500 członków. Misją PTA jest zrzeszanie osób, których przedmiotem działania lub zainteresowania jest alergologia. PTA reprezentuje polską alergologię w kraju i na świecie, upowszechnia wiedzę na temat alergologii w społeczeństwie oraz dba o właściwe wyszkolenie lekarzy w zakresie alergologii.
PTA jest członkiem World Allergy Organization i European Academy of Allergy and Clinical Immunology.
Oficjalnym czasopismem PTA jest „Alergologia Polska – Polish Journal of Allergology”.

</doc>
<doc id="1636829" url="https://pl.wikipedia.org/wiki?curid=1636829" title="Diodor z Sycylii">
Diodor z Sycylii



</doc>
<doc id="1636830" url="https://pl.wikipedia.org/wiki?curid=1636830" title="Antonio Venier">
Antonio Venier



</doc>
<doc id="1636834" url="https://pl.wikipedia.org/wiki?curid=1636834" title="Diodor Sycylijczyk">
Diodor Sycylijczyk



</doc>
<doc id="1636835" url="https://pl.wikipedia.org/wiki?curid=1636835" title="Marco Corner">
Marco Corner



</doc>
<doc id="1636836" url="https://pl.wikipedia.org/wiki?curid=1636836" title="Druga miłość">
Druga miłość

Druga miłość – amerykańsko-japońska komedia romantyczna z 1992 roku na podstawie sztuk Todda Graffa.
Fabuła.
Pearl Berman jest wdową mieszkającą w Nowym Jorku. Na pogrzebie swojego męża poznaje dawnego przyjaciela, Joego. Dowiaduje się od niego, że 20 lat temu mąż planował ją zostawić, ale pod jego wpływem zmienił zdanie. Niespodziewanie między nimi tworzy się specyficzna więź.
Nagrody i nominacje.
Złote Globy 1992

</doc>
<doc id="1636839" url="https://pl.wikipedia.org/wiki?curid=1636839" title="Miasto kobiet (film)">
Miasto kobiet (film)

Miasto kobiet (oryg. "La città delle donne") – włosko-francuska tragikomedia filmowa z 1980 roku w reżyserii Federico Felliniego.
Fabuła.
Snàporaz jest niepoprawnym kobieciarzem. Poznaje pewną dziewczynę w pociągu i rusza za nią. Trafia do miasta kobiet, gdzie odbywa się kongres feministyczny. Tam staje się obiektem pożądań i namiętności, ścigany przez kobiety.

</doc>
<doc id="1636840" url="https://pl.wikipedia.org/wiki?curid=1636840" title="Miramar Rangers AFC">
Miramar Rangers AFC

Miramar Rangers AFC– nowozelandzki klub piłkarski z siedzibą w Wellington. Założony w 1907, obecnie występuje w Central Premier League. Dwukrotny zdobywca mistrzostwa Nowej Zelandii w New Zealand National Soccer League.

</doc>
<doc id="1636849" url="https://pl.wikipedia.org/wiki?curid=1636849" title="Pan Arkadin">
Pan Arkadin

Pan Arkadin – francusko-hiszpańsko-szwajcarski kryminał z 1955 roku.
Fabuła.
Włochy. Gregory Arkadin jest multimilionerem, który cierpi na amnezję. Prosi o pomoc w rozwiązaniu tajemnicy Guya Van Strattena – przemytnika, który niedawno wyszedł z więzienia. Sprawa wydaje się prosta, ale kolejne osoby powiązane z Arkadinem ginią w tajemniczych okolicznościach.
Upamiętnienie.
W 2002 roku w nawiązaniu do tytułu filmu nazwano nowo odkryty gatunek pająka "Orsonwelles arcanus".

</doc>
<doc id="1636858" url="https://pl.wikipedia.org/wiki?curid=1636858" title="Joannes Tzetzes">
Joannes Tzetzes



</doc>
<doc id="1636861" url="https://pl.wikipedia.org/wiki?curid=1636861" title="Cerkiew św. Michała Archanioła w Moszczanicy">
Cerkiew św. Michała Archanioła w Moszczanicy

Cerkiew św. Michała Archanioła w Moszczanicy – drewniana cerkiew greckokatolicka, znajdująca się w Moszczanicy.
Od 1999 obiekt nieczynny kultowo. Cerkiew została włączona do Podkarpackiego Szlaku Architektury Drewnianej.
Historia obiektu.
Cerkiew zbudowana została w latach 1713, przebudowana w 1785 i w 1930 (wzniesiono wówczas nowy babiniec i zmieniono kopułę nad nawą). Należała do dekanatu oleszyckiego, po I wojnie światowej do dekanatu cieszanowskiego.
Na osi cerkwi istnieje drewniana dzwonnica, wzniesiona przed 1890.
Po wojnie cerkiew została przejęta przez kościół rzymskokatolicki, w latach 1947–1991 była rzymskokatolicką kaplicą filialną.

</doc>
<doc id="1636866" url="https://pl.wikipedia.org/wiki?curid=1636866" title="Fritz Ficker">
Fritz Ficker

Fritz Ficker (ur. 11 września 1913 w Hohndorf, zm. w czerwcu 1948) – zbrodniarz nazistowski, członek załogi niemieckiego obozu koncentracyjnego Sachsenhausen i SS-Oberscharführer.
Życiorys.
W 1934 wstąpił do Wehrmachtu, z którego przeniósł się w 1936 do Waffen-SS. Służył początkowo Dywizji SS-Totenkopf. W 1937 stał się członkiem NSDAP, następnie został wysłany do Weimaru i pracował jako ochroniarz Fritza Sauckela. Od maja 1939 do września 1941 był "Blockführerem" w obozie Sachsenhausen. Kierował blokiem nr 12, w którym znajdowały się izolatki i karcery. Ficker torturował więźniów i znęcał się nad nimi, między innymi zmuszając do długotrwałego stania na placu apelowym. Więźniowie byli przy tym pozbawiani pożywienia i wiązano im ręce. Na jesieni 1941 brał udział w czterech egzekucjach przez powieszenie i ośmiu przez rozstrzelanie. Przydzielono go również do zakładów Klinkerwerke, gdzie mordował więźniów niezdolnych do dalszej pracy. Od października 1941 do kwietnia 1945 pełnił służbę w kilku podobozach Sachsenhausen. I tu dopuszczał się wielokrotnie zabójstw więźniów. Liczba jego ofiar idzie w setki. 
Ficker został po zakończeniu wojny osądzony przez radziecki Trybunał Wojskowy w Berlinie wraz z innymi członkami personelu Sachsenhausen i skazany na dożywotnie pozbawienie wolności połączone z ciężkimi robotami. Umieszczono go w jednym z obozów w kompleksie łagrów w okolicach Workuty, gdzie zmarł w czerwcu 1948.

</doc>
<doc id="1636875" url="https://pl.wikipedia.org/wiki?curid=1636875" title="Psychiatria kulturowa">
Psychiatria kulturowa

Psychiatria kulturowa (dawniej również psychiatria antropologiczna, psychiatria egzotyczna) – dział psychiatrii społecznej badający zależności zaburzeń psychicznych od kultury i warunków środowiska; zawiera takie specjalności jak psychiatria transkulturowa, psychiatria porównawcza i etnopsychiatria. Zalążek tej dziedziny psychiatrii tkwi w relacjach średniowiecznych podróżników i misjonarzy, a jej największy rozkwit trwał od lat 60. do 80. XX wieku.
Zespoły zaburzeń psychicznych charakterystyczne dla danej kultury nazywane są psychozami etnicznymi, psychozami egzotycznymi, egzotycznymi zespołami psychiatrycznymi lub zespołami uwarunkowanymi kulturowo. Niektórzy badacze, np. psychiatra Edwin Fuller Torrey, kwestionują wyodrębnianie tego rodzaju zespołów, twierdząc, że ze względu na zależność klasyfikacji chorób od danej kultury, wszystkie zaburzenia psychiczne są ograniczone kulturowo.

</doc>
<doc id="1636876" url="https://pl.wikipedia.org/wiki?curid=1636876" title="Jan Tzetzes">
Jan Tzetzes

Jan Tzetzes (Joannes Tzetzes, gr. Ιωάννης Τζέτζης, Iōánnes Tzétzēs, ur. po 1110, zm. po 1180 lub 1185) – bizantyński poeta i polihistor: filolog, gramatyk, mitograf i filozof.
Był przede wszystkim autorem historycznych utworów poetyckich, a także traktatu o metryce poetyckiej i zbioru anegdot politycznych. Najważniejszym jego dziełem zachowanym do dzisiaj są "Listy", dotyczące realiów historycznych oraz pisany 15-zgłoskowcem jambicznym komentarz do tych listów – "Księgi historii", zwane "Chiliady" (od greckiego "chilioj" = "tysiące", gdyż ich wydawca pozdzielił je na 13 grup po 1000 wierszy). Dotyczą one spraw mitologicznych, historycznych i historyczno-literackich. Mimo że teksty Tzetzesa nie są wolne od błędów, to stanowią cenne źródło wiadomości.
Życie.
Jan Tzetzes urodził się w Konstantynopolu ok. 1110 roku. Sprawował urząd sekretarza cesarskiego. Tak jak Teodor Prodrom skarżył się, na brak pieniędzy i wynosił swoje zasługi, zabiegając o protekcję cesarza Manuela Komnena i możnych członków rodu panującego. Świetnie znał literaturę grecką. Twierdził, że ze względu na „ogromny brak pieniędzy” nie stać go na zakup książek i dlatego „ma w głowie całą bibliotekę”, aby móc cytować poetów i pisarzy wprost z pamięci. Zmarł w 1186 roku.
Uczony i poeta.
Jan Tzetzes napisał, w latach 1138—1165, 107 listów, które następnie sam skomentował w filologiczno-historycznym poemacie dydaktycznym "Księga historii" ("Bíblos historion"). Poemat liczy sobie 12 674 wersy, ujęte w rękopisie w 600 rozdziałów ("historíaj"). Pierwszy wydawca, N. Gerbel (1546 r.), podzielił cały poświęcony tematyce mitologicznej, historycznej i literackiej tekst na 13 jednostek tematycznych, liczących po 1000 wersów każda i nadał mu nazwę "Tysiączki" ("Chiliádes"). Tzetzes opracował do "Księgi historii" komentarz w postaci "Scholiów", które napisał częściowo prozą, częściowo wierszem politycznym. Poprawił w nich dostrzeżone przez siebie błędy ortograficzne, wersyfikacyjne oraz uzupełnił całość źródłami literackimi. Niezależnie od dokonanych poprawek zarówno w "Tysiączkach" jak i w "Scholiach" roi się od błędów. Tzetzes cytował bowiem przytaczanych autorów rzeczywiście z pamięci, której niezawodność jednak przeceniał. Jego prace, ze względu na to, że przytaczają zaginione i nieznane współcześnie dzieła literackie, posiadają wszakże niemałą wartość historycznoliteracką.
Tzetzes napisał również utwór dydaktyczny "Alegorie do „Iliady” i „Odysei”" ("Hypóthesis tu Homéru allegorethéjsa... "). Zadedykował je cesarzowej Irenie, żonie Manuela Komnena. Liczą one około 10 000 wersów, interpretujących alegorycznie oba poematy. Wojnie trojańskiej poświęcił Tzetzes ponadto, napisany heksametrem daktylicznym, utwór poetycki zatytułowany "Wydarzenia przedhomerowe, homerowe i pohomerowe" ("Ta pro Homéru, ta Homéru, ta meth'Homéru"), lepiej znane i zawsze cytowane pod łacińskimi tytułami "Antehomerica, Homerica, Posthomerica" bądź "Carmina Iliaca". Zawarł w nim dzieje wojny trojańskiej z jej „prehistorią” i wypadkami późniejszymi. Napisał też wierszem politycznym, odnoszący się do Homera i Hezjoda mały poemat interpretacyjny zatytułowany "Teogonia" ("Theogonía").
Oprócz tego jest autorem "Komentarza" ("Scholia") do "Prac i dni" oraz "Tarczy Heraklesa" Hezjoda; "Komentarza" do "Plutosa", "Chmur" i "Żab" Arystofanesa; "Komentarza" do poematu Aleksandra Likofrona (III w. p.n.e.) o przepowiedniach Aleksandry-Kassandry co do późniejszych losów Troi i bohaterów trojańskich; "Komentarza" do "Wstępu" Porfiriusza do "Kategorii" Arystotelesa ("Ejsagogé ejs tus Aristotélus kategorías") i innych.
Zagadnieniom poetyki poświęcił Tzetzes utwór dydaktyczny ujęty w metrum politycznym "O wersyfikacji" ("Perí ten en stíchojs métron hapánton"), będący przeglądem rozmaitych systemów wersyfikacji greckiej. Charakter dydaktyczny mają też jego "Wiersze o różnicach między poetami" ("Stíchoj perí diaphorás pojeton"), "Jamby o komedii" ("Iamboj technikój perí komodías") i wiersz "O poezji tragicznej" ("Perí tragikés pojéseos").
Tzetzes jest też autorem licznych utworów poetyckich o różnorodnej tematyce. Napisał między innymi utwór złożony z 57 wersów jambicznych, będący rodzajem dramatu z udziałem leśnika (agrojkos), mędrca (sophós), chóru (chóros) i muz (músaj). Wieśniak chwali w nim szczęśliwe życie uczonego, podczas gdy ten jest zupełnie odmiennego zdania. Spod pióra Tzetzesa wyszły również "Żałobne wiersze klimakotyczne na cesarza Manuela" ("Stíchoj iambój klimakotój pros ton basiléa kyron Manuél epitaphioj"). Istota wiersza klimakotycznego polega na tym, że każdy kolejny wyraz jest dłuższy o jedną sylabę od poprzedniego.

</doc>
<doc id="1636877" url="https://pl.wikipedia.org/wiki?curid=1636877" title="Muzeum Dzwonków w Jastrzębiu Zdroju">
Muzeum Dzwonków w Jastrzębiu Zdroju



</doc>
<doc id="1636879" url="https://pl.wikipedia.org/wiki?curid=1636879" title="Chevrolet Cruze (2001)">
Chevrolet Cruze (2001)

Chevrolet Cruze – samochód osobowy typu crossover klasy najmniejszej produkowany pod amerykańską marką Chevrolet w latach 2001–2008.
Historia i opis modelu.
Pierwszą zapowiedzią małego crossovera był zaprezentowany na Salonie w Tokio w 1999 roku prototyp Chevrolet YGM1 opracowany na bazie technologii Suzuki. Prace nad seryjnym modelem były wynikiem współpracy konstruktorów General Motors od australijskiego Holdena, a także japońskiego Suzuki, czego efektem był zaprezentowany w 2001 roku seryjny model pod nazwą Chevrolet Cruze. Cruze był pierwszym pojazdem Chevroleta oferowanym oraz produkowanym w Japonii od 1939 roku.
Samochód oferowany był z silnikami o pojemności 1.3 lub 1.5 litra, do wyboru były także 5-biegowa skrzynia manualna lub 4-biegowa automatyczna. Początkowo wariant przednionapędowy na obu rynkach wzbogacony został o opcję 4x4.
Australia.
Między 2002 a 2006 rokiem Chevrolet Cruze był importowany także do Australii i Nowej Zelandii, gdzie oferowano go pod lokalną marką Holden jako Holden Cruze.

</doc>
<doc id="1636881" url="https://pl.wikipedia.org/wiki?curid=1636881" title="Suchostaw">
Suchostaw

Suchostaw – wieś w rejonie czortkowskim obwodu tarnopolskiego, założona w 1553 r. W II Rzeczypospolitej miejscowość była siedzibą gminy wiejskiej Suchostaw w powiecie kopyczynieckim województwa tarnopolskiego. Wieś liczy 982 mieszkańców.
W 1926 urodził się tu David Harden (zm. 2014) - izraelski malarz, działacz kulturalny, pisarz i tłumacz.

</doc>
<doc id="1636882" url="https://pl.wikipedia.org/wiki?curid=1636882" title="Suchostaw (gmina)">
Suchostaw (gmina)

Suchostaw – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy był Suchostaw.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Jabłonów i Suchostaw.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja, gdzie jednocześnie została zniesiona przez włączenie do gminy Kopyczyńce w powiecie czortkowskim ("Kreishauptmannschaft Czortków").
Po II wojnie światowej obszar dawnej gminy znalazł się w ZSRR.

</doc>
<doc id="1636883" url="https://pl.wikipedia.org/wiki?curid=1636883" title="Zakład Karny Jastrzębie Zdrój">
Zakład Karny Jastrzębie Zdrój



</doc>
<doc id="1636885" url="https://pl.wikipedia.org/wiki?curid=1636885" title="Kwalutek Kwaczak">
Kwalutek Kwaczak



</doc>
<doc id="1636887" url="https://pl.wikipedia.org/wiki?curid=1636887" title="Wasylkowce">
Wasylkowce

Wasylkowce (ukr. Васильківці, "Wasylkiwci") – wieś w rejonie czortkowskim obwodu tarnopolskiego Ukrainy, założona w 1573 r. W II Rzeczypospolitej miejscowość była siedzibą gminy wiejskiej Wasylkowce w powiecie kopyczynieckim województwa tarnopolskiego. Wieś liczy 1371 mieszkańców.
Znajduje się tu przystanek kolejowy Wasylkowce, położony na linii dawnej Galicyjskiej Kolei Transwersalnej.

</doc>
<doc id="1636888" url="https://pl.wikipedia.org/wiki?curid=1636888" title="Wasylkowce (gmina)">
Wasylkowce (gmina)

Wasylkowce – dawna gmina wiejska w powiecie kopyczynieckim województwa tarnopolskiego II Rzeczypospolitej. Siedzibą gminy były Wasylkowce.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Celejów, Krogulec, Myszkowce, Niżborg Nowy, Niżborg Stary, Niżborg Szlachecki i Wasylkowce.
Od września 1939 do lipca 1941 gmina znajdowała się pod okupacją ZSRR, a 1 sierpnia 1941 weszła w skład Generalnego Gubernatorstwa i nowo utworzonego dystryktu Galicja. Gmina przynależała odtąd do powiatu czortkowskiego ("Kreishauptmannschaft Czortków"). W 1943 roku gmina składała się z siedmiu gromad Celejów, Krogulec, Myszkowce, Niżborg Nowy, Niżborg Stary, Niżborg Szlachecki i Wasylkowce) i liczyła 9.871 mieszkańców
Po II wojnie światowej obszar gminy znalazł się w ZSRR.

</doc>
<doc id="1636896" url="https://pl.wikipedia.org/wiki?curid=1636896" title="Awarczycy">
Awarczycy



</doc>
<doc id="1636898" url="https://pl.wikipedia.org/wiki?curid=1636898" title="Theodor Scherer">
Theodor Scherer

Theodor Scherer (ur. 17 września 1889 w Bawarii, zm. w maju 1951 w Ludwigsburgu) – niemiecki oficer Wehrmachtu w randze generalleutnanta. Służył w czasie I i II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1636901" url="https://pl.wikipedia.org/wiki?curid=1636901" title="Metamorphoseon libri">
Metamorphoseon libri



</doc>
<doc id="1636902" url="https://pl.wikipedia.org/wiki?curid=1636902" title="Technik mechanik">
Technik mechanik

Technik mechanik – tytuł nadawany absolwentom szkół ponadpodstawowych o profilu technicznym lub policealnych studiów zawodowych po zdaniu zewnętrznego egzaminu zawodowego.
Technik mechanik posiada umiejętności, a zatem potrafi:
Typowe miejsca pracy dla technika mechanika:

</doc>
<doc id="1636904" url="https://pl.wikipedia.org/wiki?curid=1636904" title="Pałac w Boryni">
Pałac w Boryni



</doc>
<doc id="1636905" url="https://pl.wikipedia.org/wiki?curid=1636905" title="Kwakier Kwaczak">
Kwakier Kwaczak



</doc>
<doc id="1636906" url="https://pl.wikipedia.org/wiki?curid=1636906" title="Britta Johansson Norgren">
Britta Johansson Norgren

Britta Johanna Helena Johansson Norgren (ur. 30 marca 1983 w Bälinge) – szwedzka biegaczka narciarska. Jej największym sukcesem jest srebrny medal w sztafecie 4 x 5 km wywalczony na mistrzostwach świata w Oslo w 2011 r. Zdobyła także brązowy medal w sztafecie podczas mistrzostw świata w Libercu. Najlepsze wyniki w Pucharze Świata osiągnęła w sezonie 2008/2009, kiedy to zajęła 30. miejsce w klasyfikacji generalnej. Sześciokrotna zwyciężczyni klasyfikacji generalnej cyklu biegów długodystansowych Visma Ski Classics.
W kwietniu 2022 roku ogłosiła zakończenie kariery sportowej.
Osiągnięcia.
Puchar Świata.
Miejsca na podium w zawodach indywidualnych Pucharu Świata chronologicznie.
Dotychczas Norgren nie stawała na podium.

</doc>
<doc id="1636908" url="https://pl.wikipedia.org/wiki?curid=1636908" title="Pałac w Jastrzębiu-Zdroju">
Pałac w Jastrzębiu-Zdroju



</doc>
<doc id="1636909" url="https://pl.wikipedia.org/wiki?curid=1636909" title="Cerkiew Świętych Piotra i Pawła w Tule">
Cerkiew Świętych Piotra i Pawła w Tule

Cerkiew Świętych Piotra i Pawła – cerkiew prawosławna w Tule, w eparchii tulskiej Rosyjskiego Kościoła Prawosławnego. 
Historia.
Cerkiew prawosławna w Tule była wzmiankowana już w połowie XVII w., jednak w 1734 budynek ten, będący w fatalnym stanie technicznym, został rozebrany. W dwa lata później wzniesiono nową cerkiew, zachowaną do naszych czasów. Została ona przebudowana w 1802, kiedy została wzniesiona dzwonnica. Kolejna przebudowa świątyni miała miejsce jeszcze w I połowie XIX wieku pod kierunkiem architekta B. Fiedosiejewa. Rozebrał on pierwotnie istniejącą kopułę i zastąpił ją nietypową w rosyjskiej architekturze religijnej rotundą. Ponowne poświęcenie cerkwi miało miejsce w 1874, w 36 lat po jej udostępnieniu wiernym. W latach 1912–1913 dokonano remontu dzwonnicy. 
W latach 30. władze stalinowskie nakazały zamknięcie cerkwi, a w czasie bombardowania Tuły przez hitlerowców kilka pocisków zniszczyło górne kondygnacje dzwonnicy i część ścian rotundy. W 1978 dzwonnicę odbudowano, jednak cerkiew nie została zwrócona wiernym, pełniła nadal funkcję magazynu. 12 lipca 2011 odbyło się uroczyste otwarcie świątyni z udziałem arcybiskupa tulskiego Aleksego.
Architektura.
Po swojej ostatniej przebudowie cerkiew otrzymała formę rotundy, do której wejście wiedzie poprzez przedsionek, nad którym wznosi się trójkondygnacyjna klasycystyczna dzwonnica zdobiona doryckimi pilastrami. Cerkiew posiada jedną kopułę pomalowaną na zielono, pozostała część budynku malowana jest na kolor biały i jasnobrązowy. Okna w przedsionku są prostokątne, otwory położone w rzędzie poniżej kopuły mają kształt półkolisty. 
W cerkwi znajdowały się otoczone kultem ikony: Kazańska i Tichwińska Ikona Matki Bożej, przeniesione następnie do soboru Wszystkich Świętych w Tule.

</doc>
<doc id="1636913" url="https://pl.wikipedia.org/wiki?curid=1636913" title="Białokrynica (rejon podhajecki)">
Białokrynica (rejon podhajecki)

Białokrynica (ukr. Білокриниця, "Biłokrynycia") – wieś na Ukrainie, w obwodzie tarnopolskim, w rejonie podhajeckim. W 2001 liczyła 605 mieszkańców.
Nazwa miejscowości wywodzi się od źródła (krynicy) wypłukującego z ziemi białe osady wapienne, z których zbudowane są okoliczne wzgórza. Pierwsza wzmianka o miejscowości pochodzi z 1463 r., kiedy została ona przekazana na własność kościołowi w Podhajcach. Białokrynica kilkukrotnie pojawia się w dokumentach podatkowych XVI i XVII w., jednak tylko w spisach miejscowości poszczególnych powiatów. Z uwagi na brak źródeł trudno jest odtworzyć jej historię w początkowym okresie. Zapewne jej założenie nastąpiło nieco później niż sąsiednich wsi położonych w dolinach rzek Koropiec i Strypa, niemniej jednak Białokrynica założona nad niedużym potokiem, wcinającym się w rozległe przestrzenie stepu między Trembowlą a Podhajcami szybko rozwinęła się tworząc jedno z większych centrów osadniczych w okolicy. Pierwsze zapisy kościelne dające pewien obraz społeczeństwa wsi pochodzą z 1707 r., jednak są w znacznym stopniu niekompletne. Ludność polska nie posiadając swojej świątyni zmuszona była do korzystania z odległego kościoła w Podhajcach lub miejscowej cerkwi pod wezwaniem św. Paraskewy, powstałej w 1723 r. Taka sytuacja trwała aż do końca XIX w., ponieważ budowę kościoła pod wezwaniem św. Apostołów Piotra i Pawła rozpoczęto dopiero w 1898 r., a konsekrowano ją 14 września 1904 r.
W pobliżu Białokrynicy zostały stoczone w drugiej połowie XVII wieku dwie bitwy, w 1667 wojska Rzeczypospolitej pod wodzą hetmana koronnego Jana Sobieskiego starły się z wojskami tatarsko-kozackimi i w 1698 Feliks Potocki stoczył zwycięską bitwę z wojskami tatarskimi. Do 1918 Białokrynica znajdowała się pod zaborem austriackim. W II Rzeczypospolitej miejscowość była siedzibą gminy wiejskiej Białokrynica w powiecie podhajeckim, w województwie tarnopolskim. Według spisu powszechnego w 1921 gmina liczyła 1867 mieszkańców, w tym 1559 Polaków i 308 Ukraińców.

</doc>
<doc id="1636916" url="https://pl.wikipedia.org/wiki?curid=1636916" title="Białokrynica (gmina w województwie tarnopolskim)">
Białokrynica (gmina w województwie tarnopolskim)

Białokrynica – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy była Białokrynica.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Białokrynica i Michałówka.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją niemiecką w Polsce zniesiona; włączona częściowo do nowej gminy Podhajce.
Po II wojnie światowej obszar gminy znalazł się w ZSRR.

</doc>
<doc id="1636919" url="https://pl.wikipedia.org/wiki?curid=1636919" title="Medal Świętego Brata Alberta">
Medal Świętego Brata Alberta

Medal Św. Brata Alberta – wyróżnienie ustanowione w 1997 r., któremu patronuje św. Brat Albert. Corocznie ogólnopolska kapituła, powołana przez Fundację im. Brata Alberta, przyznaje go ludziom szczególnie zasłużonym w niesieniu pomocy osobom niepełnosprawnym.
Laureatami medalu są m.in.: ks. kardynał Franciszek Macharski, Zbigniew Brzeziński, Anna Dymna, Roman Kluska, bp Jan Chrapek, Janusz Kochanowski, Jerzy Dudek i Paweł Kukiz.
Medal, przedstawiający św. Brata Alberta przytulającego dzieci, zaprojektował Krzysztof Sieprawski, podopieczny Schroniska dla Niepełnosprawnych w Radwanowicach.
Medal jest wręczany podczas finału Ogólnopolskiego Przeglądu Twórczości Teatralno-Muzycznej Osób Niepełnosprawnych "Albertiana", który corocznie odbywa się na Dużej Scenie Teatru im. Juliusza Słowackiego w Krakowie. Festiwal organizują Fundacja im. Brata Alberta oraz Fundacja Anny Dymnej „Mimo Wszystko”.

</doc>
<doc id="1636921" url="https://pl.wikipedia.org/wiki?curid=1636921" title="Zespół uzdrowiskowy w Jastrzębiu-Zdroju">
Zespół uzdrowiskowy w Jastrzębiu-Zdroju

Zespół uzdrowiskowy w Jastrzębiu-Zdroju – zespół dawnych obiektów sanatoryjnych leżących na terenie osiedla Zdrój w Jastrzębiu-Zdroju. Część obiektów ma status zabytków nieruchomych województwa śląskiego, część zabytków w gminnej ewidencji zabytków. W 1994 roku zakończono działalność uzdrowiskową w mieście, co wpłynęło na późniejsze przeznaczenie wszystkich poniższych obiektów.

</doc>
<doc id="1636924" url="https://pl.wikipedia.org/wiki?curid=1636924" title="Katrin Zeller">
Katrin Zeller

Katrin Zeller (ur. 1 marca 1979 r. w Oberstdorfie) – niemiecka biegaczka narciarska. Srebrna medalistka (sztafeta 4 x 5 km) igrzysk olimpijskich w Vancouver oraz mistrzostw świata w Libercu. Najlepsze wyniki w Pucharze Świata osiągnęła w sezonie 2011/2012, kiedy to zajęła 13. miejsce w klasyfikacji generalnej.

</doc>
<doc id="1636926" url="https://pl.wikipedia.org/wiki?curid=1636926" title="Zoom cyfrowy">
Zoom cyfrowy

Zoom cyfrowy – cyfrowa symulacja zmiany ogniskowej.
Polega on na zapisie proporcjonalnego wycinka obrazu z matrycy, niekiedy interpolowanego do rozmiarów całej matrycy. Przy użyciu zoomu cyfrowego można powiększyć obraz ponad możliwości układu optycznego. Wadą cyfrowego zoomu jest pogorszenie jakości robionego zdjęcia.

</doc>
<doc id="1636927" url="https://pl.wikipedia.org/wiki?curid=1636927" title="Opuszkowo-rdzeniowy zanik mięśni">
Opuszkowo-rdzeniowy zanik mięśni



</doc>
<doc id="1636929" url="https://pl.wikipedia.org/wiki?curid=1636929" title="Hołhocze">
Hołhocze

Hołhocze - wieś w rejonie podhajeckim obwodu tarnopolskiego, założona w 1445 r. 
W II Rzeczypospolitej miejscowość była siedzibą gminy wiejskiej Hołhocze w powiecie podhajeckim województwa tarnopolskiego. 
Wieś liczy 2144 mieszkańców.

</doc>
<doc id="1636930" url="https://pl.wikipedia.org/wiki?curid=1636930" title="Hołhocze (gmina)">
Hołhocze (gmina)

Hołhocze – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy były Hołhocze.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dobrowody, Hołhocze, Mądzelówka, Szwejków, Wolica i Zastawcze ad Hołhocze.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1636931" url="https://pl.wikipedia.org/wiki?curid=1636931" title="Port lotniczy Namibe">
Port lotniczy Namibe

Port lotniczy Namibe – międzynarodowy port lotniczy położony w Moçâmedes, w Angoli.

</doc>
<doc id="1636932" url="https://pl.wikipedia.org/wiki?curid=1636932" title="Adam Frans van der Meulen">
Adam Frans van der Meulen

Adam Frans van der Meulen (ur. 11 stycznia 1632 w Brukseli, zm. 15 października 1690 w Paryżu) – flamandzki malarz i projektant gobelinów.
Był uczniem Pietera Snayersa, ok. 1664 wyjechał na stałe do Paryża, gdzie został nadwornym malarzem Ludwika XIV. Był członkiem Królewskiej Akademii Malarstwa i Rzeźby, projektował też tapiserie na potrzeby Królewskiej Manufaktury Gobelinów (fr. "Manufacture des Gobelins").
Meulen malował pejzaże, dynamiczne sceny bitew i polowań, a także portrety. Jego prace mają wartość historyczną, gdyż podróżując z królem był często świadkiem przedstawianych wydarzeń. Największy zbiór jego prac posiada muzeum w Wersalu.
W zbiorach Muzeum Narodowego w Warszawie znajduje się obraz Meulena "Potyczka w wąwozie" (nr inw. M.Ob. 1489).

</doc>
<doc id="1636935" url="https://pl.wikipedia.org/wiki?curid=1636935" title="Port lotniczy Natitingou">
Port lotniczy Natitingou

Port lotniczy Natitingou – port lotniczy zlokalizowany w benińskim mieście Natitingou.

</doc>
<doc id="1636936" url="https://pl.wikipedia.org/wiki?curid=1636936" title="Dwór Obronny w Bziu Zameckim">
Dwór Obronny w Bziu Zameckim



</doc>
<doc id="1636937" url="https://pl.wikipedia.org/wiki?curid=1636937" title="Horożanka">
Horożanka

Horożanka (ukr. Горожанка) – wieś w rejonie czortkowskim obwodu tarnopolskiego, założona w 1445 r. W latach 1556 - 1635 występowała w dokumentach jako miasto. Przed 1615 r. erygowano tu parafię rzymskokatolicką. W II Rzeczypospolitej miejscowość była siedzibą gminy wiejskiej Horożanka w powiecie podhajeckim województwa tarnopolskiego. W 1934 r. w skład tej gminy oprócz Horożanki weszły dotychczasowe gminy wiejskie: Dryszczów, Hnilczei Panowice.
Historia.
W 1921 r. wieś posiadała 468 zagród i 2528 mieszkańców, w tym 1559 Rusinów, 874 Polaków oraz 95 Żydów i innej narodowości. W okresie II wojny światowej miały tutaj miejsce zbrodnie nacjonalistów ukraińskich na polskiej ludności cywilnej. W nocy z 18 na 19 września 1939 r. członkowie OUN spalili żywcem 5-osobową rodzinę nauczycieli Jana i Heleny Groszków. W następnych latach zamordowali kolejne osoby, łącznie 39.

</doc>
<doc id="1636938" url="https://pl.wikipedia.org/wiki?curid=1636938" title="Horożanka (gmina)">
Horożanka (gmina)

Horożanka – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy była Horożanka.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dryszczów, Hnilcze, Horożanka i Panowice.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1636939" url="https://pl.wikipedia.org/wiki?curid=1636939" title="Jason Hawke">
Jason Hawke

Jason Hawke (ur. 14 lutego 1979 w Hamburgu) – niemiecki aktor i model erotyczny, występujący głównie w amerykańskich filmach pornograficznych.
Życiorys.
Urodził się i wychował w Niemczech. Podczas pobytu w Venice został odkryty przez agenta, który zaproponował jemu pracę jako fotomodel w czasopism sportowych. W 2000 zadebiutował w filmie "Lords of Jet Set Manor".
W latach 2000-2008 wystąpił w ponad siedemdziesięciu pięciu produkcjach.
Jego udział w filmach gejowskich w latach 2001–2005 przyniosła mu sześć nominacji do nagrody przemysłu pornograficznego Grabby Award. Znalazł się też kilkakrotnie na okładce magazynu „Unzipped” (w sierpniu 2000, we wrześniu 2002, w listopadzie 2003, w lipcu 2005), „Men” (w lutym 2004), „Freshmen” (we wrześniu 2000, w marcu 2006), „Honcho” (w sierpniu 2004), „Mandate” (w sierpniu 2004), „All Man” (w listopadzie 2001), „Blueboy” (w styczniu 2001), „Dude” (w sierpniu 2001), „Jock” (w marcu 2006) i „Playguy” (w lipcu 2002).
W 2007 strona internetowa MaleStockroom.com ogłosiła, że Jason Hawke weźmie udział w sesji zdjęciowej ze zwycięzcą konkursu "America's Next Top Fetish Model".
Wziął też udział w filmach dokumentalnych: "Gwiazdy XXX - portret intymny" ("Thinking XXX", 2004) z Peterem North, Terą Patrick, Seanem Michaelsem, Gina Lynn, Ginger Lynn, Jesse Jane, Chloe Dior, Michaelem Lucasem, Sunrise Adams, Ronem Jeremy, Niną Hartley, Brianą Banks, Belladonną i Jenną Jameson oraz "Everything You Wanted to Know about Gay Porn Stars but were Afraid to Ask" (2010) z Johnnym Hazzardem.
Przez sześć lat był partnerem kanadyjskiego aktora erotycznego Jeremy’ego Jordana, a ich związek uznano za jeden z najdłuższych związków męskich w sferze gejowskiej pornografii. Jordan i Hawke w czasie trwania swojego związku także występowali wspólnie w filmach oraz wzięli udział w sesji zdjęciowej do albumu Timothy’ego Greenfielda-Sandersa pt. "XXX: 30 Porn Star Photographs" w roku 2004. Jason związał się potem z Eddiem Bastianem.

</doc>
<doc id="1636941" url="https://pl.wikipedia.org/wiki?curid=1636941" title="Port lotniczy Selebi-Phikwe">
Port lotniczy Selebi-Phikwe

Port lotniczy Selrbi-Phikwe – międzynarodowy port lotniczy położony w mieście Selebi-Pikwe, w Botswanie.

</doc>
<doc id="1636943" url="https://pl.wikipedia.org/wiki?curid=1636943" title="Port lotniczy Ouahigouya">
Port lotniczy Ouahigouya

Port lotniczy Ouahigouya – międzynarodowy port lotniczy położony w Ouahigoui, w Burkinie Faso.

</doc>
<doc id="1636944" url="https://pl.wikipedia.org/wiki?curid=1636944" title="Bandemer">
Bandemer

Bandemer − polski herb szlachecki, używany przez rodzinę osiadłą na Kaszubach, a także w Inflantach i Kurlandii. Ze względu na specyficzną historię regionu, mimo przynależności do Rzeczypospolitej, rodzina i herb nie zostały odnotowane przez polskich heraldyków.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Według Przemysława Pragerta istniało co najmniej sześć wariantów tego herbu:
Bandemer I: Na tarczy dzielonej w skos lewy w polu prawym, srebrnym, pół byka brunatnego, przeszytego włócznią srebrną w skos lewy, z gwiazdą złotą między rogami. Pole lewe w szachownicę srebrno-błękitną.
Klejnot: gwiazda złota.
Labry błękitne, podbite srebrem.
Bandemer Ia: Godło w odbiciu lustrzanym, włócznia ostrzem w dół.
Bandemer Ib: Pole dwudzielne w pas, w górnym pół bawołu wspiętego, z gwiazdą ośmiopromienną między rogami, przeszytego strzałą. Klejnot: gwiazda. Barwy nieznane.
Bandemer II: Pole dwudzielne w skos; w górnym pół wspiętego ukoronowanego bawołu, przeszytego włócznią w skos, pole dolne puste. Nad hełmem bez korony głowa bawołu wprost. Barwy nieznane.
Bandemer III: Pole dwudzielne w pas; w górnym czerwonym pół bawołu srebrnego wspiętego w lewo, z gwiazdą złotą pomiędzy rogami, przeszytego prawoskośne włócznią; pole dolne szachowane błękitno-srebrnie. Nad hełmem w koronie bawół jak w godle.
Bandemer IIIa: Pole dwudzielne w skos lewy; w górnym srebrnym pół bawołu czerwonego wspiętego, z gwiazdą złotą pomiędzy rogami, trzymającego włócznię pomiędzy przednimi nogami; pole dolne szachowane błękitno-srebrnie.
Historia herbu.
Herb rodziny pochodzącej z Pomorza Zachodniego, osiedlonego w ziemi słupskiej i na Kaszubach. Jej gałęzie osiedliły się także w Kurlandii i w Inflantach. Najstarsza pieczęć z 1403 roku (brak tu jednak dolnego pola i włóczni). Herb wzmiankowany przez Siebmachera ("Nowy Siebmacher"), Bagmihla ("Pommersches Wappenbuch"). Wariant Ib to przedstawienie z kafla z pałacu Bandemerów w Żelazie datowany na przełom XVII i XVIII wieku. Wariant II pochodzi z mapy Pomorza Lubiniusa z 1618 roku. Wariant III przysługiwał kurlandzkiej linii rodziny, zaś IIIa – inflanckiej (wzmianka w "Baltisches Wappenbuch" Klingspora).
Rodzina Bandemer.
Ród wywodzi się z Pomorza Zachodniego. Bandemer ma być zniemczoną i gwarową formą słowiańskiego Będzimir. Ród wzmiankowany po raz pierwszy w 1403. Posiadali wiele wsi w słupskiem, między innymi Bięcino, Bukowa, Głuszynko, Dominek, Gąbino, Karżniczka, Kukowo, Komnino, Lękwica, Przebędowo, Redzikowo, Rogawica, Rowy, Retowo, Żelazo, Żoruchowo, Starnice, Strzyżyno, Wieszyno, Wytowno, Wysoka, Objazda, Osieki Słupskie. Posiadali również dobra w Brandenburgii, Prusach Książęcych, na Śląsku, zaś jedna ich gałąź osiadła w Inflantach. Od XVII wieku notowani na Kaszubach (1682 Chrystyan Bandemer właścicielem części Gowina koło Wejherowa. Od XVIII wieku właściciele części pobliskiego Strzebielina. Współcześnie mieszkają na Kaszubach Bandzemerowie i Bendzmerowie, ale nie wiadomo, czy mają oni coś wspólnego z Bandemerami.
Herbowni.
Bandemer (Bandymier, Będzimir). Od posiadanych włości przyjmowali również nazwiska Gowiński i prawdopodobnie Strzebieliński, przekształcając Bandemer w przydomek.

</doc>
<doc id="1636946" url="https://pl.wikipedia.org/wiki?curid=1636946" title="Port lotniczy Moundou">
Port lotniczy Moundou

Port lotniczy Moundou – międzynarodowy port lotniczy położony w Moundou. Jest czwartym co do wielkości portem lotniczym w Czadzie.

</doc>
<doc id="1636950" url="https://pl.wikipedia.org/wiki?curid=1636950" title="Port lotniczy Obock">
Port lotniczy Obock

Port lotniczy Obock (ang. Obock Airport) – jeden z aeroportów Dżibuti. Obsługuje miasto Obock, stolicę regionu o tej same nazwie.

</doc>
<doc id="1636952" url="https://pl.wikipedia.org/wiki?curid=1636952" title="Certified Information System Auditor">
Certified Information System Auditor



</doc>
<doc id="1636953" url="https://pl.wikipedia.org/wiki?curid=1636953" title="Ramon Tapia">
Ramon Tapia



</doc>
<doc id="1636955" url="https://pl.wikipedia.org/wiki?curid=1636955" title="Jeremy Jordan (aktor pornograficzny)">
Jeremy Jordan (aktor pornograficzny)

Jeremy Jordan (ur. 20 lutego 1978 w Strathroy-Caradoc) – kanadyjski aktor gejowskich filmów pornograficznych.
Życiorys.
Urodził się w Strathroy-Caradoc w prowincji Ontario w Kanadzie. W 2008 roku w filmie telewizyjnym ujawnił, że jako dziecko był molestowany.
W 1999 roku, w wieku 21 lat rozpoczął karierę w pornografii w Jocks, oddziale wytwórni Falcon Studios. Jego pierwszym filmem był "Thrusted" (1999), a następnie "The Violation Part 2" (2000) w reżyserii Chi Chi LaRue.
W 2001 roku zdobył nagrody GayVN Award i Adult Erotic Gay Video Award za swój udział w filmie "Out of Athens".
W sierpniu 2005 pojawił się w 36 filmach dla znanych profesjonalnych studiów, w tym Falcon, Men of Odyssey, All Worlds i Pacific Sun. Większość z tych filmów była reżyserowana przez Chi Chi LaRue.
Zyskał popularność dzięki jego widocznemu entuzjazmowi w każdej scenie anilingus, seksu oralnego i seksu analnego.
Brał też udział w sesjach fotograficznych w pornograficznych czasopismach, był na okładce czasopisma „In Touch”, „Playguy” (we wrześniu 2001, we wrześniu 2002), „Freshmen” (w listopadzie 2001, w kwietniu 2005).
W 2004 amerykański fotograf Timothy Greenfield-Sanders opublikował książkę "XXX: 30 Porn Star Photographs" z 30. gwiazdami porno, które były fotografowane w strojach i nago. Jednym z jego modeli był Jeremy Jordan, sfotografowany z Jasonem Hawke. Portrety książki zostały zaprezentowane w kwietniu 2005 w Santa Monica i eksponowane pod koniec 2005 w galerii sztuki współczesnej w Mediolanie.
Przez sześć lat był partnerem niemieckiego aktora erotycznego Jasona Hawke’a, a ich związek uznano za jeden z najdłuższych związków męskich w sferze gejowskiej pornografii. Jordan i Hawke w czasie trwania swojego związku także występowali wspólnie w filmach.

</doc>
<doc id="1636957" url="https://pl.wikipedia.org/wiki?curid=1636957" title="Psychologia sportu">
Psychologia sportu

Psychologia sportu – zajmuje się wykorzystaniem teorii, zasad i technik zaczerpniętych z psychologii, w celu poprawy osiągnięć oraz rozwoju osobistego osób uprawiających ćwiczenia fizyczne i sport.

</doc>
<doc id="1636958" url="https://pl.wikipedia.org/wiki?curid=1636958" title="Pablo Bartolucci">
Pablo Bartolucci

Juan Pablo Bartolucci - piłkarz argentyński, pomocnik.
W 1928 roku Bartolucii razem z reprezentacją Argentyny zwyciężył w turnieju Copa Lipton 1928.
Jako piłkarz klubu CA Huracán był w kadrze reprezentacji podczas turnieju Copa América 1929, gdzie Argentyna zdobyła mistrzostwo Ameryki Południowej. Bartolucci nie wystąpił w żadnym meczu.
Bartolucci występował także w barwach klubu CA Tigre.
W reprezentacji Argentyny w latach 1924-1929 Bartolucci rozegrał łącznie 5 meczów, w których nie zdobył żadnej bramki.

</doc>
<doc id="1636959" url="https://pl.wikipedia.org/wiki?curid=1636959" title="Favor testamenti">
Favor testamenti

Favor testamenti – reguła z zakresu prawa spadkowego, dotycząca wykładni testamentu. Oznacza ona, że w sytuacji, gdy testament można rozmaicie tłumaczyć (rozmaicie rozumieć), to wówczas należy przyjąć taką interpretację, która pozwala utrzymać w mocy rozrządzenia spadkodawcy (oraz nadać im rozsądną treść).

</doc>
<doc id="1636961" url="https://pl.wikipedia.org/wiki?curid=1636961" title="Juan Pablo Bartolucci">
Juan Pablo Bartolucci



</doc>
<doc id="1636962" url="https://pl.wikipedia.org/wiki?curid=1636962" title="Port lotniczy Tesenej">
Port lotniczy Tesenej

Port lotniczy Tesenej (IATA: TES, ICAO: HHTS) – międzynarodowy port lotniczy położony w Tesenej. Jest czwartym co do wielkości portem lotniczym w Erytrei.

</doc>
<doc id="1636964" url="https://pl.wikipedia.org/wiki?curid=1636964" title="Areobind">
Areobind

Areobind − konsul rzymski w roku 434, naczelny wódz armii wschodniorzymskiej w latach 434-449. Got z pochodzenia. Zmarł w 449 roku. Jego wnukiem był Areobindus Dagalaiphus Areobindus.

</doc>
<doc id="1636965" url="https://pl.wikipedia.org/wiki?curid=1636965" title="Oczy czarne (utwór)">
Oczy czarne (utwór)

Oczy czarne (ros. Очи чёрные) – jeden z najbardziej znanych romansów rosyjskich.
Utwór ten napisał ukraiński poeta, bajkopisarz, beletrysta, wydawca i społecznik Jewhen Hrebinka. Wiersz pod tym tytułem został opublikowany w "Litieraturnoj Gazietie" (ros. "Литературная газета") z dn. 17 kwietnia 1843.
Poeta napisał ten wiersz, gdy gościł we wsi Rudka, u sąsiada właściciela ziemskiego – kapitana sztabowego w stanie spoczynku Wasyla Rastenberga. Utwór został poświęcony oczom jego córki Marii Wasiliewny, z którą latem następnego roku Hrebinka się ożenił. Ich wspólne pożycie małżeńskie było bardzo szczęśliwe.
Pierwsza wersja tego wiersza miała tylko trzy zwrotki, bez żadnego dalszego rozwinięcia, ale była bardzo romantyczna w wymowie.
Romans ten śpiewa się na melodię walca "Hommage" skomponowanego przez zruszczonego Niemca Floriana Hermanna i poddanego przeróbce przez C. Gierdela w roku 1884 (pierwsza znana publikacja tej pieśni jako romansu datuje się na dzień 7 marca 1884). Tak więc jeden z najbardziej znanych "cygańskich" rosyjskich romansów został napisany przez etnicznego Ukraińca na melodię skomponowaną przez zruszczonego Niemca.
Wielki rosyjski śpiewak operowy Fiodor Szalapin włączył go swojego repertuaru i rozsławił na całym świecie w trakcie swoich licznych koncertów zagranicznych. Szalapin poczynił drobne zmiany w pierwszej zwrotce i usunął dwie następne autorstwa Hrebinki. Oprócz tego, prawdopodobnie własnoręcznie, dopisał dwie dodatkowe zwrotki, które zmieniły trochę ogólną wymowę pieśni. Nowy tekst romansu zadedykował, swojej przyszłej żonie, Włoszce Joli Tornagi. 
Pieśń ta zdobyła sobie dużą popularność, i ma kilka (różniących się tekstem) wersji. Pieśń wielokrotnie wykorzystywana w muzyce popularnej, aranżowana i wykonywana przez różnych wykonawców. 
Jednym z bardziej znanych polskich wykonań tej pieśni jest wykonanie wokalistki Violetty Villas. 17 sierpnia 2013, Michał Szpak zaśpiewał ów utwór na Festiwalu Piosenki Rosyjskiej w Zielonej Górze, dzięki czemu wygrał Złoty Samowar i 50 tysięcy złotych.
Tekst liryki.
Oryginalna wersja autorska Jewhena Hrebinki z roku 1843:
&lt;poem&gt;
Очи черные, очи страстные!
Очи жгучие и прекрасные!
Как люблю я вас! Как боюсь я вас!
Знать увидел вас я в недобрый час!
Ох, недаром вы глубины темней!
Вижу траур в вас по душе моей,
Вижу пламя в вас я победное:
Сожжено на нем сердце бедное.
Но не грустен я, не печален я,
Утешительна мне судьба моя:
Всё, что лучшего в жизни Бог дал нам,
В жертву отдал я огневым глазам!
&lt;/poem&gt;

</doc>
<doc id="1636966" url="https://pl.wikipedia.org/wiki?curid=1636966" title="Wiktor Jurczenko">
Wiktor Jurczenko

Wiktor Jurczenko (ukr. Віктор Юрченко, ur. 15 maja 1980, Rejon orżycki) – ukraiński strongman.
Drużynowy Mistrz Świata Strongman w latach 2006 i 2007.
Wymiary:
Mieszka w Czerkasach na Ukrainie.

</doc>
<doc id="1636967" url="https://pl.wikipedia.org/wiki?curid=1636967" title="Port lotniczy Tchibanga">
Port lotniczy Tchibanga

Port lotniczy Tchibanga (ICAO: FOON, IATA: TCH) – międzynarodowy port lotniczy położony w Tchibanga. Jest to czwarty co do wielkości port lotniczy Gabonu.

</doc>
<doc id="1636968" url="https://pl.wikipedia.org/wiki?curid=1636968" title="Nalot na Port Darwin">
Nalot na Port Darwin



</doc>
