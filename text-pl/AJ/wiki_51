<doc id="1636969" url="https://pl.wikipedia.org/wiki?curid=1636969" title="XLI Liceum Ogólnokształcące im. Joachima Lelewela w Warszawie">
XLI Liceum Ogólnokształcące im. Joachima Lelewela w Warszawie

XLI Liceum Ogólnokształcące im. Joachima Lelewela – liceum ogólnokształcące w Warszawie na Bielanach, potocznie zwane „Lelewelem” – szkoła ponadpodstawowa o stuletnich tradycjach oświatowych.
Historia szkoły.
Początki szkoły sięgają roku 1920, kiedy to przy ulicy Złotej 53 powstało gimnazjum męskie im. Joachima Lelewela, w następnych latach przy szkole otworzono także liceum.
W czasie wojny Gimnazjum i Liceum im. Lelewela prowadziło kursy przygotowawcze, tajne komplety i wydało 36 matur. Okres okupacji pochłonął wiele ofiar wśród uczniów i absolwentów. W 1940 wywieziono do obozów koncentracyjnych dużą grupę harcerzy, wielu rozstrzelano. Również wychowawcy brali czynny udział w walkach w dywizjonach lotniczych i marynarce wojennej na Zachodzie.
W powstaniu warszawskim budynek na ul. Złotej 53 uległ całkowitemu zniszczeniu i prawdopodobnie dlatego nowe władze szkolne nie powołały do życia w roku 1945 w Warszawie zespołu szkół im. Joachima Lelewela.
Dziś na miejscu pierwszego budynku szkoły wznosi się półokrągła elewacja biurowca Złotych Tarasów.
W 1953 przy ulicy Siemiradzkiego 2 otworzona została szkoła podstawowa, a w latach 50. przy szkole powstało liceum. Zespół szkół w roku 1961 otrzymał – dzięki staraniom absolwentów byłego Gimnazjum i Liceum przy ul. Złotej 53 – imię Joachima Lelewela. W 1965 zamknięto Szkołę Podstawową im. Joachima Lelewela i pozostało tylko liceum.
W 1984 Liceum Ogólnokształcące zostało przeniesione do budynku przy ulicy Kiwerskiej 3.
W 1935 z okazji XV-lecia istnienia Gimnazjum Państwowego im. J. Lelewela, przez ówczesną dyrekcję szkoły, opracowana została książeczka zawierająca:
Stanowi ona prawdopodobnie jedyny konkretny dokument świadczący o tym, że było takie gimnazjum w Warszawie. Książeczka ta ułatwiła po latach wojennych i powojennych odnalezienie i nawiązanie kontaktów kolegów z ławy szkolnej i z byłymi nauczycielami tego gimnazjum.
W kwietniu 1957 został zorganizowany przez absolwentów roczników maturalnych 1932–1934 zjazd wychowanków i absolwentów Gimnazjum Państwowego im. J. Lelewela w Warszawie, który skierował postulat do władz szkolnych o nadanie w Warszawie nowej szkole średniej imienia Joachima Lelewela. Kuratorium warszawskie spełniło życzenie uczestników Zjazdu i od pierwszych lat 60. istnieje w Warszawie na Żoliborzu Liceum Ogólnokształcące im. Joachima Lelewela, ostatnio przy ul. Kiwerskiej 3.
W końcu lat 80. w Muzeum na Woli (Oddział Muzeum Historycznego) przy ul. Srebrnej 12 wystawiono ekspozycję pt. „"Szkoły okresu międzywojennego w Warszawie"”, na której znalazły się dokumenty, zdjęcia, tarcze szkolne i materiały z tamtego okresu. Niektóre gimnazja żeńskie, jak: im. Królowej Jadwigi, im. Marii Konopnickiej, im. Juliusza Słowackiego, przedstawiły liczne materiały i fotografie. Odnośnie do Gimnazjum Państwowego im. J. Lelewela, w Muzeum znalazła się tylko wspomniana, upamiętniająca XV-lecia istnienia szkoły, książeczka pt. „Gimnazjum Państwowe im. Joachima Lelewela w Warszawie, 1920-XV-1935”, Warszawa r. 1935.
W popularnym tygodniku „Stolica” ukazywały się po wojnie artykuły o szkołach warszawskich okresu międzywojennego. Absolwent gimnazjum, Stefan Grabowski, próbował w 1986, we wspominanym tygodniku, umieścić swój artykuł o Gimnazjum Państwowym im. Joachima Lelewela w Warszawie. Redakcja „Stolica” oceniła go pozytywnie, ale żądała znacznego skrócenia artykułu i uzupełnienie o fotografię gmachu gimnazjum z tamtego okresu. Stefan Grabowski dostosował się do wymogów redakcji, ale ostatecznie zrezygnowano z tego artykułu proponując, a nawet przekazując go redakcji kwartalnika Związku Nauczycielstwa Polskiego, poświęconego dziejom wychowania i oświaty pt. „Przegląd Historyczno-Oświatowy”. W 1987 redakcja kwartalnika nawiązała kontakt ze Stefanem Grabowskim. Opracował on wówczas, można powiedzieć na zamówienie, obszerny artykuł wykorzystując między innymi dane z książeczki XV-lecia gimnazjum, ponadto przedstawiając sylwetki niektórych nauczycieli z okresu jego pobytu w szkole. Po kilku uzupełnieniach i poprawkach dokonanych na życzenie redaktora kwartalnika, zrezygnowano z tego artykułu z nieznanych bliżej powodów.
Od lat 70. z inicjatywy starszych kolegów szkolnych Stefana Grabowskiego, m.in.: Mariana Podymniaka (zmarł w roku 1981) i Jana Ziółkowskiego, grupa absolwentów, jeszcze z okresu międzywojennego, „lelewelaków”, spotykała się systematycznie w ostatni piątek każdego kwartału, w kawiarni w pobliżu miejsca gdzie stał gmach szkolny przy ul. Złotej. Właśnie dzięki nim udało się zdobyć ksero wspominanej książeczki XV-lecia gimnazjum. Na przełomie lat 1991-1992 Stefan Grabowski dowiedział się z telewizji o projektowanym Zjeździe Absolwentów i Wychowawców obecnego Liceum Ogólnokształcącego im. J. Lelewela w Warszawie przy ul. Kiwerskiej 3. Skontaktował się z dyrekcją szkoły. Przekazał wówczas ustnie sporo informacji o Gimnazjum Państwowym im. Joachima Lelewela okresu międzywojennego oraz wspominaną książeczkę XV-lecia istnienia szkoły i obszerne opracowanie przeznaczone dla kwartalnika „Przegląd Historyczno-Oświatowy”.
Do reformy edukacji w budynku liceum mieściło się Gimnazjum nr 165, a szkoły tworzyły razem Zespół Szkół nr 118 w Warszawie.
Profile klas.
Szkoła prowadzi w roku szkolnym 2022/2023 nauczanie w poniższych profilach:
Dyrektorzy.
"Źródło": oficjalna strona szkoły

</doc>
<doc id="1636971" url="https://pl.wikipedia.org/wiki?curid=1636971" title="Port lotniczy Tamale">
Port lotniczy Tamale

Port lotniczy Tamale – port lotniczy zlokalizowany w ghańskim mieście Tamale.

</doc>
<doc id="1636972" url="https://pl.wikipedia.org/wiki?curid=1636972" title="Przekrój poprzeczny">
Przekrój poprzeczny

Przekrój poprzeczny – dwuwymiarowy (najczęściej płaski) przekrój ciała. Opisanie kształtu tego przekroju oraz określenie jego zmienności na "długości" przecinanego ciała (pręta), w pełni określa jego kształt. W najbardziej dosłownym znaczeniu przekrojem poprzecznym nazywamy obraz przedmiotu widziany po jego przecięciu, np. obraz słojów wewnątrz ściętego pnia drzewa.
W mechanice.
Patrz: przekroje poprzeczne.
W geometrii.
Przekrój poprzeczny lub po prostu przekrój jest to figura płaska będąca częścią wspólną trójwymiarowej bryły i płaszczyzny przecinającą tę bryłę.
W technice.
Stanowi jeden z ważniejszych elementów rysunku technicznego. 
W medycynie.
W celu dokładnego diagnozowania zmian w organizmie można zobrazować całą serię jego przekrojów poprzecznych przy pomocy promieni rentgenowskich. Metoda ta nosi nazwę tomografii komputerowej.

</doc>
<doc id="1636974" url="https://pl.wikipedia.org/wiki?curid=1636974" title="Przekrój podłużny">
Przekrój podłużny



</doc>
<doc id="1636975" url="https://pl.wikipedia.org/wiki?curid=1636975" title="Port lotniczy Nzerekore">
Port lotniczy Nzerekore

Port lotniczy Nzerekore (IATA: NZE, ICAO: GUNZ) – międzynarodowy port lotniczy położony w Nzérékoré. Jest jednym z największych portów lotniczych w Gwinei.

</doc>
<doc id="1636980" url="https://pl.wikipedia.org/wiki?curid=1636980" title="Guglielmo Marengo">
Guglielmo Marengo

Guglielmo Marengo (zm. 18 stycznia 1178) – włoski kardynał.
Życiorys.
Pochodził w Pawii i początkowo był archidiakonem kapituły w swoim rodzinnym mieście. W marcu 1158 Hadrian IV wyniósł go do godności kardynała-prezbitera S. Pietro in Vincoli i w następnym roku wysłał go jako legata do Lombardii. Brał udział w podwójnej papieskiej elekcji 1159, opowiadając się po stronie prawnie obranego papieża Aleksandra III. W 1160 był jego reprezentantem na zwołanym przez cesarza Fryderyka Barbarossę synodzie w Pawii, który zakończył się uznaniem przez cesarza antypapieża Wiktora IV; powściągliwa postawa kardynała w trakcie obrad tego synodu naraziła go na zarzuty o nielojalność wobec Aleksandra III. W następnych latach wielokrotnie działał jako legat papieski w Lombardii (1160, 1164, 1169, 1172, 1175), na Sycylii (1167) oraz Francji i Anglii (1160, 1167-68). W 1177 uczestniczył w negocjacjach z cesarzem Fryderykiem Barbarossą, które doprowadziły ostatecznie do zawarcia traktatu weneckiego i zakończenia schizmy w Kościele. W grudniu 1176 został mianowany biskupem Porto e S. Rufina. Podpisywał bulle papieskie między 14 maja 1158 a 5 października 1177. Zmarł w Aversa.

</doc>
<doc id="1636981" url="https://pl.wikipedia.org/wiki?curid=1636981" title="Leonard Pełka">
Leonard Pełka

Leonard Pełka (ur. 1929, zm. 21 lutego 2020) – dr nauk humanistycznych, nauczyciel akademicki, członek Polskiego Towarzystwa Religioznawczego, Polskiego Towarzystwa Ludoznawczego i Polskiego Towarzystwa Uniwersalistycznego. Współpracował z pismami "Studia religioznawcze", "Nomos. Kwartalnik religioznawczy", "Lud", "Parerga. Międzynarodowe studia filozoficzne" i "Res Humana".
Był uczniem Bohdana Baranowskiego. Doktorat uzyskał w 1977 r. na Uniwersytecie Łódzkim broniąc pracę pt. "Demonologia ludowa regionu lubelsko-rzeszowskiego (studium etnologiczno-historyczne)".

</doc>
<doc id="1636984" url="https://pl.wikipedia.org/wiki?curid=1636984" title="Kościół św. Barbary i Józefa w Jastrzębiu-Zdroju">
Kościół św. Barbary i Józefa w Jastrzębiu-Zdroju

Kościół pod wezwaniem świętej Barbary i świętego Józefa w Jastrzębiu-Zdroju – zabytkowy, drewniany obiekt sakralny zbudowany w pierwszej połowie XVII wieku w Jedłowniku (dzielnicy Wodzisławia Śląskiego). Kościół obecnie znajduje się w Jastrzębiu-Zdroju, na terenie Osiedla Przyjaźń, gdzie został przewieziony z Wodzisławia - Jedłownika w latach 70. XX wieku. Jest najstarszą świątynią znajdującą się na terenie Jastrzębia-Zdroju.
Kościół znajduje się na Szlaku Architektury Drewnianej województwa śląskiego w pętli rybnickiej. 
Historia – kościół w Jedłowniku.
Po raz pierwszy kościół w Jedłowniku jest wspominany w spisie świętopietrza z 1447 r. Już wtedy parafia należała do zamożniejszych i większych z uwagi na liczebność parafian. Pierwsze dokładniejsze opisy kościoła pochodzą z XVII w., najstarszy z 1652 r. Wawrzyniec Joannston, arcydiakon (dziekan) namysłowski przeprowadzający wizytację biskupią w 1679 r., odnotował m.in., że w Jedłowniku znajduje się bardzo stary kościół drewniany pw. św. Marka Ewangelisty. Jest w nim nowy ołtarz główny, dwa ołtarze boczne, chrzcielnica z solidnego kamienia pokryta miedzią, konfesjonał w pobliżu ołtarza głównego, krzesła przy oknach, a przy ścianie - pięć sztandarów. Kościół w całości jest pokryty i ma nową dębową podłogę. Cmentarz jest dobrze ogrodzony, znajduje się też odpowiednia kostnica. Rocznicę poświęcenia kościoła obchodzi się w pierwszą niedzielę po św. Bartłomieju (tj. pod koniec sierpnia). Wśród sprzętów liturgicznych wymienił m.in.: monstrancję mosiężną, wewnątrz posrebrzaną, z lunulą pozłacaną (przyrząd w kształcie półksiężyca utrzymujący wielką hostię w czasie wystawienia w monstrancji), kielich ze srebra pozłacany, kielich z mosiądzu, 8 cingula. 8 korporałów i puryfikaterzy. 4 welony, srebrny pacyfikał. 2 kadzielnice, 3 dzwonki, 2 kociołki na wodę święconą, mszał, agendę, 7 ornatów, 4 alby, kapę, 14 obrusów ołtarzowych. Kolejny dokładny opis kościoła znamy z wizytacji jaka odbyła się dziewięć lat później (w 1688 r.) a której dokonał Marcin Teofil Stefecjusz (Stephetius).
Choć powszechnie uważa się, że kościół pochodzi z 1 poł. XVII wieku, istnieje przypuszczenie, że świątynia może być znacznie starsza. W drukowanej notatce wydanej w 1849 r. proboszcz Antoni Proske napisał, że kościół w Jedłowniku stoi już 504 lata. Oznacza to, że został zbudowany w 1345 r., a dowodem na to ma być jedna z drewnianych belek, na której jest wyryty napis MCCCVL, czyli rok 1345. Gdyby ta informacja się potwierdziła, byłby to najstarszy kościół na Górnym Śląsku. Brak jednak przeprowadzonych badań w tym temacie.
Pierwotnie kościół wewnątrz był wybielony, posiadał sufit z malowanych desek, podłoga była wykonana z cegieł. W kościele znajdowały się trzy ołtarze - główny poświęcony był św. Barbarze, lewy późnorenesansowy z połowy XVII wieku, prawy - barokowy z przełomu XVII-XVIII wieku ozdobiony rzeźbami puttów. W roku 1801 podłogę kościoła wyłożono kwadratowymi płytami z kamienia. W roku 1886 proboszcz Ring podjął się prac remontowych, których efekty zachowały się do momentu rozebrania go i przeniesienia do Jastrzębia Zdroju.
Pierwotnie wymienianym patronem kościoła był św. Marek Ewangelista. Pojawienie się św. Barbary jako nowej patronki kościoła odnosi się do sytuacji, kiedy to w roku 1678 sprawiono nowy główny ołtarz, który był poświęcony tej właśnie Świętej. Od tego momentu pierwszy patron odszedł w zapomnienie. W wieku XIX już tylko św. Barbara jest wymieniana jako patronka kościoła. W latach 1949-52 w Jedłowniku został zbudowany nowy, murowany kościół pod wezwaniem Matki Boskiej Wszechpośredniczki Łask i św. Antoniego, który stał się kościołem parafialnym. Tym samym; kościół św. Barbary przestał tę funkcję pełnić, a nieużytkowany - zaczął niszczeć.
Historia – kościół w Jastrzębiu.
Początki lat 60. XX wieku to okres dynamicznego rozwoju miasta Jastrzębia-Zdroju. Wtedy to zaczęto budować kopalnie, a wraz z nimi nowe osiedla - pierwszym było osiedle pod nazwą "Połomska", które później nazwano "Przyjaźń". Osiedle liczyło ok. 3 tys. mieszkańców, którzy należeli do parafii p.w. Najświętszego Serca Pana Jezusa zlokalizowanej w osiedlu Zdrój. W związku z wieloma trudnościami, z jakimi borykali się wierni, tj. przepełnionym kościołem, dużymi odległościami do kościoła parafialnego, nastąpiła potrzeba zmiany takiego stanu rzeczy.
W 1974 roku przeprowadzono ekspertyzę budowlaną stanu technicznego zabytkowego kościoła w Wodzisławiu Śląskim - Jedłowniku, który miał zostać przeniesiony do Jastrzębia. Autor ekspertyzy, Hubert Krypczyk, ustalił znaczne zagrzybienie konstrukcji drewnianej oraz nieszczelne pokrycie dachowe, powodujące szybki rozkład drewna. Zabytkowy kościół niszczał bardzo szybko, dlatego koniecznym było przystąpienie do jak najszybszych prac związanych z jego przeniesieniem. Odbywały się one równolegle - to znaczy przygotowanie do rozbiórki kościoła w Jedłowniku i przygotowania terenu pod kościół w Jastrzębiu.
Działka, na której miał być posadowiony przeniesiony kościół, posiadała silny spadek terenu w kierunku północnym. Działka ta była niezadrzewiona i nieuzbrojona. Ze względu na duży spadek terenu, jak również dla zapewnienia drewnianemu kościółkowi odpowiednich warunków hydrometrycznych, miał on zostać cały podpiwniczony. Piwnice miały być przeznaczone dla celów gospodarczych i magazynowych, jak również miało być wydzielone pomieszczenie na kancelarię i małe lapidarium sakralne. Obecnie w piwnicach znajdują się salki katechetyczne, służące różnym grupom parafialnym na ich spotkania, a także sklepik parafialny oraz biblioteka z czytelnią. 
8 lipca 1974 bp Józef Kurpas poświęcił kamień węgielny pod zabytkową świątynię, która miała stanąć przy kaplicy pw. św. Józefa Robotnika, która później została zamieniona na plebanię. Od lipca, dzięki spontanicznemu i bezinteresownemu poświęceniu mieszkańców, fachowców różnych zawodów i górników prace związane z budową nowego kościoła w grudniu 1974 roku mogły zostać zakończone. Konstrukcję drewnianą i gontowe pokrycie dachu wykonali specjaliści z Żywca. Wszystkie uszkodzone elementy starej konstrukcji zostały zastąpione nowym drewnem, a więc: całe odeskowanie zewnętrzne i wewnętrzne ściany, jak również strop. Nowym jest też gontowe pokrycie dachu. Nad całością prac, począwszy od rozbiórki kościoła w Jedłowniku, transportu konstrukcji i rozpoczęcia budowy nowego kościoła czuwał dotychczasowy administrator wspólnoty wiernych przy kaplicy pw. św. Józefa Robotnika - ksiądz Rudolf Jeziorski.
3 grudnia 1974 roku za sprawą biskupa katowickiego Herberta Bednorza nastąpiło uroczyste poświęcenie drewnianego kościoła, któremu nadano wezwanie dwóch patronów - św. Barbary i św. Józefa Robotnika.
Architektura.
Dzwonnica kościoła posiada konstrukcję szkieletową, której główną konstrukcję nośną stanowią cztery słupy narożne połączone ze sobą ryglami i krzyżakami. Izbica dzwonnicy i sygnaturka posiada konstrukcję słupowo-ramową. Izbica szalowana jest deskami, a pod nią znajduje się ozdobny okapik. Dwuskrzydłowe, drewniane drzwi główne zawieszone są na zawiasach pasowych z 1647 roku. Kościół stanowi zwartą bryłę z wydatną wieżą, dwukondygnacyjną zakrystią i podpiwniczeniem. Kościół jednonawowy na rzucie prostokąta z prezbiterium zamkniętym trójbocznie posiada przylegającą od zachodu kruchtę i zakrystię. Nad nawą znajduje się dwuspadowy dach, na którym pomiędzy prezbiterium a nawą znajduje się czworoboczna wieżyczka, która została zmieniona. Pierwotnie zbudowana była na kwadratowej, poprzecznie deskowanej podstawie, nad której wydatnym gzymsem wznosiła się otwarta latarnia utworzona z podwójnych arkadek, zakryta czterospadowym daszkiem zakończonym ośmioboczną "banią" podbitą gontami. W chwili obecnej istnieje tylko niższa od poprzedniej, obita pionowo kwadratowa podstawa oraz latarnia, lecz zasłonięta i nakryta czterospadowym daszkiem namiotowym bez "baniastego" zakończenia.
Kościół bez wyraźnych cech stylowych z elementami barokowymi posiada wnętrze określone jako "salowe" - nawa jest szersza od prezbiterium. W czasie przebudowy w roku 1888 pomieszczenie pod wieżą zostało włączone jako przedłużenie nawy poprzez wycięcie znacznej części ściany od strony nawy. Pomiędzy nawą a prezbiterium znajduje się łuk tęczowy odcinkowy. Od strony południowej znajduje się chór muzyczny wsparty na sześciu słupach z pełną drewnianą balustradą, na który wiodą drewniane, jednobiegowe, policzkowe schody. Posadzki w nawie i pod wieżą stanowi łom marmurowy, a w prezbiterium i zakrystii podłoga jest drewniana.
Wewnątrz pozorne sklepienie kolebkowe w nawie i prezbiterium. Chór muzyczny z XIX w. wsparty na czterech słupach. Barokowe rzeźby Chrystusa Ukrzyżowanego, Matki Boskiej oraz św. Jana Ewangelisty. Wielką wartość w kościele stanowią: ołtarz zabytkowy przylegający do ścian z obrazem św. Barbary, zabytkowa ambona z obrazami czterech ewangelistów, malowanych na desce, z XVII wieku, a także chrzcielnica. Zabytkiem jest też obraz „Madonna z Dzieciątkiem”. Obraz ten był wypożyczony na wystawę do Muzeum Narodowego w Warszawie w dniach od 20 lipca do 16 września 1979 roku. Jest to obraz o wymiarach 120 x 100 cm, pochodzący z XIX wieku; jego autor jest nieznany. Zachowane stare okucia kowalskie z 1647 r. w przyziemiu wieży. Pozostałe wyposażenie pozostało w murowanym kościele w Wodzisławiu - Jedłowniku. 
Cechy artystyczne przejawiają także stacje Drogi Krzyżowej, wyrzeźbione z drewna lipowego przez artystę-amatora, górnika Jarosława Namiestnika w 1987 r. 
W ostatnich dniach kwietnia 2010 r. zakończona została konserwacja ołtarza głównego. W 2011 r., do pracowni konserwatorskiej w Krakowie, przekazano zabytkową ambonę z obrazami czterech ewangelistów. 

</doc>
<doc id="1636985" url="https://pl.wikipedia.org/wiki?curid=1636985" title="Port lotniczy Iconi">
Port lotniczy Iconi

Port lotniczy Iconi (IATA: YWA, ICAO: FMCN) – międzynarodowy port lotniczy położony w Iconi na wyspie Wielki Komor.

</doc>
<doc id="1636986" url="https://pl.wikipedia.org/wiki?curid=1636986" title="Dominic Scott">
Dominic Scott

Dominic Scott (ur. 15 maja 1979 w Dublinie) – irlandzki gitarzysta. Jest założycielem takich zespołów rockowych jak Roundstone czy Keane.
Czasy Keane.
W 1995 Dominic zaprosił do współpracy nad tworzeniem zespołu dawnego przyjaciela Tima Rice-Oxleya. Docelowo grupa miała grać covery U2, The Beatles, Oasis. Tim zgodził się i niedługo potem sprowadził do kapeli również swojego znajomego – Richarda Hughesa, który miał zająć się perkusją. Z początku (1995–1997) zespół nosił nazwę The Lotus Eaters. W 1997 nazwa została zmieniona na Keane i zyskała nowego członka – Toma Chaplina, który został wokalistą angielskiego zespołu.
Dominic opuścił grupę w czerwcu 2001 roku, kiedy po wydaniu singla „Wolf at the Door” powstały problemy we współpracy z Rice-Oxleyem, innym tekściarzem Keane. Po odejściu ze składu Scotta reszta członków grupy napisała tekst na oficjalnej stronie:
"One sad piece of news for us is that in July our guitarist Dom decided to leave the band and return to his studies at LSE. We wish him all the best with that. Dom's departure does give us scope to develop our sound in new directions, and the new recordings reflect the love of more electronic and ambient music that inspired us to start writing songs in the first place. The sound is still unmistakably Keane - epic and dreamlike - but we're confident we've captured a new level of energy and atmosphere on tape." (W skrócie: Odejście Dominica Scotta było dla nich punktem zwrotnym. Zaczęli przykładać większą wagę do tekstu, natomiast samo brzmienie zostało bez zmian. Dominicowi życzą wszystkiego najlepszego.)
Czasy Roundstone.
Podczas przerwy w karierze muzycznej, kiedy był zajęty kształceniem się w London School of Economics (LSE), nieoficjalnie założył grupę z kolegami z college’u – Alistairem Watsonem i Andrew Morganem. Wkrótce dołączył do nich również Benjamin Salomon. Z początku nazwa zespołu brzmiała Babygrand, lecz w 2007 roku przemianowano ją na Roundstone.

</doc>
<doc id="1636987" url="https://pl.wikipedia.org/wiki?curid=1636987" title="Litwinów">
Litwinów

Litwinów (ukr. Литвинів) – wieś w rejonie podhajeckim obwodu tarnopolskiego.
Historia.
Wieś założona w 1476. 
W II Rzeczypospolitej miejscowość była siedzibą gminy wiejskiej Litwinów w powiecie podhajeckim województwa tarnopolskiego. Wieś liczy 909 mieszkańców. Obszar wsi obejmuje dawną miejscowość Zastawce, Zastawczyk.
Właścicielem dóbr Litwinowa był w okresie II Rzeczypospolitej Wenanty Lityński.
W 1938 wybudowano kościół w Litwinowie po 400 latach. Został poświęcony 9 października 1938 przez bp. Bolesława Twardowskiego.

</doc>
<doc id="1636988" url="https://pl.wikipedia.org/wiki?curid=1636988" title="Litwinów (gmina)">
Litwinów (gmina)

Litwinów – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy był Litwinów.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Boków, Bożyków, Litwinów, Łysa, Rudniki, Sławentyn, Szumlany i Wołoszczyzna.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją niemiecką w Polsce zniesiona; włączona do nowej gminy Bożyków i częściowo (Łysa) do gminy Zawałów.
Po II wojnie światowej obszar gminy znalazł się w ZSRR.

</doc>
<doc id="1636989" url="https://pl.wikipedia.org/wiki?curid=1636989" title="Tagliatelle">
Tagliatelle

Tagliatelle (tagliolini, reg. "taglierini" – z wł. "tagliare" – "ciąć") – klasyczny włoski makaron z rejonu Emilia-Romagna w kształcie długich, płaskich wstążek o grubości ok. 2 mm i szerokości 0,65-1 cm. Kształtem przypomina fettuccine, lecz jest od niego szerszy. Tagliatelle podaje się zwykle z sosami, zazwyczaj z bolognese.
Pochodzenie.
Legenda głosi, że tagliatelle zostało stworzone w okresie renesansu przez Zefirano, utalentowanego szefa kuchni, który został zainspirowany fryzurą Lukrecji d'Este ułożoną z okazji jej ślubu z Annibale II Bentivoglio (synem Giovanni II Bentivoglio) w 1487 roku. Potrawa została nazwana "tagliolini di pasta e sugo, alla maniera di Zafiran" (makaron tagliolini z sosem alla Zafiran) i podana na srebrnej tacy. Niekiedy początki tagliatelle łączy się z weselem bardziej znanej Lukrecji Borgii i Alfonsa I d'Este (1501). Anegdotyczne początki tego makaronu są zapewne jedynie wymysłem bolońskiego rysownika i satyryka Augusto Majani z 1931 r.
Z czasem tagliatelle zyskało znacznie mniej wyrafinowaną tradycję jako potrawa spożywana przez prostych ludzi.
Normy jakości.
16 kwietnia 1972 r. "Confraternita del Tortellino" i "l'Accademia Italiana della Cucina" złożyły w Izbie Przemysłowo-Handlowej w Bolonii wzorcowe wymiary tagliatelle, które wynoszą 8 mm szerokości po ugotowaniu (7 w stanie surowym). Sporządzony ze złota wzorzec tagliatelle znajduje się w siedzibie Izby. Grubość nie została ściśle określona, ale eksperci oceniają, że powinna mieścić się między 0,6 i 0,8 mm. Klasyczny przepis wskazuje, że tagliatelle muszą być podawane z sosem bolognese z dodatkiem parmezanu.
Zastosowanie.
Tagliatelle jest robione jak świeży makaron. Ma porowatą i szorstką fakturę, dzięki czemu jest idealnym dodatkiem do gęstych sosów z wołowiny, cielęciny, wieprzowiny lub, czasami, z królika, a także kilku innych, mniej kalorycznych (i wegetariańskich) wersji, takich jak "briciole e noci" (z bułką i orzechami), "uovo e formaggio" (z jajkiem i serem – mniej bogata carbonara) lub po prostu "pomodoro e basilico" (z pomidorami i bazylią).

</doc>
<doc id="1636990" url="https://pl.wikipedia.org/wiki?curid=1636990" title="Park Tysiąclecia (Poznań)">
Park Tysiąclecia (Poznań)

Park Tysiąclecia (poprzednio Park Miejski im. Tysiąclecia Państwa Polskiego) – park w Poznaniu. Rozciąga się przy północnym krańcu Komandorii, pomiędzy ul. Warszawską a Jeziorem Maltańskim.
Urządzono go na terenie leśnym, na miejscu dawnej strzelnicy wojskowej i dawnego cmentarza przy ul. Świętojańskiej. Charakterystycznym drzewem, licznie występującym na terenie parku, jest robinia akacjowa. To nierodzime drzewo, które łatwo się przyjmuje i rozmnaża, zostało zasadzone w XIX wieku dla zamaskowania strzelnicy wojskowej i fortyfikacji na Malcie. Na obelisku przy wejściu do parku wyryto napis:
Park zajmuje powierzchnię 26,3 ha. Pierwsze plany utworzenia "parku ludowego" powstawały w latach 1928-1929, lecz nie doszły one do skutku z powodu opozycji grupy przyrodników skupionych wokół Adama Wodziczki. W 1931 ogłoszono konkurs na zagospodarowanie "Cybińskiego Klina Zieleni", który zaczęto realizować dopiero po odbudowie Poznania ze zniszczeń wojennych. Ostatecznie park udostępniono publiczności 16 lipca 1966 jako pierwszy z pięciu projektowanych nowych parków w Poznaniu, ale prace wykończeniowe trwały do 1970. Powstał wówczas m.in. niewielki amfiteatr z muszlą koncertową.
W parku znajduje się 28 pomnikowych głazów narzutowych (największy z nich, owalny gruboziarnisty granit o równo obtoczonych powierzchniach, ma obwód 560 cm). Większość z nich pochodzi ze żwirowni miejskiej przy ul. Głównej i z okolicy szkoły dla głuchoniemych na Śródce.
W parku zbudowano także Ośrodek Związku Młodzieży Socjalistycznej i Ośrodek Związku Harcerstwa Polskiego. Znajdowała się tam także ponadnaturalnych rozmiarów szachownica wraz z figurami do gry w szachy. Rozważano też posadowienie w parku Pomnika Armii Poznań.
Dzisiaj park ściąga licznych mieszkańców Poznania na spacery szerokimi alejami. Bezpośrednie sąsiedztwo jeziora maltańskiego dodatkowo uatrakcyjnia to miejsce. Amfiteatr jest wykorzystywany podczas Malta Festival Poznań.
Przyroda parku.
Drzewa:

</doc>
<doc id="1636996" url="https://pl.wikipedia.org/wiki?curid=1636996" title="Józef Słaby (duchowny)">
Józef Słaby (duchowny)

Józef Słaby (hiszp. "Jose Slaby", ur. 1 marca 1958 w Żeleźnikowej Wielkiej) – duchowny katolicki, zakonnik redemptorysta, misjonarz, biskup prałatury terytorialnej Esquel w Argentynie od 2009.
Życiorys.
Po ukończeniu szkoły średniej w Starym Sączu wstąpił do Zgromadzenia Najświętszego Odkupiciela i podjął studia filozoficzno-teologiczne w Wyższym Seminarium Duchownym Redemptorystów w Tuchowie. Pierwsze śluby zakonne złożył 2 lutego 1979, a 15 sierpnia 1983 złożył śluby wieczyste. Po ukończeniu studiów przyjął święcenia prezbiteratu w Sanktuarium Matki Bożej Tuchowskiej w Tuchowie 17 czerwca 1984 z rąk biskupa Jerzego Ablewicza.
W roku 1985 przybył do Argentyny i rozpoczął pracę w Quilmes, opiekując się klerykami, którzy studiowali w Wyższym Seminarium Duchownym w La Plata. Prowadził budowę domu Studentatu Redemptorystów w La Plata, otwartego oficjalnie 15 sierpnia 1989. Od 1992 był wikariuszem, a później (1993–1995) proboszczem w parafii San Vincente w diecezji Puerto Iguazú. Od 1996 do 2004 pełnił obowiązki przełożonego wspólnoty redemptorystów w Quilmes, był proboszczem i był odpowiedzialny za szkoły parafialne św. Alfonsa i Matki Bożej z Lourdes. Równocześnie został członkiem zwyczajnym Rady Wiceprowincji Resistencia i wikariuszem wiceprowincjała. W następnych latach, od 2005 do 2007 pełnił funkcję przełożonego Wiceprowincji Resistencia, zaś w 2008 został koordynatorem wspólnej misji Prowincji Warszawskiej Redemptorystów i Wiceprowincji Resistencia w Esquel w Patagonii. Pełnił tam funkcję przełożonego wspólnoty redemptorystów i proboszcza parafii pw. Matki Bożej Anielskiej.
Został mianowany biskupem nowo powstałej prałatury Esquel dnia 14 marca 2009. Sakry biskupiej udzielił mu 8 maja 2009 ówczesny nuncjusz apostolski w Argentynie – abp Adriano Bernardini.
Dwaj rodzeni bracia biskupa również są redemptorystami i pracują na misjach. Jeden jest proboszczem w Quilmes (Argentyna), drugi na wyspie Św. Łucji (Wyspy Karaibskie).

</doc>
<doc id="1636997" url="https://pl.wikipedia.org/wiki?curid=1636997" title="Memoriał Alfreda Smoczyka 1997">
Memoriał Alfreda Smoczyka 1997

 
XLVII Memoriał Alfreda Smoczyka odbył się 5 października 1997 r. Wygrał Roman Jankowski.
Wyniki.
Bieg po biegu

</doc>
<doc id="1636999" url="https://pl.wikipedia.org/wiki?curid=1636999" title="Iván Mándy">
Iván Mándy

Iván Mándy (ur. 23 grudnia 1918 – zm. 6 października 1995 w Budapeszcie) – pisarz węgierski.
Początkowo na jego twórczość miały wpływ neorealizm i egzystencjalizm. Później skierował się w stronę surrealizmu i groteski.
Pisał powieści, dramaty, słuchowiska radiowe, opowiadania.

</doc>
<doc id="1637002" url="https://pl.wikipedia.org/wiki?curid=1637002" title="Nowosiółka (rejon podhajecki)">
Nowosiółka (rejon podhajecki)

Nowosiółka (ukr. Новосілка) – wieś w rejonie podhajeckim obwodu tarnopolskiego, założona w 1421 r. W II Rzeczypospolitej miejscowość była siedzibą gminy wiejskiej Nowosiółka w powiecie podhajeckim województwa tarnopolskiego. Wieś liczy 1185 mieszkańców.
Wieś położona jest nad rzeką Koropiec, na północny wschód od Podhajec. Powstała z połączenia Tesarówki, Łęczówki, Kąta i niemieckiej kolonii Bekersdorf (po spolszczeniu „Bekerów”).

</doc>
<doc id="1637003" url="https://pl.wikipedia.org/wiki?curid=1637003" title="Nowosiółka (gmina)">
Nowosiółka (gmina)

Nowosiółka – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy była Nowosiółka.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Beckersdorf, Justynówka i Nowosiółka.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją niemiecką w Polsce włączona do nowej gminy Podhajce.
Po II wojnie światowej obszar gminy znalazł się w ZSRR.

</doc>
<doc id="1637004" url="https://pl.wikipedia.org/wiki?curid=1637004" title="Sanktuarium Opatrzności Bożej w Jastrzębiu-Zdroju">
Sanktuarium Opatrzności Bożej w Jastrzębiu-Zdroju

Sanktuarium Opatrzności Bożej w Jastrzębiu-Zdroju (Kościół św. Katarzyny Aleksandryjskiej i Opatrzności Bożej) – zabytkowy, barokowo-klasycystyczny kościół parafialny leżący na terenie Jastrzębia Górnego, niegdyś wsi, obecnie dzielnicy Jastrzębia-Zdroju.
Historia.
26 czerwca 1811 spłonął poprzedni drewniany kościół poświęcony świętej Katarzynie Aleksandryjskiej. Z pożaru udało się uratować pochodzący z 1773 r. trójkątny obraz z Okiem Opatrzności Bożej, obraz św. Katarzyny, organy, obrazy stacji Męki Pańskiej, 12 ław kościelnych oraz wota. Parafianie wybudowali kościół tymczasowy z muru pruskiego i rozpoczęli zbiórkę na nowy. W 1823 r. kościół wybudowano do stanu surowego. 6 października 1825 odbyło się jego uroczyste poświęcenie. Proboszczem był wtedy ks. Karol Józef Equart. Budynek powstał z fundacji rodziny Strachwitzów.
Świątynia wybudowana w stylu barokowo-klasycystycznym miała 50 m długości i 26 m szerokości. Posiadała 4 dzwony i zegar na wieży. 11 listopada 1825 roku rozpoczęto rozbiórkę tymczasowego kościoła. W 1828 r. proboszcz z Woszczyc ufundował dla kościoła nowe stacje Męki Pańskiej. W 1831 r. zakończono urządzanie nowego kościoła, na którego inwentarz składało się uratowane z pożaru drewnianego kościoła wyposażenie.
W 1917 r. władze pruskie skonfiskowały dwa dzwony, pozostawiając tylko największy. W 1931 r. odbyła się uroczysta procesja, w czasie której wprowadzono obraz Opatrzności Bożej do kościoła. Obraz, który od pożaru drewnianego kościoła aż do 1931 r. znajdował się w majątki Schloss Hof, został umieszczony w prezbiterium. Parafianie ufundowali dzwony wykonane przez firmę Schwalbe z Bielska-Białej. W 1933 r. w północnej ścianie kościoła wykonano wnękę, w której umieszczono figurę św. Teresy od Dzieciątka Jezus. Wnękę ozdobiły malowidła wykonane przez S. Fellora z Istebnej. W okresie Świąt Bożego Narodzenia we wnęce umieszczano stajenkę z tłem namalowanym przez Józefa Tkocza z Jastrzębia. W tym samym roku zakupiono nowe organy, wykonane przez "Śląską Fabrykę Organów Klimosz &amp; Dyrszlag" z Rybnika, oraz położono w kościele nową drewnianą podłogę i wyremontowano ławki. Wymieniono także pokrycie dachu.
W 1935 r. poddano renowacji obraz Opatrzności Bożej, który otrzymał nowe złocone ramy oraz oświetlenie. W 1936 r. w kościele ustawiono figurę Matki Bożej z Lourdes, a przed ołtarzem głównym umieszczono figury aniołów podtrzymujących oświetlenie elektryczne. W czasie niemieckiej okupacji zarządzono usunięcie z kościoła chorągwi i sztandarów z polskimi napisami. Ten sam los spotkał polskie nazwy stacji Drogi Krzyżowej. Okupanci skonfiskowali także cztery dzwony z kościelnej wieży pozostawiając tylko największy.
W czasie działań wojennych w roku 1945, kościół znacząco ucierpiał. 15 lutego podczas nalotu bomba zniszczyła dach, sklepienie oraz wieżę. W wyniku pożaru wieży stopił się jedyny dzwon. Została uszkodzona także figura Najświętszego Serca Jezusowego w prezbiterium trafiona przez pocisk, który wpadł przez okno. Wraz z zakończeniem walk rozpoczęto prace przy zabezpieczeniu i odbudowie kościoła. Zakupiono dwa nowe dzwony, 6 chorągwi, 4 figury, obraz Matki Bożej Fatimskiej oraz bogato zdobiony baldachim. Pod koniec lat 60. zamontowano w kościele centralne ogrzewanie, elektryczne sterowanie dzwonów oraz sprzęt nagłaśniający. Zakupiono nowe tabernakulum, naczynia liturgiczne oraz 8 nowych ornatów.
W latach 1972-1973 przeprowadzono remont kościoła obejmujący wymianę okien na stalowe oraz podniesienie prezbiterium o 1,5 m według projektu M. Nieniarza z Katowic. Odrestaurowano stacje Drogi Krzyżowej oraz poddano konserwacji obraz Opatrzności Bożej, który zawieszono w prezbiterium nad ołtarzem głównym. Zmieniono wystrój kaplicy Wszystkich Świętych i wybudowano ołtarz Matki Bożej Częstochowskiej. Odnowiono obrazy św. Katarzyny i św. Józefa. Obraz św. Katarzyny umieszczono w prezbiterium po prawej stronie, a po lewej obraz Jezusa Nauczającego. W latach 1987-1988 w kościele zostały zamontowane witraże, a 11 listopada 1989 r. poświęcono tablicę ku czci "zaginionych bez wieści w 1947" żołnierzy AK. W 2008 r. wieża kościoła została gruntownie zmodernizowana.
W kościele znajdują się m.in. trójkątny obraz z Okiem Opatrzności Boskiej, zamówiony w 1773, ambona zwieńczona rzeźbą anioła z tablicami Dziesięciu Przykazań oraz murowany chór muzyczny wsparty na trzech filarowych arkadach.
8 lipca 2012 roku abp Wiktor Skworc, metropolita katowicki, nadał kościołowi tytuł Sanktuarium. Jest to 11. sanktuarium w Archidiecezji katowickiej.

</doc>
<doc id="1637005" url="https://pl.wikipedia.org/wiki?curid=1637005" title="Port lotniczy Mafeteng">
Port lotniczy Mafeteng

Port lotniczy Mafeteng (ang. Mafeteng Airport) (IATA: MFC, ICAO: FXMF) – port lotniczy zlokalizowany w mieście Mafeteng, w Lesotho.

</doc>
<doc id="1637007" url="https://pl.wikipedia.org/wiki?curid=1637007" title="Bonadies">
Bonadies

Bonadies (zm. 1162) – włoski kardynał, mianowany przez Adriana IV w grudniu 1156. Podpisywał bulle papieskie między 20 stycznia 1157 a 18 marca 1158 (jako diakon S. Angelo) oraz między 19 marca 1158 a 19 lutego 1160 (jako prezbiter S. Crisogono). W trakcie podwójnej papieskiej elekcji w 1159 poparł prawnie obranego papieża Aleksandra III. Na przełomie 1161/62 został wysłany z misją legacką do Konstantynopola, prawdopodobnie zmarł w jej trakcie.

</doc>
<doc id="1637008" url="https://pl.wikipedia.org/wiki?curid=1637008" title="Port lotniczy Greenville-Sinoe">
Port lotniczy Greenville-Sinoe

Port lotniczy Greenville-Sinoe (ang. Greenville/Sinoe Airport, IATA: SNI, ICAO: GLGE) – czwarty co do wielkości liberyjski port lotniczy położony w Greenville.

</doc>
<doc id="1637009" url="https://pl.wikipedia.org/wiki?curid=1637009" title="Arthur C. Harper">
Arthur C. Harper

Arthur Cyprian Harper (ur. 1866, zm. 25 grudnia 1948) – amerykański polityk, 26. burmistrz Los Angeles. Do Los Angeles przyjechał jako dziecko. Przed wyborem na burmistrza był przedsiębiorcą. Funkcję tę sprawował w latach 1906-1909. W 1909 został zmuszony do rezygnacji, pod groźbą referendum nad jego odwołaniem z powodu oskarżeń o spekulacje akcjami, powiązań z kompaniami kolejowymi, a także zarzutów korupcyjnych. Jako burmistrz rozpoczął prace nad zabudową Civic Center. Po złożeniu urzędu powrócił do biznesu.

</doc>
<doc id="1637011" url="https://pl.wikipedia.org/wiki?curid=1637011" title="Teresa de Lauretis">
Teresa de Lauretis

Teresa de Lauretis – włoska teoretyczka kultury, literaturoznawca, badaczka studiów feministycznych, queerowych i genderowych. Profesor Uniwersytetu Kalifornijskiego w Santa Cruz, posiada doktorat z dziedziny języków nowożytnych i literatury Uniwersytetu Bacconi z Mediolanu, obecnie mieszka i pracuje w USA.
Jej praca naukowa obejmuje kwestie związane z semiotyką, psychoanalizą, teorią filmu, literatury oraz studiami genderowo-queerowymi i feministycznymi. Prace publikuje zarówno w języku włoskim, jak i angielskim, jej prace zostały przetłumaczone na kilkanaście języków. Znana z wprowadzenia do dyskursu naukowego pojęcia "queer theory".

</doc>
<doc id="1637012" url="https://pl.wikipedia.org/wiki?curid=1637012" title="Kościół Wszystkich Świętych w Jastrzębiu-Zdroju">
Kościół Wszystkich Świętych w Jastrzębiu-Zdroju

Kościół Wszystkich Świętych w Jastrzębiu-Zdroju – zabytkowy, orientowany, barokowo-klasycystyczny kościół leżący na terenie Jastrzębia-Zdroju w sołectwie Szeroka, wzniesiony w latach 1796-1801.
Historia i opis.
Obecny kościół powstał na bazie istniejącego wcześniej drewnianego kościoła. Wykopanie fundamentów pod obecny murowany kościół miało miejsce w kwietniu 1796 roku, uroczystego poświęcenia kamienia węgielnego dokonano 21 kwietnia tego samego roku. Ceremonii dokonał inwestor budowy, ks. Ignacy Alojzy Skrzyszowski. Budowla została wzniesiona w ciągu trzech lat przez mistrza murarskiego Andreasa Langera z Braciszowa z dziesięcioma pracownikami. Gotowy murowany, choć jeszcze w stanie surowym kościół stanął w 1801 roku, poświęcenie go zaś miało miejsce 2 lata później. 
Wiosną 1942 roku, żołnierze niemieccy zdjęli z kościoła wszystkie dzwony, w tym także pochodzący z 1520 r. Dzwon Ósmej Godziny, który przewieziono wpierw do Pszczyny, później do Hamburga, gdzie miał zostać przelany na cele wojskowe. Jednak zakłady zniszczono w trakcie alianckich nalotów dywanowych. Wojna się skończyła, a dzwon ocalał. Po latach ustalono, że ten ostatni dzwon bił w kaplicy Leonarda w niemieckim mieście Güglingen. W 2006 roku w Szerokiej powołano Komitet dla Odzyskania Dzwonu który wszedł w korespondencję z niemiecką parafią. W końcu, po 70 latach, zagrabiony dzwon powrócił do kościoła w Szerokiej 16 listopada 2012 roku.
Nawa kościoła zbudowana jest na planie prostokąta, prezbiterium węższe, zakończone apsydą. W części zachodniej znajduje się wieża zwieńczona hełmem cebulastym z ośmioboczną latarnią. Dach 2-spadowy. Wewnątrz zachowały się drzwi klepkowe z antabami, zamkami i okuciami pochodzące z 1800 roku, ambona z umieszczonym na jej szczycie pelikanem – symbolem Chrystusa, tabernakulum, późnobarokowy ołtarz główny z 1810 roku, a także obraz Wszystkich Świętych z Trójcą Świętą. Na chórze znajdują się organy ufundowane przez Wawrzyńca Stencla z 1785 roku, które wykonał organomistrz Antoni Staudinger. 
Budynek został otoczony murowanym parkanem, na którym wzniesione zostały cztery stacje Drogi Krzyżowej. W parkanie ujęto wejściową bramę cmentarną, na której umieszczono napis w języku polskim "Tu jest Dom Boży i brama niebieska". Tuż przy bramie znajduje się kamienny krzyż ufundowany przez gminę szerocką w 1855 roku.

</doc>
<doc id="1637013" url="https://pl.wikipedia.org/wiki?curid=1637013" title="Port lotniczy Club Makokola">
Port lotniczy Club Makokola

Port lotniczy Club Makokola – port lotniczy obsługujący Club Makokola, hotel w Malawi.

</doc>
<doc id="1637015" url="https://pl.wikipedia.org/wiki?curid=1637015" title="Naziści">
Naziści



</doc>
<doc id="1637018" url="https://pl.wikipedia.org/wiki?curid=1637018" title="Departament bydgoski">
Departament bydgoski

Departament bydgoski (franc. Département de Bydgoszcz) – departament Księstwa Warszawskiego istniejący w latach 1807–1815 ze stolicą w Bydgoszczy, w 1815 r. w zasadniczej części włączony do Wielkiego Księstwa Poznańskiego, w części (powiaty: chełmiński, michałowski i toruński) do prowincji Prus Zachodnich i w pozostałej części (powiat kowalski i częściowo: brzeski i radziejowski) do Królestwa Polskiego (województwo warszawskie). Największym miastem departamentu był Toruń.
Historia.
Organizacja departamentu bydgoskiego rozpoczęła się w listopadzie 1806 r., po wkroczeniu wojsk francuskich.
Byłe siedziby administracyjnych władz pruskich przekształcono na francuskie Cammer Commision w Kwidzynie i Bydgoszczy.
W mieście utworzono administrację polską oraz powstały oddziały wojska polskiego organizowane przez Amilkara Kosińskiego, przysłanego do Bydgoszczy przez gen. Henryka Dąbrowskiego, przebywającego w Poznaniu. Pierwszym prezesem kamery w Bydgoszczy został mianowany hrabia Franciszek Skórzewski.
Jednak od grudnia 1806 r. realną władzę administracyjną sprawował intendent francuski Gondot.
Na początku 1807 r. z Bydgoszczy wyszła ofensywa polsko-francuska w kierunku Pomorza oraz Gdańska, zakończona oblężeniem tego miasta.
Zgodnie z decyzją Komisji Rządzącej z 14 stycznia 1807 r., departament bydgoski miał obejmować tereny dawnych Prus Zachodnich znajdujące się na lewym brzegu Wisły, włącznie z powiatem chojnickim, kamieńskim i wałeckim.
Jednakże w wyniku decyzji traktatu francusko-rosyjsko-pruskiego w Tylży 9 lipca 1807 r., do Księstwa Warszawskiego nie włączono terenów Pomorza Gdańskiego, natomiast włączono część Ziemi Chełmińskiej i Michałowskiej m.in. z miastem Toruniem.
Od września do grudnia 1807 r. trwały działania, które miały uniezależnić nowo utworzoną Deputację Administracyjną w Toruniu od departamentu bydgoskiego, które jednak nie przyniosły pozytywnych rezultatów. 30 grudnia 1807 r. Dzięki wpływowemu prefektowi departamentu bydgoskiego Antoniemu Gliszczyńskiemu deputacja w Toruniu została zlikwidowana, a Toruń i Ziemia Chełmińska włączone do departamentu bydgoskiego. W ten sposób mniejsza Bydgoszcz (ok. 4 tys. mieszk.) stała się siedzibą departamentu, obejmującego na prawach podprefektury większy Toruń (ok. 7 tys. mieszk.). Niezadowolenie mieszkańców Torunia załagodzono przez umieszczenie w tym mieście władz wojskowych i szkolnych departamentu oraz wydzielenie miasta, które zarządzane było przez prezydenta.
Ostatecznie według dekretu księcia warszawskiego Fryderyka Augusta z 19 grudnia 1807 roku departament bydgoski objął część terytorium byłego Obwodu Nadnoteckiego (4 powiaty), Ziemię Chełmińską (3 powiaty) i część Kujaw (3 powiaty).
Departament zamieszkiwało wówczas ok. 200 tys. osób, w tym dość duży udział narodowości niepolskich (Prusacy oraz Żydzi).
Na czele departamentu bydgoskiego od początku 1808 r. stał prefekt Antoni Gliszczyński, który odznaczył się jako postać wybitna.
Podział na powiaty.
Departament dzielił się w latach 1807–1815 na 10 powiatów:
Siedziba.
Urząd Prefektury Departamentu Bydgoskiego mieścił się w gmachu przy Starym Rynku wzniesionym w latach 1775-1778 dla władz Obwodu Nadnoteckiego.
Zobacz też.
Przegląd bydgoskich jednostek administracyjnych:
Inne:

</doc>
<doc id="1637023" url="https://pl.wikipedia.org/wiki?curid=1637023" title="Spółdzielnia Mleczarska „Mlekpol” w Grajewie">
Spółdzielnia Mleczarska „Mlekpol” w Grajewie

Spółdzielnia Mleczarska „Mlekpol” w Grajewie – jedna z największych polskich spółdzielni mleczarskich. W jej skład wchodzi trzynaście zakładów przetwórczych: w Grajewie, Kolnie, Mrągowie, Sejnach, Zambrowie, Bydgoszczy, Radomiu, Sokółce, Dąbrowie Białostockiej, Zwoleniu, Gorzowie Wielkopolskim i Suwałkach. Producent m.in. mleka „Łaciate”. Innymi znanymi markami firmy są: Milko, Białe, Mazurski Smak, Rolmlecz, Maślanka Mrągowska. Wyroby eksportowane są do Niemiec, Irlandii, Wielkiej Brytanii, Litwy, Łotwy oraz Chin.
Historia spółdzielni.
Decyzja o budowie Zakładu Mleczarskiego w Grajewie zapadła w 1976 r., a w trzy lata później został on utworzony. Okręgową Spółdzielnię Mleczarską w Grajewie powołano w listopadzie 1980.
Historia nazwy „Mlekpol” sięga początku 1993 roku. Wtedy to Zarząd Spółdzielni Mleczarskiej w Grajewie rozstrzygnął ogłoszony wśród swoich pracowników konkurs na nazwę i znak graficzny.
Od połowy lat 90. grajewski „Mlekpol” sukcesywnie powiększa się. W lipcu 1995 r. do struktur „Mlekpolu” włączona została Okręgowa Spółdzielnia Mleczarska w Ełku, w 1999 r. – Spółdzielnia „Kurpianka” w Kolnie, w 2000 – Okręgowa Spółdzielnia Mleczarska w Mrągowie, a w 2002 – „SejnMlek” w Sejnach. Od 1 listopada 2003 roku do „Mlekpolu” należą również OSM w Augustowie i Zambrowie. W styczniu 2005 w struktury Mlekpolu włączona została spółdzielnia Osowa w Bydgoszczy. Każdy z włączonych przez Mlekpol zakładów specjalizuje się w określonej produkcji, co pozwala obniżyć koszty i stwarza możliwość płacenia wyższych cen dostawcom mleka. W kwietniu 2008 roku nastąpiło przyłączenie Spółdzielni Mleczarskiej Somlek w Sokółce posiadającej zakłady produkcyjne w Sokółce i Dąbrowie Białostockiej.
30 września 2008 r. nastąpiło przyłączenie Rolniczej Spółdzielni Mleczarskiej RSM Rolmlecz z Radomia z zakładami produkcyjnymi w Radomiu, Zwoleniu i Gorzowie Wielkopolskim. Do lutego 2013 roku funkcjonował zakład w Augustowie, produkujący Jogurt Augustowski. Produkcja została przeniesiona do zmodernizowanego zakładu w Sokółce.
Eksport.
Około jednej trzeciej produkcji SM „Mlekpol” trafia na eksport, głównie do: Chin, Włoch, Francji, Niemiec, Holandii, Belgii, Hiszpanii, Czech i Wielkiej Brytanii (większą część eksportu stanowi grajewskie mleko w proszku).
Nagrody.
Spółdzielnia jest laureatem nagród w takich konkursach, jak Agro Export oraz Mister Eksportu.

</doc>
<doc id="1637024" url="https://pl.wikipedia.org/wiki?curid=1637024" title="Port lotniczy Mopti">
Port lotniczy Mopti

Port lotniczy Mopti (IATA: MZI, ICAO: GAMB) – port lotniczy, położony w Mopti, w Mali.

</doc>
<doc id="1637029" url="https://pl.wikipedia.org/wiki?curid=1637029" title="Port lotniczy Kajhajdi">
Port lotniczy Kajhajdi

Port lotniczy Kajhajdi (IATA: KED, ICAO: GQNK) – port lotniczy położony w Kajhajdi, w regionie Kurkul, w Mauretanii.

</doc>
<doc id="1637030" url="https://pl.wikipedia.org/wiki?curid=1637030" title="Hijackthis">
Hijackthis



</doc>
<doc id="1637031" url="https://pl.wikipedia.org/wiki?curid=1637031" title="Port lotniczy Quelimane">
Port lotniczy Quelimane

Port lotniczy Quelimane (port. Aeroporto Quelimane) (IATA: UEL, ICAO: FQQL) – port lotniczy zlokalizowany w Quelimane, w Mozambiku.

</doc>
<doc id="1637038" url="https://pl.wikipedia.org/wiki?curid=1637038" title="Anatolij Sieglin">
Anatolij Sieglin

Anatolij Władimirowicz Sieglin (ros. Анатолий Владимирович Сеглин; ur. 18 sierpnia 1922 w Moskwie, zm. 10 marca 2009 tamże) – radziecki hokeista i piłkarz występujący na pozycji obrońcy. Po zakończeniu kariery trener, działacz i sędzia hokejowy.
Zmarł 10 marca 2009 po długiej chorobie. Trzy dni później, 13 marca, został pochowany na Cmentarzu Wagańkowskim.

</doc>
<doc id="1637040" url="https://pl.wikipedia.org/wiki?curid=1637040" title="Siemikowce">
Siemikowce

Siemikowce (ukr. Семиківці, "Semykiwci") – wieś w rejonie trembowelskim obwodu tarnopolskiego.
Historia.
W 1565 wieś «trzymał» Roman Karabczewski herbu Ostoja.
 W II Rzeczypospolitej miejscowość była siedzibą gminy wiejskiej Siemikowce w powiecie podhajeckim województwa tarnopolskiego. Wieś liczy 241 mieszkańców.

</doc>
<doc id="1637042" url="https://pl.wikipedia.org/wiki?curid=1637042" title="Siemikowce (gmina)">
Siemikowce (gmina)

Siemikowce – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy były Siemikowce.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bieniawa, Bohatkowce, Iszczków, Małowody, Rakowiec, Rosochowaciec, Siemikowce, Sosnów i Wola Gołuchowska.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1637043" url="https://pl.wikipedia.org/wiki?curid=1637043" title="Port lotniczy Maradi">
Port lotniczy Maradi

Port lotniczy Maradi – port lotniczy położony w Maradi. Jest czwartym co do wielkości portem lotniczym w Nigrze.

</doc>
<doc id="1637050" url="https://pl.wikipedia.org/wiki?curid=1637050" title="Port lotniczy Kano">
Port lotniczy Kano

Port lotniczy Kano (IATA: KAN, ICAO: DNKN) – międzynarodowy port lotniczy położony w Kano. Jest jednym z największych portów lotniczych w Nigerii. Lotnisko składa się z terminala międzynarodowego i krajowego. Oba terminale mają ten sam pas. Nowy terminal krajowy został otwarty 23 maja 2011 roku. W 2009 roku lotnisko obsłużyło 323 tys. pasażerów.
Historia.
Port lotniczy Kano jest najstarszym portem lotniczym w Nigerii, rozpoczął działalność w 1936 roku. W pierwszych dziesięcioleciach pracy lotnisko stało się ważnym przystankiem technicznym dla linii lotniczych obsługujących loty długodystansowe między Europą i Afryką. Nowsze samoloty nie potrzebowały jednak takiego przystanku, a wraz z upadkiem gospodarki Kano, pod koniec XX wieku, wiele międzynarodowych linii lotniczych zaprzestało swojej działalności na tym lotnisku. KLM jest jedyną europejską linią lotniczą w Kano, która prowadzi loty bez przerwy od 1947 roku. Obecnie większość lotów międzynarodowych zaspokaja potrzeby dużej społeczności libańskiej w Kano i muzułmańskie pielgrzymki do Mekki.
Udogodnienia.
Lotnisko obsługuje zarówno loty cywilne i wojskowe. Pas startowy 06/24 jest głównie dla lotów cywilnych, a pas startowy 05/23 służy przede wszystkim Nigeryjskim Siłom Powietrznym w południowej części lotniska. Ale pasa 05/23 był wykorzystywany do wszystkich operacji, gdy główny pas startowy został zmodernizowany na początku XXI wieku. Między dwoma pasami znajduje się terminal.
Główny terminal z wieżą kontroli lotów międzynarodowych i krajowych służy usługoma świadczonym przez Arik Air i Nigerian Eagle Airlines. Usługi w hali odlotów są minimalne, z kioskiem w pobliżu odprawy, i małym barem w strefie operacyjnej. Istnieje małe VIP Lounge dla pasażerów klasy biznes. Sklepy wolnocłowe są obecnie zamknięte. W hali przylotów znajduje się niewielki bar i poczta.
Na południowej stronie lotniska, wzdłuż pasa startowego 06/24, jest terminal krajowy, obecnie obsługiwany przez Bellview Airlines i IRS Airlines. Usługi obejmują kiosk i mały bar.
Budowę nowego terminalu krajowego obok głównego budynku terminalu rozpoczęto na początku XXI wieku. Operator lotniska, Federal Airports Authority Nigeria (FAAN), planował zakończyć budowę nowego terminalu w listopadzie 2009, ale ostatecznie został on uruchomiony dopiero w maju 2011 roku.

</doc>
<doc id="1637055" url="https://pl.wikipedia.org/wiki?curid=1637055" title="Willa Opolanka w Jastrzębiu-Zdroju">
Willa Opolanka w Jastrzębiu-Zdroju

Willa Opolanka - zabytkowy, murowany obiekt posanatoryjny zbudowany w 1927 roku, leżący na terenie Jastrzębia-Zdroju. Od lat 80. do 2006 roku mieściła się tu siedziba Sądu Rejonowego, lecz z powodu złego stanu budynku, została ona przeniesiona.
W latach 2018–2021 przeprowadzono remont obiektu.

</doc>
<doc id="1637062" url="https://pl.wikipedia.org/wiki?curid=1637062" title="Port lotniczy Kruger Mpumalanga">
Port lotniczy Kruger Mpumalanga

Port lotniczy Kruger Mpumalanga – międzynarodowy port lotniczy położony na północny wschód od Nelspruit. Jest czwartym co do wielkości portem lotniczym w Republice Południowej Afryki. Obsługuje m.in. pasażerów odwiedzających Park Narodowy Krugera.

</doc>
<doc id="1637063" url="https://pl.wikipedia.org/wiki?curid=1637063" title="Odznaka Wojskowa">
Odznaka Wojskowa

Odznaka Wojskowa (fr. "Décoration Militaire", nl. "Militaire Decoratie") – odznaczenie Królestwa Belgii nadawane za wysługę lat w armii belgijskiej lub za odwagę czy wyjątkowe zasługi.
Historia i oznaka.
Odznaczenie zostało ustanowione 22 grudnia 1873 przez króla Belgów Leopolda II, otrzymało nowe statuty w roku 1902 i zostało odnowione w 1952. Początkowo jednoklasowe, przeznaczone było dla zawodowych żołnierzy belgijskich sił zbrojnych jako wyróżnienie za co najmniej 10 lat służby. W roku 1902 dodano drugą klasę, którą od tej pory nadawano za 10 lat służby, podczas gdy pierwszą klasę otrzymać było można za dodatkowe 5 lat przebytych w służbie. Jednocześnie stworzono "odznaczenie według artykułu 4", nadawane za akty wyjątkowej odwagi lub za wielkie zasługi.
Oznaką odznaczenia jest tzw. krzyż kawalerski, ukoronowany koroną królewską, wykonany z pozłacanego srebra, z promieniami między ramionami. Medalion środkowy awersu ukazuje lwa z godła państwowego Belgii, otoczonego napisem w językach francuskim i niderlandzkim "L'union fait la Force – Eendracht maakt Macht" ("W jedności siła", dewiza Królestwa Belgii), a medalion rewersu monogram aktualnie panującego monarchy, obecnie "A II" (Albert II). Oznaka 1. i 2. klasy jest identyczna, posiadanie 1. klasy oznacza się przez okucie na wstążce, która jest żółta z trzema czerwonymi i dwoma czarnymi paskami oraz z czarnymi bordiurami. Krzyż nadany według artykułu 4. jest identyczny, ale noszony na czerwonej wstążce z obustronnymi żółto-czarnymi bordiurami. Nadania tej odmiany w czasie wojny oznacza się srebrną palmą przypinaną do wstążki, do 1954 ozdobioną inicjałem panującego.
"Décoration Militaire (Article 4)" mogą otrzymać również cudzoziemcy.
Linki zewnętrzne.
Belgijska strona o odznaczeniu (fr.)

</doc>
<doc id="1637065" url="https://pl.wikipedia.org/wiki?curid=1637065" title="Alfred Pike">
Alfred Pike

Alfred Feorge "Alf" Pike (ur. 15 września 1917 w Winnipeg, zm. 1 marca 2009 w Calgary) – kanadyjski hokeista występujący na pozycji napastnika, po zakończeniu kariery trener.
Zdobywca Pucharu Stanleya w 1940 roku.

</doc>
<doc id="1637066" url="https://pl.wikipedia.org/wiki?curid=1637066" title="Alf Pike">
Alf Pike



</doc>
<doc id="1637067" url="https://pl.wikipedia.org/wiki?curid=1637067" title="Port lotniczy Djambala">
Port lotniczy Djambala

Port lotniczy Djambala – port lotniczy położony w Djambala, w Republice Konga. Jest to czwarty co do wielkości port lotniczy tego kraju.

</doc>
<doc id="1637068" url="https://pl.wikipedia.org/wiki?curid=1637068" title="Siółko (Ukraina)">
Siółko (Ukraina)

Siółko (ukr. Сільце, "Silce") – wieś w rejonie podhajeckim obwodu tarnopolskiego.
Wieś założona w 1460 r. Pod koniec XIX w. częścią wsi była Linderówka. W II Rzeczypospolitej miejscowość była siedzibą gminy wiejskiej Siółko w powiecie podhajeckim województwa tarnopolskiego. Wieś liczy 1194 mieszkańców.

</doc>
<doc id="1637069" url="https://pl.wikipedia.org/wiki?curid=1637069" title="Siółko (gmina)">
Siółko (gmina)

Siółko – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy było Siółko.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Siółko, Uhrynów, Wierzbów, Zahajce i Halicz z wyjątkiem przysiółka Holendry.
Pod okupacją niemiecką w Polsce zniesiona; włączona częściowo do nowej gminy Podhajce.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1637071" url="https://pl.wikipedia.org/wiki?curid=1637071" title="Bitwa pod Jowhar">
Bitwa pod Jowhar

Bitwa pod Jowhar – starcie, pomiędzy Unii Trybunałów Islamskich (ICU), a Etiopią i Tymczasowym Rządem Federalnym (TRF), o kontrolę nad miastem Jowhar. 
Walki rozpoczęły się 27 grudnia 2006, kiedy wycofujące się siły UTI postanowiły stawić opór w pobliżu dawnej twierdzy Jowhar. Miasto stało się ostatnim punktem obronnym, mającym chronić stolice Somalii przed zajęciem przez wojska Etiopskie/TRF.
Geneza konfliktu.
Po przegranej sił ICU pod Beledweyne, wojska Etiopii/TRF rozpoczęły natarcie w kierunku stolicy Somalii. Bojownicy islamscy dokonali taktycznego odwrotu, formując linię obronną w oparciu o miasto Jowhar.
Bitwa.
Wedle doniesień walki rozpoczęły się 27 grudnia w miejscowości Jimbale.
Bojownicy islamscy, używając kanałów nawadniających jak fortyfikacje, skutecznie powstrzymywali wojska Etiopskie. Następnego dnia, strona Etiopska rozpoczęła o świcie zmasowany ostrzał, używając artylerii oraz moździerzy.
O 10:00 rano, bojownicy Unii Trybunałów Islamskich rozpoczęli wycofanie się z miasta. Pół godziny później żołnierze Etiopscy, zaczęli wkraczać do dawnej twierdzy UTI.
Konsekwencje.
Utrata Jowhar przez UTI doprowadziła do dalszego odwrotu islamistów, w kierunku miejscowości Balad, leżącego w odległości 30 km od Mogadiszu. W samej stolicy wybuchły zamieszki, przeradzające się w masowe rabowanie sklepów.
Wkraczający do Jowhar, były władca tego miasta, „pan wojny” Dheere miał na sobie t-shirt z napisem „"I Love Jowhar"”.
Po bitwie siły Etiopii wraz z wojskami sojuszników, ruszyło w kierunku miejscowości Balad, będącym ostatnią przeszkodą na drodze do stolicy. Jeszcze tego samego dnia, wojska Etiopskie zajęły Balad bez jakiegokolwiek oporu ze strony bojowników Unii Trybunałów Islamskich.

</doc>
<doc id="1637072" url="https://pl.wikipedia.org/wiki?curid=1637072" title="Port lotniczy São Felipe">
Port lotniczy São Felipe

Port lotniczy Sao Filipe – port lotniczy zlokalizowany w mieście São Filipe, na wyspie Fogo (Republika Zielonego Przylądka).

</doc>
<doc id="1637076" url="https://pl.wikipedia.org/wiki?curid=1637076" title="Cerkiew Ikony Matki Bożej „Znak” w Wilnie">
Cerkiew Ikony Matki Bożej „Znak” w Wilnie

Cerkiew Ikony Matki Bożej „Znak”, potocznie Znamieńska – wzniesiona w 1903 cerkiew prawosławna położona przy wileńskiej ulicy Vytauto. Siedziba parafii, w dekanacie wileńskim miejskim eparchii wileńskiej i litewskiej Rosyjskiego Kościoła Prawosławnego.
Historia.
Cerkiew została wzniesiona w 1903 z inicjatywy Bractwa Świętego Ducha, działającego przy monasterze pod tym samym wezwaniem. Część gruntu pod nową świątynię przekazał właściciel ziemski Wasilij Martinson, w kosztach partycypowało wielu prywatnych ofiarodawców z Imperium Rosyjskiego. Miejsce pod budowę świątyni zostało wybrane celowo, miała zamykać wizualnie Gieorgijewski Prospiekt, jedną z głównych ulic miasta i zdominować stojącą przy niej katedrę katolicką. Gotową cerkiew poświęcił arcybiskup wileński Juwenaliusz (Połowcew) i przekazał dla niego jeden z wariantów cudownej Kursko-Korzennej Ikony Matki Bożej „Znak”. Przy budynku funkcjonowała szkoła dla ubogich dzieci oraz biblioteka. Szkoła pozostała czynna także w czasach I wojny światowej, uczyły się w niej dzieci wyznania prawosławnego i katolickiego. W 1944 podczas próby zdetonowania pobliskiego mostu świątynia została częściowo uszkodzona.
Przez cały okres stalinowski cerkiew była czynna, choć ulegała kilka razy dewastacji – zaginęła część ikon z ikonostasu. W 1948 na stałe uczęszczało do niej ok. 400 parafian. W 1956 cerkiew przeszła generalny remont. Obecnie na nowo działa przy niej szkółka niedzielna oraz centrum muzyki cerkiewnej.
Architektura.
Cerkiew reprezentuje styl bizantyjsko-rosyjski. Posiada dziewięć kopuł zwieńczonych krzyżami zgrupowanych dookoła centralnej. Wzniesiona z kolorowej cegły, dekorowana zewnątrz mozaikami. Wszystkie jej okna mają kształt półkolisty i są położone w rzędach poniżej kopuł. Znajdują się w niej trzy ołtarze – główny i dwa boczne oraz ikonostas, w którym oryginalne ikony zostały zastąpione kopiami. Wnętrze jest pomalowane na niebiesko (sufit), żółto i czerwono. Dzwonnica cerkiewna łączy się przez przedsionek z nawą, również jest zwieńczona cebulastą kopułą.

</doc>
<doc id="1637078" url="https://pl.wikipedia.org/wiki?curid=1637078" title="Port lotniczy Bossangoa">
Port lotniczy Bossangoa

Port lotniczy Bossangoa – port lotniczy zlokalizowany w Bossangoa, w Republice Środkowoafrykańskiej.

</doc>
<doc id="1637079" url="https://pl.wikipedia.org/wiki?curid=1637079" title="Gal (raper)">
Gal (raper)

Gal, właściwie Paweł Błoński (ur. 1983) – polski raper. Paweł Błoński znany jest przede wszystkim z występów w duecie wraz z producentem muzycznym Danielem „DNA” Truszem. Efektem współpracy były trzy płyty: nielegale "Prolog" (2003) i "Atak" (2005) oraz wydany przez My Music album pt. "Niewidzialni" (2006).
W 2007 roku raper zaprzestał działalności artystycznej.

</doc>
<doc id="1637080" url="https://pl.wikipedia.org/wiki?curid=1637080" title="Staremiasto">
Staremiasto

Staremiasto (dawniej "Stare Podhajce", ukr. Старе́ Мі́сто, "Stare Misto") – wieś w rejonie podhajeckim obwodu tarnopolskiego, założona w 1547 r. W II Rzeczypospolitej miejscowość była siedzibą gminy wiejskiej Staremiasto w powiecie podhajeckim województwa tarnopolskiego. Wieś liczy 1094 mieszkańców.

</doc>
<doc id="1637081" url="https://pl.wikipedia.org/wiki?curid=1637081" title="Staremiasto (gmina)">
Staremiasto (gmina)

Staremiasto – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy było Staremiasto.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Mużyłów, Staremiasto, Telacze i przysiółek Holendry z gminy Halicz.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją niemiecką w Polsce zniesiona; włączona częściowo do nowej gminy Podhajce.
Po II wojnie światowej obszar gminy znalazł się w ZSRR.

</doc>
<doc id="1637084" url="https://pl.wikipedia.org/wiki?curid=1637084" title="Noa">
Noa

Noa, właściwie Achinoam Nini (heb. אֲחִינוֹעַם נִינִי; ur. 23 czerwca 1969 w Tel Awiwie) – izraelska piosenkarka śpiewająca muzykę popową, jazzową i bluesową, reprezentantka Izraela podczas 54. Konkursu Piosenki Eurowizji w 2009 roku.
Życiorys.
Dzieciństwo, edukacja.
Achinoam Nini urodziła się w Bat Jam w jemeńsko-żydowskiej rodzinie. Jako dwulatka przeprowadziła się z rodziną do Nowego Jorku, gdzie mieszkała do szesnastego roku życia, kiedy zdecydowała się na powrót do Izraela. Uczęszczała do SAR Academy i Wyższej Szkoły im. Rabbiego Josepha H. Looksteina. Po dwuletniej służbie wojskowej w sekcji rozrywkowej Armii Izraela zaczęła studiować muzykę w Szkole Jazzu i Muzyki Współczesnego „Rimon” w Ramat ha-Szaron, gdzie poznała Gila Dora, swojego nauczyciela muzyki, a później przyszłego współpracownika i współtowarzysza podczas występów scenicznych.
Początki kariery.
Po zakończeniu nauki w „Rimon” Nini nawiązała stałą współpracę z Dorem. Swój pierwszy wspólny koncert para zagrała w lutym 1990 roku podczas festiwalu "Jazz, Movies and Videotape" w „Cinemateque” w Jerozolimie, na który producent zaprosił swojego znajomego, Pata Metheny’ego. Zapis z koncertu został wydany na debiutanckiej płycie koncertowej piosenkarki zatytułowanej "Achinoam Nini Gil Dor (Live)" z lipca 1991 roku. Niedługo potem para zdecydowała się na rozpoczęcie pracy nad pierwszym albumem studyjnym piosenkarki, którego Metheny został producentem. Noa nawiązała wówczas także wieloletnią współpracę z perkusjonalistą Zoharem Fresco, z którym zagrała już kilka tysięcy koncertów na całym świecie, w tym m.in. Carnegie Hall i Avery Fisher Hall w Nowym Jorku, hali Olympia w Paryżu, Koloseum w Rzymie, Barbican w Londynie, a także podczas festiwalu Festival de Jazz de Montreux i Paleo Music w Szwajcarii czy "Stockholm Water Festival" w Szwecji.
1993-96: "Achinoam Nini Gil Dor", Międzynarodowy Rok Rodziny, "Noa", "Calling".
W 1993 roku ukazała się druga płyta koncertowa Noi pt. "Achinoam Nini Gil Dor", która zawierała zapis z koncertu zagranego przez artystkę i Gila Dora podczas jednego z festiwali w Izraelu. W trakcie występu zatytułowanego "Rachel and Leah" duet zagrał piosenki inspirowane twórczością Lei Goldberg.
W 1994 roku Noa wydała swój debiutancki singiel – „I Don’t Know”, a także zaśpiewała angielską wersję językową piosenki „Ave Maria” podczas obchodów Międzynarodowego Roku Rodziny w Watykanie, gdzie wystąpiła m.in. przed papieżem Janem Pawłem II. Występ obejrzało ok. 100 tys. ludzi zgromadzonych w Watykanie, a także kilka milionów telewidzów dzięki specjalnej transmisji wydarzenia. Nowa interpretacja utworu promowała jako singiel pierwszą wydaną na rynku międzynarodowym płytę piosenkarki zatytułowaną "Noa", która ukazała się w marcu tegoż roku. W nagraniach płyty wzięli udział m.in. kontrabasista jazzowy Steve Rodby i pianista Lyle Mays. Album został nagrany w studiu „Power Station” w Nowym Jorku. Trzecim singlem promującym krążek została piosenka „Child of Man”.
W 1995 roku zaśpiewała podczas wiecu pokojowego organizowanego w Tel Awiwe, podczas którego zamordowany został premier kraju Icchak Rabin.
W 1996 roku premierę miała kolejna płyta Noi zatytułowana "Calling", którą promowały single „U.N.I.” (nagrany we współpracy z Ignacio Campillo), „By the Light of the Moon” i „Lama”. Jak przyznała sama artystka, album napisała z myślą o „depresyjnej sytuacji politycznej w Izraelu”, która pogorszyła się po zabójstwie Icchaka Rabina.
1997-2000: "Blue Touches Blue".
W kwietniu 1997 roku Noa wydała z Dorem album zatytułowany "Achinoam Nini". Płyta zawierała m.in. nową interpretację piosenki „Niga el Hachalom” Szalom Hanoch, która artystka nagrała ku czci Icchaka Rabina. Rok później ukazała się kolejna płyta piosenkarki zatytułowana "Achinoam Nini &amp; the Israel Philharmonic Orchestra". Album został nagrany przy udziale Izraelskiej Orkiestry Filharmonicznej, która zaprosiła Noę i Gil Dora do udziału w projekcie "The Philharmonic in Jeans". W 1999 roku wystąpiła jako gość muzyczny podczas ceremonii upamiętniającej podpisanie porozumień z Oslo.
W 2000 premierę miał trzeci międzynarodowy krążek Noi zatytułowany "Blue Touches Blue". Album promowały single „The Beauty of That” oraz „Si je m’abandonne à toi”, który ukazał się także w wersji anglojęzycznej – „If I Give You Something”. Angielska wersja utworu została umieszczona na płycie jako numer bonusowy, podobnie jak piosenka „Beautiful That Way”. Album został nagrany przy współpracy z producentem Mikiem Hedgesem, sesje nagraniowe odbyły się w Tel Awiwie, Londynie i Domfront.
2002-05: "Now", L'isola della Luce.
W 2002 roku Noa nagrała i wydała swoją nową płytę pt. "Now", do napisania której zainspirowały ją „ciąża, poród oraz pierwszy rok syna, Ayehliego”. We wrześniu 2003 roku zrealizowała partie wokalne do nagrania do piosenki „L'isola della Luce” napisanej specjalnie dla niej przez Nicolę Piovani. Utwór został nagrany przez piosenkarkę na potrzeby Kulturowego działu Komitetu Olimpijskiego w Atenach.
1 maja 2004 roku Noa i Gil Dor wystąpili jako goście muzyczni podczas mistrzostw Euroligi w piłce koszykowej. W trakcie występu towarzyszyła im izraelska grupa taneczno-rytmiczna Mayumana. W 2005 ukazała się płyta zatytułowana "Live In Israel" zawierająca zapis z koncertu zagranego przez piosenkarkę 28 kwietnia 2005 roku w towarzystwie The Solis String Quartet.
2006-09: "Genes &amp; Jeans", Konkurs Piosenki Eurowizji.
W 2008 roku premierę miała kolejna płyta w dorobku Noi zatytułowana "Genes &amp; Jeans", która została nagrana w Studiu „Second Wing” w Shefayimie. Cała płyta została dedykowana dziadkowi piosenkarki, który zmarł w 2006 roku.
W marcu 2009 wygrała krajowe eliminacje do 54. Konkursu Piosenki Eurowizji z utworem „Eiynaich (There Must Be Another Way)”, który nagrała w duecie z palestyńsko-izraelską piosenkarką Mirą Awad. Kompozycja zawierała słowa w języku angielskim, hebrajskim i arabskim, co Noa „potraktowała jako pewnego rodzaju misję: zaśpiewać piosenkę po hebrajsku, arabsku i angielsku przed milionową publicznością, udowadniając wszystkim, że jest to możliwe”. Jak przyznała w wywiadzie dla portalu JazzSoul.pl piosenkarka, udział w konkursie „dał jej szansę zaprezentowania się przed milionami widzów, wysłanie im pewnej wiadomości” zachęcającej do „zawarcia pokoju między Żydami a Arabami”. Duet wystąpił 14 maja w drugim półfinale Konkursu Piosenki Eurowizji organizowanego w Moskwie i zakwalifikował się do sobotniego finału, w którym zajął ostatecznie 16. miejsce w klasyfikacji końcowej po zdobyciu łącznie 53 punktów.
Od 2010: Kolejne płyty.
W 2011 roku Noa wydała dwie kolejne płyty studyjne: "Noapolis" i "The Israeli Songbook". W 2014 roku premierę miała czternasta płyta studyjna Noi zatytułowana "Love Medicine".
Życie prywatne.
Nini wyszła za mąż za pediatrę Ashera Baraka, z którym ma trójkę dzieci: Ayehliego, Eynehę i Yum.

</doc>
<doc id="1637085" url="https://pl.wikipedia.org/wiki?curid=1637085" title="Rejencja bydgoska (1815–1920)">
Rejencja bydgoska (1815–1920)

Rejencja bydgoska (niem. "Regierungsbezirk Bromberg") – rejencja Wielkiego Księstwa Poznańskiego i Prowincji Poznańskiej, istniejąca w latach 1815–1920 ze stolicą w Bydgoszczy.
Charakterystyka.
Rejencja bydgoska powstała formalnie 15 maja 1815 r. z chwilą wydania przez króla Prus Fryderyka Wilhelma III patentu okupacyjnego, wcielającego zachodnie ziemie Księstwa Warszawskiego do Prus i tworzący Wielkie Księstwo Poznańskie. W Wielkim Księstwie Poznańskim istniały dwa obwody rejencyjne – oprócz bydgoskiego utworzono również rejencję poznańską.
Obwód bydgoski obejmował fragment dawnego departamentu bydgoskiego, bez powiatów leżących na prawym brzegu Wisły (toruński, michałowski i chełmiński), które zostały przyłączone do prowincji Prusy Zachodnie, rejencji kwidzyńskiej oraz powiatów południowych (brzeski, kowalski, radziejowski), które pozostały w Królestwie Polskim pod kontrolą Cesarstwa Rosyjskiego.
1 lipca 1815 r. rozpoczęła w Bydgoszczy działalność królewsko-pruska komisja rejencyjna, zaś miesiąc później ukazał się pierwszy numer „Dziennika Urzędowego” (niem. "Amtsblatt") jako organu rejencji. W tym momencie obowiązywał już nowy podział administracyjny, wedle którego początkowo w skład rejencji bydgoskiej wchodziło sześć powiatów.
Z chwilą zatwierdzenia organizacji urzędu przez Fryderyka Wilhelma III, komisja przekształciła się w kolegium i wraz ze wszystkim zatrudnionymi urzędnikami utworzyła Królewsko-Pruską Rejencję (niem. "Königliche Preussische Regierung"). Obok prezydenta, wiceprezydenta i dyrektora regencji, zatrudnionych tutaj było 13 radców regencyjnych, naczelny lustrator lasów, dwóch radców konsystorialnych (katolicki i ewangelicki) i wielu innych płatnych urzędników. W 1820 roku liczba ich wynosiła 81, a w późniejszych latach znacznie wzrosła. Władze rejencyjne od samego początku podlegały ministrom pruskim. Prezydent rejencji bydgoskiej wschodził w skład Zarządu Wielkiego Księstwa Poznańskiego.
Zakres prac Królewsko-Pruskiej rejencji w Bydgoszczy był dosyć szeroki. Ustanowiono dwa oddziały, z których pierwszy zajmował się początkowo w trzech, a potem w czterech działach następującymi sprawami:
W drugim oddziale znajdowały się trzy działy, zajmujące się:
Władzom rejencyjnym podlegało początkowo sześć, a później dziewięć landratur, tyleż lekarzy powiatowych, a od 1829 r. także weterynarzy powiatowych, dwóch dyrektorów podatkowych, ponad 20 Urzędów Domenalnych, Urząd Intendentury, cztery nadleśnictwa, urzędnicy budowlani, naczelnicy policji w Bydgoszczy i Gnieźnie oraz władze kościelne. Landratury sprawowały głównie nadzór nad sprawami szkolnymi, kościelnymi i policyjnymi w powiatach. W landraturze bydgoskiej zatrudnieni byli m.in.: sekretarz powiatowy, skarbnik, poborca podatków i inni urzędnicy.
Z Królewsko-Pruską Rejencją związana była także obecność w mieście innych urzędów m.in.:
Od 1 marca 1817 r. wprowadzono nową organizację sądownictwa, związaną pośrednio z podziałem administracyjnym. Sądy pruskie w Prowincji Poznańskiej dzieliły się na:
Poza tym istniały Inkwizytoriaty jako władze śledcze.
W początkowym okresie istnienia rejencji, na prezesów sądów oraz landratur powoływano wielu Polaków, głównie ze stanu szlacheckiego. Ludność całej rejencji bydgoskiej w 1821 r. sięgała 290 tys. osób, z tego 25% zamieszkiwało w miastach. W 1846 r. obszar rejencji zamieszkiwało 460 tys. osób, a w przededniu I wojny światowej sama Bydgoszcz z przedmieściami liczyła 100 tys. osób.
Podział administracyjny.
Rejencja dzieliła się na następujące powiaty:
Siedziba.
Urząd rejencji bydgoskiej początkowo mieścił się w gmachu przy Starym Rynku wzniesionym w latach 1775–1778 dla władz Obwodu Nadnoteckiego. W latach 30. XIX wieku rozpoczęto budowę nowej siedziby na terenie dawnego folwarku starościńskiego Grodztwo. Nowy gmach municypalny był początkiem przekształcenia przedmieścia Grodztwo na nową dzielnicę administracyjną i oświatową Bydgoszczy w II połowie XIX wieku.
Ostatecznie nowy budynek administracyjny powstał w latach 1834–1836 w stylu klasycystycznym według projektu miejscowego radcy budowlanego Carla Adlera, skorygowanego przez Friedricha Obucha oraz Karla Friedricha Schinkla. Gmach później wielokrotnie rozbudowywano: m.in. w latach 1863–1864 o ryzality boczne, a w latach 1898–1900, m.in. o skrzydła narożne według planów radcy budowlanego von Bussego.
Zobacz też.
Przegląd bydgoskich jednostek administracyjnych:
Inne:

</doc>
<doc id="1637086" url="https://pl.wikipedia.org/wiki?curid=1637086" title="Port lotniczy Butare">
Port lotniczy Butare

Port lotniczy Butare – port lotniczy zlokalizowany w mieście Butare, w Rwandzie. Jest to czwarty co do wielkości aeroport tego kraju.

</doc>
<doc id="1637087" url="https://pl.wikipedia.org/wiki?curid=1637087" title="Żądza ciała">
Żądza ciała

 
Żądza ciała − wydany z przeznaczeniem użytku domowego amerykański film fabularny (thriller erotyczny) z roku 1991. W Polsce film emitowany był w stacji Tele 5.

</doc>
<doc id="1637091" url="https://pl.wikipedia.org/wiki?curid=1637091" title="Ferrocarril Oeste Buenos Aires">
Ferrocarril Oeste Buenos Aires



</doc>
<doc id="1637094" url="https://pl.wikipedia.org/wiki?curid=1637094" title="Matthieu Chalmé">
Matthieu Chalmé

Matthieu Chalmé (ur. 7 października 1980 w Bruges) – francuski piłkarz grający na pozycji prawego obrońcy w Girondins Bordeaux.
Kariera klubowa.
Matthieu Chalmé rozpoczynał piłkarska karierę w Girondins Bordeaux. Następnie występował w FC Libourne-Saint-Seurin, grającym w Championnat de France amateur. W 2002 roku trafił do Lille OSC. W nowym zespole zadebiutował 3 sierpnia w przegranym 0:3 spotkaniu z Bordeaux, a w sezonie 2002/2003 zaliczył łącznie 20. ligowych meczów. W kolejnych rozgrywkach strzelił swoje pierwsze gole w Ligue 1. Uczynił to w pojedynku z AC Ajaccio, w którym zdobył trzy bramki i zapewnił drużynie zwycięstwo. Przez następne trzy lata był podstawowym zawodnikiem Lille i wystąpił w 88. meczach.
Latem 2007 roku Chalmé przeszedł do Girondins Bordeaux. W jego barwach zadebiutował 4 sierpnia w wygranym 1:0 spotkaniu z RC Lens. Szybko wywalczył miejsce w pierwszym zespole i stał się podstawowym obrońcą. W sezonie 2008/2009 strzelił pierwszego gola dla Bordeaux, w meczu przeciwko Le Mans, przyczyniając się do zwycięstwa. Wraz z drużyną sięgnął po tytuł mistrza Francji. W kolejnych rozgrywkach rozegrał w lidze 33 spotkania, a jego klub dotarł do ćwierćfinału Ligi Mistrzów, w którym odpadł po dwumeczu z Olympique Lyon.
21 stycznia 2013 roku, przeszedł na zasadzie wypożyczenia do AC Ajaccio.

</doc>
<doc id="1637098" url="https://pl.wikipedia.org/wiki?curid=1637098" title="We Might As Well Be Strangers">
We Might As Well Be Strangers

We Might As Well Be Strangers - to piosenka stworzona przez brytyjski zespół Keane. Została zrealizowana 15 lutego 2005 jako 3 utwór z debiutanckiej płyty - "Hopes and Fears". W późniejszym okresie została ona zremiksowana w specjalnej edycji singlowej przez DJ Shadowa. Nagranie znalazło się również na ścieżce dźwiękowej do serialu Smallville (4 sezon - epizod "Spell") oraz filmu "Raise Your Voice (pl. Szansa na sukces)".
Wersja singla.
US 10" Vinyl
Informacje nt. powstania.
Data i miejsce powstania.
15 lutego 2005 r., Holiocentric Studios, Rye, East Sussex, Anglia

</doc>
<doc id="1637102" url="https://pl.wikipedia.org/wiki?curid=1637102" title="Wysokie (Ukraina)">
Wysokie (Ukraina)

Wysokie, Toustobaby (, "Wysoke") — wieś na Ukrainie, w rejonie czortkowskim obwodu tarnopolskiego. Wieś liczy 1286 mieszkańców.
Historia.
W 1625 Mikołaj Kurdwanowski z Kurdwanowa herbu Półkozic podzielił się z Adamem Kurdwanowskim dobrami Toustobaby, Korszów, Zawadówka, Wyczółki.
Wieś założona w r. W II Rzeczypospolitej miejscowość była siedzibą gminy wiejskiej Toustobaby w powiecie podhajeckim województwa tarnopolskiego.
22 grudnia 1944 roku Ukraińska Powstańcza Armia zabiła w Toustobabach co najmniej 82 Polaków.

</doc>
<doc id="1637103" url="https://pl.wikipedia.org/wiki?curid=1637103" title="Toustobaby (gmina)">
Toustobaby (gmina)

Toustobaby – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy były Toustobaby.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy wiejskiej Toustobaby.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1637105" url="https://pl.wikipedia.org/wiki?curid=1637105" title="Boromeuszki">
Boromeuszki

Boromeuszki, Kongregacja Sióstr Miłosierdzia św. Karola Boromeusza – żeńskie zgromadzenie zakonne na prawie papieskim założone w 1652 roku przez Emanuela Chauvenela, z woli Josepha Chauvanela.
Różne gałęzie boromeuszek, tworzące federację, prowadzą działalność charytatywną m.in. w Niemczech, Austrii, Rumunii, Izraelu, Włoszech, Zambii i Egipcie. W Polsce działa gałąź trzebnicka (Kongregacja Sióstr Miłosierdzia św. Karola Boromeusza w Trzebnicy) oraz gałąź mikołowska (Zgromadzenie Sióstr Miłosierdzia św. Karola Boromeusza w Mikołowie).
Boromeuszki w Polsce.
W połowie XIX w. niemieckie boromeuszki przybyły na tereny Śląska przynależące wtedy do państwa pruskiego. Pierwszą ich placówką był dom w Nysie, gdzie podjęły pracę w szpitalu biskupim przy kościele św. Apostołów Piotra i Pawła. Intensywny rozwój Zgromadzenia spowodował ustanowienie niezależnego Zgromadzenia Sióstr Miłosierdzia św. Karola Boromeusza na Śląsku z domem macierzystym w Nysie (1857). Pierwszą przełożoną generalną została M. Helena Tichy (1822–1886). W 1871 r. Dom Generalny sióstr został przeniesiony z Nysy do Trzebnicy.
W 1900 roku Maria Kasch (1855–1936) przekazała na własność zakonu swój dom rodzinny w Dąbrówce Wielkiej siostrom boromeuszkom w Trzebnicy na podstawie umowy spisanej z przełożoną M. Alojzją. Boromeuszeki wprowadziły się do posiadłości Marii Kasch 5 września 1900 roku, gdzie przebywają do dzisiaj. W roku 1903 dom został przystosowany do potrzeb nowo powstałego zgromadzenia zakonnego dzięki pomocy materialnej mieszkańców wsi. W 1911 roku Maria Kasch wróciła do dawnej posiadłości rodzinnej w Dąbrówce Wielkiej, gdzie przebywała wraz z siostrami do swojej śmierci.
Po odzyskaniu przez Polskę niepodległości powstała w 1923 r. prowincja polska (zależna od generalatu w Trzebnicy). Zarząd prowincji mieścił się początkowo w Cieszynie, a od 1931 r. w Rybniku. Prowincja w 1939 r. utworzyła Zgromadzenie Sióstr Miłosierdzia św. Karola Boromeusza z Domem Generalnym w Mikołowie.
Boromeuszki w Prusach i w Niemczech.
Siostry Boromeuszki od roku 1861 były rezydentkami Klasztoru St. Aloysiusstift ("St. Aloysius-Stift"). Klasztor ten założony w 1857 w Grünhoff przez Ludolpha von Beckedorffa, podległy biskupom wrocławskim, był pierwszym na Pomorzu Zachodnim żeńskim klasztorem katolickim od czasu reformacji i po przyjęciu na Sejmiku trzebiatowskim luteranizmu jako religii panującej na Pomorzu i drugim, po kaplicy na Zamku Książąt Pomorskich w Szczecinie w drugiej połowie XIX w. najważniejszym ośrodkiem życia religijnego katolików w Prusach, a następnie w Niemczech. Klasztor istniał do wkroczenia Armii Czerwonej w 1945, a cały zespół klasztorny wraz z kościołem został rozebrany w 1954.
Afera w Specjalnym Ośrodku Wychowawczym w Zabrzu.
Przy okazji skazania dwóch wychowanków Ośrodka prowadzonego przez boromeuszki trzebnickie za gwałt i morderstwo Mateusza Domaradzkiego przez innego wychowanka ośrodka, wyszły na jaw nieprawidłowości w Ośrodku. Zgromadzenie Sióstr nie zapewniło odpowiedniej kontroli ośrodka, gdzie od lat 70. XX wieku, dzieci były terroryzowane poprzez zastraszenie, system kar cielesnych i przyzwolenie dokonywania gwałtów na młodszych. Powstała w ten sposób „pętla przemocy” gdzie starsze dzieci, same molestowane w dzieciństwie, przy przyzwoleniu zakonnic napastowały seksualnie młodsze. Ośrodek nie był kontrolowany przez kuratorium aż do roku 2007. W tymże roku w ośrodku mieszkało około 60 dzieci, dziewczynek i chłopców w wieku od 2 do 18 lat, a także osoby zdrowe i niepełnosprawne umysłowo do 34 roku życia.
W 2011 roku dyrektorka Ośrodka za przemoc fizyczną, psychiczną i pomoc w gwałtach, siostra Agnieszka F. (imię zakonne Bernadetta), została prawomocnie skazana na dwa lata pozbawienia wolności i odbyła karę w więzieniu. Ośrodek nie został zamknięty. Zgromadzenie Sióstr nie przedstawiło publicznie programu naprawczego i nie wiadomo, w jaki sposób ośrodek miał być kontrolowany bowiem zapisy konkordatu wykluczały kontrolę instytutów zakonnych przez instytucje świeckie.
Decyzją Zarządu Kongregacji Sióstr Boromeuszek w Trzebnicy Specjalny Ośrodek Wychowawczy w Zabrzu został ostatecznie zamknięty dopiero z końcem sierpnia 2015 r.. Przeprosiny za cierpienie podopiecznych ośrodka złożyły siostry boromeuszki i wystosowała Przełożona Generalna Zgromadzenia Sióstr Boromeuszek siostra Claret Król.
Film.
Na kanwie wydarzeń, które przez ponad 30 lat miały miejsce w ośrodku w Zabrzu planowano nakręcenie filmu fabularnego. Podstawą do napisania scenariusza miała być książka Justyny Kopińskiej z 2015 roku „Czy Bóg wybaczy siostrze Bernadetcie?” Rolę przełożonej Bernadetty miała zagrać Agata Buzek, a reżyserem miał być Borys Lankosz.
W październiku 2020 ukończono dwuczęściowy film dokumentalny „Dzieci siostry Bernadetty”. Pierwsza część opowiada o gwałcie i morderstwie ośmioletniego Mateusza z Rybnika. Zbrodni dokonali byli wychowankowie ośrodka prowadzonego przez zakonnice. Druga część to głównie zbiór wstrząsających relacji innych podopiecznych placówki z Zabrza.

</doc>
<doc id="1637106" url="https://pl.wikipedia.org/wiki?curid=1637106" title="Manne Saathoff">
Manne Saathoff

Manne (Menne) Saathoff (ur. 1914, zm. 1948) – zbrodniarz nazistowski, SS-Unterscharführer, członek załogi niemieckich obozów koncentracyjnych Esterwegen i Sachsenhausen.
Życiorys.
Urodził się w Akelsberg koło Hanoweru. W październiku 1934 wstąpił do SS i rozpoczął służbę w obozie Esterwegen. Do NSDAP należał od 1940. Od lipca 1939 do stycznia 1943 należał do personelu Sachsenhausen, gdzie między innymi pełnił funkcję "Blockführera" i plutonowego w batalionie wartowniczym. Saathoff brał udział w masowej eksterminacji jeńców radzieckich. W latach 1939–1940 z kolei osobiście rozstrzelał pięciu więźniów politycznych skierowanych do Sachsenhausen przez berlińskie gestapo oraz uczestniczył w torturowaniu i maltretowaniu 150 innych więźniów. 
Saathoff został po zakończeniu wojny osądzony przez radziecki Trybunał Wojskowy w Berlinie wraz z innymi członkami personelu Sachsenhausen i skazany na dożywotnie pozbawienie wolności połączone z ciężkimi robotami. Umieszczono go w jednym z obozów w kompleksie łagrów w okolicach Workuty, gdzie zmarł wiosną 1948.

</doc>
<doc id="1637109" url="https://pl.wikipedia.org/wiki?curid=1637109" title="Mieczysław Wielomski">
Mieczysław Wielomski

Mieczysław Wielomski (ur. 1 stycznia 1948 w Wałbrzychu, zm. 4 marca 2018) – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP). Członek Związku Polskich Artystów Fotografików. 
Życiorys.
Mieczysław Wielomski mieszkał, pracował, tworzył w Czechowicach-Dziedzicach. Przeniósł na grunt polski zapomniane idee piktorializmu i stworzył na ich podstawie nowy kierunek fotografii – modern piktorializm. Był założycielem formacji fotograficznych: "Kron", "Hard" i "Landskapiści," które w znaczący sposób wpisały się w historię polskiej fotografii poprzez kreowanie nowej estetyki obrazu fotograficznego – tworząc tzw. "dokument artystyczny". Z jego inicjatywy działa i pod jego kuratelą działała formacja "Pictorial Team" – grupa fotografów tworzących nowy kierunek w fotografii artystycznej – modern piktorializm. 
Mieczysław Wielomski był członkiem Okręgu Śląskiego Związku Polskich Artystów Fotografików (legitymacja nr 792). Jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w Międzynarodowych Salonach Fotograficznych – zdobywając wiele medali, nagród, wyróżnień, dyplomów, listów gratulacyjnych (w tym tytuł Autora Roku). Jest laureatem nagrody Ministerstwa Kultury i Dziedzictwa Narodowego, Ministra Kultury Rosji, Królewskiego Towarzystwa Fotograficznego, "Sinar Award" i innych. W 2017 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 424).
Współreprezentował polską fotografię na festiwalach polskiej kultury w kilkunastu krajach Europy, Azji i Afryki. W 2015 roku został prezesem Zarządu Stowarzyszenia Fotograficznego "Przeciw Nicości", w ramach działalności którego współtworzył cykliczny "Ogólnopolski Festiwal Fotografii Ojczystej". W styczniu 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości. Kilkadziesiąt prac Mieczysława Wielomskiego znajduje się w prywatnych kolekcjach, głównie niemieckich. Kilkaset jego prac wydrukowano w kalendarzach oraz albumach. Mieczysław Wielomski zmarł 4 marca 2018 roku.

</doc>
<doc id="1637110" url="https://pl.wikipedia.org/wiki?curid=1637110" title="Port lotniczy Kaolack">
Port lotniczy Kaolack

Port lotniczy Kaolack (IATA: XLC, ICAO: GOOK) – port lotniczy położony w Kaolack, w Senegalu.

</doc>
<doc id="1637114" url="https://pl.wikipedia.org/wiki?curid=1637114" title="Port lotniczy Bird Island">
Port lotniczy Bird Island

Port lotniczy Bird Island (IATA: BDI, ICAO: FSSB) – port lotniczy położony na wyspie Bird Island (Seszele). 
Lotnisko obsługuje czarterowe połączenia lotnicze z Mahé dla gości ośrodka wypoczynkowego "Bird Island Lodge", położonego na wyspie.

</doc>
<doc id="1637118" url="https://pl.wikipedia.org/wiki?curid=1637118" title="Martin Knittel">
Martin Knittel

Martin Knittel (Knittler) (ur. 1916 w Fridolfing, zm. 14 lipca 1958 w Bonn) – zbrodniarz nazistowski, członek załogi niemieckiego obozu koncentracyjnego Sachsenhausen i SS-Rottenführer.
W 1936 wstąpił do Waffen-SS, a do NSDAP w 1937. Od kwietnia 1938 do kwietnia 1945 należał do personelu Sachsenhausen, gdzie pełnił funkcję "Blockführera". Knittel kierował między innymi blokiem, w którym więziono jeńców radzieckich. W sierpniu 1941 brał on udział w zamordowaniu 2500 jeńców, z czego sam zastrzelił ponad 50 w obozowym krematorium. Kierował również egzekucją przez powieszenie dwóch więźniów narodowości polskiej. Wreszcie okrutnie znęcał się nad podległymi mu więźniami.
Po zakończeniu wojny został osądzony przez radziecki Trybunał Wojskowy w Berlinie wraz z innymi członkami personelu Sachsenhausen i skazany na dożywotnie pozbawienie wolności połączone z ciężkimi robotami. Z radzieckiego więzienia zwolniony został w 1956, ale już w 1958 aresztowały go władze zachodnioniemieckie. Popełnił samobójstwo w więzieniu w Bonn przed rozpoczęciem procesu. 

</doc>
<doc id="1637122" url="https://pl.wikipedia.org/wiki?curid=1637122" title="Port lotniczy Hastings">
Port lotniczy Hastings

Port lotniczy Hastings (ang. Hastings Airport) (IATA: HGS, ICAO: GFHA) – port lotniczy zlokalizowany we Freetown, w Sierra Leone. Jego operatorem jest Sierra Leonean Airports Authority.

</doc>
<doc id="1637123" url="https://pl.wikipedia.org/wiki?curid=1637123" title="ORP Wilk (okręt podwodny 1987)">
ORP Wilk (okręt podwodny 1987)



</doc>
<doc id="1637126" url="https://pl.wikipedia.org/wiki?curid=1637126" title="Kosarz pospolity">
Kosarz pospolity

Kosarz pospolity ("Phalangium opilio") – gatunek pajęczaka z rzędu kosarzy, z rodziny Phalangiidae. Najpospolitszy z kosarzy. Występuje w Europie, północnej i centralnej Azji oraz w Azji Mniejszej; introdukowany został do Ameryki Północnej, północnej Afryki i na Nową Zelandię.
Morfologia.
Długość ciała wynosi 4–9 mm; 4–7 mm u samców, 5–9 mm u samic. Długość drugiego odnóża: 30–48 mm. Granica pomiędzy głowotułowiem a odwłokiem jest niewyraźna, co nadaje ciału owalny kształt. Grzbiet ciemny, szarobrązowy, brzuch zaś jasny, kremowy. Kosarze mają tylko jedną parę oczu. Samce tego gatunku wyposażone są w prącia, a samice w iglaste pokładełka.
Tryb życia.
Kosarze pospolite zamieszkują otwarte środowiska, takie jak łąki, moczary, świetliste lasy oraz środowiska antropogeniczne – ogrody, obszary rolnicze, centra miast, ściany i mosty. Prowadzą głównie nocny tryb życia; 90% ich aktywności przypada na okres między godziną 18 a 6. Na drzewach przebywają zwykle po zacienionej stronie.
W Europie wydają pojedyncze pokolenie w ciągu roku. Jaja składane są pod skałami, w szczelinach gleby lub między glebą a liśćmi, w grupach liczących od około 10 do kilkuset. Są kuliste, mają około 0,4 mm średnicy. Wraz z ich rozwojem barwa zmienia się z brudnobiałej do szarobrązowej. Wykluwają się po okresie 3 tygodni do 5 miesięcy lub więcej, zależnie od temperatury; najszybciej rozwijają się w temperaturze 20–30°C. Osobniki młodociane osiągają dojrzałość w wieku 2–3 miesięcy. W Europie osobniki młodociane pojawiają się od maja do sierpnia.
Pożywienie.
Kosarze pospolite jedzą bezkręgowce o miękkich powłokach ciała, jak mszyce, gąsienice, prostoskrzydłe, larwy chrząszczy (pędraki), roztocze, nagie ślimaki, pająki i inne kosarze. Zjadają również martwe stawonogi.

</doc>
<doc id="1637129" url="https://pl.wikipedia.org/wiki?curid=1637129" title="Meritzer Williams">
Meritzer Williams

Meritzer Williams (ur. 1 stycznia 1989) – reprezentująca Saint Kitts i Nevis lekkoatletka, sprinterka.
Najbardziej udaną imprezą w karierze Williams były Mistrzostwa Świata Juniorów w Lekkoatletyce (Bydgoszcz 2008), kiedy to zdobyła srebrny medal w biegu na 200 metrów, była 7. na 100 metrów oraz 6. w sztafecie 4 × 100 metrów.
Dobry występ w kategorii juniorów zaowocował możliwością debiutu na imprezie seniorskiej – Igrzyskach olimpijskich (Pekin 2008). Williams odpadła w eliminacjach biegu na 200 metrów, zajmując 38. lokatę (najlepsze 32 sprinterki uzyskały awans do następnej rundy).
W 2009 startowała na mistrzostwach świata w Berlinie, gdzie odpadła w eliminacjach biegu na 200 metrów.

</doc>
<doc id="1637130" url="https://pl.wikipedia.org/wiki?curid=1637130" title="Port lotniczy Malakal">
Port lotniczy Malakal

Port lotniczy Malakal (IATA: MAK, ICAO: HSSM) – port lotniczy położony w Malakalu, w Sudanie Południowym, w stanie Nil Górny. Jest drugim co do wielkości lotniskiem w kraju.

</doc>
<doc id="1637138" url="https://pl.wikipedia.org/wiki?curid=1637138" title="Kosarz zwyczajny">
Kosarz zwyczajny



</doc>
<doc id="1637143" url="https://pl.wikipedia.org/wiki?curid=1637143" title="Port lotniczy Zanzibar">
Port lotniczy Zanzibar

Port lotniczy Zanzibar – międzynarodowy port lotniczy położony na wyspie Zanzibar. Jest jednym z największych portów lotniczych w Tanzanii. W 2014 obsłużył ponad 934 tys. pasażerów.

</doc>
<doc id="1637146" url="https://pl.wikipedia.org/wiki?curid=1637146" title="Port lotniczy Akpaka">
Port lotniczy Akpaka

Port lotniczy Akpaka – port lotniczy zlokalizowany w mieście Atakpame. Jest czwartym co do wielkości portem lotniczym w Togo.

</doc>
<doc id="1637152" url="https://pl.wikipedia.org/wiki?curid=1637152" title="Dušan Šimočko">
Dušan Šimočko

Dušan Šimočko (ur. 29 września 1983 r. w Bańskiej Bystrzycy) – słowacki biathlonista, olimpijczyk. Zadebiutował w biathlonie w rozgrywkach juniorskich w roku 2000.
Starty w Pucharze Świata rozpoczął zawodami w Beitostølen w roku 2004 zajmując 66. miejsce w sprincie. Jego najlepszy dotychczasowy wynik w Pucharze świata to 26. miejsce w sprincie w Oberhofie w sezonie 2008/09.
Podczas igrzysk olimpijskich w Turynie w roku 2006 zajął 56. miejsce w biegu indywidualnym i 14 w sztafecie.
Podczas Mistrzostw świata w roku 2005 w Hochfilzen zajął 77. miejsce w sprincie. Na mistrzostwach świata w roku 2007 w Anterselvie zajął 73. miejsce w biegu indywidualnym, 73 w sprincie i 15 w sztafecie. Na mistrzostwach świata w roku 2009 w Pjongczangu zajął 42. miejsce w biegu indywidualnym, 61 w sprincie oraz 12 w sztafecie.

</doc>
<doc id="1637154" url="https://pl.wikipedia.org/wiki?curid=1637154" title="Franciszek (film 1989)">
Franciszek (film 1989)

Franciszek – włosko-niemiecki film biograficzny z 1989 roku w reżyserii Liliany Cavani z głównymi rolami Mickeya Rourke’a i Heleny Bonham Carter. Autorami scenariusza byli Roberta Mazzoni i Liliana Cavani, oryginalną muzykę skomponował Vangelis.
Film opowiada o życiu mistyka średniowiecznego i założyciela zakonu braci mniejszych św. Franciszka z Asyżu w udanej interpretacji Mickeya Rourke’a.
Jest to już drugi film reżyserki traktujący o życiu „Biedaczyny z Asyżu” – pierwszy to telewizyjny "Franciszek z Asyżu" z roku 1966.
"Franciszek" został zaprezentowany na XLII Międzynarodowym Festiwalu Filmowym w Cannes w 1989.
W roku 1995, w stulecie narodzin kina, obraz Cavani znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.

</doc>
<doc id="1637156" url="https://pl.wikipedia.org/wiki?curid=1637156" title="Niamtougou">
Niamtougou

Niamtougou – miasto w Togo (region Kara). Według danych szacunkowych na rok 2020 liczy 23 261 mieszkańców. W mieście znajduje się Port lotniczy Niamtougou.

</doc>
<doc id="1637158" url="https://pl.wikipedia.org/wiki?curid=1637158" title="Edward Nowak (duchowny)">
Edward Nowak (duchowny)

Edward Nowak (ur. 21 lutego 1940 w Nowym Żmigrodzie) – polski duchowny rzymskokatolicki, doktor nauk teologicznych, arcybiskup, sekretarz Kongregacji Spraw Kanonizacyjnych w latach 1990–2007.
Życiorys.
Święceń prezbiteratu udzielił mu 13 stycznia 1963 w Przemyślu biskup Franciszek Barda. W latach 1963–1968 odbył studia na Papieskim Uniwersytecie Gregoriańskim w Rzymie. W latach 1969–1974 był pracownikiem Centralnego Ośrodka Duszpasterstwa Emigracji Polskiej w Rzymie, sekretarzem biskupa Władysława Rubina i pracownikiem Sekretariatu Generalnego Synodu Biskupów. W latach 1974–1988 pracował w Kongregacji ds. Edukacji Katolickiej. Od 1988 do 1990 był kierownikiem sekcji szkół katolickich w Kongregacji Edukacji Katolickiej.
24 lutego 1990 został mianowany arcybiskupem tytularnym Luni i sekretarzem Kongregacji Spraw Kanonizacyjnych. Święcenia biskupie otrzymał 5 kwietnia 1990 w Rzymie. Udzielił mu ich papież Jan Paweł II. W 2002 został kapelanem konwentualnym ad honorem zakonu maltańskiego. 5 maja 2007 papież Benedykt XVI przyjął jego rezygnację z urzędu sekretarza i mianował go asesorem Zakonu Grobu Świętego w Jerozolimie oraz kanonikiem bazyliki św. Piotra na Watykanie.
Odznaczenia.
Odznaczony medalem Papieża Pawła VI za pracę przy Synodzie w 1969.

</doc>
<doc id="1637161" url="https://pl.wikipedia.org/wiki?curid=1637161" title="Notse">
Notse

Notse – miasto w Togo (region Plateaux). Według danych szacunkowych na rok 2020 liczy 22 017 mieszkańców.

</doc>
<doc id="1637165" url="https://pl.wikipedia.org/wiki?curid=1637165" title="Bobby Unser">
Bobby Unser

Bobby Unser, właśc. Robert William Unser (ur. 20 lutego 1934 w Colorado Springs, zm. 2 maja 2021 w Albuquerque) – amerykański kierowca wyścigowy.
Pochodzi z rodziny o tradycjach wyścigowych, związanej głównie z serią IndyCar. Jego ojciec, dwaj wujkowie, dwaj bracia (Al i Jerry), syn a także dwóch bratanków (m.in. Al Junior) również startowali w wyścigach samochodowych.
USAC / CART.
Dwukrotny mistrz USAC (1968, 1974), trzykrotny zwycięzca Indianapolis 500 (1968, 1975, 1981).
Bliski przyjaciel, a także rywal Dana Gurneya. W latach 1968–1978 startował za kierownicą zbudowanych przez Gurneya samochodów marki "Eagle". Po utworzeniu w 1979 roku serii CART ostatnie trzy lata kariery spędził w zespole Penske Racing (na zdjęciu Penske PC-7 z 1979).
Łącznie w latach 1955–1982 wziął udział w 258 wyścigach. Wygrał 38, natomiast 52 razy startował z pole position.
Indianapolis 500 1981.
Był bohaterem najbardziej kontrowersyjnego rozstrzygnięcia w historii tego słynnego wyścigu. W 1981 roku walczył o zwycięstwo z Mario Andrettim. W trakcie fazy neutralizacji na 149. z 200 okrążeń obaj rywale zjechali na serwis do boksów, po czym wrócili na tor. Przy okazji Unser wyprzedził osiem samochodów, natomiast Andretti dwa.
Wyścig zakończył się wygraną Unsera, ale ponieważ podczas neutralizacji wyprzedzanie jest zabronione, zespół Andrettiego złożył protest, który został uwzględniony przez USAC i następnego dnia zwycięstwo przyznano Andrettiemu. Jednak kolejny protest – tym razem ze strony Unsera – dowiódł, że Andretti również nielegalnie zyskał pozycje na torze i w październiku 1981 roku oficjalnie uznano pierwotne wyniki z Unserem jako zwycięzcą. Był to jednocześnie jego ostatni start w tym wyścigu (w 1982 roku nie zakwalifikował się do rywalizacji).
Formuła 1.
Ma na koncie epizod w Formule 1. W 1968 roku wziął udział w Grand Prix USA na torze Watkins Glen. Był także na liście zgłoszeń do Grand Prix Włoch, ale wraz z Mario Andrettim zdecydował się na powrót do USA i start w wyścigu USAC na torze Indiana State Fairgrounds.
Życie prywatne.
Trzykrotnie żonaty: z Barbarą Schumaker (1954–1966, dzieci: Bobby Jr, Cindy), Normą Davis (1967–1970, dzieci: Robby, Jeri) oraz Marshą Sale (od 1977).
Po zakończeniu kariery sportowej był komentatorem wyścigów CART, głównie dla stacji telewizyjnej ABC (w latach 1987–2001).

</doc>
<doc id="1637168" url="https://pl.wikipedia.org/wiki?curid=1637168" title="Socket B">
Socket B



</doc>
<doc id="1637169" url="https://pl.wikipedia.org/wiki?curid=1637169" title="Pieniądze i Więź">
Pieniądze i Więź

Pieniądze i Więź – polski interdyscyplinarny kwartalnik naukowy zajmujący się problematyką ekonomiczną, prawną i społeczną, podejmujący także zagadnienia z zakresu filozofii, etyki i historii gospodarczej. Czasopismo związane jest ze środowiskiem spółdzielczych kas oszczędnościowo-kredytowych i zajmuje się promocją idei SKOK-ów w Polsce. 
W latach 1998–2011 kwartalnik wydawany był przez Fundację na rzecz Polskich Związków Kredytowych (głównego udziałowca Kasy Krajowej SKOK), a od jej likwidacji w 2011 roku wydawcą był jej następca, Spółdzielczy Instytut Naukowy, obecnie Spółdzielczy Instytut Naukowy G. Bierecki Sp. J. założony przez Grzegorza Biereckiego, jego brata Jarosława Biereckiego oraz Adama Jedlińskiego. Czasopismo znajduje się na prowadzonej przez MNiSW liście czasopism punktowanych; współpracuje z „The Central European Journal of Social Scienties and Humanities”.
W ramach serii wydawniczej „Biblioteka kwartalnika Pieniądze i Więź” ukazują się publikacje książkowe oraz „Rocznik Orzecznictwa i Piśmiennictwa z Zakresu Prawa Spółdzielczego”; ponadto (jako dodatek kwartalnika) wychodzi czasopismo „Raport” i kwartalnik „Prawo i Więź”.

</doc>
<doc id="1637170" url="https://pl.wikipedia.org/wiki?curid=1637170" title="Socket 1366">
Socket 1366



</doc>
<doc id="1637175" url="https://pl.wikipedia.org/wiki?curid=1637175" title="Rasmus Stjerne">
Rasmus Stjerne

Rasmus Stjerne (ur. 26 maja 1988 w Hvidovre) – duński curler, mistrz świata juniorów 2009. W curling gra od 1998, jest zawodnikiem Hvidovre Curling Club, do 2006 był trzecim w drużynie Kennetha Jørgensena. 6-krotnie reprezentował kraj na mistrzostwach świata juniorów oraz raz na europejskim challenge’u. Rasmus jest synem Tommy’ego Stjerne, brązowego medalisty MŚ 1990.
Od 2006 jest kapitanem drużyny. Pierwszym dużym sukcesem Rasmusa było zdobycie złotego medalu na Mistrzostwach Świata Juniorów 2009. Po Round-Robin zajmował 2. miejsce. W rundzie play-off przegrał z Kanadą jednak kolejny mecz w półfinale z USA wygrał. W finale Dania zrewanżowała się Kanadyjczykom i wygrała mecz wynikiem 9:6.
W 2010 zespół Stjerne wygrał mistrzostwa Danii i wystąpił na Mistrzostwach Europy. Młodzi Duńczycy zagrali bardzo dobrze, awansowali do fazy finałowej. W meczu 3-4 pokonali Niemców (Andreas Kapp) 10:5, przeszli 9:7 przez półfinał ze Szwajcarią (Christof Schwaller). Ostatecznie drużyna z Hvidovre zdobyła srebrne medale przegrywając 3:5 finał przeciwko Norwegom (Thomas Ulsrud).
W rywalizacji o wyjazd na MŚ 2011 przegrał tylko z zespołem swojego ojca. Rasmus pojechał jednak do Reginy jako trener. Duńczycy zajęli ostatnie, 12. miejsce bez żadnej wygranej.
Rasmus powrócił jako skip w Mistrzostwach Europy 2011. Duńczycy podobnie jak rok wcześniej awansowali do fazy play-off. Niespodziewanie przegrali 8:9 w niższym meczu z Czechami (Jiří Snítil) i mogli grać już jedynie o 3. miejsce. W swoim ostatnim spotkaniu ponownie rywalizowali z reprezentacją Czech, tym razem 9:6 wygrali Duńczycy. W MŚ 2012 Duńczycy z bilansem 6 wygranych i 5 przegranych gier uplasowali się na 7. pozycji.
W Mistrzostwach Europy 2012 ekipa z Hvidovre wygrywając 6 spotkań zakwalifikowała się do rundy finałowej. W dolnym meczu Page play-off Duńczycy ulegli 5:6 Norwegom (Thomas Ulsrud). Następnie Czesi (Jiří Snítil) zrewanżowali im się w meczu o brązowy medal wygrywając 12:4. Podczas MŚ 2013 pierwszy raz od 1990, kiedy to jego ojciec zdobył brązowe medale, Stjerne doprowadził reprezentację do fazy play-off. Duńczycy w pierwszym spotkaniu ulegli 6:8 Kanadzie (Brad Jacobs), uplasowali się tuż za podium przegrywając 6:7 mecz o brąz na rzecz Szkotów (David Murdoch).
Ekipa Stjernego awansowała do fazy finałowej Mistrzostw Europy 2013. Duńczycy w pierwszym meczu pokonali 6:5 Szkotów (David Murdoch), przegrali jednak 7:8 półfinał przeciwko Szwajcarom (Sven Michel). Ekipa z Hvidovre zajęła 4. miejsce ulegając w małym finale 6:7 Szkotom.
Stjerne reprezentował Danię na Zimowych Igrzyskach Olimpijskich 2014. W fazie grupowej zespół zwyciężył w 4 meczach i uplasował się na 6. miejscu. W późniejszych Mistrzostwach Świata 2014 Duńczycy wygrali zaledwie w dwóch meczach i zostali sklasyfikowani na 12. pozycji. Stjerne, ze zmianami w drużynie, równie słabo zaprezentował się podczas listopadowych Mistrzostwach Europy 2014. Duńczycy z jednym wygranym spotkaniem zajęli 9. miejsce, co równe było z pierwszą w historii duńskiego curlingu degradacją do rozgrywek grupy B.

</doc>
<doc id="1637176" url="https://pl.wikipedia.org/wiki?curid=1637176" title="Port lotniczy Gagnoa">
Port lotniczy Gagnoa

Port lotniczy Gagnoa – port lotniczy położony w Gagnoa. Jest czwartym co do wielkości lotniskiem Wybrzeża Kości Słoniowej.

</doc>
<doc id="1637179" url="https://pl.wikipedia.org/wiki?curid=1637179" title="Wiesiołek ozdobny">
Wiesiołek ozdobny

Wiesiołek ozdobny, w. missouryjski ("Oenothera macrocarpa") – gatunek rośliny należący do rodziny wiesiołkowatych. Pochodzi z Ameryki Północnej, z obszaru USA (stany:
Illinois, Kansas, Missouri, Nebraska, Oklahoma, Arkansas, Teksas). W Polsce jest uprawiany jako roślina ozdobna.
Biologia.
Bylina, hemikryptofit. Kwitnie od czerwca do października. Kwiaty otwierają się po południu, przy czym pojedynczy kwiat kwitnie tylko 1 dzień.

</doc>
<doc id="1637180" url="https://pl.wikipedia.org/wiki?curid=1637180" title="The Sun Ain't Gonna Shine (Anymore)">
The Sun Ain't Gonna Shine (Anymore)

The Sun Ain't Gonna Shine (Anymore) – piosenka napisana przez Boba Crewe i Boba Gaudio. Została zrealizowana jako singel Frankiego Valli w 1965 roku, ale największą popularnością cieszyła się wersja tego utworu nagrana przez grupę muzyczną The Walker Brothers w 1966.
Cover Cher.
W sierpniu 1996 ukazała się wersja utworu w wykonaniu amerykańskiej piosenkarki pop – Cher. Nagranie znalazło się na albumie "It's a Men's World" i ma długość 5:13 minut.
Cover zespołu Keane.
21 kwietnia 2005 oryginalny utwór został powtórnie nagrany przez brytyjskie trio rockowe Keane. Utwór został zrealizowany w Holiocentric Studios w Rye, we Wschodnim Sussexie.

</doc>
<doc id="1637181" url="https://pl.wikipedia.org/wiki?curid=1637181" title="What Becomes of the Brokenhearted">
What Becomes of the Brokenhearted

What Becomes of the Brokenhearted – utwór po raz pierwszy wydany przez Jimmy'ego Ruffina w 1966 roku. W późniejszych latach pojawiło się wiele coverów piosenki. Pod koniec lat 90. angielski piosenkarz, Joe Cocker wydał singiel z tą kompozycją, którą umieścił także na swoim albumie kompilacyjnym Greatest Hits.

</doc>
<doc id="1637182" url="https://pl.wikipedia.org/wiki?curid=1637182" title="Jazzhus Montmartre">
Jazzhus Montmartre

Jazzhus Montmartre – klub znajdujący się w Kopenhadze, na Nørregade 41. W latach 1961-1976 klub Montmartre był jazzowym centrum Europy. Od roku 1976 do 1989 typ granej tam muzyki stopniowo się zmieniał. W styczniu 1995 roku Montmartre zostało zamknięte na stałe. Wśród wielu legendarnych muzyków amerykańskich wystąpiły tam takie sławy jak Stan Getz, Krzysztof Komeda, Bud Powell, Oskar Pettiford.

</doc>
<doc id="1637183" url="https://pl.wikipedia.org/wiki?curid=1637183" title="Wiesiołek missouryjski">
Wiesiołek missouryjski



</doc>
<doc id="1637184" url="https://pl.wikipedia.org/wiki?curid=1637184" title="Oenothera macrocarpa">
Oenothera macrocarpa



</doc>
<doc id="1637185" url="https://pl.wikipedia.org/wiki?curid=1637185" title="Oenothera missouriensis">
Oenothera missouriensis



</doc>
<doc id="1637186" url="https://pl.wikipedia.org/wiki?curid=1637186" title="Mira Awad">
Mira Awad

Mira Awad (heb. מירה עוואד, arb. ميرا عوض) (ur. 11 czerwca 1975 roku w Ramie) – arabsko-izraelska piosenkarka i aktorka.
Życiorys.
Kariera.
W 2002 roku ukazała się jej płyta studyjna zatytułowana "Now", którą nagrała w duecie z Noą. W 2009 roku premierę miał ich drugi wspólny album długogrający zatytułowany "There Must Be Another Way". Na krążku znalazł się m.in. tytułowy singiel „Einaiych (There Must Be Another Way)”, z którym piosenkarki wygrały w marcu 2009 roku finał krajowych eliminacji eurowizyjnych, dzięki czemu reprezentowały Izrael w 54. Konkursie Piosenki Eurowizji. Duet wystąpił 14 maja w drugim półfinale Konkursu Piosenki Eurowizji organizowanego w Moskwie i zakwalifikował się do sobotniego finału, w którym zajął ostatecznie 16. miejsce w klasyfikacji końcowej po zdobyciu łącznie 53 punktów. W tym samym roku ukazała się jej solowa płyta pt. "Bahlawan".
W 2011 roku premierę miał kolejny album długogrający piosenkarki zatytułowany "All My Faces". W 2014 roku, razem z Shay Alon napisała ścieżkę dźwiękową do filmu "Write Down, I’m an Arab".
Mira Awad realizuje się także jako aktorka. Gra w teatrze „Cameri Theater”.

</doc>
<doc id="1637188" url="https://pl.wikipedia.org/wiki?curid=1637188" title="Karol II Wittelsbach (Pfalz-Zweibrücken-Birkenfeld)">
Karol II Wittelsbach (Pfalz-Zweibrücken-Birkenfeld)

Karol Otto Wittelsbach (ur. 5 września 1625 w Birkenfeld - zm. 30 marca 1671) – hrabia palatyn i książę Palatynatu-Zweibrücken-Birkenfeld.
Syn księcia Jerzego Wilhelma i Doroty Solms-Sonnenwalde.
26 września 1658 roku ożenił się z Jadwigą Małgorzatą Hohenlohe-Neuenstein-Weikersheim (1625-1676), para miała trójkę dzieci:
W 1669 roku umarł jego ojciec, Karol został władcą Palatynatu-Zweibrücken-Birkenfeld. Ponieważ nie pozostawił męskiego potomka, księstwo przeszło na własność jego kuzyna Christiana II Wittelsbacha.
Linki zewnętrzne.
Genealogia Karola Otto

</doc>
<doc id="1637189" url="https://pl.wikipedia.org/wiki?curid=1637189" title="Jerzy Wilhelm Wittelsbach (Pfalz-Zweibrücken-Birkenfeld)">
Jerzy Wilhelm Wittelsbach (Pfalz-Zweibrücken-Birkenfeld)

Jerzy Wilhelm Wittelsbach (ur. 6 sierpnia 1591 w Ansbach - 25 grudnia 1669 w Birkenfeld) – hrabia palatyn i książę Palatynatu-Zweibrücken-Birkenfeld.
Syn księcia Karola Wittelsbacha i Doroty Braunschweig-Lüneburg. Jego ojciec zmarł w 1600 roku gdy Christian miał 4 lata, zaś jego młodszy brat Christian dwa lata.
30 listopada 1616 roku poślubił hrabinę Dorotę Solms-Sonnenwalde (1586-1625). Para miała szóstkę dzieci:
Jego ziemie zostały najechane w 1635 roku w wyniku wojny trzydziestoletniej, w tym samym roku w kraju wybuchła zaraza, która spowodowała śmierć 416 osób.
30 listopada 1641 roku poślubił Julianę Salm-Grumbach (1616-1649), para nie miała dzieci.
8 marca 1649 poślubił Annę Elżbietę Öttingen-Öttingen (1603-1673), również to małżeństwo pozostało bezdzietne.
Linki zewnętrzne.
Genealogia Jerzego Wilhelma

</doc>
<doc id="1637191" url="https://pl.wikipedia.org/wiki?curid=1637191" title="Katastrofa lotu EAS Airlines 4226">
Katastrofa lotu EAS Airlines 4226

Katastrofa lotu EAS Airlines 4226 wydarzyła się 4 maja 2002. Samolot BAC One-Eleven 525FT linii EAS Airlines lecący z Kano do Lagos rozbił się w trakcie podchodzenia do lądowania, uderzając w budynki mieszkalne. W katastrofie zginęło 149 osób (71 osób na pokładzie i 78 osób na ziemi).
BAC One-Eleven 525FT (nr rej. 5N-ESF) został wyprodukowany w 1980 i wcześniej służył w rumuńskich liniach Tarom. W trakcie schodzenia do lądowania, nagle przy skosie 52 stopni, maszyna spadła na gęsto zaludnione osiedle mieszkalne, kilka kilometrów od lotniska Murtala Muhammed International Airport w Lagos. Na pokładzie zginęło 71 osób (cudem ocalało 6 osób), a na ziemi ponad 78 osób. W wyniku katastrofy całkowicie zostały zniszczone 23 domy wielorodzinne, szkoła oraz meczet. Za przyczynę katastrofy uznano awarię silnika. 

</doc>
<doc id="1637194" url="https://pl.wikipedia.org/wiki?curid=1637194" title="Rozkaz dzienny">
Rozkaz dzienny

Rozkaz dzienny – dokument rozkazodawczy wydawany przez każdego dowódcę (szefa, komendanta, kierownika) pododdziału od szczebla samodzielnego plutonu (tj. niewchodzącego w skład kompanii) oraz dowódców oddziałów, związków taktycznych i wyżej, a także instytucji wojskowych, celem dokumentowania codziennej działalności pododdziału, oddziału, związku taktycznego i związku operacyjnego lub instytucji wojskowych. Częstotliwość wydawania rozkazu dziennego określa wydający rozkaz. Rozkaz dzienny może wydawać tylko żołnierz.
Rozkaz dzienny – pisemny rozkaz dowódcy określający tok służby wojskowej na dany dzień.

</doc>
<doc id="1637196" url="https://pl.wikipedia.org/wiki?curid=1637196" title="Bend and Break">
Bend and Break

Bend and Break – utwór stworzony przez trio pochodzące ze Wschodniego Sussexu w Anglii – Keane. Zrealizowany jako 6 i zarazem ostatni singel z debiutanckiego krążka Hopes and Fears. Wydano go 25 lipca 2005 roku tylko w niektórych krajach Europy (pomijając rodzinną Wielką Brytanię) tj. Niemcy, czy Austria, podobnie do innego singla tej grupy "Try Again".

</doc>
<doc id="1637197" url="https://pl.wikipedia.org/wiki?curid=1637197" title="Parafia Wniebowzięcia Najświętszej Maryi Panny w Gumniskach">
Parafia Wniebowzięcia Najświętszej Maryi Panny w Gumniskach

Parafia Wniebowzięcia Najświętszej Maryi Panny – parafia rzymskokatolicka w Gumniskach, diecezja tarnowska.
Parafia Gumniska powstała w około XIV wieku a obecny kościół został konsekrowany w 1960 roku.
Do parafii należą wierni z miejscowości: Gumniska, Braciejowa i Głobikowa.

</doc>
<doc id="1637198" url="https://pl.wikipedia.org/wiki?curid=1637198" title="Franciszek z Asyżu (film 1966)">
Franciszek z Asyżu (film 1966)

Franciszek – włoski film religijny w reżyserii Liliany Cavani. W rolach głównych wystąpili Lou Castel oraz Ludmila Lvova. Autorami scenariusza byli Tullio Pinelli i Liliana Cavani, oryginalną muzykę skomponował Peppino De Luca.
Film opowiada o życiu średniowiecznego bohatera narodowego Włochów, św. Franciszka z Asyżu. Konsultantem historycznym był Boris Ulianich. Ten czarno-biały obraz był pierwszym filmem telewizyjnym zrealizowanym przez włoską RAI. Został wyemitowany w dwóch częściach 6 i 8 maja 1966. Obejrzało go wówczas około 20 milionów telewidzów.
W 2007 film został odrestaurowany przez Cinecittà Holding w laboratoriach Cinecittà Studios. Sponsorem przedsięwzięcia było włoskie Ministerstwo Kultury i Sztuki.

</doc>
<doc id="1637200" url="https://pl.wikipedia.org/wiki?curid=1637200" title="Oksytocynaza">
Oksytocynaza

Oksytocynaza – enzymy rozkładające oksytocynę (i inne hormony peptydowe), wytwarzane przez komórki syncytiotrofoblastu. Są to w istocie specyficzne dla ciąży osoczowe aminopeptydazy cystynowe (cystaminopeptydazy, CAP).
Wykazano, że poziom oksytocynazy koreluje z masą łożyska, masą płodu, osoczowym stężeniem laktogenu łożyskowego i progesteronu. Tym samym oznaczanie poziomu oksytocynazy (głównie jej izoenzymu łożyskowego) może mieć znaczenie w monitorowaniu ciąży wysokiego ryzyka.
Spadek CAP świadczy o zagrożeniu ciąży. W ciąży powikłanej cukrzycą lub nadciśnieniem profil CAP jest zmienny z powodu niewydolności łożyska.

</doc>
<doc id="1637201" url="https://pl.wikipedia.org/wiki?curid=1637201" title="Matt Felker">
Matt Felker

Matt Felker, właściwie Matthew Nicholas Felker, znany także jako Brad Lenz (ur. 11 października 1979 w Brookfield, w stanie Wisconsin) – amerykański model, aktor i scenarzysta. Jego cała kariera została utworzona na własną rękę poprzez Internet na stronie MySpace, bez pomocy przemysłu rozrywkowego. Stał się znany z teledysku Britney Spears do przeboju „Toxic” (2004) jako bohater.
Życiorys.
Urodził się i wychował w obrzeżach stanu Wisconsin. Uczęszczał na Arizona State University. Rozpoczął karierę jako model dla agencji Ford. Jego wygląd porównywany był do aktora Brada Pitta, piłkarza Davida Beckhama oraz ikony muzycznej Kurta Cobaina. Pracował z takimi fotografami jak David LaChapelle. 
Po przybyciu do Los Angeles otrzymał kontrakt na reklamę lodów "Haagendazs" w Japonii.
Wystąpił w teledyskach: Dido do piosenki „White Flag” (2003), zespołu Fountains of Wayne do utworu „Stacy's Mom” (2004) w roli masażysty, Britney Spears do hitu „Toxic” (2004). 
W komedii "Goły narzeczony" ("Balls to the Wall", 2011) wystąpił jako egzotyczny tancerz. Znalazł się też w obsadzie telewizyjnej komedii romantycznej Lifetime "The Real St. Nick" (2012).
W 2011 spotykał się z Minnie Driver.

</doc>
<doc id="1637205" url="https://pl.wikipedia.org/wiki?curid=1637205" title="Szczękoczułkopodobne">
Szczękoczułkopodobne

Szczękoczułkopodobne, szczękoczułkokształtne, szczękoczułkowce (Chelicerata, syn. Cheliceromorpha) – podtyp stawonogów obejmujący nadgromady szczękoczułkowców i kikutnic. Obejmuje około 112 tysięcy opisanych gatunków współczesnych, ale ich faktyczna liczba przekraczać może milion. Ponadto znanych jest około 2 tysięcy gatunków wymarłych, a w zapisie kopalnym występują od środkowego kambru. Pierwotnie słonowodne, ale większość współczesnych jest lądowa, a niektóre wtórnie słonowodne. Ciało mają podzielone na prosomę i opistosomę (czasem zredukowaną) lub na gnatosomę i idiosomę. Charakterystyczna jest obecność szczękoczułków na pierwszym somicie zaocznym. Rozwój pozazarodkowy może mieć charakter epimorfozy, anamorfozy lub metamorfozy. Zamieszkują rozmaite siedliska i przyjmują różne strategie pokarmowe.
Morfologia.
Długość ciała różna: od 0,08 mm u niektórych roztoczy po około 2,5 metra u wymarłego wielkoraka "Jaekelopterus rhenaniae", będącego największym znanym stawonogiem. Wśród form współczesnych do około 80 cm u "Trachypleus gigas" z gromady ostrogonów. Ciało typowo podzielone jest na dwie tagmy: prosomę i opistosomę (zwane też głowotułowiem i odwłokiem), jednak u kikutnic ta druga może być zredukowana do niemal szczątkowej formy, a u roztoczy podział na pierwotne tagmy często zanika, a zamiast niego pojawiają się różne pseudotagmy, w tym gnatosoma i idiosoma.
Prosoma w rozwoju zarodkowym powstaje przez zlanie się somitu ocznego („akronu”), z segmentami pozaocznymi. U szczękoczułkowców segmentów zaocznych budujących prosomę jest 6, a u kikutnic od 7 do 9. Pierwszy z somitów zaocznych, homologiczny z segmentem czułkowym żuwaczkowców, zawiera śródmóżdże i unerwione nim przydatki gębowe w postaci szczękoczułków (chelicer, u kikutnic zwanych też cheliforami i mogących być zredukowanymi), zbudowanych z 1–4 członów i zwykle zakończonych szczypcami lub pazurkami. Drugi somit zaoczny zaopatrzony jest w nogogłaszczki, które jednak ulegają uwstecznieniu u niektórych kikutnic. Pozostałe somity prosomy mieć mogą parę odnóży krocznych, przy czym u roztoczy może ich być łącznie od 2 do 4 par, u innych szczękoczułkowców 4 pary, a u kikutnic od 4 do 6 par. Ponadto u kikutnic trzecia para przydatków prosomy może mieć postać owigerów.
Opistosoma może mieć formę od zredukowanej do w pełni rozwiniętej, od niesegmentowanej po maksymalnie 13-segmentową. Może być podzielona na przedodwłok (mezosomę) i zaodwłok (metasomę) oraz być zakończona telsonem. Znajdujące się na niej odnóża mogą być jedno- lub dwugałęziste i nie pełnią funkcji krocznych. Mogą być zmodyfikowane w narządy oddechowe (odnóża skrzelowe, płucotchawki, worki płucne), zmysłowe (np. grzebienie) lub przędne (przędne).
Biologia i ekologia.
Rozród i rozwój.
U ostrogonów występuje typowe zapłodnienie zewnętrzne i plemniki dostosowane są do przebywania w wodzie morskiej. U kikutnic zapłodnienie również jest zewnętrzne, ale uwalnianie gamet jest zsynchronizowane na tyle, że ich zetknięcie następuje niemal natychmiast po uwolnieniu i plemniki wykazują cechy podobne jak w przypadku zapłodnienia wewnętrznego. U pajęczaków plemniki przekazywane są w spermatoforach składanych na podłożu lub zaplemnienie następuje przez kopulację.
Rozwój pozazarodkowy może mieć charakter epimorfozy, anamorfozy lub metamorfozy ze stadiami larwalnymi i nimfalnymi. U pasożytów wielożywicielowych pojawiać się mogą złożone cykle życiowe.
Pokarm.
Szczękoczułkopodobne przyjmują rozmaite strategie pokarmowe. Można wśród nich znaleźć fitofagi (np. fitofagi ssące i indukujące galasy), mykofagi, drapieżniki, saprofagi, detrytusożerców, ektopasożyty i endopasożyty (w tym hematofagi i dermatofagi). Często odgrywają kluczowe role w ekosystemach, np. mechowce mogą pożerać około połowy biomasy odkładającej się rocznie na dnie lasów.
Występowanie i różnorodność.
Do 2011 roku opisano około 112 tysięcy gatunków współczesnych szczękoczułkopodobnych, w tym 1322 kikutnic i ponad 110,6 tysiąca pajęczaków. Ich faktyczna liczba jest jednak znacznie większa – współczesną faunę samych roztoczy szacuje się na około miliona gatunków. Ponadto liczny jest zapis kopalny – do 2008 roku opisano na jego podstawie 1952 gatunki wymarłe.
Szczękoczułkopodobne rozprzestrzenione są we wszystkich krainach zoogeograficznych, sięgając również za oba koła podbiegunowe. Pierwotnie były to zwierzęta słonowodne, ale 99% gatunków współczesnych jest lądowych. Niektóre gatunki są wtórnie wodne. Zamieszkują rozmaite siedliska, w szczególności roztocze dostosowały się dzięki miniaturyzacji do nisz niedostępnych dla innych stawonogów.
Systematyka i filogeneza.
Na monofiletyzm szczękoczułkopodobnych wskazują liczne molekularne analizy filogenetyczne przeprowadzone w XXI wieku. Ich morfologiczne apomorfie nie są jednak zbyt liczne, a jako główną wymienia się odnóża unerwione przez śródmóżdże wykształcone w formie szczękoczułków. We wcześniejszych pracach szczękoczułkopodobne często uznawane były za parafiletyczne. W pracach z połowy dominował pogląd o braku bliskiego pokrewieństwa kikutnic z którymikolwiek stawonogami i często wywodzone je od pazurnic. Z kolei na przełomie XX i XXI wieku, na podstawie wczesnych analiz molekularno-morfologicznych, pojawiła się hipoteza Cormogonida – kladu obejmującego, z wyjątkiem kikutnic, wszystkie współczesne stawonogi (w tym właściwe szczękoczułkowce).
Jeśli brać pod uwagę tylko taksony współczesne to według większości analiz szczękoczułkopodobne zajmują pozycję siostrzaną do pozostałych podtypów zgrupowanych w klad żuwaczkowców. Z nowszych analiz molekularnych wyniki takie otrzymali m.in. Regier i inni w 2010, Oakley i inni w 2013, Schwentner i inni w 2017 czy Lozano-Fernandez i inni w 2019. Alternatywnie niektóre analizy z pierwszej dekady XXI wieku wskazywały na siostrzaną relację szczękoczułkopodobnych z wijami (hipoteza Myriochelata), jednak wyniki takie zinterpretowano później jako skutek saturacji i niewystarczającego przekroju taksonomicznego próbek. Sytuacja komplikuje się znacząco jeśli uwzględnić taksony wymarłe. Paleontolodzy często włączają szczękoczułkopodobne w skład dużego kladu pajęczakokształtych (Arachnomorpha), obejmującego liczne taksony wymarłe, w tym cały podtyp trylobitokształtnych. Odkrycie w 2019 roku u trylobitów oczu złożonych o fasetkach zbudowanych z soczewki i stożka krystalicznego może podważać ten pogląd, jako że są to struktury charakterystyczne dla żuwaczkowców, nieznane u szczękoczułkopodobnych. Za bliskich krewniaków szczękoczułkopodobnych uznawane bywają wymarłe Aglaspidida, czasem włączane w ich skład.
W obrębie szczękoczułkopodobnych wyróżnia się zwykle dwie nadgromady: kikutnic (Pycnogonida) i szczękoczułkowców (Euchelicerata). Ta pierwsza obejmuje gromadę Pantopoda oraz taksony wymarłe niższej rangi. Systematyka drugiej z nich ulegała licznym zmianom. Do szczękoczułkowców należą dwie gromady całkiem wymarłe: wielkoraki i Chasmataspida, przy czym te drugie bywają włączane do tych pierwszych oraz dwie gromady współczesne: ostrogony i pajęczaki. Dawniej ostrogony łączono z wielkorakami w gromadę staroraków, jednak późniejsze analizy wykazały bliższe pokrewieństwo wielkoraków z pajęczakami niż z ostrogonami, np. według wyników analizy Lamsdella z 2013 pajęczaki stanowią grupę siostrzaną dla wielkoraków, tworząc z nimi klad Sclerophorata, który to z Chasmataspida tworzy klad Dekariata. Największe kontrowersje budził monofiletyzm i podział pajęczaków, stąd w drugiej połowie XX wieku zamiast lub obok nich w randze gromad pojawiały się takie taksony jak Acaromorpha, Apatellata, Cryptognomae, Dromopoda, Epimera, Opillonidea, Micrura, Scorpionomorpha czy Solifugomorpha.
Najstarsze skamieniałości sklasyfikowane bez wątpliwości do szczękoczułpodobnych pochodzą z kambru środkowego i należą do rodzaju "Sanctacaris".

</doc>
<doc id="1637210" url="https://pl.wikipedia.org/wiki?curid=1637210" title="Rzeczoznawca samochodowy">
Rzeczoznawca samochodowy

Rzeczoznawca samochodowy – rzeczoznawca, w którego zakres obowiązków wchodzi wycena wartości pojazdu, wycena szkód powypadkowych w pojazdach oraz ocena stanu technicznego pojazdów pod względem dopuszczenia ich do ruchu na drodze w świetle obowiązujących przepisów ruchu drogowego.

</doc>
<doc id="1637213" url="https://pl.wikipedia.org/wiki?curid=1637213" title="Perfect Symmetry tour">
Perfect Symmetry tour

Perfect Symmetry Tour – trasa koncertowa zespołu piano-rockowy Keane, promującej w latach 2008-2009 album "Perfect Symmetry".
Przebieg trasy.
Koncerty grupy z East Sussex rozpoczęły się 27 października 200] roku w Antwerpii, w Belgii, a zakończyły 29 października 2009 w Bilbao w Hiszpanii. Odbyło się 96 koncertów.

</doc>
<doc id="1637214" url="https://pl.wikipedia.org/wiki?curid=1637214" title="Katastrofa lotu Executive Airlines 4226">
Katastrofa lotu Executive Airlines 4226



</doc>
<doc id="1637215" url="https://pl.wikipedia.org/wiki?curid=1637215" title="Tristan Gommendy">
Tristan Gommendy

Tristan Gommendy (ur. 4 stycznia 1980 roku w Le Chesnay) – francuski kierowca wyścigowy.
Kariera.
Tristan karierę rozpoczął od startów w kartingu. Po jej zakończeniu w 1999 roku zadebiutował we Francuskiej Formule 3, gdzie w 2002 (ostatnim roku istnienia tej serii) zdobył tytuł mistrzowski. Jego sytuację poprawił również fakt zwycięstwa w prestiżowym Grand Prix Makau Po tych sukcesach przeszedł do Europejskiej Formuły Renault V6. Ukończył ją wówczas na 4 miejscu. W kolejnych dwóch latach startował w World Series by Renault. W ciągu dwóch sezonów tylko raz zdołał wygrać i zdobyć pole position. Zakończył je odpowiednio na 5 i 4 pozycji. Mimo to w roku 2006 dostał szansę angażu w GP2 w zespole iSport International. Współpraca nie układała się za dobrze (6 punktów w dziewięciu wyścigach) i po zaledwie pięciu rundach opuścił brytyjski team. Po braku szansy angażu w F1 zakończył działalność w juniorskich seriach i rozpoczął starty w amerykańskim Champ Car.
Startując w barwach zespołu PKV Racing był zawodnikiem środka stawki. W jedenastu startach dwukrotnie ukończył wyścig w pierwszej piątce, dodatkowo raz udało mu się zdobyć pole position. Dorobek przyzwoitych 140 punktów zapewnił mu 12. lokatę w końcowej klasyfikacji. Po połączeniu dwóch amerykańskich serii (IRL i Champ Car) nie znalazł dla siebie w niej miejsca. Jako plan awaryjny wybrał starty w nowo utworzonej Superleague Formula w barwach portugalskiej FC Porto. Pomimo dwóch miejsc na podium (w tym jedno zwycięstwo) sezon ten był dość przeciętny w wykonaniu Francuza, ukończony na 7. miejscu w generalce z dorobkiem 277 "oczek".

</doc>
<doc id="1637216" url="https://pl.wikipedia.org/wiki?curid=1637216" title="Cerkiew św. Trójcy w Wilnie">
Cerkiew św. Trójcy w Wilnie



</doc>
<doc id="1637220" url="https://pl.wikipedia.org/wiki?curid=1637220" title="Adam Sikora (filmowiec)">
Adam Sikora (filmowiec)

Adam Sikora (ur. 3 maja 1960 w Mikołowie) – polski operator filmowy, reżyser, scenarzysta, fotograf i malarz.
Życiorys.
Absolwent Wydziału Operatorskiego PWSFTViT w Łodzi (1988).
Laureat licznych nagród. Realizator wielu spektakli Teatru Telewizji oraz programów kulturalnych Telewizji Polskiej, m.in. "Ogrodu Sztuk" i "Rozmów na nowy wiek". Autor licznych wystaw fotografii. Uhonorowany tytułem Zasłużonego Mikołowianina.

</doc>
<doc id="1637222" url="https://pl.wikipedia.org/wiki?curid=1637222" title="Freinsheim">
Freinsheim

Freinsheim (palat. "Fränsem") – miasto w Niemczech, w kraju związkowym Nadrenia-Palatynat, w powiecie "Landkreis Bad Dürkheim", siedziba gminy związkowej Freinsheim. W 2009 liczyło 4994 mieszkańców.
Współpraca.
Miejscowości partnerskie:

</doc>
<doc id="1637225" url="https://pl.wikipedia.org/wiki?curid=1637225" title="Pandolfo Masca">
Pandolfo Masca



</doc>
<doc id="1637228" url="https://pl.wikipedia.org/wiki?curid=1637228" title="Berezyna (rzeka)">
Berezyna (rzeka)



</doc>
<doc id="1637230" url="https://pl.wikipedia.org/wiki?curid=1637230" title="Memoriał Alfreda Smoczyka 1998">
Memoriał Alfreda Smoczyka 1998

XLVIII Memoriał Alfreda Smoczyka odbył się 2 sierpnia 1998 r. Wygrał Tomasz Gollob.
Wyniki.
Bieg po biegu

</doc>
<doc id="1637232" url="https://pl.wikipedia.org/wiki?curid=1637232" title="Gerardo Allucingoli">
Gerardo Allucingoli



</doc>
<doc id="1637234" url="https://pl.wikipedia.org/wiki?curid=1637234" title="Strangers (album)">
Strangers (album)

Strangers – nazwa nagrania DVD, które zostało wydane 11 listopada 2005 przez brytyjski zespół Keane. Jest to film dokumentalny połączony z utworami wykonywanymi na żywo podczas licznych koncertów grupy do 2005 roku. Nazwa pochodzi m.in. od utworu, który również znalazł się na DVD – "We Might As Well Be Strangers".
Zawartość.
DVD 2.
Występy na żywo.
Utwory w tle
Wersje Video

</doc>
<doc id="1637235" url="https://pl.wikipedia.org/wiki?curid=1637235" title="Gregorio Boboni">
Gregorio Boboni



</doc>
<doc id="1637239" url="https://pl.wikipedia.org/wiki?curid=1637239" title="Port lotniczy Solwezi">
Port lotniczy Solwezi

Port lotniczy Solwezi (IATA: SLI, ICAO: FLSW) – port lotniczy położony w Solwezi, w Zambii.

</doc>
<doc id="1637243" url="https://pl.wikipedia.org/wiki?curid=1637243" title="Epos o Nartach">
Epos o Nartach

 
Epos o Nartach (; "Narty kaddžytæ") – seria opowieści pochodzących z Kaukazu Północnego. Zawierają one podstawy mitologii ludów zamieszkujących ten region. Niektóre z nich to po prostu opowieści, inne natomiast przekazują obraz starożytnej kosmologii i teologii. Większość wątków eposu, zwłaszcza starszych, ma pochodzenie irańskie, a dokładniej scytyjskie, znajdują się jednak w nim elementy typowe jedynie dla kultur północnego Kaukazu.
Pierwszym badaczem, który podjął trud spisania krążących dotąd jedynie w formie ustnej podań, był Kabardyjczyk Shora Begmurzin Nogma, który spisał je w latach 1835–1843. Jego dzieło wydano w języku rosyjskim w 1861 roku, już po śmierci autora. W 1866 Adolf Bergé dokonał przekładu Eposu na język niemiecki.
Najbardziej znana i najczęściej badana wersja Eposu o Nartach to zapis podań osetyjskich i czerkieskich, nieco mniej poznano podania abchaskie i abazyńskie. Mity Eposu występują także w folklorze karaczajsko-bałkarskim oraz czeczeńsko-inguskim.
Bohaterowie Eposu, Nartowie, to rasa olbrzymów i herosów. Ważniejsze postacie występujące w podaniach o Nartach to:
Niektóre elementy Eposu o Nartach są podobne do mitów greckich. Motyw Prometeusza, wiązany z górą Kazbek lub Elbrus, ma swój odpowiednik w podaniach o Nartach. Może to wynikać z kontaktów ludów kaukaskich ze starożytnymi Grekami, znajdujących odniesienie na przykład w micie o złotym runie, jeśli przyjąć, że Kolchidą są tereny współczesnej Gruzji bądź Abchazji.
Filolog Georges Dumézil uzasadnia swoją teorię o pierwotnym podziale społecznym Protoindoeuropejczyków na trzy grupy: uczonych-kapłanów, wojowników i wytwórców, odnajdując zwłaszcza w mitach osetyjskich odzwierciedlenie wzorców przejętych ze starszych kultur Scytów, Sarmatów i Alanów (ci ostatni są przodkami współczesnych Osetyjczyków). Odmiennego zdania jest antropolog John Colarusso, który nie wyklucza starszych, irańskich wpływów, wskazuje jednak na znaczne przekształcenie formy opisu motywów mitycznych właśnie w wersji osetyjskiej, która w przeciwieństwie do wersji znanej ludom północno-zachodniego Kaukazu nie jest już „surowym” mitem, lecz zgrabnie przetworzoną formą literacką.
W książce "From Scythia to Camelot" C. Scott Littleton i Linda A. Malcor stawiają hipotezę o pochodzeniu mitów arturiańskich z Eposu o Nartach. Motywy mityczne miałyby, według tej teorii, pochodzić od Alanów, których część dotarła do północnej Francji właśnie w okresie formowania się mitów arturiańskich.

</doc>
<doc id="1637244" url="https://pl.wikipedia.org/wiki?curid=1637244" title="Giovanni Conti da Sutri">
Giovanni Conti da Sutri



</doc>
<doc id="1637246" url="https://pl.wikipedia.org/wiki?curid=1637246" title="Memoriał Alfreda Smoczyka 1999">
Memoriał Alfreda Smoczyka 1999

 
XLIX Memoriał Alfreda Smoczyka odbył się 11 lipca 1999 r. Wygrał Roman Jankowski.
Wyniki.
Bieg po biegu

</doc>
<doc id="1637248" url="https://pl.wikipedia.org/wiki?curid=1637248" title="Westfield Sportscars">
Westfield Sportscars

Westfield Sportscars – brytyjski producent samochodów sportowych z siedzibą w Kingswinford w hrabstwie West Midlands w Anglii.
Przedsiębiorstwo założone zostało w 1982 roku, a jego głównym produktem są roadstery utrzymane w stylu samochodu Lotus Seven. Wielkość produkcji w 2003 roku wyniosła 200 samochodów i 300 kit carów.

</doc>
<doc id="1637249" url="https://pl.wikipedia.org/wiki?curid=1637249" title="Port lotniczy Park Narodowy Hwange">
Port lotniczy Park Narodowy Hwange

Port lotniczy Park Narodowy Hwange (IATA: HWN, ICAO: FVWN) – port lotniczy obsługujący Park Narodowy Hwange i miasto Hwange w Zimbabwe.

</doc>
<doc id="1637251" url="https://pl.wikipedia.org/wiki?curid=1637251" title="Joaquim Carvalho">
Joaquim Carvalho

Joaquim da Silva Carvalho (ur. 18 kwietnia 1937 w Barreiro, zm. 5 kwietnia 2022) – portugalski piłkarz, bramkarz. Brązowy medalista MŚ 66.
Kariera sportowa.
Największe sukcesy odnosił w Sportingu. Zdobywał z tym klubem tytuły mistrza kraju, a w 1964 sięgnął po Puchar Zdobywców Pucharów. Podczas MŚ 66 zagrał tylko w pierwszym spotkaniu Portugalii w turnieju, później zastąpił go José Pereira. Był to jego ostatni, szósty mecz w reprezentacji Portugalii (debiutował w 1965).

</doc>
<doc id="1637252" url="https://pl.wikipedia.org/wiki?curid=1637252" title="Zbór Kościoła Ewangelicznych Chrześcijan w Jastrzębiu Zdroju">
Zbór Kościoła Ewangelicznych Chrześcijan w Jastrzębiu Zdroju



</doc>
<doc id="1637253" url="https://pl.wikipedia.org/wiki?curid=1637253" title="Thomas Wolter">
Thomas Wolter

Thomas Wolter (ur. 4 października 1963 w Hamburgu) – były niemiecki piłkarz. Występował na pozycji obrońcy. Obecnie jest trenerem rezerw Werderu Brema.
Kariera klubowa.
Wolter jako junior grał w drużynach TuS Ottensen oraz HEBC Hamburg. W 1984 roku trafił do Werderu Brema, który był jego pierwszym profesjonalnym klubem w karierze. W jego barwach zadebiutował 24 listopada 1984 w wygranym przez jego zespół 4-1 pojedynku z Eintrachtem Brunszwik, rozegranym w ramach rozgrywek Bundesligi. Łącznie w sezonie 1984/1985 rozegrał trzy mecze w lidze. Z klubem został także wicemistrzem Niemiec. Od początku sezonu 1985/1986 był podstawowym graczem składu Werderu. Pierwszego gola w zawodowej karierze strzelił 31 sierpnia 1985 w wygranym przez Werder spotkaniu z Hamburgerem SV. W 1986 roku ponownie został wicemistrzem Niemiec. W 1988 roku Wolter zwyciężając z klubem w rozgrywkach Bundesligi, został mistrzem Niemiec. Rok i dwa lata później bremeńczycy wystąpili w finale Pucharu Niemiec, ale zostali tam pokonani przez najpierw Borussię Dortmund, a w 1990 przez 1. FC Kaiserslautern. W 1991 roku udało im zwyciężyć w Pucharze Niemiec, po wygraniu w rzutach karnych z 1. FC Köln. W 1992 roku, po pokonaniu 2-0 AS Monaco, zdobyli Puchar Zdobywców Pucharów. W trakcie gry na Weserstadion, Wolter zdobył jeszcze z Werderem mistrzostwo Niemiec (1993), Puchar Niemiec (1994) i wicemistrzostwo Niemiec (1995). W 1998 roku Wolter postanowił zakończyć karierę.
Kariera reprezentacyjna.
Wolter raz wystąpił w reprezentacji Niemiec. Było to 16 grudnia 1992 roku w towarzyskim meczu z Brazylią, przegranym przez Niemcy 1-3. Grał wówczas na boisku do 59. minuty, kiedy to został zmieniony przez Michaela Zorca.
Kariera trenerska.
Po zakończeniu kariery został trenerem piłkarskim. W 2002 roku podjął pracę jako szkoleniowiec rezerw Werderu Brema. Pracuje tam do dziś. W tym czasie najlepszą pozycją zajętą z klubem było piąte miejsce w sezonach 2003/2004 i 2007/2008.

</doc>
<doc id="1637255" url="https://pl.wikipedia.org/wiki?curid=1637255" title="Koszykówka na Letniej Uniwersjadzie 2009">
Koszykówka na Letniej Uniwersjadzie 2009

Koszykówka na Letniej Uniwersjadzie 2009 odbyła się w dniach 1 - 12 lipca 2009. Do rozdania były dwa komplety medali, po jednym w turnieju dla mężczyzn i kobiet. W turnieju panów wystąpiły 24 zespoły, podzielone w pierwszej fazie na osiem grup po trzy zespoły zespoły. W turnieju pań wystąpiło 16 zespołów, podzielonych w pierwszej fazie na cztery grupy po cztery zespoły.
Oficjalne podanie drużyn które wystąpiły na uniwersjadzie odbyło się 19 marca, a losowanie grup 21 marca w Belgradzie.
Faza finałowa odbyła się w Belgrad Arena.
Obrońcy tytułu z poprzednich igrzysk studenckich (2007):
Reprezentantki Polski broniły brązowego medalu.

</doc>
<doc id="1637257" url="https://pl.wikipedia.org/wiki?curid=1637257" title="Mathias Jung">
Mathias Jung

Mathias Jung (ur. 17 grudnia 1958 w Trusetal) – niemiecki biathlonista reprezentujący NRD, wicemistrz olimpijski i trzykrotny medalista mistrzostw świata.
Kariera.
Pierwszy sukces osiągnął w 1978 roku, kiedy na mistrzostwach świata juniorów w Hochfilzen zdobył złoty medal w sztafecie i srebrny w biegu indywidualnym. Wyniki te powtórzył podczas mistrzostw świata juniorów w Ruhpolding rok później. W 1980 roku wystąpił na igrzyskach olimpijskich w Lake Placid, zajmując 21. miejsce w sprincie. Ponadto razem z Klausem Siebertem, Frankiem Ullrichem i Eberhardem Röschem zajął drugie miejsce w sztafecie.
W 1981 roku wystartował na mistrzostwach świata w Lahti, gdzie wspólnie z Matthiasem Jacobem,
Frankiem Ullrichem i Eberhardem Röschem zwyciężył w sztafecie. Był tam też czwarty w biegu indywidualnym, przegrywając walkę o medal z Erkkim Antilą z Finlandii. Złoty medal w sztafecie zdobył również podczas mistrzostw świata w Mińsku w 1982 roku, gdzie reprezentacja NRD wystąpiła w składzie: Mathias Jung, Matthias Jacob, Frank Ullrich i Bernd Hellmich. Ostatni medal zdobył w 1982 roku, zajmując drugie miejsce w sztafecie na mistrzostwach świata w Anterselvie.
W zawodach Pucharu Świata zadebiutował 10 stycznia 1979 roku w Jáchymovie, zajmując dziewiąte miejsce w biegu indywidualnym. Tym samym już w swoim debiucie zdobył punkty. Na podium zawodów tego cyklu po raz pierwszy stanął 26 stycznia 1980 roku w Anterselvie, zajmując drugie miejsce w sprincie. Rozdzielił tam dwóch rodaków: Franka Ullricha i Manfreda Beera. W kolejnych startach jeszcze jeden raz uplasował się w czołowej trójce, 14 marca 1980 roku w Lahti był drugi w biegu indywidualnym. Najlepsze wyniki osiągnął w sezonie 1979/1980, kiedy zajął piąte miejsce w klasyfikacji generalnej.
Kilkukrotnie zdobywał medale mistrzostw NRD w tym złote w sztafecie w latach 1981 i 1982.

</doc>
<doc id="1637259" url="https://pl.wikipedia.org/wiki?curid=1637259" title="Heinz Wilhelm Eck">
Heinz Wilhelm Eck



</doc>
<doc id="1637263" url="https://pl.wikipedia.org/wiki?curid=1637263" title="Javier Villa">
Javier Villa

Javier Villa García (ur. 5 października 1987 roku w Colunga w Asturii) – hiszpański kierowca wyścigowy.
Kariera.
Formuła 3.
Hiszpan karierę rozpoczął w roku 1998, od startów w kartingu. W 2004 roku przeszedł do wyścigów samochodów jednomiejscowych, debiutując w Hiszpańskiej Formule 3. Wygrawszy jeden wyścig, zmagania zakończył na 9. miejscu. W drugim sezonie startów reprezentował konkurencyjny zespół Racing Engineering. W ciągu czternastu wyścigów, sześciokrotnie stanął na podium, z czego dwukrotnie na najwyższym stopniu. Uzyskane punkty pozwoliły Javierowi zająć w klasyfikacji końcowej 4. pozycję. W roku 2006 po raz ostatni pojawił się w tej serii. Wystąpił wówczas w dwóch wyścigach, spośród których raz dojechał w pierwszej trójce. Zdobyte punkty pozwoliły Villi na zajęcie 15. lokaty, w generalnej klasyfikacji.
Seria GP2.
Dobre wyniki zaowocowały kontynuowaniem współpracy z tym teamem, w samym przedsionku Formuły 1 - serii GP2. Niewielkie doświadczenie odbiło jednak piętno na rezultatach. W ciągu dwudziestu jeden wyścigów, ani razu nie sięgnął po punkty, najlepiej spisując się podczas pierwszych wyścigów, na torze Monza i Hockenheimring, gdzie zajął dziewiątą pozycję.
Sezon 2007 był najlepszym w karierze Hiszpana, w tej serii. W tym czasie dwunastokrotnie dojechał na punktowanym miejscu, z czego pięć razy na podium (w tym trzy zwycięstwa). Uzyskane punkty sklasyfikowały na go na wysokim 5. miejscu. 
Po obiecującym roku, w kolejnym Villa nie prezentował najlepszej formy. Podczas gdy jego partner Giorgio Pantano wywalczył tytuł mistrzowski, on tylko pięciokrotnie zdobył punkty, ani razu przy tym nie będąc w pierwszej trójce. Ostatecznie rywalizację ukończył na odległej 17. lokacie. Słabe wyniki doprowadziły do opuszczenia przez Javiera hiszpańskiej ekipy.
W przerwie zimowej podpisał kontrakt z brytyjską stajnią Super Nova Racing, na starty w Azjatyckiej GP2. W ciągu jedenastu wyścigów, trzykrotnie sięgnął po punkty, z czego raz dojechał na trzecim miejscu (w drugim wyścigu w Chinach uzyskał również najszybsze okrążenie). Dorobek dwunastu punktów pozwolił Villi zająć w klasyfikacji 10. pozycję. 
Współpracę z zespołem kontynuował w głównym cyklu. W ciągu dwudziestu wyścigów, ośmiokrotnie sięgnął po punkty, w tym trzykrotnie stanął na podium. Podobnie, jak w zimowej edycji, zmagania zakończył na 10. miejscu. 
W okresie posezonowym zawarł umowę z holenderską ekipą Arden International, w zimowym cyklu, począwszy od drugiej rundy sezonu. Spośród sześciu wyścigów, tylko raz nie dojechał na punktowanej pozycji. Najlepiej spisał się podczas pierwszej rundy, w Bahrajnie, kiedy to dwukrotnie zajął trzecią lokatę. Zdobyte punkty sklasyfikowały Javiera na świetnej 4. pozycji. 
International GT Open.
W sezonie 2008 Javier wziął udział w jednym wyścigu International GT Open, jednakże bez sukcesu.

</doc>
<doc id="1637266" url="https://pl.wikipedia.org/wiki?curid=1637266" title="Adam Sawicki">
Adam Sawicki

Adam Sawicki (ur. 1 listopada 1887 w Subielach, zm. 20 maja 1968 w Białymstoku) – polski duchowny rzymskokatolicki, administrator apostolski diecezji wileńskiej w Białymstoku w latach 1962–1968.
Życiorys.
Urodził się w rodzinie szlacheckiej w 1887 w zaścianku Subiele na Wileńszczyźnie. Uczył się w Oszmianie, a następnie w Wilnie, gdzie wstąpił do seminarium duchownego. Święcenia kapłańskie przyjął w Wilnie 2 maja 1908. Następnie był profesorem seminarium duchownego i prefektem w Wilnie oraz kanclerzem kurii metropolitalnej i kanonikiem wileńskim.
W czasie II wojny światowej działał w Armii Krajowej, za co był więziony przez Niemców w latach 1942–1944. Deportowany przez władze radzieckie, od 1945 przebywał w Białymstoku, na terenie części archidiecezji wileńskiej znajdującej się w Polsce, gdzie w latach 1955–1962 był jej wikariuszem generalnym i kapitulnym.
23 listopada 1962 został mianowany biskupem tytularnym Turres Concordiae i administratorem apostolskim części archidiecezji wileńskiej z siedzibą w Białymstoku. Sakrę biskupią przyjął 2 czerwca 1963 z rąk arcybiskupa Antoniego Baraniaka. W chwili nominacji na biskupa był już w podeszłym wieku. Zmarł po długiej i ciężkiej chorobie. Został pochowany obok katedry białostockiej.
Odznaczenia.
11 listopada 1937 został odznaczony Krzyżem Oficerskim Orderu Odrodzenia Polski.

</doc>
<doc id="1637268" url="https://pl.wikipedia.org/wiki?curid=1637268" title="José Pereira">
José Pereira

José Pereira, właśc. Alberto Augusto Antunes Festa (ur. 15 września 1931 w Torres Vedras) – portugalski piłkarz, bramkarz. Brązowy medalista MŚ 66.
Przez wiele lat (1954–1967) bronił barw CF Os Belenenses. Podczas MŚ 66 zagrał w pięciu spotkaniach Portugalii w turnieju, po pierwszym meczu zastąpił w bramce Joaquima Carvalho. Łącznie w reprezentacji Portugalii rozegrał 11 spotkań. Debiutował w 1965 w wieku 33 lat, ostatni raz zagrał we wrześniu 1966.

</doc>
<doc id="1637270" url="https://pl.wikipedia.org/wiki?curid=1637270" title="Jose Pereira">
Jose Pereira



</doc>
<doc id="1637272" url="https://pl.wikipedia.org/wiki?curid=1637272" title="Cwetan Cwetanow">
Cwetan Cwetanow

Cwetan Genczew Cwetanow, bułg. Цветан Генчев Цветанов (ur. 8 kwietnia 1965 w Sofii) – bułgarski polityk i działacz samorządowy, wiceburmistrz Sofii (2005–2006), deputowany do Zgromadzenia Narodowego, długoletni bliski współpracownik Bojka Borisowa, w latach 2006–2010 przewodniczący założonej przez niego partii Obywatele na rzecz Europejskiego Rozwoju Bułgarii (GERB), od 2009 do 2013 wicepremier i minister spraw wewnętrznych.
Życiorys.
Wykształcenie i praca zawodowa.
Cwetan Cwetanow został absolwentem Narodowej Akademii Sportu w Sofii, gdzie studiował w latach 1988–1992. Specjalizował się w wychowaniu fizycznym, uzyskał także uprawnienia trenera lekkoatletyki. Między 1998 a 2000 ukończył studia podyplomowe z zakresu prawa na Uniwersytecie Gospodarki Narodowej i Światowej w Sofii, zaś od 2003 do 2005 zdobywał dodatkowe kwalifikacje z zakresu ochrony prawnej, wywiadu, zarządzania i zwalczania terroryzmu na kursach organizowanych m.in. przez FBI w Budapeszcie, Madrycie, Waszyngtonie i Roswell.
W latach 1989–2001 pracował jako inspektor, a następnie jako kierownik w centrum informacyjno-administracyjnej obsługi obywateli oraz w oddziale ds. technologii informacyjnej i automatyzacji zarządzania przy Ministerstwie Spraw Wewnętrznych. Od 1997 do 2001 był także zatrudniony jako ekspert w oddziale zarządzania zasobami ludzkimi przy MSW.
Działalność polityczna.
Między 2001 a 2005 pracował jako asystent sekretarza stanu w Ministerstwie Spraw Wewnętrznych Bojka Borisowa, z którym następnie związał swoją karierę polityczną.
Po wyborze Bojka Borisowa na stanowisko burmistrza Sofii Cwetan Cwetanow w 2005 objął stanowisko wiceburmistrza. 3 grudnia 2006 został przewodniczącym nowo założonej partii Obywatele na rzecz Europejskiego Rozwoju Bułgarii (GERB), zrzekając się jednocześnie funkcji wiceburmistrza. Ugrupowaniem tym kierował do 10 stycznia 2010, kiedy to ustąpił na rzecz jej faktycznego lidera – Bojka Borisowa.
Z ramienia tej partii wystartował w wyborach parlamentarnych w 2009. GERB zwyciężył w wyborach, jeden z mandatów w Zgromadzeniu Narodowym 41. kadencji przypadł Cwetanowi Cwetanowowi. Jego nazwisko pojawiło się jako jedno z pierwszych przy obsadzaniu stanowisk ministerialnych, Bojko Borisow kilka dni po wyborach zapowiedział jego nominację na ministra spraw wewnętrznych. Urząd ten z jednoczesną funkcją wicepremiera Cwetan Cwetanow sprawował od 27 lipca 2009 do 13 marca 2013.
W 2013, 2014 i 2017 z powodzeniem ubiegał się o poselską reelekcję na 42., 43. i 44. kadencję. W międzyczasie toczyło się przeciwko niemu postępowanie karne dotyczące przestępstw urzędniczych z okresu pełnienia funkcji ministra, zakończone ostatecznie uniewinnieniem polityka. W trakcie 44. kadencji złożył mandat deputowanego, doszło do tego po ujawnieniu, że nabył apartament mieszkalny znacznie poniżej wartości rynkowej takiej nieruchomości.
W 2020 odszedł z partii GERB, po czym założył własne ugrupowanie pod nazwą Republikanie dla Bułgarii. Partia ta w 2021 nie przekroczyła progu wyborczego.
Życie prywatne.
Cwetan Cwetanow jest żonaty, ma dwie córki.

</doc>
<doc id="1637273" url="https://pl.wikipedia.org/wiki?curid=1637273" title="Polskie Radio Wrocław">
Polskie Radio Wrocław



</doc>
<doc id="1637275" url="https://pl.wikipedia.org/wiki?curid=1637275" title="Port lotniczy Kampala">
Port lotniczy Kampala



</doc>
<doc id="1637276" url="https://pl.wikipedia.org/wiki?curid=1637276" title="Manfred Beer">
Manfred Beer

Manfred Beer (ur. 2 grudnia 1953 w Altenbergu) – niemiecki biathlonista reprezentujący NRD, brązowy medalista olimpijski i trzykrotny medalista mistrzostw świata.
Kariera.
W 1974 roku wystartował na mistrzostwach świata w Mińsku, zajmując 27. miejsce w sprincie i czwarte w sztafecie. Pierwszy sukces osiągnął podczas rozgrywanych dwa lata później igrzysk olimpijskich w Innsbrucku, razem z Karlem-Heinzem Menzem, Frankiem Ullrichem i Manfredem Geyerem zdobywając brązowy medal w sztafecie. Zajął tam także 27. miejsce w biegu indywidualnym.
Kolejny medal zdobył na mistrzostwach świata w Vingrom w 1977 roku, gdzie w sztafecie zdobył brązowy medal. Osiągnął tam też swój najlepszy wynik indywidualny w zawodach tego cyklu, kończąc sprint na piątej pozycji. Zdobył też dwa złote medale w sztafecie: na mistrzostwach świata w Hochfilzen (1978) i mistrzostwach świata w Ruhpolding (1979). W obu przypadkach reprezentacja NRD wystąpiła w składzie: Manfred Beer, Klaus Siebert, Frank Ullrich i Eberhard Rösch.
Po zakończeniu kariery pracował jako trener w Zinnwald.
Jego córki, Katja i Romy, również zostały biathlonistkami.

</doc>
<doc id="1637278" url="https://pl.wikipedia.org/wiki?curid=1637278" title="Brat Słońce, siostra Księżyc">
Brat Słońce, siostra Księżyc

Brat Słońce, siostra Księżyc (wł. "Fratello sole, sorella luna") – włosko-brytyjski film religijny z 1972 roku w reżyserii Franco Zeffirellego z głównymi rolami Grahama Faulknera i Judi Bowker. Autorami scenariusza byli Suso Cecchi D’Amico, Kenneth Ross, Lina Wertmüller i sam reżyser, oryginalną muzykę skomponował Riz Ortolani, a Donovan - piosenki własnego autorstwa.
Film opowiada o życiu mistyka średniowiecznego i reformatora religijnego św. Franciszka z Asyżu, przedstawia jednak tylko wczesny okres jego biografii.

</doc>
<doc id="1637280" url="https://pl.wikipedia.org/wiki?curid=1637280" title="Park Dąbrówka w Jastrzębiu-Zdroju">
Park Dąbrówka w Jastrzębiu-Zdroju

Park Dąbrówka – publiczny park miejski w Jastrzębiu-Zdroju położony pomiędzy ulicami 1 maja a Żeromskiego. Na terenie parku znajduje się m.in. zabytkowy budynek hotelu Dąbrówka. W parku Dąbrówka rosną różanecznik katawbijski, dąb szypułkowy, kilka modrzewi, robinie akacjowe oraz uznane za pomniki przyrody 170-letni kasztanowiec (obwód 390 cm), 160-letnia lipa drobnolistna (obwód 370 cm) i 130-letni wiąz szypułkowy (obwód 370 cm).

</doc>
<doc id="1637281" url="https://pl.wikipedia.org/wiki?curid=1637281" title="26. Turniej Czterech Skoczni">
26. Turniej Czterech Skoczni

26. Turniej Czterech Skoczni rozgrywany był od 30 grudnia 1977 do 6 stycznia 1978.
Turniej wygrał Kari Ylianttila.
Oberstdorf.
Data: 30 grudnia 1977
Państwo: 
Skocznia: Schattenbergschanze
Garmisch-Partenkirchen.
Data: 1 stycznia 1978
Państwo: 
Skocznia: Große Olympiaschanze
Innsbruck.
Data: 4 stycznia 1978
Państwo: Austria
Skocznia: Bergisel
Bischofshofen.
Data: 6 stycznia 1978
Państwo: Austria
Skocznia: Paul-Ausserleitner-Schanze

</doc>
<doc id="1637283" url="https://pl.wikipedia.org/wiki?curid=1637283" title="Puchar Świata w skokach narciarskich w Murau">
Puchar Świata w skokach narciarskich w Murau



</doc>
<doc id="1637284" url="https://pl.wikipedia.org/wiki?curid=1637284" title="Bańkowski (herb szlachecki)">
Bańkowski (herb szlachecki)

Bańkowski – polski herb szlachecki, nadany w zaborze austriackim.
Opis herbu.
Na tarczy dzielonej w skos lewy w polu lewym, złotym, szarotka alpejska zielona w skos lewy. W polu prawym, błękitnym, góra z płatami śniegu w barwach naturalnych. Klejnot: Pół kozła czarnego wspiętego. Labry błękitne, podbite złotem.
Najwcześniejsze wzmianki.
Nadany generałowi-porucznikowi Wilhelmowi Bańkowskiemu razem z pierwszym stopniem szlachectwa ("Edler von") i przydomkiem "von Frugoni" w Galicji 22 maja 1918 roku.
Herbowni.
Bańkowski.

</doc>
<doc id="1637285" url="https://pl.wikipedia.org/wiki?curid=1637285" title="Private Practice">
Private Practice



</doc>
<doc id="1637286" url="https://pl.wikipedia.org/wiki?curid=1637286" title="Angela Anakonda">
Angela Anakonda

Angela Anakonda (ang. "Angela Anaconda", 1999-2001) – kanadyjsko-amerykański serial animowany emitowany dawniej w telewizji TVP3.
Opis fabuły.
Serial opowiada o przygodach Angeli Anakondy i jej trójki przyjaciół – Gordy'ego, Giny i Johnny'ego, którzy towarzyszą jej w walkach ze starszymi braćmi i szukają drogi, aby zostać lepszymi od bogatych Francuzów, zwierząt, nauczycieli, Nanette.

</doc>
<doc id="1637287" url="https://pl.wikipedia.org/wiki?curid=1637287" title="Doksepina">
Doksepina

Doksepina (łac. "doxepinum") – organiczny związek chemiczny stosowany jako trójpierścieniowy lek przeciwdepresyjny o umiarkowanej sile działania, pochodna dibenzoksepiny.
Farmakokinetyka.
Lek wchłania się szybko z przewodu pokarmowego i w krótkim czasie znika z krążenia, przenikając do tkanek. Pokarm nie ma wpływu na całkowitą biodostępność preparatu oraz na jego parametry farmakokinetyczne. Doksepina jest metabolizowana w wątrobie, głównym metabolitem jest desmetylodoksepina, która również wykazuje działanie przeciwdepresyjne. Okres półtrwania leku jest długi i wynosi 17 h. Doksepina wydalana jest głównie z moczem, prawie wyłącznie w postaci metabolitów. Lek przenika przez barierę krew-łożysko i do mleka matki.
Wskazania.
Doksepina stosowana jest w:
Interakcje.
Nie należy stosować doksepiny łącznie z inhibitorami MAO.
Działania niepożądane.
Występują rzadko i nie mają nasilonego charakteru. Najczęściej występuje suchość w jamie ustnej, zaparcia i senność. Rzadziej pojawiają się:
Obserwowano również występowanie reakcji alergicznych oraz objawów ze strony ośrodkowego układu nerwowego, szczególnie u osób nadużywających alkoholu i narkotyków oraz u osób starszych.
Inne zastosowania.
Istnieją dobrze udokumentowane doniesienia o wysokiej skuteczności doksepiny w leczeniu:
Preparaty.
Jeżeli nie podano inaczej, we wszystkich preparatach doksepina występuje w postaci chlorowodorku.

</doc>
<doc id="1637288" url="https://pl.wikipedia.org/wiki?curid=1637288" title="Gabor Vajda">
Gabor Vajda

Gabor Iwanowycz Vajda (ukr. Ґабор Іванович Вайда, ros. Гавриил Иванович Вайда, "Gawriił Iwanowicz Wajda", węg. Gábor Vajda; ur. 11 maja 1944 w Użhorodzie, Węgry) – ukraiński piłkarz pochodzenia węgierskiego, grający na pozycji bramkarza.
Kariera piłkarska.
Kariera klubowa.
Urodził się w Użhorodzie, ale jeszcze w dzieciństwie razem z rodzicami przeprowadził się do peryferyjnego miasteczka Tiaczów. W 1957 rozpoczął karierę piłkarską w miejscowej drużynie klubie Iskra Tiaczów, skąd trafił do Karpat Rachów. Następnie rozpoczął naukę w Leśno-Inżynierskiej Akademii w Leningradzie. Wtedy bronił barw Awtomobilistu Leningrad. Kiedy klub został rozformowany przeszedł do farm klubu Zenitu Bolszewika Leningrad. Został zauważony przez trenerów głównej drużyny i od 1967 występował w pierwszoligowym klubie Zenit Leningrad. Kiedy otrzymał zaproszenie od Karpat Lwów chętnie przyjął propozycję przyłączenia się do ich zespołu. 11 kwietnia 1970 debiutował w koszulce Karpat. W 1973 ukończył karierę piłkarską.
Kariera trenerska.
Karierę trenerską rozpoczął dopiero w wieku 37 lat. W latach 1981-1985 pracował na stanowisku dyrektora Szkoły Piłkarskiej SKA Lwów, w 1989 na stanowisku kierownika klubu odrodzonych Karpat. Od 1990 pracuje na stanowiskach administracyjnych w klubie Karpaty Lwów. Obecnie kieruje działem rozwoju piłki nożnej dzieci i juniorów Karpat.

</doc>
<doc id="1637289" url="https://pl.wikipedia.org/wiki?curid=1637289" title="Private Practice (sezon 1)">
Private Practice (sezon 1)



</doc>
<doc id="1637290" url="https://pl.wikipedia.org/wiki?curid=1637290" title="Private Practice (sezon 2)">
Private Practice (sezon 2)



</doc>
<doc id="1637296" url="https://pl.wikipedia.org/wiki?curid=1637296" title="Fuel Stratified Injection">
Fuel Stratified Injection

Fuel Stratified Injection (FSI) – opracowany przez koncern Volkswagen AG system zasilania benzyną, stosowany w silnikach o zapłonie iskrowym. Wykorzystuje technikę bezpośredniego wtrysku paliwa do komory spalania i pozwala na uzyskanie zmniejszonego względem silnika zasilanego metodą pośrednią jednostkowego zużycia paliwa.
Koncepcja.
Mieszanka paliwowo-powietrzna w silnikach iskrowych – w przeciwieństwie do silników wysokoprężnych – nie może mieć zbyt dużego nadmiaru powietrza (tzw. mieszanka uboga). Mieszanka taka źle zapala się od świecy zapłonowej, proces spalania kończy się po minięciu tłoka GMP co sprawia, że mieszanki ubogie cechują się tzw. przewlekłym spalaniem i jest przyczyną nadmiernego wzrostu temperatury w obrębie gniazd zaworowych i nadmiernej emisji tlenków azotu. Spalanie mieszanek ubogich pozwala jednak na zaoszczędzenie w jednostkowym zużyciu paliwa. Aby pogodzić sprzeczne kwestie, konstruktorzy opracowali udoskonaloną odmianę zasilania silnika iskrowego z bezpośrednim wtryskiem paliwa do cylindra pod nazwą FSI. Istotą rozwiązania jest taka technika wtrysku benzyny, aby w obszarze świecy zapłonowej mieszanka była bogata (łatwo się zapala od iskry ze świecy zapłonowej), natomiast w pozostałej objętości cylindra jest mieszanka uboga, która bez problemu zapala się od strefy płomienia z palącej się już mieszanki bogatej. Takie uwarstwienie mieszanki (bogata w okolicach świecy zapłonowej i uboga w pozostałej objętości cylindra) jest właśnie cechą koncepcji Fuel Stratified Injection (FSI) i jej wersji rozwojowych.
Konstrukcja.
W systemie FSI konstruktorzy zastosowali:
Osiągi.
Silnik FSI o pojemności skokowej 1984 cm³ ma korzystne parametry trakcyjne: moc 110 kW (150 KM) przy 6000 obr./min i moment 200 Nm przy 3500 obr./min.
Płaski przebieg krzywej momentu obrotowego w zakresie od 2000 do 5000 obr./min powoduje, że silnik jest elastyczny. Przy wtrysku bezpośrednim paliwa do cylindra następuje silne schłodzenie ładunku. W efekcie można podnieść stopień sprężania do 11,5:1 bez obawy wystąpienia spalania stukowego. Czas odcięcia paliwa przy zmniejszaniu prędkości obrotowej może zostać wydłużony ze względu na to, że paliwo nie skrapla się na ściankach kolektora ssącego.
Rozwój.
Technologia FSI doskonale nadaje się do doładowania, gdyż sprężaniu ulega powietrze, a nie mieszanka paliwowo-powietrzna jak w silnikach z wtryskiem paliwa do kolektora dolotowego silnika. Dzięki temu uzyskuje się dobre opróżnienie cylindra ze spalin, bez strat mieszanki, zaś silnik ma duże możliwości rozwojowe w zakresie wzrostu wysilenia. Ponieważ silnik iskrowy przy małym obciążeniu wytwarza mało spalin stosuje się rozwinięcie technologii poprzez doładowanie dwusystemowe. Przy niskiej mocy doładowanie zapewnia napędzana mechanicznie od silnika sprężarka wypornościowa (najczęściej Rootsa), przy większej mocy turbosprężarka. Silniki z doładowaniem dwusystemowym montowane w Volkswagenach, Skodach i Seatach noszą oznaczenie TSI (ang. "Turbo Stratified Injection"), natomiast Audi stosuje oznaczenie TFSI ("Turbo Fuel Stratified Injection"). Moc seryjnego silnika o pojemności skokowej 1984 cm³ z taką formą doładowania wzrosła seryjnie ze 150 do 240 KM i moment obrotowy do 300 Nm ("SEAT León Cupra") i aż 272 KM i moment obrotowy 350 Nm ("Audi TTS Coupé") (dane na rok 2009). SEAT Leon Cupra 310 Limited Edition osiąga moc 310 KM i 425 Nm momentu obrotowego. W Volkswagenie "Scirocco" zmieniono oprogramowanie seryjnego silnika 2.0 TFSI i skrzyni DSG. Zamontowano też większą turbosprężarkę oraz nowy układ wydechowy. Dzięki przeprowadzonym modyfikacjom jego silnik ma moc 370 KM i maksymalny moment obrotowy 519 Nm. Są to wartości niemal 2,5 raza większe niż w silniku bazowym z mocą 150 KM.
Dzięki tym osiągnięciom silnik 2.0 TFSI otrzymał tytuł International Engine of the Year Award 2008.

</doc>
<doc id="1637299" url="https://pl.wikipedia.org/wiki?curid=1637299" title="Berezyna (dopływ Niemna)">
Berezyna (dopływ Niemna)

Berezyna Niemnowa (biał. "Бярэзіна", ros. "Березина") – rzeka w środkowej Białorusi (obwód miński i grodzieński), prawy dopływ Niemna w zlewisku Morza Bałtyckiego. Długość – 226 km, powierzchnia zlewni – 4000 km², średni przepływ u ujścia – 30 m³/s, spadek – 172 m, nachylenie – 0,8‰.
Źródła w centralnej części Wysoczyzny Mińskiej. Płynie na zachód w kierunku Garbu Oszmiańskiego, przed jego barierą skręca na południe i wypływa na Równinę Nadniemeńską, gdzie uchodzi do Niemna niedaleko miasteczka Iwie. Wyraźna dolina szerokości 0,3–4 km, szerokość koryta 5-50 m. Żeglowna na odcinku do 45 km od ujścia przy wysokich stanach wody. Dopływy w większości skanalizowane.

</doc>
<doc id="1637300" url="https://pl.wikipedia.org/wiki?curid=1637300" title="Erkki Antila">
Erkki Antila

Erkki Lauri Johannes Antila (ur. 14 lipca 1954 w Jurva) – fiński biathlonista, czterokrotny medalista mistrzostw świata.
Kariera.
Pierwszy sukces w karierze osiągnął w 1973 roku kiedy zdobył srebrny medal w sztafecie na mistrzostwach świata juniorów w Lake Placid. Podczas rozgrywanych rok później mistrzostw świata juniorów w Mińsku wywalczył złoto w sztafecie oraz srebro w sprincie. Ponadto zajął trzecie miejsce w sztafecie na mistrzostwach świata juniorów w Anterselvie w 1975 roku.
Wśród seniorów medal zdobył już na swojej pierwszej imprezie, wspólnie z Raimo Seppänenem, Simo Halonenem i Heikkim Ikolą zajmując drugie miejsce w sztafecie podczas mistrzostw świata w Vingrom w 1977 roku. Wynik ten Finowie w tym samym składzie powtórzyli na mistrzostwach świata w Ruhpolding dwa lata później. Kolejne dwa medale Antila zdobył na rozgrywanych w 1981 roku mistrzostwach świata w Lahti. W biegu indywidualnym zajął trzecie miejsce, ulegając tylko Ikoli oraz Frankowi Ullrichowi z NRD. Dwa dni później był drugi w sprincie, rozdzielając Ullricha i Francuza Yvona Mougela. Był też między innymi piąty w biegu indywidualnym podczas mistrzostw świata w Mińsku w 1982 roku.
W 1980 roku wystartował na igrzyskach olimpijskich w Lake Placid, zajmując piąte miejsce w biegu indywidualnym, dwunaste w sprincie oraz siódme w sztafecie. Były to jego jedyne starty olimpijskie.
W Pucharze Świata zadebiutował 14 stycznia 1978 roku w Ruhpolding, zajmując czwarte miejsce w sprincie. Tym samym już w debiucie zdobył pierwsze punkty. Na podium zawodów tego cyklu pierwszy raz stanął 12 lutego 1981 roku w Lahti, zajmując trzecie miejsce w biegu indywidualnym. W kolejnych startach jeszcze jeden raz stanął na podium: 14 lutego 1981 roku w tej samej miejscowości był drugi w sprincie. Najlepsze wyniki osiągał w sezonie 1980/1981, kiedy zajął dziesiąte miejsce w klasyfikacji generalnej.
Jego syn – Timo także został biathlonistą.

</doc>
<doc id="1637301" url="https://pl.wikipedia.org/wiki?curid=1637301" title="Crocodyliformes">
Crocodyliformes

Crocodyliformes – grupa archozaurów z kladu Crurotarsi, do której należały krokodyle i wymarłe formy pokrewne, definiowana przez Paula Sereno jako klad obejmujący ostatniego wspólnego przodka "Protosuchus richardsoni" i "Crocodylus niloticus" oraz wszystkich jego potomków. Crocodyliformes są synonimem tradycyjnie pojmowanych krokodyli – większość naukowców zawęża jednak obszerność kladu Crocodylia do grupy koronnej, czyli kladu obejmującego wszystkich potomków ostatniego wspólnego przodka krokodyla nilowego, aligatora amerykańskiego i gawiala gangesowego. Termin Crocodyliformes jako nazwa kladu został po raz pierwszy użyty przez Bentona i Clarka w 1988, jednak jego pierwsza formalna definicja filogenetyczna została przedstawiona w 2001 przez Sereno i współpracowników.
Pierwszymi przedstawicielami Crocodyliformes były krokodylomorfy z grupy Protosuchia, żyjące w późnym triasie. Najstarsze ich skamieniałości odnaleziono w datowanych na późny karnik lub wczesny noryk osadach formacji Chinle w Arizonie.
Filogeneza.
Kladogram Crocodyliformes na podstawie: Martin &amp; Benton (2008)

</doc>
<doc id="1637304" url="https://pl.wikipedia.org/wiki?curid=1637304" title="Junker">
Junker



</doc>
<doc id="1637307" url="https://pl.wikipedia.org/wiki?curid=1637307" title="Haris">
Haris

Haris (arab. حارس) – palestyńska wioska położona w muhafazie Salfit, w Autonomii Palestyńskiej.
Leży w zachodniej części Samarii, w otoczeniu miasta Ari’el, wiosek Dajr Istija i Kifl Haris, oraz żydowskich osiedli Kirjat Netafim i Rewawa.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo tereny te znalazły się w Autonomii Palestyńskiej w obszarze o statusie „C” (są to tereny pozostające pod kontrolą izraelską).
Istnieją plany wybudowania muru bezpieczeństwa, który będzie przebiegał wzdłuż południowej i zachodniej granicy wioski.
Demografia.
Według danych Palestyńskiego Centrum Danych Statystycznych, w 2006 w wiosce żyło 3 063 mieszkańców.
Gospodarka.
Gospodarka opiera się na rolnictwie i sadownictwie (uprawa oliwek).
Komunikacja.
Na południe od wioski przebiega droga ekspresowa nr 5 (Tel Awiw–Ari’el), brak jednak możliwości wjazdu na nią. Lokalna droga prowadzi na zachód do dróg nr 5066 i nr 505 , wjazd jednak na nie jest ograniczony przez izraelski punkt kontrolny. Lokalna droga prowadzi na północny wschód do wioski Kifl Haris.

</doc>
<doc id="1637308" url="https://pl.wikipedia.org/wiki?curid=1637308" title="Bernd Hobsch">
Bernd Hobsch

Bernd Hobsch (ur. 7 maja 1968 w Großkugel) – niemiecki piłkarz, występował na pozycji napastnika.
Kariera klubowa.
Hobsch jako junior grał w enerdowskiej drużynie SC Eintracht Schkeuditz. W 1986 roku trafił do Chemie Böhlen. Potem był zawodnikiem klubu VfB Leipzig. W 1991 roku w wyniku zjednoczenia Niemiec, rozpoczął z klubem grę w 2. Bundeslidze.
W styczniu 1993 roku Hobsch przeniósł się do Werderu Brema, grającego w Bundeslidze. Zadebiutował w niej 19 lutego 1993 roku w wygranym 3:0 pojedynku z 1. FC Nürnberg, w którym zdobył także bramkę. W tym samym roku zdobył z klubem mistrzostwo Niemiec. W 1994 roku wygrał z Werderem rozgrywki Pucharu Niemiec, po pokonaniu w finale 3:1 Rot-Weiss Essen. W 1995 roku wywalczył z zespołem wicemistrzostwo Niemiec. Przez cztery lata w barwach Werderu rozegrał 106 ligowych spotkań i zdobył 33 bramki.
W 1997 roku przeszedł Hobsch do francuskiego Stade Rennais. Przez pół roku zagrał tam w trzech meczach w Ligue 1. W styczniu 1998 roku powrócił do Niemiec, a gdzie został graczem TSV 1860 Monachium, grającego w Bundeslidze. Pierwszy ligowy mecz zaliczył tam 31 stycznia 1998 roku przeciwko Hansie Rostock (0:3). W TSV spędził półtora roku. W sumie zagrał tam w 39 ligowych meczach i strzelił 18 goli.
W 1999 roku odszedł do spadkowicza z Bundesligi, 1. FC Nürnberg. Pełnił tam głównie rolę rezerwowego. W 2001 roku awansował z klubem do Bundesligi, a w listopadzie tego samego roku odszedł z klubu. Od kwietnia 2002 roku reprezentował barwy zespołu FC Carl Zeiss Jena, gdzie zakończył karierę w czerwcu 2002 roku.
Po zakończeniu kariery piłkarskiej był trenerem amatorskich drużyn DJK Ammerthal i TSV Ochsenbruck.
Kariera reprezentacyjna.
Hobsch rozegrał jedno spotkanie w reprezentacji Niemiec. Był to towarzyski mecz przeciwko Tunezji (1:1), rozegrany 22 września 1993 roku. W tamtym spotkaniu wszedł na boisko w 77. minucie, zmieniając Guido Buchwalda.

</doc>
<doc id="1637309" url="https://pl.wikipedia.org/wiki?curid=1637309" title="Chata (ujednoznacznienie)">
Chata (ujednoznacznienie)



</doc>
<doc id="1637310" url="https://pl.wikipedia.org/wiki?curid=1637310" title="Philippe de La Hire">
Philippe de La Hire

Philippe de La Hire (ur. 18 marca 1640 w Paryżu, zm. 21 kwietnia 1718) – francuski astronom i matematyk.
Życiorys.
Syn francuskiego malarza Laurenta de La Hire.
Wykonywał obserwacje astronomiczne i astrometryczne w obserwatorium paryskim. Od 1678 członek Francuskiej Akademii Nauk. Wspólnie z Giovannim Domenico Cassinim dokonał pomiaru łuku południka. Napisał: „Sectiones conicae”, 1685 („Przecięcia stożkowe”). Ojciec Gabriela, matematyka.
Na jego cześć nazwano księżycową górę Mons La Hire.

</doc>
<doc id="1637311" url="https://pl.wikipedia.org/wiki?curid=1637311" title="Cerkiew Ikony Matki Bożej „Wszystkich Strapionych Radość” w Druskienikach">
Cerkiew Ikony Matki Bożej „Wszystkich Strapionych Radość” w Druskienikach

Cerkiew Ikony Matki Bożej „Wszystkich Strapionych Radość” – drewniana parafialna cerkiew prawosławna w Druskienikach, wzniesiona w 1865.
Historia.
Pierwsza cerkiew prawosławna w Druskienikach powstała w 1865 z inicjatywy wicegubernatora Grodna Jakowa Rożnowa, na potrzeby przyjeżdżających do miasteczka kuracjuszy. Ikonostas dla świątyni ufundowała Jekatierina Kutuzowa, wnuczka Michaiła Kutuzowa. Do 1895 przy cerkwi istniała szkoła.
Po zajęciu Druskienik przez Armię Czerwoną cerkiew została czasowo zamknięta, jej ponowne otwarcie nastąpiło dopiero w 1947, kiedy została zarejestrowana jako siedziba parafii liczącej 350 wiernych. W latach 1957 i 1978 obiekt był remontowany.
Architektura.
Drewniana, malowana na niebiesko i biało niewielka cerkiew posiada cztery kopuły oraz wkomponowaną w całość dzwonnicę zwieńczoną mniejszą kopułką na hełmie. Jest bogato dekorowana motywami oślich grzbietów oraz doryckimi pilastrami symetrycznie rozmieszczonymi wokół okien i drzwi. Każde okno jest dodatkowo obramowane. Do cerkwi prowadzi troje drzwi, każde z namalowanym czarnym krzyżem. Przedsionek i pomieszczenie ołtarzowe nie są wyraźnie wyodrębnione.
We wnętrzu zachował się oryginalny ikonostas oraz dekoracja malarska: jasnoczerwone ściany, wizerunek Matki Bożej na suficie cerkwi. Poza ołtarzem głównym cerkiew posiada dwa ołtarze boczne.

</doc>
<doc id="1637312" url="https://pl.wikipedia.org/wiki?curid=1637312" title="Human Rights Campaign">
Human Rights Campaign

Human Rights Campaign (HRC) – największa grupa interesu oraz political action committee osób LGBT w Stanach Zjednoczonych. Według jej szacunków, posiada ponad 725 000 członków i osób wspierających, choć ta liczba jest kwestionowana. Jak stanowi statut organizacji, "HRC wyobraża sobie Amerykę, gdzie geje, lesbijki, osoby biseksualne i transpłciowe maja zapewnioną równość i przyjmowani są jako pełnoprawni członkowie amerykańskiej rodziny w domu, pracy i każdej społeczności".
HRC zachęca Kongres Stanów Zjednoczonych, aby ten przyjmował korzystne dla LGBT ustawy, dofinansowuje polityków wspierających społeczność LGBT, stymuluje tworzenie lobby zorganizowanych obywateli pośród własnych członków oraz mobilizuje ich do głosowania w wyborach. Organizacja głównie wspiera polityków Partii Demokratycznej, ale także kilku umiarkowanych Republikanów.
HRC została założona w 1980 roku przez Steave'a Endeana, aby zbierać fundusze dla wspierających LGBT kandydatów do Kongresu Stanów Zjednoczonych. Jej prezydentem jest obecnie Joe Solmonese.
HRC od 2002 roku corocznie wydaje raport Corporate Equality Index.

</doc>
<doc id="1637314" url="https://pl.wikipedia.org/wiki?curid=1637314" title="Memoriał Alfreda Smoczyka 2007">
Memoriał Alfreda Smoczyka 2007

LVII Memoriał Alfreda Smoczyka odbył się 23 września 2007. Zwyciężył Jarosław Hampel.
Wyniki.
Bieg po biegu

</doc>
<doc id="1637317" url="https://pl.wikipedia.org/wiki?curid=1637317" title="Josef Emler">
Josef Emler

Josef Emler (ur. 10 stycznia 1836 w Libániu, zm. 10 lutego 1899 w Pradze) – czeski historyk i archiwista na uniwersytecie w Pradze.

</doc>
<doc id="1637320" url="https://pl.wikipedia.org/wiki?curid=1637320" title="Państwowa Szkoła Muzyczna w Jastrzębiu-Zdroju">
Państwowa Szkoła Muzyczna w Jastrzębiu-Zdroju

Państwowa Szkoła Muzyczna w Jastrzębiu-Zdroju im. prof. Józefa Świdra – szkoła muzyczna I i II stopnia w Jastrzębiu-Zdroju.
Aktualnie grono pedagogiczne tworzy czterdziestu sześciu nauczycieli. Szkoła prowadzi działalność koncertową rozwijającą się w dwóch kierunkach: poprzez organizowanie koncertów uczniów i absolwentów oraz koncerty publiczne, na których występują zaproszeni artyści. W Jastrzębiu-Zdroju występowali m.in. Lidia Grychtołówna, Piotr Paleczny, Halina Czerny-Stefańska, Wiesław Ochman, Michel Arrignon, Krzysztof Książek. 15 grudnia 2021 odbył się pierwszy koncert w nowej sali koncertowej Państwowej Szkoły Muzycznej. Czterokondygnacyjny budynek o powierzchni użytkowej 1675 m² zapewnia miejsca dla widowni liczącej blisko 400 osób. Obiekt ten jest pierwszą tego typu realizacją budowlaną w Polsce, z uwagi na ściany wewnętrzne odwzorowane z betonu architektonicznego w długość fali dźwiękowej.
Historia.
1 września 1973 roku, z inicjatywy Stanisława Śmietany, powstała Młodzieżowa Orkiestra Dęta Zasadniczej Szkoły Górniczej Kopalni Węgla Kamiennego „Jastrzębie”. Była to obok istniejącego Społecznego Ogniska Muzycznego w Jastrzębiu-Zdroju pierwsza placówka edukacji muzycznej w mieście, a tym samym zalążek istniejącej szkoły muzycznej. Orkiestra kształciła młodzież w zakresie umiejętności gry na instrumentach dętych i perkusji, uczyła podstaw teorii muzyki, a w jej obrębie funkcjonowały zespoły muzyczne i chór.
W 1990, ponownie z inicjatywy Stanisława Śmietany, otworzono Państwową Szkołę Muzyczną I i II stopnia w Jastrzębiu-Zdroju. Decyzją Rady Miasta szkole przyznano zabytkowy budynek willi Józefa Witczaka z dobudowanym Domem Partii. Uroczystego otwarcia szkoły dokonał 17 września prezydent miasta – Władysław Czyż w obecności m.in. przedstawiciela Ministerstwa Kultury i Sztuki Danuty Podgórskiej oraz władz miasta.
Do 1995 szkoła muzyczna dysponowała 10 salami lekcyjnymi i aulą, po jej rozbudowie liczba sal wzrosła, stworzono także aulę kameralną.
Od 1985 Szkoła była współorganizatorem Międzynarodowego Konkursu Młodzieżowych Orkiestr Dętych. W 1994 roku zorganizowano Śląski Konkurs „Instrumenty Dęte Blaszane”, a od 1996 roku co 2 lata odbywa się Międzynarodowy Konkurs „Instrumenty Dęte w Jastrzębiu-Zdroju”. Szkoła jest również organizatorem Międzynarodowego Konkursu Fletowego.

</doc>
<doc id="1637321" url="https://pl.wikipedia.org/wiki?curid=1637321" title="Memoriał Alfreda Smoczyka 2009">
Memoriał Alfreda Smoczyka 2009

LIX Memoriał Alfreda Smoczyka pierwotnie miał odbyć się 30 marca 2009, jednak z powodu złej pogody przeniesiono go na 26 kwietnia 2009 godz. 18:30. 
Bieg po biegu.
Bieg dodatkowy

</doc>
<doc id="1637323" url="https://pl.wikipedia.org/wiki?curid=1637323" title="Ragnar Tveiten">
Ragnar Tveiten

Ragnar Tveiten (ur. 27 listopada 1938 w Veggli) – norweski biathlonista, wielokrotny medalista mistrzostw świata.
Kariera.
Pierwszy sukces w karierze osiągnął w 1966 roku, kiedy zwyciężył w sztafecie na mistrzostwach świata w Garmisch-Partenkirchen. Startował tam razem z Jonem Istadem, Ivarem Nordkildem i Olavem Jordetem. Wynik ten Norwegowie w składzie: Jon Istad, Ragnar Tveiten, Ola Wærhaug i Olav Jordet powtórzyli podczas mistrzostw świata w Altenbergu rok później. Na tej samej imprezie był też siódmy w biegu indywidualnym. Na czterech kolejnych edycjach tej imprezy: mistrzostwach świata w Zakopanem (1969), mistrzostwach świata w Östersund (1970), mistrzostwach świata w Hämeenlinna (1971) i mistrzostwach świata w Lake Placid (1973) zdobywał w sztafecie srebrne medale.
W 1964 roku wystartował na igrzyskach olimpijskich w Innsbrucku, gdzie był czwarty w biegu indywidualnym. Walkę o podium przegrał tam z Olavem Jordetem. Na rozgrywanych cztery lata później igrzyskach w Grenoble zajął w tej konkurencji 26. pozycję. Brał też udział w igrzyskach olimpijskich w Sapporo w 1972 roku, gdzie rywalizację w biegu indywidualnym ukończył na 29. miejscu.

</doc>
<doc id="1637332" url="https://pl.wikipedia.org/wiki?curid=1637332" title="Troels Harry">
Troels Harry

Troels Harry (ur. 25 grudnia 1990 w Hvidovre) – duński curler, mistrz świata juniorów 2009, mieszka w Rødovre. W curling gra od 1998, jest zawodnikiem Hvidovre Curling Club, otwierającym u Rasmusa Stjerne.
W 2009 był kapitanem drużyny podczas Zimowego Europejskiego Festiwalu Młodych 2009, Dania zajęła tam ostatnie 6. miejsce – wygrała jeden mecz a przegrała cztery. Harry trzykrotnie (2007, 2008, 2009) zdobywał tytuł mistrza kraju juniorów, również tyle razy wystąpił na mistrzostwach świata. Podczas dwóch pierwszych mistrzostw reprezentacja kraju zajmowała 4. i 7. miejsce. Sukcesem był występ w 2009, Dania po Round-Robin zajmowała 2. miejsce. W wyższym meczu playoff drużyna przegrała z Kanadą 5:11, jednak w półfinale wygrała z USA 9:4 i ostatecznie w finale zrewanżowała się Kanadzie wynikiem 9:6.
Rok później Harry także wystąpił na MŚJ, był otwierającym w zespole Mikkela Krause. Duńczycy z dwoma wygranymi i siedmioma porażkami zostali sklasyfikowani na 8. miejscu. W tym samym roku Harry z drużyną Rasmusa Stjerne reprezentował Danię na Mistrzostwach Europy 2010. Duńczycy dotarli do finału, w którym ulegli 3:5 Norwegii (Thomas Ulsrud). Rok później znaleźli się w meczu o 3. miejsce, w którym pokonali Czechów (Jiří Snítil) 9:6. Pod koniec sezonu 2011/2012 Harry zajął 7. pozycję na MŚ 2012. Na ME 2012 Duńczycy zajęli 4. miejsce, w ostatnim meczu przegrali 4:12 przeciwko Czechom (Jiří Snítil). Także tuż za podium ekipa z Hvidovre uplasowała się w Mistrzostwach Świata 2013. Duńczycy w fazie finałowej ulegli Kanadzie (Brad Jacobs) i Szkotom (David Murdoch).
Reprezentanci Danii zakwalifikowali się do rundy play-off Mistrzostw Europy 2013. Pierwsze spotkanie przeciwko Szkocji (David Murdoch) wygrali 6:5, później przegrali 7:8 mecz półfinałowy ze Szwajcarią (Sven Michel). Ostatecznie Duńczycy uplasowali się poza podium, w meczu o brązowe medale zostali pokonani 6:7 przez Szkotów.
Harry wystąpił w Zimowych Igrzyskach Olimpijskich 2014. Duńczycy uplasowali się na 6. miejscu wygrywając 4 z 9 meczów. W MŚ 2014 zwyciężyli tylko w 2 spotkaniach i zostali sklasyfikowani na ostatniej pozycji. Pod koniec roku reprezentacja Danii zajęła 9. miejsce w Mistrzostwach Europy 2014 i spadła do grupy B.

</doc>
<doc id="1637333" url="https://pl.wikipedia.org/wiki?curid=1637333" title="Brutal force">
Brutal force



</doc>
<doc id="1637334" url="https://pl.wikipedia.org/wiki?curid=1637334" title="Marija Šestak">
Marija Šestak

Marija Šestak z domu Martinović (ur. 17 kwietnia 1979 w Kragujevacu) – serbska lekkoatletka reprezentująca od 13 lipca 2006 Słowenię, specjalistka trójskoku, brązowa medalistka halowych mistrzostw świata, halowa wicemistrzyni Europy.

</doc>
<doc id="1637335" url="https://pl.wikipedia.org/wiki?curid=1637335" title="Kaspla (rzeka)">
Kaspla (rzeka)

Kaspla (biał. i ros. "Каспля") – rzeka w północno-wschodniej Białorusi (obwód witebski) i w zachodniej Rosji przeduralskiej (obwód smoleński), prawy dopływ Dźwiny w zlewisku Morza Bałtyckiego. Długość - 136 km (116 km w Rosji, 20 km na Białorusi), powierzchnia zlewni - 5410 km² (4897 km² w Rosji, 513 km²na Białorusi), średni przepływ u ujścia - 35 m³/s, nachylenie - 0,2‰. 
Wypływa z jeziora Kaspla na wschodnim skraju Wysoczyzny Witebskiej. Płynie na północ Równiną Suraską, przecina miasto Demidow, skręca na zachód i uchodzi do Dźwiny we wsi Suraż. Dolina szerokości 3 km w górnym biegu i 0,3-0,4 km w dolnym, szerokość koryta 10-50 m.
We wczesnym średniowieczu biegł nią szlak handlowy od Waregów do Greków.

</doc>
<doc id="1637337" url="https://pl.wikipedia.org/wiki?curid=1637337" title="Marija Sestak">
Marija Sestak



</doc>
<doc id="1637338" url="https://pl.wikipedia.org/wiki?curid=1637338" title="Reakcje obronne układu oddechowego">
Reakcje obronne układu oddechowego

Reakcje obronne układu oddechowego – zespół czynności odruchowych, podejmowanych przez organizm w celu ochrony układu oddechowego przed ciałami obcymi.
Do najważniejszych należą:
W obu przypadkach powietrze opuszcza drogi oddechowe z dużą prędkością i o wysokim ciśnieniu, co pozwala usunąć bakterie i ciała obce.

</doc>
<doc id="1637342" url="https://pl.wikipedia.org/wiki?curid=1637342" title="Bundesliga niemiecka w piłce nożnej (1989/1990)">
Bundesliga niemiecka w piłce nożnej (1989/1990)

Bundesliga 1989/1990 był to 27. sezon niemieckiej pierwszej klasy rozgrywkowej w piłce nożnej. Sezon rozpoczął się 28 lipca 1989 roku, a zakończył się 12 maja 1990. Brało w niej udział 18 zespołów, które grały ze sobą systemem „każdy z każdym”. Tytuł mistrzowski obronił Bayern Monachium, dla którego był to jedenasty tytuł mistrzowski w historii klubu. Tytuł króla strzelców zdobył Jørn Andersen, który strzelił 18 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi. 16. zespół Bundesligi i 3. zespół 2. Bundesligi stoczyły rywalizację systemem mecz-rewanż o pozostanie/awans do Bundesligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
VfL Bochum, 16. drużyna Bundesligi oraz 1. FC Saarbrücken, 3. zespół 2. Bundesligi, spotkały się w dwumeczu o miejsce w kolejnym sezonie Bundesligi. VfL Bochum zwyciężył w rywalizacji 2:1, dzięki czemu utrzymał się w Bundeslidze.

</doc>
<doc id="1637343" url="https://pl.wikipedia.org/wiki?curid=1637343" title="Tor Svendsberget">
Tor Svendsberget

Tor Svendsberget (ur. 3 listopada 1947 w Aust-Torpa) – norweski biathlonista, wielokrotny medalista mistrzostw świata.
Kariera.
Pierwszy sukces w karierze osiągnął w 1967 roku kiedy zdobył złoty medal w biegu indywidualnym na mistrzostwach świata juniorów w Altenbergu. Była to pierwsza edycja tej imprezy, tym samym został pierwszym w historii mistrzem świata juniorów. Wynik ten powtórzył podczas rozgrywanych rok później mistrzostw świata juniorów w Luleå.
W 1969 roku wystąpił na mistrzostwach świata w Zakopanem, gdzie zajął 23. miejsce w biegu indywidualnym. Już na mistrzostwach świata w Östersund rok później w tej samej konkurencji wywalczył srebrny medal. Rozdzielił na podium dwóch reprezentantów ZSRR: Aleksandra Tichonowa i Wiktora Mamatowa. Zdobył tam także srebrny medal w sztafecie, wspólnie z Ragnarem Tveitenem, Magnarem Solbergiem i Estenem Gjeltenem.
Srebrne medale w sztafecie Norwegowie zdobyli również kolejno na mistrzostwach świata w Hämeenlinna w 1971 roku i mistrzostwach świata w Lake Placid dwa lata później. Na drugiej z tych imprez Svendsberget wywalczył także brązowy medal w biegu indywidualnym. Wyprzedzili go jedynie Aleksandr Tichonow i Giennadij Kowalow. Następnie zdobył brązowe medale indywidualnie i w sztafecie podczas mistrzostw świata w Mińsku w 1974 roku. Tym razem uplasował się za Juhanim Suutarinenem z Finlandii i Rumunem Gheorghe Gârnițą. Ostatni medal zdobył na mistrzostwach świata w Hochfilzen w 1978 roku, gdzie razem z Roarem Nilsenem, Oddem Lirhusem i Sigleifem Johansenem zdobył srebro w sztafecie.
W 1972 roku wystartował na igrzyskach olimpijskich w Sapporo, gdzie zajął ósme miejsce w biegu indywidualnym i czwarte w sztafecie. Brał też udział w igrzyskach w Innsbrucku cztery lata później, zajmując odpowiednio dziewiątą i piątą pozycję.
Osiągnięcia.
Puchar Świata.
Miejsca na podium chronologicznie.
Svendsberget nigdy nie stanął na podium indywidualnych zawodów PŚ.

</doc>
<doc id="1637344" url="https://pl.wikipedia.org/wiki?curid=1637344" title="Pat O’Connor (kierowca)">
Pat O’Connor (kierowca)

Pat O’Connor, właśc. Patrick O’Connor (ur. 9 października 1928 w North Vernon, zm. 30 maja 1958 w Indianapolis) – amerykański kierowca wyścigowy.
Życiorys.
W latach 1952-1958 wziął udział w 36 wyścigach zaliczanych do punktacji USAC National Championship. Wygrał dwa z nich (Darlington 1956 oraz Trenton 1957). Jedyne pole position w karierze zdobył do Indianapolis 500 w 1957 roku.
Zginął tragicznie w zbiorowym karambolu, wywołanym przez piruet startującego z drugiej pozycji Eda Elisiana, na pierwszym okrążeniu Indianapolis 500 w 1958 roku. O’Connor zderzył się z Jimmym Reece’em i wykonał salto w powietrzu, po którym jego samochód wylądował kołami do góry i stanął w płomieniach. Sekcja zwłok wykazała, że O’Connor doznał złamania karku i najprawdopodobniej zginął jeszcze przed wybuchem pożaru.
O’Connor był jednym z faworytów wyścigu. Cztery dni przed startem jego zdjęcie ukazało się na okładce magazynu „Sports Illustrated”.
Starty w Indianapolis 500.
Wszystkie starty O’Connor w Indianapolis 500 są zaliczane do punktacji mistrzostw świata Formuły 1.

</doc>
<doc id="1637346" url="https://pl.wikipedia.org/wiki?curid=1637346" title="Kaspla">
Kaspla

 
Kaspla, ros. Каспля

</doc>
<doc id="1637348" url="https://pl.wikipedia.org/wiki?curid=1637348" title="Bank Pocztowy S.A.">
Bank Pocztowy S.A.



</doc>
<doc id="1637349" url="https://pl.wikipedia.org/wiki?curid=1637349" title="Maximum Strength">
Maximum Strength

Maximum Strength - trzynasty solowy album amerykańskiego rapera o pseudonimie KRS-One. Został wydany 10 czerwca 2008 w wytwórni Koch Records. Jedynym gościem na płycie jest Busy Bee Starski.
Lista utworów.
Opracowano na podstawie źródła.

</doc>
<doc id="1637350" url="https://pl.wikipedia.org/wiki?curid=1637350" title="Witalij Pietrow">
Witalij Pietrow

Witalij Aleksandrowicz Pietrow (ros. Виталий Александрович Петров, ur. 8 września 1984 w Wyborgu) – rosyjski kierowca wyścigowy. Wicemistrz serii GP2 w sezonie 2009. W latach 2010–2012 kierowca Formuły 1. Pierwszy w historii Rosjanin startujący w tej serii. Pietrow nazywany jest "rakietą z Wyborga".
Życie prywatne.
Urodził się 8 września 1984 w Wyborgu. Jest kawalerem, nie ma dzieci. Finansuje go ojciec, Aleksandr Pietrow, dzięki któremu Pietrow rozpoczął karierę wyścigową. Jak sam twierdzi, to właśnie wsparcie finansowe ojca pozwoliło mu startować w Formule 1. Menedżerem Pietrowa jest Rosjanka Oksana Kosaczenko.
Życiorys.
Początki kariery.
W odróżnieniu od większości kierowców Formuły 1 Pietrow nigdy nie startował w wyścigach gokartów. Swoją karierę wyścigową rozpoczął w Rosji, gdzie w latach 1998-2001 startował w rajdowych sprintach i wyścigach na lodzie. W 2001 został mistrzem Rosji w rajdowych sprintach. W 2002 brał udział w różnych rosyjskich seriach wyścigowych – Pucharze Łady, Pucharze VW Polo i Formule 2.0. Występując w zespole SK OOO Favorit, zdominował zawody o Puchar Łady, zwyciężając we wszystkich 5 wyścigach. W serii Formuły 2.0 zajął jednak dopiero 10. miejsce. W 2003 zadebiutował poza granicami swojego kraju występując we włoskiej Formule Renault. Poza tym ścigał się również w Formule Renault Masters, Euroseries 3000 oraz zimowej edycji brytyjskiej Formuły Renault. Poza 4. pozycją w klasyfikacji generalnej ostatniej z tych imprez nie osiągnął jednak znaczących rezultatów. W sezonie 2004 startował w pojedynczych wyścigach we włoskiej Formule Renault, Euroserii oraz Eurocupie, jednakże, podobnie jak rok wcześniej, nie uzyskiwał zbyt dobrych wyników. Sukcesy osiągał tylko w Rosji, gdzie zdobył tytuł wicemistrzowski w Formule Łada. W 2005 zdobył kolejne dwa tytuły mistrzowskie – w rosyjskiej serii Łada Revolution i Rosyjskiej Formule 1600. W kolejnym sezonie ponownie ścigał się w Euroseries 3000 w barwach zespołu Euronova Racing. W klasyfikacji generalnej zajął ostatecznie 3. miejsce. Wziął również udział w dwóch wyścigach serii International Formula Master rozegranych na torze Masaryk Circuit w czeskim Brnie, jednak nie zdobył w nich punktów.
Seria GP2.
W połowie sezonu 2006 zadebiutował w serii GP2. Reprezentował barwy ekipy DPR Direxiv, w której zajął miejsce zwolnionego Oliviera Pla. W 8 startach Pietrow nie zdobył punktów, a jego najlepszym wynikiem była 10. pozycja w jednym z wyścigów. 
W kolejnym sezonie podpisał kontrakt z hiszpańskim zespołem Campos Grand Prix, gdzie jego partnerem wyścigowym był Giorgio Pantano. 29 września 2007 na torze Circuit Ricardo Tormo w Walencji Pietrow odniósł swoje pierwsze zwycięstwo w serii GP2. W pierwszym pełnym sezonie startów w tej serii wyścigowej Pietrow zdobył łącznie 21 punktów, co dało mu 13. pozycję w klasyfikacji generalnej. Przegrał jednak dość wyraźnie rywalizację z Giorgio Pantanim, który ostatecznie skończył sezon na 4. miejscu. W przerwie przed kolejnym sezonem GP2 wystartował w pierwszej edycji zimowej azjatyckiej serii GP2, gdzie z łączną sumą 33 punktów został sklasyfikowany na 3. pozycji. 
W sezonie 2008 Pietrow ponownie występował w zespole Campos. Jego wyniki były lepsze niż rok wcześniej, gdyż trzykrotnie stanął na podium. Odniósł również zwycięstwo w Walencji na torze Valencia Street Circuit. W klasyfikacji generalnej zajął ostatecznie 7. lokatę, a Campos, w którego barwach startował, zdobył tytuł mistrzowski w klasyfikacji konstruktorów. Jednakże, podobnie jak rok wcześniej, Rosjanin przegrał rywalizację z drugim kierowcą swojego zespołu Lucasem di Grassim, który w trakcie sezonu zastąpił Bena Hanleya. W przerwie przed kolejnym sezonem GP2 wystartował w drugiej edycji zimowej azjatyckiej serii GP2, gdzie z łączną sumą 28 punktów został sklasyfikowany na 5. pozycji.
W sezonie 2009 Pietrow pozostał w hiszpańskim zespole, który przekształcono w Barwa Addax. Jego partnerem wyścigowym został Francuz Romain Grosjean. Był to jego najlepszy sezon w historii występów w serii GP2. Odniósł dwa zwycięstwa – na torze Istanbul Park w Stambule oraz na torze Valencia Street Circuit w Walencji. Ponadto jeszcze pięciokrotnie stawał na podium. W klasyfikacji generalnej z dorobkiem 75 punktów zdobył tytuł wicemistrzowski. Był to jego ostatni sezon w serii GP2. W ciągu czterech lat startów w tej serii wyścigowej w 69 wyścigach odniósł 4 zwycięstwa i 11 razy stał na podium.
Formuła 1.
2010.
Przed rozpoczęciem sezonu 2010 Pietrow był przymierzany do startów w zespołach Campos, Sauber i Renault. Ostatecznie 31 stycznia 2010 rosyjski kierowca został oficjalnie potwierdzony jako partner Roberta Kubicy w zespole Renault w sezonie 2010. Za kierownicą bolidu Renault R30 zadebiutował 3 lutego 2010 podczas przedsezonowych testów na torze Circuit Ricardo Tormo w Walencji.
14 marca 2010 w Grand Prix Bahrajnu wystartował w swoim pierwszym wyścigu Formuły 1, stając się tym samym pierwszym w historii Rosjaninem startującym w Formule 1. Dzień wcześniej zajął 17. miejsce w sesji kwalifikacyjnej. Udział w wyścigu zakończył już na 13. okrążeniu, kiedy to uszkodził zawieszenie i odpadł z dalszej rywalizacji.
Dwa tygodnie później, 28 marca, podczas Grand Prix Australii, Pietrow zajął dopiero 18. miejsce w kwalifikacjach. Po starcie wyścigu awansował na 8. pozycję, jednak na 9. okrążeniu wypadł z toru i ponownie musiał przedwcześnie zakończyć swój udział w rywalizacji.
4 kwietnia na torze Sepang International Circuit podczas Grand Prix Malezji po raz drugi awansował do drugiej części sesji kwalifikacyjnej, aczkolwiek nie zakwalifikował się do trzeciej części i ostatecznie zajął 11. miejsce. Po starcie wyścigu awansował na 9. pozycję, jednak na 32. okrążeniu z powodu awarii skrzyni biegów zjechał na pobocze i zrezygnował z dalszej rywalizacji. Podczas całego weekendu wyścigowego w Malezji Pietrow startował z czarną opaską na ręce na znak solidarności z osobami, które straciły życie podczas ataków terrorystycznych w moskiewskim metrze.
18 kwietnia, pomimo startu z 14. pozycji, podczas Grand Prix Chin awansował na 7. miejsce, dzięki czemu zdobył swoje pierwsze punkty w historii startów w Formule 1.
W kwalifikacjach do Grand Prix Hiszpanii zajął 14. miejsce, jednak, z powodu uszkodzenia bolidu podczas treningu, musiał wymienić skrzynię biegów, w wyniku czego został cofnięty o pięć pozycji na starcie. Do wyścigu w dniu 9 maja wystartował z 19. pola startowego, a ostatecznie, po awansie o 8 pozycji, zajął 11. miejsce.
Podczas drugiej części kwalifikacji do Grand Prix Monako rozbił swój bolid, jednak ostatecznie wystartował do wyścigu z 14 pozycji. Na 31. okrążeniu wyścigu uszkodził oponę, przez co konieczna była dodatkowa wizyta w boksach. Ostatecznie z powodu problemów z zawieszeniem na 73. okrążeniu zrezygnował z dalszej rywalizacji, jednak zgodnie z regulaminem (który mówi, że gdy zawodnik przejedzie 90% dystansu, jest klasyfikowany jako zawodnik, który ukończył wyścig) został sklasyfikowany na 13. pozycji.
29 maja, podczas kwalifikacji do Grand Prix Turcji, Pietrow po raz pierwszy w karierze zakwalifikował się do trzeciej części sesji kwalifikacyjnej, w której zajął 9. miejsce. W wyścigu przez większą część rywalizacji zajmował miejsce w pierwszej dziesiątce, jednak na 55. okrążeniu doszło do kontaktu z bolidem Fernando Alonso, w wyniku którego pękła przednia opona w bolidzie Pietrowa, który musiał zjechać do boksu. Rosjanin zajął ostatecznie 15. miejsce, jednak, po raz pierwszy w karierze, na świeżym komplecie opon zdołał ustanowić najszybsze okrążenie w wyścigu.
12 czerwca, w kwalifikacjach do Grand Prix Kanady 2010 zajął 14. miejsce. Dzień później, tuż po starcie wyścigu Pietrow zderzył się z Pedro de la Rosą. 10 okrążeń później otrzymał karę przejazdu przez boksy za falstart. Na 19. kółku Rosjanin zjechał do boksu po nowe skrzydło, a po wyjeździe z alei serwisowej zajmował ostatnie miejsce. Kilka okrążeń później ponownie został ukarany przymusowym przejazdem przez boksy, tym razem za spowodowaniem kolizji z de la Rosą. Ostatecznie Pietrow ukończył wyścig na 17. pozycji ze stratą dwóch okrążeń do zwycięzcy.
Kwalifikacje do Grand Prix Europy 2010 ukończył na miejscu 10. Podczas wyścigu, na 9. okrążeniu, gdy na tor wjechał samochód bezpieczeństwa, Pietrow zjechał do boksu. Po dwunastym okrążeniu był 12., wyścig ukończył na 14.
W Grand Prix Wielkiej Brytanii 2010 uzyskał 16. miejsce w kwalifikacjach. Po raz pierwszy do pit-stopu zjechał pod koniec 15. okrążenia. Po 26. okrążeniu na tor wjechał samochód bezpieczeństwa, a po wznowieniu Rosjanin zajmował 10. miejsce. 
Na 32 okrążeniu Pietrow próbował wyprzedzić Hulkenberga i zyskać dziewiąte miejsce, ale nie udało mu się. Wkrótce po raz drugi zjechał do boksu. Wyścig ukończył na 13. pozycji. 
W Grand Prix Niemiec 2010 uzyskał 13. lokatę w kwalifikacjach. W wyścigu, na 22 okrążeniu Pietrow wyprzedził Kobayashiego i próbował zrobić to samo z Schumacherem. Na 52. okrążeniu był 10. i na tej pozycji ukończył wyścig, po raz drugi zdobywając punkty w Formule 1.
W Grand Prix Węgier 2010 zdobył najwyższe jak dotąd, 7. miejsce w kwalifikacjach. W wyścigu Pietrow po dobrym starcie wyprzedził Hamiltona i Rosberga, awansując na piąte miejsce, jednak na następnym okrążeniu Hamilton odzyskał pozycję. Po 10. okrążeniu Pietrow tracił do lidera 18,2 sekundy. Po 17. kółku rosyjski kierowca został wyprzedzony przez Barichello. Po 33 okrążeniach tracił do niego 1,1 sekundy, jednak ten drugi pozostawał bez postoju - finalnie Pietrow zajął 5. lokatę.
W kwalifikacjach do Grand Prix Belgii 2010 zajął najsłabszą w karierze, 24. pozycję w kwalifikacjach. W wyścigu, na początku drugiego okrążenia na tor wjechał samochód bezpieczeństwa - przed wznowieniem Pietrow zajmował 11. pozycję. Na 11. okrążeniu wyprzedził Rosberga i wysunął się na 9. miejsce. Po 15. kółku po raz pierwszy zjechał do pit-stopu. Na 33. zrobił to po raz drugi, z powodu deszczu. Ukończył wyścig na 9. miejscu.
W Grand Prix Włoch 2010 uzyskał 20. miejsce w kwalifikacjach. Na dziesięć okrążeń przed zakończeniem wyścigu był 10. i pozostawał bez postoju - wykonał go na 51. okrążeniu.
W wyścigu nie punktował, kończąc go na 13. pozycji.
W Grand Prix Singapuru 2010 zdobył 12. miejsce w kwalifikacjach. Na starcie wyścigu wysunął się na 10. miejsce. Podczas wjechania samochodu bezpieczeństwa, skierował się do boksu w celu wymiany opon z miękkich na twarde. Później doszło do kontaktu między Hulkenbergiem i Pietrowem podczas walki o pozycję - zostali wówczas wyprzedzeni przez Sutila. Na 12. okrążeniu był piętnasty, mając za sobą Buemiego, a przed nim jechał Massa. Wkrótce awansował na czternaste, z powodu problemów Glocka. Pietrow po 33. okrążeniu był jedenasty i na tej pozycji ukończył wyścig.. 
W Grand Prix Japonii 2010 uzyskał 13. miejsce w kwalifikacjach. Na samym początku wyścigu, po całkiem udanym starcie Witalij Pietrow zjeżdżając do lewej krawędzi toru zahaczył o przód bolidu Nico Hulkenberga. Rosjanin uderzył w bandę, rozbijając swój bolid naprzeciwko garaży, natomiast Hulkenberg zatrzymał się w pierwszym zakręcie z uszkodzonym zawieszeniem.
Kwalifikacje do Grand Prix Korei Południowej 2010 ukończył na 20. pozycji. 
Podczas wyścigu pierwszy pit-stop zaliczył na dwudziestym okrążeniu, kiedy to na wyścigu pojawił się samochód bezpieczeństwa. W wyścigu miał wypadek na 39. okrążeniu, po poślizgu przy dużej prędkości uderzył w bandę oddzielającą aleję serwisową od toru. 
Kwalifikacje do Grand Prix Brazylii 2010 ukończył na 10. miejscu. W wyścigu, na siedemnastym okrążeniu został wyprzedzony przez Jensona Buttona, po czym wykonał postój. Drugi pit-stop zaliczył na 51. kółku - po wyjechaniu z niego był szesnasty i na tej pozycji dojechał do mety.
Do ostatniego wyścigu sezonu, Grand Prix Abu Zabi 2010 zakwalifikował się na 10. pozycji. Ukończył go na 6. pozycji, pomagając zdobyć Sebastianowi Vettelowi tytuł mistrza świata, dzięki temu, że przez ponad połowę wyścigu utrzymywał za sobą Fernando Alonso, który również był pretendentem do tego tytułu. W końcowej klasyfikacji sezonu uplasował się na 13. miejscu.
2011.
Sezon 2011 rozpoczął się Grand Prix Australii, gdzie w kwalifikacjach Rosjanin zajął 6. miejsce, najwyższe jak dotąd w swoich dotychczasowych występach w Formule 1. W wyścigu już na starcie awansował na czwartą pozycję. Na 22 okrążenia przed końcem spadł na piątą pozycję, jednak wkrótce uzyskał trzecią lokatę i nie dając się wyprzedzić Alonso zdobył swoje pierwsze podium w Formule 1, zajmując 3. miejsce w wyścigu.
Podczas kwalifikacji do Grand Prix Malezji zajął 8. miejsce. Po dobrym starcie w wyścigu przesunął się na piątą pozycję. Na szóstym okrążeniu, w wyniku wypadnięcia na zakręcie spadł o dwa miejsca. Na kolejnych okrążeniach znajdował się pomiędzy szóstą a dziesiątą pozycją. Na piętnastym kółku po raz pierwszy zjechał do boksu, a po raz drugi na dwudziestym siódmym. Na 33. okrążeniu zajmował dziewiąte miejsce, jednak udało mu się wyprzedzić Kobayashiego, na 44. okrążeniu po raz trzeci zaliczył pit-stop. Dwa okrążenia przed końcem, na 54. kółku doszło do uszkodzenia drążka kierownicy jego bolidu po tym, jak Pietrow wyjechał poza tor i podczas próby powrotu na jezdnię uniósł się nieco w powietrze, a lądując zniszczył układ kierowniczy i Rosjanin zakończył wówczas wyścig, został jednak sklasyfikowany na siedemnastej pozycji, ze względu na przejechanie wystarczającego dystansu. Średnia prędkość Pietrowa w tym wyścigu wynosiła 188,641 km/h, dwukrotnie wyprzedzał on innych kierowców.
W wyniku wypadku spadł aż o pięć pozycji w klasyfikacji kierowców.
Podczas kwalifikacji do Grand Prix Chin 2011 Witalij Pietrow uzyskał czwarty czas podczas Q2, po czym ze względu na problemy z bolidem nie wziął udziału w trzeciej części kwalifikacji i w wyścigu wystartował na dziesiątej pozycji. Po słabym starcie w wyścigu znalazł się w drugiej dziesiątce, od dziesiątego okrążenia zaczął jednak wyprzedzać kolejnych kierowców i znalazł się na trzeciej pozycji po szesnastym okrążeniu, a następnie zjechał do pit-stopu na zmianę opon i powrócił na pogranicze pierwszej i drugiej dziesiątki. Na trzydziestym siódmym okrążeniu zjechał po raz drugi do pit-stopu, będąc wówczas na dziewiątym miejscu. Wyścig ukończył na tej właśnie pozycji, awansując o jedną pozycję w klasyfikacji kierowców. Ogółem w wyścigu zaliczył sześć manewrów wyprzedzania.
W kwalifikacjach do Grand Prix Turcji 2011 rosyjski kierowca wywalczył siódmą pozycję na starcie. Na starcie wyścigu spadł o jedną pozycję. Następnie zaliczył stłuczkę z Michaelem Schumacherem – niemiecki kierowca musiał wymienić przednie skrzydło. Przez kilka okrążeń Pietrow znajdował się na piątej pozycji, jednak wyścig ukończył na ósmym miejscu.
Sesje kwalifikacyjne Grand Prix Hiszpanii 2011 Pietrow ukończył na szóstej pozycji, tym samym powtarzając swój najlepszy wynik z Australii. Podczas startu awansował na piąte miejsce. Po raz pierwszy na pit-stop zjechał na jedenastym okrążeniu, po którym przez kilkanaście okrążeń znajdował się na ósmej pozycji. Na 26. i 41. kółku zaliczył dwa kolejne postoje, na 42. okrążeniu został zdublowany. Wyścig ukończył na 11. miejscu ze stratą jednego okrążenia do zwycięzcy, Sebastiana Vettela i spadł na dziewiąte miejsce w klasyfikacji kierowców.
Podczas drugiego treningu do Grand Prix Monako 2011 Witalij Pietrow uderzył w bandę na zakręcie Nouvelle Chicane. Zniszczone zostało jego przednie skrzydło oraz zawieszenie. Osiągnął jedenasty czas. W kwalifikacjach uzyskał jedenasty czas, jednak w wyścigu wystartował z dziesiątego pola ze względu na wypadek Sergio Péreza. Nie został sklasyfikowany, ponieważ na 67. okrążeniu doznał kolizji i został przewieziony do szpitala Księżnej Grace w Monako.
Do wyścigu w Kanadzie wystartował z 10. pozycji, a ukończył go na 5. miejscu, dzięki czemu awansował na siódme miejsce w klasyfikacji kierowców.
Do Grand Prix Europy 2011 wystartował z 11. pozycji, jednak zaliczył słaby start, zaczynając wyścig na oponach pośrednich i stracił kilka pozycji. Następnie Michael Schumacher uderzył w bolid Witalija Pietrowa uszkadzając przednie skrzydło swojego bolidu. Wyścig kończył na 15. miejscu i spadł na 8. pozycję w klasyfikacji.
Do wyścigu na Silverstone rosyjski kierowca wystartował na 14. pozycji. Na szóstym okrążeniu, jadąc na 15. miejscu stracił dwie pozycje, gdyż wyprzedzili go kierowcy Toro Rosso. Wyścig ukończył na 12. miejscu.
Grand Prix Niemiec 2011 ukończył na dziesiątym miejscu, startując z dziewiątego.
2012.
17 lutego, po zwolnieniu Jarno Trulliego, Caterham F1 Team potwierdził Rosjanina na stanowisku kierowcy wyścigowego zespołu. Partneruje on Finowi – Heikkiemu Kovalainenowi.
Do pierwszego wyścigu sezonu, Grand Prix Australii wystartował z dziewiętnastego pola startowego. Po przejechaniu ośmiu okrążeń w pierwszej części sesji kwalifikacyjnej zajął dwudzieste miejsce, jednak awansował o jedno dzięki karze nałożonej na Sergio Pereza. Na 34. okrążeniu, gdy jechał na 14. pozycji jego bolid doznał awarii i Pietrow zatrzymał się na prostej startowej, co spowodowało pierwszy w sezonie wyjazd safety caru.
Do Grand Prix Malezji wyruszył z 19. pola startowego. Na 13. i 39. kółku zjeżdżał do alei serwisowej. Wyścig ukończył na szesnastym miejscu.

</doc>
<doc id="1637352" url="https://pl.wikipedia.org/wiki?curid=1637352" title="Cerkiew św. Michała Archistratega w Wilnie">
Cerkiew św. Michała Archistratega w Wilnie

Cerkiew św. Michała Archistratega – cerkiew prawosławna w Wilnie wzniesiona w 1895. 
Historia.
Cerkiew została wzniesiona w 1895 i poświęcona przez arcybiskupa wileńskiego i litewskiego Hieronima (Ekziemplarskiego). Była to pierwsza w Wilnie typowa cerkiew-szkoła (pomieszczenia liturgiczne były połączone z klasami szkolnymi i pokojami nauczycieli), zbudowana całkowicie z dobrowolnych ofiar wiernych. Wśród ofiarodawców były bractwa działające przy cerkwiach Świętego Ducha oraz św. Mikołaja Cudotwórcy. 
Szkoła przy cerkwi miała prawosławny charakter do lat 20. XX wieku, kiedy administracja polska nakazała wprowadzić język polski jako wykładowy i zmienić placówkę na państwową szkołę podstawową. W 1941 cerkiew zajął wileński komitet wykonawczy WKP(b). W 1947 ponownie otwarto parafię liczącą 360 wiernych, a w 1956 cerkiew została odremontowana.
W latach 2021–2022 odrestaurowano cerkiewne kopuły wraz z wieńczącymi je krzyżami.
Świątynia jest siedzibą parafii.

</doc>
<doc id="1637353" url="https://pl.wikipedia.org/wiki?curid=1637353" title="Mescherin">
Mescherin

Mescherin (pol. hist. "Moskorzyn") – gmina w Niemczech w kraju związkowym Brandenburgia, w powiecie Uckermark, wchodzi w skład urzędu Gartz (Oder).
Położenie i historia.
Miejscowość leży nad zachodnim brzegu Odry Zachodniej, 20 km na południe od Szczecina, naprzeciwko leżącego po drugiej stronie Międzyodrza, Gryfina. Pod koniec 2008 r. gmina Mescherin liczyła 777 mieszkańców.
Z Gryfinem połączone jest drogą wojewódzką nr 120, która po niemieckiej stronie zamienia się w drogę krajową 113, przebiegającą przez północną część wsi. Na granicznym moście nad Odrą Zachodnią znajdowało się w latach 1992-2007 przejście graniczne Gryfino-Mescherin. Początkowo przejście służyło do obsługi małego ruchu granicznego pieszego i rowerowego. 1 maja 2004 roku przejście zostało otwarte dla samochodów osobowych. Przejście graniczne zlikwidowane zostało 21 grudnia 2007 z powodu wejścia Polski do strefy układu z Schengen.
Pierwsze źródła historyczne wymieniają Mescherin w 1297. Przed II wojną światową gmina Mescherin należała administracyjnie do powiatu Randow.
W skład Gminy Mescherin wchodzą następujące dzielnice: Mescherin, Neurochlitz, Radekow, Rosow, Staffelde, Neu Rosow.
Turystyka.
Miejscowość jest położona na styku Doliny Dolnej Odry i Wzniesień Szczecińskich, w bezpośrednim sąsiedztwie Parku Narodowego Doliny Dolnej Odry. Tereny w pobliżu wsi predysponowane są do uprawiania turystyki rowerowej, spływów kajakowych i żeglarstwa (marina z zapleczem).

</doc>
<doc id="1637362" url="https://pl.wikipedia.org/wiki?curid=1637362" title="Natalija Pyhyda">
Natalija Pyhyda

Natalija Serhijewna Pyhyda (ukr. Наталія Сергіївна Пигида; ur. 30 stycznia 1981 w Nowej Kachowce) – ukraińska lekkoatletka, specjalistka biegu na 400 metrów, medalistka olimpijska, halowa wicemistrzyni Europy.
Doping.
Testy antydopingowe przeprowadzone 14 lipca 2009 po mityngu w Reims wykazało obecność w organizmie zawodniczki obecność niedozwolonego środka (stanozololu). Na Ukrainkę nałożono karę dwuletniej dyskwalifikacji (7 sierpnia 2009 – 6 sierpnia 2011), a także anulowano jej rezultaty uzyskane od dnia przeprowadzenia badania, w tym najlepszy wówczas wynik uzyskany w karierze przez Pyhydę – 51,28 (Retimno, 20 lipca 2009).
Największe osiągnięcia.
Wielokrotna mistrzyni Ukrainy.

</doc>
<doc id="1637363" url="https://pl.wikipedia.org/wiki?curid=1637363" title="Las Zakrzowski">
Las Zakrzowski

Las Zakrzowski – kompleks leśny położony w północno-wschodniej części Wrocławia. Las ten stanowi południowy fragment większego obszaru leśnego, leżącego w większej części poza granicami Wrocławia – w Gminie Długołęka. Powierzchnia Lasu Zakrzowskiego wynosi 72 ha.
Las Zakrzowski położony jest pomiędzy osiedlami miasta Wrocławia i wsiami:
Przez las przepływają rzeki Dobra, Przyłęk.
Las Zakrzowski jest lasem państwowym, podlegającym Regionalnej Dyrekcji Lasów Państwowych we Wrocławiu, nadleśnictwu Oleśnica Śląska.
Na południe od lasu, część kompleksu, stanowi podworski park w Pawłowicach, w którym znajduje się kilka okazałych drzew, w tym pomników przyrody. Jest to między innymi dąb szypułkowy.

</doc>
<doc id="1637369" url="https://pl.wikipedia.org/wiki?curid=1637369" title="Marjan Jugović">
Marjan Jugović

Marjan Jugović (ur. 26 sierpnia 1983 w Kruševacu) - serbski piłkarz występujący na pozycji napastnika. 
Kariera klubowa.
Jugović urodził się w Kruševacu. Karierę piłkarską rozpoczął w miejscowym Napredaku. Wraz z zespołem w sezonie 2002/03 wygrał Drugą liga Srbije i Crne Gore. Przez 5 lat gry w Napredaku, 83 razy pojawił się na boisku, 27 razy pokonując bramkarzy rywali. Od sezonu 2006/07 występował w bośniackim FK Željezničar. Rundę wiosenną sezonu 2007/08 rozegrał jako piłkarz Mladostu Lučani.
27 sierpnia 2008 podpisał kontrakt z Wisłą Płock. Dla "Nafciarzy" zagrał w 7 spotkaniach, w których strzelił 5 bramek. Wiosną 2009 został zawodnikiem Polonii Bytom. W klubie zagrał tylko w 5 spotkaniach, ponieważ po sezonie 2008/09 Polonia ogłosiła bankructwo. W kolejnym sezonie przeniósł się do czarnogórskiej Zety. Po sezonie 2009/10 powrócił do Napredaka. W trakcie rundy jesiennej sezonu 2010/11 zagrał w 12 spotkaniach, w których strzelił 6 bramek. 
Wiosną 2011 przeniósł się do syryjskiego Al-Ittihad. Wraz z klubem zdobył Puchar Syrii w sezonie 2010/11. W zespole Al-Ittihad spędził tylko 4 miesiące ze względu na wybuch wojny domowej w Syrii. 1 października 2011 przeniósł się do Bahrajnu, gdzie zasilił szeregi Busaiteen Club.
Od sezonu 2012/13 powrócił do Europy, gdzie grał dla Sloga Kraljevo, ÍBK Keflavík oraz NK Zvijezda Gradačac. 
Od 2015 ponownie wyjechał do Azji, gdzie grał kolejno w PS Barito Putera, Al-Akhaa Al-Ahli oraz Bengaluru FC. Karierę piłkarską zakończył w 2017. 
Sukcesy.
Napredak Kruševac
Al-Ittihad Aleppo

</doc>
<doc id="1637370" url="https://pl.wikipedia.org/wiki?curid=1637370" title="Kaspla (jezioro)">
Kaspla (jezioro)

Kaspla (t. Kasplińskie; ros. "Каспля") – jezioro w zachodniej Rosji przeduralskiej, (obwód smoleński), 35 km na północny zachód od Smoleńska, na Równinie Suraskiej, w zlewni Dźwiny. Pochodzenie lodowcowe.
Powierzchnia - 3,45 km², długość - 5,8 km, szerokość - do 0,75 km, przeciętna głębokość - 2,2 m, maksymalna głębokość - 4,5 m, wysokość lustra wody - 160 m n.p.m., objętość - 0,08 km³, powierzchnia zlewni – 420 km².
Do jeziora uchodzi rzeka Kloc, wypływa rzeka Kaspla. Brzegi północne i wschodnie płaskie i piaszczyste (plaże), pozostałe - strome.
Przez jezioro Kaspla biegł szlak "Od Waregów do Greków".
Źródło: 

</doc>
<doc id="1637373" url="https://pl.wikipedia.org/wiki?curid=1637373" title="Puchar Świata w skokach narciarskich w Planicy">
Puchar Świata w skokach narciarskich w Planicy

Zawody Pucharu Świata w skokach narciarskich w Planicy są stałym punktem programu Pucharu Świata. Konkursy odbywały się na trzech różnych skoczniach: Srednijej velikance, Bloudkovej velikance oraz Letalnicy.

</doc>
<doc id="1637382" url="https://pl.wikipedia.org/wiki?curid=1637382" title="Rocki">
Rocki



</doc>
<doc id="1637383" url="https://pl.wikipedia.org/wiki?curid=1637383" title="Kuskowizna">
Kuskowizna



</doc>
<doc id="1637389" url="https://pl.wikipedia.org/wiki?curid=1637389" title="Fluorek rtęci(IV)">
Fluorek rtęci(IV)

Fluorek rtęci(IV) ("tetrafluorek rtęci"), – nieorganiczny związek chemiczny z grupy fluorków, sól kwasu fluorowodorowego i rtęci na IV stopniu utlenienia, pierwszy znany związek rtęci(IV).
Rtęć, podobnie jak inne pierwiastki grupy 12 układu okresowego (cynk i kadm), ma konfigurację elektronową s2d10 i zasadniczo tworzy wiązania z użyciem orbitalu s. Oznacza to, że najwyższy typowy stopień utlenienia rtęci w związkach wynosi II. Z tego powodu nierzadko prowadzi się spory co do słuszności zaliczania cynkowców do metali przejściowych.
Rozważania nad wyższymi stopniami utlenienia rtęci pojawiły się w latach siedemdziesiątych XX wieku, zaś przeprowadzone dwadzieścia lat później obliczenia wykazały, że związki rtęci(IV) o konfiguracji d8 i geometrii płaskokwadratowej mogą być trwałe w fazie gazowej. Doświadczalnie istnienie tego typu połączeń potwierdzono w 2007 roku, otrzymując na matrycy ze stałego neonu i argonu w temperaturze 4 K. Związek wykryto za pomocą spektroskopii w podczerwieni. Analiza w ramach między innymi teorii funkcjonału gęstości wskazuje, że w tworzenie wiązań zaangażowane są orbitale "d". Rtęć zachowuje się więc tu jak typowy pierwiastek przejściowy. Niemniej, za W.B. Jensenem można powiedzieć, że warunki, w jakich istnieje daleko odbiegają od typowych warunków równowagowych i połączenie to powinno być traktowane raczej jako wyjątek.
Badania teoretyczne sugerują, że nietypowa w grupie 12 zdolność rtęci do tworzenia tetrafluorku wynika z relatywistycznej mechaniki kwantowej. Z obliczeń wynika, że dla „mniej relatywistycznych” (lżejszych) pierwiastków tej grupy, cynku i kadmu, tetrafluorki byłyby skrajnie niestabilne i rozpadałyby się do difluorków z eliminacją cząsteczki . Z drugiej strony, tetrafluorek koperniku, powinien być stabilniejszy niż rtęci, lecz doświadczalne potwierdzenie takiej ewentualności spotyka się z problemem krótkiego czasu życia samego pierwiastka.

</doc>
<doc id="1637390" url="https://pl.wikipedia.org/wiki?curid=1637390" title="Komorowo-Kolonia (Komorowo w województwie mazowieckim)">
Komorowo-Kolonia (Komorowo w województwie mazowieckim)

Komorowo-Kolonia – zniesiona nazwa kolonii wsi Komorowo w Polsce, położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 kolonia administracyjnie należała do województwa ostrołęckiego.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.

</doc>
<doc id="1637391" url="https://pl.wikipedia.org/wiki?curid=1637391" title="La Sonnambula">
La Sonnambula



</doc>
<doc id="1637392" url="https://pl.wikipedia.org/wiki?curid=1637392" title="La Cenerentola">
La Cenerentola



</doc>
<doc id="1637394" url="https://pl.wikipedia.org/wiki?curid=1637394" title="Drzewo (grupa literacka)">
Drzewo (grupa literacka)

Drzewo (cz. "Strom") – czeska grupa literacka, istniejąca w latach 1940–1943, skupiona wokół czasopisma o tej samej nazwie. Oprócz wydawców periodyku: Karela Bodláka i jego żony Jarmili Otradovicovej do grupy należeli także Jan Pilař i Kamil Bednář. Ich twórczość poetycka charakteryzowała się mistycyzmem, irracjonalizmem, refleksyjnością oraz sceptycyzmem. Krytycy literaccy widzieli pewne nawiązania do utworów Vladimíra Holana (z tomów "Triumf smrti", pl. "Tryumf śmierci" z 1930 i "Vanutí", pl. "Powiew" z 1932) oraz Františka Halasa (np. tomik "Kohout plaší smrt", pl. "Kogut płoszy śmierć" z 1930).
Grupa w czasie swojej działalności wydała dwa numery "Stromu" oraz zbiór tekstów pt. "Vybor z prací a překladů mladých autorů" ("Wybór prac i przekładów młodych autorów", 1943). Charakterystyki twórczości grupy dokonał jeden z jej członków – Karel Bodlák w artykule "Lyrika nejmladší vrstvy" ("Liryka najmłodszych").
W ramach grupy Drzewo opublikowano głównie tomiki Jana Pilařa: w 1940 roku "Stesk Orfeův" ("Smutek Orfeusza"), a w 1942 – "Milostné dopisy" ("Listy miłosne") i "Dům bez oken" ("Dom bez okien").
Po II wojnie światowej Kamil Bednář przewodził innej grupie literackiej, zwanej Ohnice (istniała w latach 1945–1948).

</doc>
<doc id="1637399" url="https://pl.wikipedia.org/wiki?curid=1637399" title="Collective Soul">
Collective Soul

Collective Soul – amerykański zespół rockowy, pochodzący ze Stockbridge, z Georgii. Popularność zyskał w latach 90., wykonując rock alternatywny, mainstream rock oraz muzykę pop. Zasłynął utworem "Shine" pochodzącego z ich debiutanckiego albumu "Hints, Allegations, and Things Left Unsaid", wydanego w 1993 roku.

</doc>
<doc id="1637400" url="https://pl.wikipedia.org/wiki?curid=1637400" title="Strom">
Strom



</doc>
<doc id="1637404" url="https://pl.wikipedia.org/wiki?curid=1637404" title="Leif Erlend Johannessen">
Leif Erlend Johannessen



</doc>
<doc id="1637406" url="https://pl.wikipedia.org/wiki?curid=1637406" title="Entertainment Weekly">
Entertainment Weekly

Entertainment Weekly (czasem skracany do "EW") – amerykański magazyn wydawany przez główną filię medialną Time Inc. w Stanach Zjednoczonych od 1990 roku.
Jest to tygodnik poruszający tematykę popkulturową. Zajmuje się zdawaniem relacji z życia filmowego, telewizyjnego oraz muzycznego. Średni nakład czasopisma wynosi ok. 1,8 miliona egzemplarzy. We wrześniu 2009 "Entertainment Weekly" jako pierwszy magazyn w historii zamieścił reklamę wideo w czasopiśmie.
Historia.
Pierwsze telewizyjne reklamy przedstawiały magazyn jako przewodnik po kulturze popularnej, w którym zawrą się recenzje filmów, muzyki i książek, a nawet gier komputerowych czy przedstawień teatralnych.
Pierwszy numer został opublikowany 16 lutego 1990 r. Na okładce znalazła się piosenkarka k.d. lang.
Tytuł tygodnika „entertainment” nie był widocznie akcentowany aż do połowy roku 1992.
Do 2003 r. nakład magazynu wynosił 1,7 miliona kopii na tydzień.
W marcu 2006 r. redaktor naczelny, Rick Tetzeli, zarządził odnowę grafik i rozkładówki tygodnika, w celu uzyskania bardziej nowoczesnego wyglądu.

</doc>
<doc id="1637407" url="https://pl.wikipedia.org/wiki?curid=1637407" title="Akcja „Burza” w Okręgu Białystok Armii Krajowej">
Akcja „Burza” w Okręgu Białystok Armii Krajowej

Akcja „Burza” w Okręgu Białystok Armii Krajowej – część akcji wojskowej zorganizowanej i podjętej przez oddziały Armii Krajowej przeciw wojskom niemieckim w końcowej fazie okupacji niemieckiej, bezpośrednio przed wkroczeniem Armii Czerwonej, prowadzona w granicach II Rzeczypospolitej.
Akcja „Burza” w okręgu rozpoczęła się w drugiej połowie lipca 1944 i trwała do połowy września. Odtworzono 18 i 29 Dywizję Piechoty, oraz Suwalską i Podlaską Brygadę Kawalerii. Przeprowadzono ponad 200 różnego rodzaju akcji bojowych. Wzięło w niej udział ok. 6–7 tys. żołnierzy AK. Akcją kierował komendant Okręgu Białystok Armii Krajowej ppłk Władysław Liniarski „Mścisław”.
Działania bojowe.
Najwcześniej do działań przystąpiły leśne oddziały partyzanckie Inspektoratu Grodno.
Na drogach do Brzostowicy, Odelska, Kopciówki i Sokółki operowały pododdziały odtworzonego 81 Pułku Piechoty AK dowodzone przez m.in. por. Bolesława Wolskiego „Wierzynka”, chor. Kazimierza Kaszubowicza „Tadeusza” i chor. Edwarda Grygieńczy „Mikosa”. Zajęcie Grodna jednak było poza możliwościami oddziałów partyzanckich uzbrojonych jedynie w lekką broń. W obwodzie wołkowyskim rozbito kilka posterunków i oddziałów niemieckich.
Na przedpolach Białegostoku, z Puszczy Knyszyńskiej, działały pododdziały odtwarzanych: 42 pułku piechoty AK i 10 pułku ułanów AK. Dowodzili nimi m.in. ppor. Stefan Ejsmont – „Wir” i por. Jan Dziajma – „Grom”. Batalionem partyzanckim „Hańcza” dowodził kpt. Stanisław Gryga – „Szary”
W okolicach Brańska, Nurca i Hajnówki walczył 2 pułk ułanów AK. Niszczył odcinki linii kolejowej Hajnówka – Czeremcha oraz Bielsk Podlaski – Czeremcha. Partyzanci wysadzili też most między stacjami Nurzec i Czeremcha.
W rejonie Brańsk – Łapy – Ciechanowiec uaktywniły się pododdziały 76 pułku piechoty AK. Oddział partyzancki por. Romana Ostrowskiego – „Wichra” poniósł duże straty w walkach pod Bogutami, Nurem i Czyżewem.
W Puszczy Augustowskiej formowały się trzy pułki. Na południe od Kanału Augustowskiego do 30 lipca walczył 1 Pułk Ułanów Krechowieckich pod dowództwem por. Bronisława Jasińskiego „Komara” Pułk liczył ponad 300 partyzantów. Armii Krajowej podporządkowała się też kompania 11 białoruskiego batalionu policji.
Po drugiej stronie Kanału Augustowskiego odtwarzano 41 pułk piechoty AK i 3 pułk szwoleżerów AK. Oba pułki tworzyły zgrupowanie (ok. 700 ludzi) pod dowództwem mjr. Kazimierza Ptaszyńskiego – „Zaremby”.
Niemcy ogłosili stan zagrożenia dla Augustowa, obawiając się uderzenia partyzantów. Wykonano ponad 30 akcji zbrojnych, czterokrotnie wysadzano transporty wojskowe na trasie kolejowej Augustów-Grodno. Współpracowano też z wojskami Armii Czerwonej. Sowieckiej grupie wywiadowczej „Jasień” dostarczono plany umocnień w Prusach Wschodnich. 6 sierpnia oddział por. Stefana Koski – „Jastrzębia” (ok. 180 ludzi) i oddział mjr. „Zaremby” (124 ludzi) przedostały się na tereny zajęte przez Armię Czerwoną. Pozostałe oddziały rozformowały się. Wyjątek stanowił OP ppor. Juliana Wierzbickiego „Romana”; został rozbity 2 października 1944 pod Nowinką.
Na Czerwonym Bagnie koło Osowca ześrodkowano oddziały mające wejść w skład 9 Pułku Strzelców Konnych AK rotmistrza Wiktora Konopki „Groma”. W lipcu i sierpniu pułk walczył m.in. nad Kanałem Woźnawiejskim, w Sołkach, nad Kanałem Kapickim i Ławskim, w Kuligach, nad rzeką Jegrznia, na kolonii Dębiec, w Przechodach i Grzędach. W dniu 8 września po całodziennej walce pułk został rozbity. Zginął dowódca pułku rtm. Wiktor Konopno ps. „Grom”. 
W Inspektoracie Łomża sformowano trzy bataliony 33 pułku piechoty AK. 1 batalion kpt. Józefa Siejaka „Saka” w rejonie Szczepankowa, 2 batalion kpt. Władysława Olszaka „Szareckiego” i 3 batalion kpt. Jana Sokołowskiego „Maja” działały po obu stronach Narwi i nad Biebrzą. 3 batalion, współdziałając z oddziałem sowieckim, walczył z Niemcami pod Sieburczynem. Oddziały partyzanckie, operując na drogach w rejonie Maliszewo – Chlebiotki utrudniały wycofywanie się nieprzyjacielowi w kierunku na most w Wiźnie.
Pododdziały 71 pułku piechoty stosowały zasadzki na drogach Zambrów – Łomża, Ostrów Mazowiecka – Zambrów-Białystok, Zambrów – Czyżew i Łomża – Ostrów Mazowiecka. 22 lipca pod Kołakami rozbito oddział niemiecki pędzący 2500 sztuk bydła. W trzy dni później pod Undami uwolniono 150 jeńców sowieckich.
5 pułk ułanów AK działał w obwodzie ostrołęckim. 20 sierpnia dokonał napadu na stanowiska baterii niemieckiej pod wsią Łabędy. Po demobilizacji w Puszczy Zielonej pozostał oddział por. Kazimierza Stefanowicza „Asa”. Współdziałał on z sowieckimi grupami wywiadowczymi.

</doc>
<doc id="1637408" url="https://pl.wikipedia.org/wiki?curid=1637408" title="Ed Elisian">
Ed Elisian

Ed Elisian, właściwie Edward Gulbeng Eliseian (ur. 9 grudnia 1926 roku w Oakland, zm. 30 sierpnia 1959 roku w Wisconsin State Fair Park w Milwaukee) – amerykański kierowca wyścigowy.
W latach 1953-1959 wziął udział w 43 wyścigach USAC National Championship. Jego najlepszym wynikiem było trzecie miejsce (Langhorne 1959), zdobył także jedno pole position (Milwaukee 1957).
Indianapolis 500 i kontrowersje.
W 1955 roku jako pierwszy kierowca w historii wyścigu dobrowolnie zatrzymał swój samochód, aby pobiec na miejsce tragicznego wypadku bliskiego przyjaciela, Billa Vukovicha.
To zdarzenie zostało przyćmione przez incydent z 1958 roku, gdy startujący z drugiej pozycji Elisian wpadł w poślizg na pierwszym okrążeniu, czym wywołał zbiorowy karambol, w którym zginął Pat O'Connor. W efekcie został zawieszony w prawach zawodnika przez USAC na kilka dni.
Niespełna miesiąc później, podczas wyścigu sprint carów na torze New Bremen Speedway w stanie Ohio, Elisian brał udział w kolizji z Jimem Davisem, który zmarł wskutek obrażeń kilka dni później. Sędziowie wyścigu nie stwierdzili winy Elisiana w tym przypadku, lecz jego reputacja wśród innych kierowców całkowicie legła w gruzach (jeszcze w 1956 roku Elisian został oskarżony o spowodowanie śmiertelnego wypadku Boba Sweikerta podczas wyścigu sprint carów w Salem; oddalono te zarzuty po analizie zapisu filmowego z kamer).
W 1959 roku Elisian nie zgłosił się do Indianapolis 500, wciąż będąc "persona non grata" na tym torze.
Śmierć.
Zginął w wypadku na torze Milwaukee Mile (ówcześnie Wisconsin State Fair Park) w 1959 roku. Na 28. z 200 okrążeń wpadł w poślizg na oleju wylanym ze zdefektowanego silnika A.J. Foyta i uderzył w zewnętrzną ścianę. Samochód obrócił się kołami do góry i stanął w płomieniach. Nieżywego Elisiana wydobyto z wraku dopiero po dziewięciu minutach.
Po śmierci Elisiana pojawiły się opinie, że pozostali kierowcy uczestniczący w tym wyścigu celowo nie przerwali rywalizacji, utrudniając dojazd straży pożarnej na miejsce wypadku. Te założenia pozostają jednak tylko w sferze domysłów.
Do dnia dzisiejszego Elisian pozostaje jedną z najbardziej kontrowersyjnych postaci w historii amerykańskich sportów wyścigowych. Mimo ostracyzmu związanego z wypadkiem Pata O'Connora, nie sposób pominąć faktu, że Elisian wciąż pozostaje jedynym kierowcą w historii Indianapolis 500, który dobrowolnie zatrzymał samochód, aby pomóc innemu zawodnikowi. To wydarzenie nie ma jednak przełożenia na generalną ocenę kierowcy, jak choćby w analogicznym przypadku Davida Purleya w świecie Formuły 1.
Starty w Indianapolis 500.
Wszystkie starty Elisiana w Indianapolis 500 są zaliczane do punktacji MŚ Formuły 1.

</doc>
<doc id="1637409" url="https://pl.wikipedia.org/wiki?curid=1637409" title="John Paul Gomez">
John Paul Gomez



</doc>
<doc id="1637410" url="https://pl.wikipedia.org/wiki?curid=1637410" title="Odkrycia i badania Oceanii">
Odkrycia i badania Oceanii



</doc>
<doc id="1637411" url="https://pl.wikipedia.org/wiki?curid=1637411" title="Géza Gárdonyi">
Géza Gárdonyi

Géza Gárdonyi (ur. 3 sierpnia 1863, zm. 30 października 1922) – pisarz, poeta i dziennikarz węgierski.
Pracował jako nauczyciel wiejski, potem podjął pracę w postępowych gazetach. Twórczością literacką zajął się ze względów zarobkowych. Napisał kilka książek, które – chociaż reprezentowały tzw. „literaturę brukową” – przyniosły mu popularność. W 1897 r. osiadł w Egerze, gdzie samotnie spędził resztę życia. Tam powstały jego najcenniejsze dzieła, zwłaszcza powieści historyczne.
W Polsce wydano trzy jego powieści:

</doc>
<doc id="1637413" url="https://pl.wikipedia.org/wiki?curid=1637413" title="Lista postaci serii Silent Hill">
Lista postaci serii Silent Hill

Lista postaci serii Silent Hill. Zawarto tu jedynie krótkie opisy danych bohaterów. Dokładniejsze charakterystyki znajdują się w odpowiednich artykułach dotyczących poszczególnych postaci.
(2001).
Wszystkie postacie z oryginalnego "Silent Hill" pojawiają się w grze.

</doc>
<doc id="1637414" url="https://pl.wikipedia.org/wiki?curid=1637414" title="Młynówka (dopływ Osy)">
Młynówka (dopływ Osy)

Młynówka ("Młyńska Struga") – struga, prawostronny dopływ Osy o długości 9,12 km. 
Struga płynie w województwie warmińsko-mazurskim, w powiecie nowomiejskim. Rozpoczyna swój bieg w miejscowości Piotrowice, wypływając z przepływowego Jeziora Trupel, jeszcze w tej samej miejscowości przepływa przez jezioro Piotrowickie. Następnie przepływa przez Słupnicę i w Babalicach uchodzi do Osy.

</doc>
<doc id="1637416" url="https://pl.wikipedia.org/wiki?curid=1637416" title="Harry Maybourne">
Harry Maybourne



</doc>
<doc id="1637417" url="https://pl.wikipedia.org/wiki?curid=1637417" title="Marija Martinovic">
Marija Martinovic



</doc>
<doc id="1637418" url="https://pl.wikipedia.org/wiki?curid=1637418" title="Łań">
Łań

Łań (białorus. i ros. "Лань") – rzeka w południowej Białorusi (obwód miński i brzeski), lewy dopływ Prypeci w zlewisku Morza Czarnego. Długość - 147 km, powierzchnia zlewni - 2190 km², średni przepływ u ujścia - 11,3 m³/s, spadek - 79,2 m, nachylenie - 0,4%. 
Źródła w zachodniej części Grzędy Kopylskiej na północ od Klecka. Płynie na południe przez Równinę Słucką i Polesie Prypeckie, po czym uchodzi do Prypeci na wysokości Dawidgródka. Rzeka skanalizowana, sieć kanałów melioracyjnych. Latem przepływ regulowany śluzami. Koryto szerokości 4-8 m w górnym biegu, 15-20 m w dolnym biegu. Przecina zbiornik wodny "Łaktysze" ("Лактышы").

</doc>
<doc id="1637419" url="https://pl.wikipedia.org/wiki?curid=1637419" title="Franz Woken">
Franz Woken

Franz Woken także: Franz Wokenius, Franciscus Wokenius (ur. 1685 w Rarwinie, zm. 18 grudnia 1734 w Wittenberdze (Lutherstadt Wittenberg)) – niemiecki pedagog, historyk, naukowiec językowy i teolog luterański.
Woken pochodził ze starej pomorskiej rodziny kaznodziejów. Jego pradziadek Bartholomäus studiował u Marcina Lutra (Martin Luther) na uniwersytecie wittenberskim i został duchownym. Jego dziadek Daniel był również jak jego ojciec duchownym i rok przed urodzeniem Franza objął probostwo w Rarwinie i poślubił córkę jego poprzednika - Marię Jadwigę Pistori.
Dokładnej daty urodzenia nie znamy, ale z różnych źródeł wiadomo, że urodził się razem z bratem bliźniakiem, który zaraz po porodzie zmarł. W pierwszych latach dzieciństwa wychowywał go ojciec i wpajał mu wiedzę na temat języków obcych i innych dziedzin życia. Następnie uczęszczał do szkoły w Kołobrzegu i uzyskał dużą wiedzę w dziedzinie filozofii.
Studia rozpoczął na uniwersytecie w Rostocku, po których to wrócił w rodzinne pomorskie strony. Następnie studiował teologię i języki orientalne na uniwersytetach w Halle i Lipsku (Leipzig).
Po studiach nauczał jako nauczyciel domowy i 8 lutego 1714 r. otrzymał tytuł magistra. Z początku miał zamiar habilitować się, ale ponownie wrócił w rodzinne strony i nauczał w gimnazjum w Szczecinku.
15 kwietnia 1725 roku przystąpił do habilitacji na Uniwersytecie w Lipsku (Leipzig), i podjął pracę jako profesor nadzwyczajny filozofii, uzyskał stopień bachelora teologii i napisał wiele książek. Stał się członkiem pruskiej Królewskiej Akademii Nauk.
Po śmierci Johanna Christopha Wichmannshausena został profesorem języka hebrajskiego i języków orientalnych na uniwersytecie wittenberskim. Poślubił jego córkę - Magdalenę Elisabeth. Miał z nią czterech synów: Franza, Franza Christopha, Franza Christlieba und Augustina Gottfrieda ale trzech wcześnie umarło.
Dnia 2 sierpnia 1732 otrzymał tytuł doktora teologii i w tym samym roku objął stanowisko rektora Uniwersytetu w Wittenberdze (Lutherstadt WIttenberg). W 1734 roku zachorował na gorączkę i sześć tygodni później umarł na nią. Woken był wybitnym znawcą języków orientalnych i w tej dziedzinie był bardzo oczytany. W swoich książkach pisał o krytyce Biblii, hermeneutyce, literaturze orientalnej, teologii dogmatycznej, filozoficzno-chrześcijańskiej etyce, estetyce oraz o kościołach, literaturze i historii Pomorza.

</doc>
<doc id="1637422" url="https://pl.wikipedia.org/wiki?curid=1637422" title="Dohren (powiat Harburg)">
Dohren (powiat Harburg)

Dohren – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Tostedt.
Położenie geograficzne.
Dohren leży w północno-zachodniej części Pustaci Lüneburskiej ok. 35 km. na południowy zachód od Hamburga. Od wschodu sąsiaduje z gminą Kakenstorf, od południa graniczy z gminą Tostedt, a od zachodu z gminą Heidenau i północy z gminą Hollenstedt z gminy zbiorowej Hollenstedt.
Dzielnice gminy.
W skład gminy Dohren wchodzą następujące dzielnice: Dohren i Dohren-Gehege.
Komunikacja.
W odległości ok. 6 km na północ od Dohren znajduje się autostrada A1 z węzłami Heidenau i Hollenstedt. Dzięki temu w 20 minut można się dostać do Hamburga. Również bardzo blisko jest do drogi krajowej B75 w Tostedt - ok. 2,5 km.

</doc>
<doc id="1637424" url="https://pl.wikipedia.org/wiki?curid=1637424" title="Herb Białorusi">
Herb Białorusi



</doc>
<doc id="1637425" url="https://pl.wikipedia.org/wiki?curid=1637425" title="Frank Simmons">
Frank Simmons



</doc>
<doc id="1637426" url="https://pl.wikipedia.org/wiki?curid=1637426" title="Sarah MacIntyre">
Sarah MacIntyre

Sarah MacIntyre (ur. 20 kwietnia 1988 w Inverness), szkocka curlerka, trzykrotna mistrzyni świata juniorów, zawodniczka Belmaduthy Curling Club, mieszka w Culbokie. Jest otwierającą u Sary Reid i Eve Muirhead. Studiuje zarządzanie zasobami ludzkimi i socjologię na University of Strathclyde.
MacIntyre zaczęła grać w curling w 1998. Trzykrotnie zdobywała tytuł mistrzyni Szkocji juniorek co dawało jej wyjazd na MŚ. W 2007 była otwierającą w drużynie Sary Reid, reprezentacja Szkocji zdobyła złoty medal pokonując w finale Kanadę 7:6. W dwóch następnych latach sytuacja powtórzyła się. Skipem została Eve Muirhead, ponieważ Reid przekroczyła wiek juniorski.
Sarah wystąpiła również na dwóch zimowych uniwersjadach. W 2007 grała na pozycji drugiej u Reid, Wielka Brytania na tych zawodach została sklasyfikowana na ostatnim 10. miejscu. Na następnej uniwersjadzie w 2009 była otwierającą u tej samej kapitan. Zespół dotarł do małego finału jednak przegrał tam z Rosją 4:8.

</doc>
<doc id="1637430" url="https://pl.wikipedia.org/wiki?curid=1637430" title="Morocz">
Morocz

Morocz (w górnym biegu Kopanka; biał. "Морач", ros. "Морoчь") – rzeka na Białorusi, w obwodzie mińskim, prawy dopływ Słuczy w zlewisku Morza Czarnego. Długość - 150 km, powierzchnia zlewni - 2030 km², średni przepływ u ujścia - 8,7 m³/s, spadek - 74 m, nachylenie - 0,5%.
Zaczyna się w pobliżu wsi Okszaty w rejonie kopylskim na Grzędzie Kopylskiej na wys. 210 m n.p.m. Płynie przez rejony: słucki, klecki i soligorski, po południowo-zachodniej części Równiny Środkowoberezyńskiej i północnej części Polesia Prypeckiego. Wpada do Słuczy 1 km na południowy zachód od wsi Morocz w rejonie soligorskim.
Dolina na dużej długości niewyraźna, miejscami trapezopodobna, o szerokości 400-800 m. W miejscach, gdzie dolina jest wyraźna, obszary zalewowe znajdują się po obu stronach, stopniowane na brzegach (szer. 100-200 m). Koryto prawie na całej długości skanalizowane. Jego szerokość wynosi: do wsi Morocz 2-4 m, niżej 20-25 m, przy Zalewie Czerwonosłobodzkim (zbiornik 50 km od ujścia) 40-50 m.
Najwyższy poziom wód powodziowych w końcu marca. Średni poziom wody nad stanem granicznym 2,4 m, najwyższy 2,9 m (1932). Zamarza w połowie grudnia, lody pękają w połowie marca. Zejście lodów wiosną trwa 5 dni.

</doc>
<doc id="1637437" url="https://pl.wikipedia.org/wiki?curid=1637437" title="Ugo (kardynał S. Martino)">
Ugo (kardynał S. Martino)

Ugo (zm. 9 marca 1206 w Rzymie) – włoski kardynał.
Pochodził prawdopodobnie z Rzymu i pełnił funkcję archiprezbitera bazyliki watykańskiej. W grudniu 1190 papież Klemens III mianował go kardynałem prezbiterem Santi Silvestro e Martino ai Monti. Podpisywał bulle papieskie między 17 lutego 1191 a 28 lutego 1206. Uczestniczył w papieskiej elekcji 1191 i papieskiej elekcji 1198. Wielokrotnie działał jako audytor w kurii papieskiej. W 1203 jest poświadczony jako papieski penitencjariusz. W tym samym roku był też legatem w Terracinie. Zmarł w Rzymie.

</doc>
<doc id="1637439" url="https://pl.wikipedia.org/wiki?curid=1637439" title="Miguel Bosé">
Miguel Bosé

Miguel Bosé, właśc. Luis Miguel González Borloni (ur. 3 kwietnia 1956 w Panamie) – hiszpański piosenkarz, kompozytor, aktor i reżyser.
Jest jedną z największych hiszpańskich sław, zarówno w Hiszpanii, jak i Ameryce Łacińskiej, a także aktorem francuskich produkcji kinowych. Laureat World Music Awards 2007.
Życiorys.
Wczesne lata.
Jest jedynym synem Luisa Miguela Dominguína (1926–1996), legendarnego hiszpańskiego matadora, i Lucii Bosé (z domu Borlani, ur. 28 czerwca 1931 w Mediolanie, zm. 23 marca 2020 w Segovii), słynnej włoskiej aktorki. Ma młodszą siostrę Paolę Dominguín (ur. 5 listopada 1960). Jego trzecie imię zostało nadane przez ojca chrzestnego, reżysera Luchino Viscontiego.
Kariera.
Swoją karierę artystyczną zapoczątkował w wieku siedemnastu lat występem na dużym ekranie w dramacie "Vera" ("Vera, un cuento cruel"), 1973 u boku Fernando Fernána Gómeza. W 1975 nagrał swoje pierwsze single: „Soy”/„For Ever For You”. Dwa lata potem podpisał kontrakt wytwórnią CBS Records, z którą był związany w latach 1977–1984. w 1977 roku zdobył hiszpański publicznej albumu "Linda" (1977). Dwa lata później został również doceniony we Włoszech i Ameryce Południowej z płytą "Chicas" (1979).
Okładka albumu „Milan-Madryt” (1983) została zaprojektowana przez Andy’ego Warhola. Stał się międzynarodową supergwiazdą, kiedy jego piosenka „Amante bandido” (1985) znalazła się wśród największych przebojów w całej Ameryce Łacińskiej i w Hiszpanii.
W hiszpańsko-francuskim dramacie Pedro Almodóvara "Wysokie obcasy" ("Tacones lejanos", 1991) zagrał postać sędziego śledczego Jorge Domíngueza. W dramacie historycznym Patrice Chéreau "Królowa Margot" ("La Reine Margot", 1994) wystąpił w roli Henryka Gwizjusza.
Zaśpiewał w duecie z Shakirą piosenkę pt. „Si Tú No Vuelves” (2007).
W 2007 roku obchodził swoje trzydziestolecie pracy artystycznej nagrywając album z duetami międzynarodowymi „Papito”. Po latach na rynku muzycznym pojawiły się kolejne płyty: „Papitwo” (2012) i „Amo” (2015).
Życie prywatne.
Spotykał się z księżniczką Monako Stefanią Grimaldi (1980) i Barbarą D’Urso (1982). W 2013 r. w wywiadzie dla hiszpańskiego magazynu gejowskiego „Shangay” ujawnił, że jest ojcem czworga dzieci: synów bliźniaków Tadeo i Diego oraz innej pary bliźniaków – Ivo i Telmo.

</doc>
<doc id="1637445" url="https://pl.wikipedia.org/wiki?curid=1637445" title="Michael Barratt">
Michael Barratt

Michael Reed Barratt (ur. 16 kwietnia 1959 w Vancouver, stan Waszyngton) – amerykański lekarz, astronauta.

</doc>
<doc id="1637446" url="https://pl.wikipedia.org/wiki?curid=1637446" title="Wina argentyńskie">
Wina argentyńskie

Wina argentyńskie – wina produkowane na terenie Argentyny. Argentyna jest (1990-2011) piątym producentem wina na świecie, z roczną produkcją około 15 mln hl. Winnice uprawiane są przede wszystkim w zachodniej części kraju, między 25. a 40. równoleżnikiem.
Historia.
Winna latorośl po raz pierwszy została przywieziona do Argentyny przed 1577 roku, kiedy to podczas kolonizacji Ameryki Południowej ksiądz Juan Cidrón założył winnicę Santiago del Estero. W ciągu następnych lat winnice były zakładane przez jezuitów w wielu częściach kraju, tak iż w końcu wino produkowano w całej Argentynie. Rewolucja winiarskia miała miejsce w kraju około roku 1870, kiedy to przedsiębiorczy mieszkańcy i imigranci rozpoczęli uprawy odmian sprowadzonych z Chile i z Europy. Leopoldo Suarez przywiózł sadzonki aż 600 szczepów z ważniejszych regionów winiarskich Starego Kontynentu.
Wina.
Argentyńscy producenci nastawiają się nadal bardziej na wolumen produkcji, niż na jakość wina. Winiarzy nastawiających się na eksport i spełnienie oczekiwań międzynarodowych odbiorców jest stosunkowo niewielu. 90% wina jest przeznaczone na potrzeby krajowe. W 2010 Argentyńczycy wypili szacunkowo 9,8 mln hl wina, co na osobę stanowi 23,5 l. Skrajnie suchy klimat kraju sprawia, że większość winnic jest nawadniana, co negatywnie odbija się na jakości wina. Instalacje nawadniające wykorzystują wodę spływającą z Andów i prowadzoną dalej kanałami. 
Ze względu na dewaluację argentyńskiego peso w 2002, wywołaną kryzysem finansowym, koszty pracy uległy znaczącemu obniżeniu. Niski kurs waluty sprzyjał napływowi odwiedzających i rozwojowi turystyki winiarskiej, ale zwiększał koszty beczek i technologii winiarskich.
Regiony i ich wina.
Na terenie Argentyny uprawia się liczne odmiany winogron. Większość szczepów przywieźli ze sobą imigranci z Europy: Francji (czerwony malbec), Włoch (odmiany piemonckie i toskańskie - barbera, sangiovese) oraz Hiszpanii (białe torrontés i czerwone tempranillo. Popyt na masowe wina jest zaspokajany uprawami odmian criolla i cereza, które były znane w Argentynie już w XVI wieku. 
Prowincja Mendoza produkuje około trzy czwarte krajowego wina. Charakterystyczne dla niej są wina czerwone, produkowane ze szczepu malbec, a w dalszej kolejności doskonałe cabernet sauvignon oraz tempranillo, barbera. sangiovese, syrah i pinot noir. Wśród eksportowanych białych win dominuje chardonnay, często starzony w beczkach. Inne to chenin blanc, johannisberg riesling i muscat. Winorośl jest powszechnie uprawiana na wysokości  m, a istnieją winnice położone na więcej niż  m. Najwyższa znana uprawa leży aż na  m n.p.m. Dla porównania: w Europie górną granicę stanowi około 500 m, z nielicznymi wyjątkami.
Położona na północ od Mendozy prowincja San Juan dostarcza dużej ilości win na rynek krajowy. Znaczną rolę odgrywa także uprawa winorośli na koncentrat soku winogronowego. Sąsiednia La Rioja była prawdopodobnie kolebką winiarstwa argentyńskiego, ale tutejsze utlenione wina o wysokim poziomie alkoholu nie wyróżniają się.
Wina z położonego na północnym zachodzie kraju regionu Salta konkurują z wyrobami z Mendozy. Cenione jest tutejszy cabernet sauvignon i torrontés. Duży, choć słabo wykorzystany potencjał ma chłodniejszy region Rio Negro, w którym znajduje się niecałe 5% argentyńskich winnic, produkujących przede wszystkim czerwone wina jednoszczepowe. Dobrze udają się tutaj również sauvignon blanc i chenin blanc.
Winogrona z regionu Catamarca są z reguły przerabiane na brandy. 

</doc>
<doc id="1637449" url="https://pl.wikipedia.org/wiki?curid=1637449" title="North Shore United">
North Shore United

North Shore United – półprofesjonalny, nowozelandzki klub piłkarski z siedzibą w Auckland. Jeden z najstarszych klubów piłkarskich w Nowej Zelandii, założony w 1886 roku. Dwukrotny mistrz Nowej Zelandii.

</doc>
<doc id="1637452" url="https://pl.wikipedia.org/wiki?curid=1637452" title="Klometiazol">
Klometiazol

Klometiazol () – organiczny związek chemiczny z grupy tiazoli, krótko działający lek nasenny i uspokajający.
Mechanizm działania.
Klometiazol jest pochodną witaminy B1, działającą uspokajająco, nasennie i spazmolitycznie. Klometiazol charakteryzuje się innym mechanizmem działania niż barbiturany czy benzodiazepiny. Stwierdzono, że lek wzmacnia działanie neuroprzekaźników hamujących, przede wszystkim GABA i glicyny, nie wpływa jednak na acetylocholinę i adenozynę. Nasilenie działania GABA wiąże się z oddziaływaniem klometiazolu na receptory GABAA, związane z jego kanałami chlorkowymi. Lek wywiera również bezpośredni wpływ na kanały chlorkowe. Klometiazol nie wpływa na przekaźnictwo związane z aminokwasami pobudzającymi.
Farmakokinetyka.
Klometiazol z przewodu pokarmowego wchłania się szybko. Maksymalne stężenie w osoczu krwi występuje po ok. 90 minutach. Lek, zanim trafi do krążenia ogólnego, jest intensywnie metabolizowany w wątrobie. Biodostępność leku w przypadku podawania doustnego jest na ogół niewielka, a wpływ na nią ma zarówno stosowana dawka, jak i czynniki osobnicze. Dostępność biologiczna wyraźnie zwiększa się w przypadku osób chorych z marskością wątroby i jej niewydolnością. Schorzenia te mają również wpływ na okres półtrwania leku, który w takich przypadkach wynosi ok. 9 h (przy 4 h u zdrowych ochotników). Wydłużenie okresu półtrwania obserwuje się również u osób starszych. Ma to związek ze zwiększoną objętością dystrybucji.
Lek wydalany jest z moczem, głównie w postaci metabolitów. Jedynie mniej niż 1% podanej dawki wydalane jest w postaci niezmienionej.
Wskazania.
Klometiazol stosowany jest w leczeniu:
Interakcje.
Klometiazolu nie należy stosować razem z pochodnymi benzodiazepiny. Odnotowano jeden przypadek zgonu z powodu zapaści krążeniowo-oddechowej u pacjenta leczonego tymi dwoma substancjami. Cymetydyna może hamować metabolizm klometiazolu, a tym samym przyczyniać się do wzrostu jego stężenia we krwi. Klometiazol, jako inhbitor izoenzymu CYP2E1, zwiększa stężenie leków metabolizowanych przy udziale CYP2E1. Karbamazepina zmniejsza biodostępność klometiazolu, należy więc rozważyć zwiększenie jego dawki.
Działania niepożądane.
Występują u 13% chorych i nie mają nasilonego charakteru. W większości przypadków ustępują w trakcie leczenia. Najczęściej pojawiają się podrażnienie błon śluzowych górnych dróg oddechowych z nadmiernym wydzielaniem śluzu oraz spojówek z łzawieniem. Wystąpić mogą również:
Bardzo rzadko wystąpić może wstrząs anafilaktyczny lub niedociśnienie. U osób starszych lek może wykazywać działanie silniejsze od zamierzonego lub paradoksalnie powodować pobudzenie.
Klometiazol charakteryzuje się znacznym potencjałem uzależniającym. Nagłe odstawienie może wiązać się z ryzykiem wystąpienia objawów abstynencyjnych (także drgawek). Może upośledzać zdolność do prowadzenia pojazdów i obsługi urządzeń mechanicznych.
Przedawkowanie.
Istnieją doniesienia o kilku zgonach spowodowanych przedawkowaniem leku. Szacuje się, że dawka 10 g połączona z alkoholem, który powoduje zwiększenie toksyczności klometiazolu, może spowodować śmierć. Charakterystycznymi objawami przedawkowania są: zwiększenie wydzielanie śliny, zwężenie źrenic, omamy, majaczenie, nadmierne pobudzenie. Razem ze wzrostem hamującego działania na układ nerwowy dochodzi do utraty przytomności, a następnie do śpiączki. Pozostałymi objawami przedawkowania mogą być:
Leczenie należy zacząć od płukania żołądka i podania węgla aktywowanego. Następnie należy dokładnie monitorować stan chorego i w razie potrzeby wdrożyć leczenie objawowe. Nie ma specyficznego antidotum na zatrucia klometiazolem.

</doc>
<doc id="1637454" url="https://pl.wikipedia.org/wiki?curid=1637454" title="Cerkiew Świętych Niewiast Niosących Wonności w Lublinie">
Cerkiew Świętych Niewiast Niosących Wonności w Lublinie

Cerkiew Świętych Niewiast Niosących Wonności – prawosławna cerkiew cmentarna w Lublinie. Należy do parafii katedralnej Przemienienia Pańskiego w Lublinie, w dekanacie Lublin diecezji lubelsko-chełmskiej Polskiego Autokefalicznego Kościoła Prawosławnego.
Cerkiew została ufundowana przez Andrieja Diejkuna, prezesa lubelskiej izby skarbowej. Była wznoszona w latach 1902−1903, jej poświęcenie miało miejsce 28 sierpnia 1903. Od początku swojego funkcjonowania jest to cerkiew cmentarna, służąca uroczystościom pogrzebowym i nabożeństwom w intencji zmarłych.
Świątynia reprezentuje styl bizantyjsko-rosyjski w wariancie moskiewsko-jarosławskim (neoruskim). Jest to budowla pięciokopułowa, z dzwonnicą położoną nad przedsionkiem, trójdzielna i dwupoziomowa. Nabożeństwa odprawiane są w jej części górnej, gdzie znajduje się ołtarz oraz jednorzędowy ikonostas. W krypcie na dolnym poziomie pochowany jest fundator świątyni wraz z żoną.
Budynek znajduje się w obrębie prawosławnej części XIX-wiecznego cmentarza prawosławnego, części większego kompleksu cmentarnego przy ulicy Lipowej w Lublinie.
Historia.
Cerkiew Świętych Niewiast Niosących Wonności została wzniesiona na początku XX wieku. Jej fundatorem był Andriej Diejkun, prezes miejscowej izby skarbowej i starosta parafii przy soborze Podwyższenia Krzyża Pańskiego w Lublinie, który pragnął poprzez budowę świątyni upamiętnić swoją zmarłą małżonkę. Przekazał on na ten cel 12 tys. rubli. Ceremonia położenia kamienia węgielnego pod świątynię odbyła się 3 czerwca 1902. Autorem projektu budowli był inż. Grigorij Artynow, zaś pracami budowlanymi kierował komitet pod przewodnictwem gubernatora lubelskiego Władimira Tchorżewskiego. Konsekracji obiektu w dniu 28 sierpnia 1903 przewodniczył biskup lubelski Eulogiusz w asyście archimandryty Dionizego, rektora seminarium duchownego w Chełmie, protojerejów Nikołaja Straszkiewicza i Nikołaja Glinskiego z soboru w Chełmie oraz duchowieństwa z cerkwi lubelskich. Andriej Diejkun nie dożył ukończenia prac budowlanych. Został pochowany w krypcie dwupoziomowej cerkwi, razem z żoną. W cerkwi pochowano również gubernatora lubelskiego Władimira Tchorżewskiego.
Cerkiew od początku pełniła funkcje kaplicy pogrzebowej. Równocześnie w nabożeństwie w niej może brać udział 100 osób.
Według Sokoła i Sosny początkowo patronami świątyni byli święci Andrzej Stratylates i męczennica Maria, patronowie małżonków Diejkunów, wezwanie takie potwierdza prasa cerkiewna z okresu bezpośrednio po wyświęceniu budynku. Cynalewska-Kuczma podaje czterech patronów − oprócz Andrzeja i Marii także święte Marię i Martę z Betanii. Współcześnie patronkami głównej − górnej − cerkwi są Święte Niewiasty Niosące Wonności, zaś dolnej − św. prorok Eliasz.
Po odzyskaniu niepodległości przez Polskę w 1918, gdy prawosławni stracili w ramach akcji rewindykacyjnej część świątyń, jakimi dysponowali w okresie zaboru rosyjskiego, cerkiew na cmentarzu przy ulicy Lipowej, obok cerkwi Przemienienia Pańskiego, była jedną z dwóch świątyń tego wyznania, jakie pozostały w mieście.
Po II wojnie światowej cerkiew pozostała w rękach parafii prawosławnej dzięki staraniom ks. Aleksego Baranowa, który uporządkował kwestie własności świątyń tego wyznania w Lublinie i uzyskał u nowych władz potwierdzenie praw prawosławnych do dalszego korzystania z nich.
W 1984 została wpisana do rejestru zabytków; niecały rok później za zabytek uznano cały kompleks cmentarzy przy ulicy Lipowej.
Na początku XXI w. odnowiony został ikonostas w górnej świątyni oraz przechowywane w niej ikony. W 2009 arcybiskup lubelski i chełmski Abel dokonał jego ponownego poświęcenia. Wcześniej obiekt był kilkakrotnie wandalizowany, zaś w 2007 skradziono ok. 100 kg miedzianej blachy z jego dachu. We wrześniu 2013 poinformowano o rozpoczęciu remontu prawosławnego cmentarza w Lublinie, w ramach którego przewidziano odnowienie elewacji cerkwi oraz instalację w niej oświetlenia. Po ukończeniu wymienionych prac (oraz wykonaniu nowych polichromii wewnątrz świątyni), cerkiew została 18 kwietnia 2017 rekonsekrowana przez arcybiskupa Abla.
Architektura.
Cerkiew cmentarna w Lublinie została wzniesiona w stylu bizantyjsko-rosyjskim. Jest budowlą trójdzielną. Wejście do budynku prowadzi przez prostokątny przedsionek, nad którym wznosi się wieża-dzwonnica, zwieńczona dachem namiotowym zakończonym niewielką cebulastą kopułką. Nawa cerkiewna została wzniesiona na planie kwadratu. Również nad nawą wznosi się dach namiotowy z cebulastą kopułką. Cztery analogiczne konstrukcje znajdują się w narożach nawy, na cylindrycznych bębnach. Pomieszczenie ołtarzowe mieści się w półkolistej absydzie. Wszystkie kopuły cerkwi zwieńczone były złoconymi krzyżami odlanymi w fabryce „E. Plage i T. Laskiewicz” w Lublinie. Ozdobny detal zastosowany przy zewnętrznej dekoracji świątyni wyraźnie nawiązuje do architektury siedemnastowiecznych cerkwi Moskwy i Jarosławia, o czym świadczy zastosowanie "piatigławia" (pięciu kopuł nad nawą), kokoszników, obniżonych łuków, użycie w budowie dwukolorowej i nieotynkowanej cegły, kształtowanie blachy w charakterystyczne romby. Świątynia jest też zdobiona kolorowymi kafelkami w narożnikach. Inne elementy – bliźniacze okna ujęte w półkoliste łuki, kolumienki z kostkowymi głowicami – nawiązywały do typowych rosyjsko-bizantyjskich cerkwi z wzornika Konstantina Thona.
We wnętrzu górnej cerkwi znajduje się jednorzędowy ikonostas ze zwieńczeniem z ikoną Ostatniej Wieczerzy. Został on wykonany w pracowni Borysowa w Moskwie, za cenę 975 rubli. Pozostałe ikony powstały w innej moskiewskiej pracowni Niemirowa. Na cerkiewnej dzwonnicy znajduje się 6 dzwonów, odlanych w ludwisarni Finlandzkiego, czego koszt wynosił 743 ruble. Wejście do górnej cerkwi prowadzi po ośmiu stopniach. Ściany tej świątyni są wewnątrz malowane na różowo do wysokości wzrostu człowieka. Nad ikonostasem znajduje się cerkiewnosłowiański napis "Swiatyj Boże" (pol. "Święty Boże" – początek trisagionu). W górnej cerkwi znajduje się również ikona Zmartwychwstania.
Cerkiew dolna jest zbudowaną z polnego kamienia kryptą do połowy zagłębioną w ziemi, oświetlaną przez światło słoneczne wpadające przez okna.

</doc>
<doc id="1637459" url="https://pl.wikipedia.org/wiki?curid=1637459" title="Stockman">
Stockman

Stockman – w australijskim słownictwie tradycyjne określenie osoby, która opiekuje się żywym inwentarzem na dużych australijskich latyfundiach ziemskich zwanych station. Station należą do właścicieli ziemskich w Australii nazywanych grazier lub do firm – grazing company. Amerykańskimi odpowiednikami stockmanów są kowboje.

</doc>
<doc id="1637460" url="https://pl.wikipedia.org/wiki?curid=1637460" title="Greg Rutherford">
Greg Rutherford

Greg Rutherford, właściwie Gregory James Rutherford (ur. 17 listopada 1986) – brytyjski lekkoatleta, skoczek w dal, mistrz olimpijski z Londynu 2012, mistrz świata z Pekinu 2015 i Europy z 2014 i 2016.
Życiorys.
Dzieciństwo i edukacja.
Greg Rutherford urodził się i wychował w Bletchley w Milton Keynes, gdzie uczęszczał do szkoły podstawowej w Two Mile Ash i do Denbigh School (gimnazjum). Jest prawnukiem piłkarza Jocka Rutherforda, który trzykrotnie wygrał rozgrywki First Division Angielskiej Ligi Piłki Nożnej.
W młodości trenował grę m.in. w piłkę nożną, rugby i badmintona, ćwiczył też w klubie piłkarskim Aston Villa, a w wieku 14 lat zdecydował się na uprawianie lekkoatletyki.
Kariera sportowa.
Lata 2005–2007.
W 2005 roku, jako 18-latek, Greg Rutherford wygrał Mistrzostwa Angielskiego Stowarzyszenia Atletów Amatorów (ang. "Amateur Athletic Association of England", w skrócie "AAA") w skoku w dal, zostając najmłodszym zwycięzcą w historii imprezy. W tym samym roku zwyciężył w Mistrzostwach Europy Juniorów w tej kategorii, uzyskując rekordowy wynik 8,14 m.. W 2006 roku reprezentował Anglię na Igrzyskach Wspólnoty Narodów, gdzie zajął 8. miejsce w skoku w dal. W tym samym roku ponownie wygrał Mistrzostwa AAA z wynikiem 8,26 m. W sierpniu zdobył srebrny medal na Mistrzostwach Europy w lekkoatletyce, skacząc na 8,13 m..
W lutym 2007 roku przeszedł operację kostki, przez co przerwał treningi na kilka tygodni. W tym samym roku brał udział w Mistrzostwach Świata w Lekkoatletyce i zajął 21. miejsce w rundzie kwalifikującej.
Lata 2008–2011.
W lipcu 2008 roku trzeci rok z rzędu wygrał mistrzostwa AAA po wykonaniu skoku w dal na odległość 8,20 m. Dwa tygodnie później wygrał Grand Prix Londynu z wynikiem 8,16 m.. W sierpniu 2008 roku reprezentował Anglię na Letnich Igrzyskach Olimpijskich organizowanych w Pekinie. 16 sierpnia wystartował w rundzie kwalifikacyjnej i z 3. miejsca (8,16 m) zakwalifikował się do finału, w którym zajął 10. miejsce. Po zawodach przyznał, że wynik był jego „największą porażką”, a winę za niepowodzenie zrzucił na infekcję nerek i płuc.
20 sierpnia 2009 roku ustanowił brytyjski rekord w skoku w dal mężczyzn, skacząc na 8,30 m w rundzie kwalifikującej do Mistrzostw Świata w Lekkoatletyce organizowanych w Berlinie. W finale konkurencji zajął 5. miejsce z wynikiem 8,17 m.. W marcu 2010 roku wystąpił na Halowych Mistrzostwa Świata w Lekkoatletyce i zajął 11. miejsce w rundzie kwalifikacyjnej. W tym samym roku uległ kontuzji stopy, przez co nie wziął udziału w Mistrzostwa Europy. 18 września pobił rekord życiowy w biegu na 100 metrów, pokonując ten dystans w 10,26 sekundy na Igrzyskach Great North City. W tym samym roku zdobył srebrny medal na Igrzyskach Wspólnoty Narodów, na których skoczył w dal na 8,22 m.. W czerwcu 2011 roku pobił swój życiowy rekord w skoku w dal, uzyskując wynik 8,32 m podczas rozgrywek Diamentowej Ligi w Eugene. Rezultat nie został uznany za brytyjski rekord z powodu pomocy zewnętrznej (podmuch wiatru). Podczas rundy kwalifikującej Mistrzostw Świata w Lekkoatletyce Rutherford uległ kontuzji ścięgna podkolanowego, przez co nie przeszedł do finału.
2012–2014.
W maju 2012 roku Greg Rutherford wyrównał brytyjski rekord w skoku w dal (8,35 m), który w lipcu poprzedniego roku ustanowił Chris Tomlinson. W sierpniu wystąpił na Letnich Igrzyskach Olimpijskich organizowanych w Londynie. W rundzie kwalifikacyjnej oddał skok na 8,08 m., dzięki czemu z 3. miejsca zakwalifikował się do finału. Wykonał w nim skok na 8,31 m, który zapewnił mu zdobycie złotego medalu igrzysk. Rutherford został tym samym drugi Brytyjczykiem, który zdobył złoty medal w tej konkurencji. Niedługo po wygraniu medalu dla Wielkiej Brytanii, wizerunek Rutherforda (i pozostałych brytyjskich medalistów) znalazł się na znaczkach pocztowych Royal Mail, a na jego cześć dwie skrzynki pocztowe w jego rodzinnym Milton Keynes zostały przefarbowane na złoty kolor.
W lipcu 2013 roku Rutherford ponownie uległ kontuzji ścięgna podkolanowego, tym razem podczas rozgrywek Diamentowej Ligi w Paryżu, przez co musiał zrezygnować z udziału w rywalizacji. Sportowiec zakwalifikował się do udziału w Mistrzostw Świata w Lekkoatletyce, ale nie przeszedł do finału, zajmując 14. miejsce w rundzie kwalifikacyjnej z wynikiem 7,87 m.. Jesienią tego samego roku zaczął trenować biegi krótkodystansowe u boku Jonasa Tawiah-Dodoo.
W lutym 2014 roku wyznał, że zaczął treningi sportów zimowych, takich jak m.in. bobsleje czy skeleton, z nadzieją wzięcia udziału w Zimowych Igrzyskach Olimpijskach. W kwietniu pobił własny rekord życiowy oraz rekord brytyjski, skacząc w dal 8,51 m podczas imprezy organizowanej w Olimpijskim Centrum Treningowym w Chula Vista. W lipcu zdobył złoty medal na Igrzyskach Wspólnoty Narodów, skacząc w dal na 8,20 m.. Miesiąc później zdobył złoty medal na Mistrzostwach Europy w Lekkoatletyce po uzyskaniu wyniku 8,29 m..
Od 2015.
W lutym 2015 roku wygrał Halowe Grand Prix Birmingham z wynikiem 8,17 m, ustanawiając swój życiowy rekord halowy. W czerwcu wygrał rozgrywki Diamond League w Birmingham z wynikiem 8,35 m. oraz w Oslo z wynikiem 8,25 m.. 25 sierpnia zdobył złoty medal na Mistrzostwach Świata w Lekkoatletyce, oddając skok na 8,41 m, swój drugi najdalszy skok w historii. Tydzień po mistrzostwach świata wygrał finał Diamentowej Ligi w skoku w dal. Wygrana sprawiła, że został pierwszym w historii Brytyjczykiem, który w jednym czasie zdobył wszystkie możliwe tytuły mistrzowskie w rozgrywkach uprawianych na świeżym powietrzu: mistrza olimpijskiego, Świata, Europy, Wspólnoty Narodów oraz Diamentowej Ligi.
W lutym 2016 ustanowił nowy rekord halowy, skacząc w dal na 8,26 m. podczas rozgrywek w Albuquerque w Nowym Meksyku. W lipcu obronił tytuł Mistrza Europy podczas Mistrzostw Europy w Lekkoatletyce, uzyskując wynik 8,25 m.. W sierpniu zdobył brązowy medal na Letnich Igrzyskach Olimpijskich, gdzie skoczył w dal na 8,29 m..
Występy w mediach.
W 2012 roku Greg Rutherford i gimnastyk Louis Smith wzięli udział w jednym z odcinków programu "The Million Pound Drop" (w Polsce znanego jako "Postaw na milion"), występując w specjalnej, charytatywnej serii „Gry Celebrytów”. W 2013 roku sportowiec wystąpił w programie "Fake Reaction" oraz wziął udział w specjalnej, celebryckiej edycji programu "The Cube". W 2014 roku brał udział w drugiej edycji programu "The Great British Bake Off" (w Polsce znanym jako "Bake off – Ale ciacho!"), a także uczestniczył w programie "The Chase". Od 23 września do 20 listopada 2016 brał udział w czternastej edycji programu "Strictly Come Dancing" (w Polsce znanym jako "Taniec z gwiazdami"). Jego partnerką była Natalie Lowe, z którą zajął ostatecznie siódme miejsce.
Życie prywatne.
Greg Rutherford mieszka obecnie w Woburn Sands, małym mieście na przedmieściach Milton Keynes. Obecnie jest w związku z Susie Verill. Mają dwóch synów: Milo (ur. październik 2014) oraz Rexa (ur. lipiec 2017). Para zaręczyła się w maju 2019.
W czerwcu 2014 roku w rodzinnym mieście Rutherforda został postawiony – na jego cześć – metalowy posąg o wartości 100 tys. funtów.

</doc>
<doc id="1637461" url="https://pl.wikipedia.org/wiki?curid=1637461" title="Nabłonek wielowarstwowy przejściowy">
Nabłonek wielowarstwowy przejściowy

Nabłonek przejściowy – rodzaj nabłonka wielowarstwowego, który jest odmianą nabłonka wielowarstwowego sześciennego; typ nabłonka zaliczany do szczególnych, ponieważ komórki najbardziej zewnętrznej spośród 3-6 warstw budulcowych nie mają stałego kształtu. Wynika to stąd, iż nabłonek zmienia grubość w zależności od wypełnienia pęcherza moczem. Powierzchniowe komórki są duże, baldaszkowate i pokrywają kilka sąsiednich komórek leżących pod nimi. Błona komórkowa od strony światła pęcherza i przewodów składa się głównie z cerebrozydów i posiada wgłobienia. U wszystkich owodniowców ten typ nabłonka wyściela moczowody oraz pęcherz moczowy (o ile występuje).

</doc>
<doc id="1637462" url="https://pl.wikipedia.org/wiki?curid=1637462" title="Eitanas Finkelšteinas">
Eitanas Finkelšteinas

Eitanas Finkelšteinas (ros. Эйтан Финкельштейн, niem. Eitan Finkelstein) (ur. 1942 w Swierdłowsku) – litewski i radziecki dysydent, obrońca praw człowieka, fizyk, publicysta i politolog.
W 1964 ukończył Uralski Instytut Politechniczny w Swierdłowsku. W związku z okazywaniem sympatii wobec Żydów walczących z Arabami został w 1967 wyrzucony ze studiów aspiranckich w Instytucie Fizyki i Techniki w Moskwie. 
W 1970 zamieszkał w Wilnie. Rok później odmówiono mu prawa wyjazdu do Izraela. Zaangażował się w obronę osób chcących opuścić ZSRR i zamieszkać w Izraelu (m.in. Natana Szaranskiego i Viktorasa Petkusa). 
W 1976 był wraz z Viktorasem Petkusem, Karolisem Garuckasem, Tomasem Venclovą i Oną Lukauskaitė-Poškienė jednym z założycieli Litewskiej Grupy Helsińskiej, w składzie której pozostał do 1979. 
W 1983 wyemigrował z ZSRR. Zamieszkał w Monachium, gdzie pracował w piśmie "Strana i mir" (od 1989 był jego redaktorem). W latach 1991-1992 wydawał czasopismo "Jewrejskij żurnał". Obecnie pracuje w czasopiśmie "Czajka" oraz Radiu Swoboda. 
W 2007 wziął udział w uroczystościach upamiętniających 30 rocznicę powstania Litewskiej Grupy Helsińskiej. 

</doc>
<doc id="1637463" url="https://pl.wikipedia.org/wiki?curid=1637463" title="Hans Bernhard Reichow">
Hans Bernhard Reichow

Hans Bernhard Reichow (ur. 25 listopada 1899 w Rogowie, zm. 7 maja 1974 w Bad Mergentheim) – niemiecki architekt i urbanista.
Życiorys.
W latach 1919–1923 studiował w Wyższej Szkole Technicznej w Monachium i Gdańsku, gdzie obronił pracę doktorską o sztuce ogrodniczej w Gdańsku ("Alte bürgerliche Gartenkunst in Danzig"). Po studiach w 1925 wyjechał do Berlina, gdzie podjął pracę w pruskiej administracji budowlanej, a od 1926 pracował dla Ericha Mendelsohna. W 1927 założył własne biuro architektoniczne w Berlinie, projektując i realizując domy jedno- i wielorodzinne.
W latach 1928–1934 był głównym planistą w Dreźnie, następnie miejskim radca budowlanym w Brunszwiku (1934–1936), a później dyrektorem budowlanym w Szczecinie (1939–1945). Od 1937 roku był członkiem NSDAP. W latach II wojny światowej był jednym z autorów Generalplan Ost, stanowiącego podstawę dla "kolonizacji" terenów okupowanych przez Trzecią Rzeszę. Opracował także plan przebudowy Poznania zgodnie z założeniami urbanistyki nazistowskiej. Jego bogaty w tereny zielone plan rozbudowy Szczecina zwrócił uwagę Konstantego Gutschowowa pracującego nad rozbudową Hamburga – Reichow został konsultantem Gutschowa i pod jego kierunkiem opracował koncepcję organicznego planowania miasta. W 1945 Reichow uciekł przed zbliżającym się frontem do Hamburga, gdzie założył własne biuro architektoniczne, realizując liczne projekty osiedli mieszkalnych.
W okresie powojennym był znany jako propagator koncepcji "miasta przystosowanego do samochodu" (Die autogerechte Stadt) oraz autor książki pod takim samym tytułem.

</doc>
<doc id="1637466" url="https://pl.wikipedia.org/wiki?curid=1637466" title="Kaplica Niewiast Niosących Wonności w Lublinie">
Kaplica Niewiast Niosących Wonności w Lublinie



</doc>
<doc id="1637467" url="https://pl.wikipedia.org/wiki?curid=1637467" title="Centrum Chrześcijańsko-Demokratyczne">
Centrum Chrześcijańsko-Demokratyczne

Centrum Chrześcijańsko-Demokratyczne (wł. "Centro Cristiano Democratico", CCD) – włoska chadecka partia polityczna, działająca w latach 1994–2002.
Historia.
Partia została założona w styczniu 1994 przez działaczy Chrześcijańskiej Demokracji, rozwiązanej po serii afer korupcyjnych (tzw. Tangentopoli) z udziałem jej polityków. Przystąpili do niej zwolennicy nawiązania współpracy z nowymi siłami na prawicy, w szczególności z Forza Italia.
Sekretarzem krajowym został Pier Ferdinando Casini, zaś stanowisko prezydenta objął Clemente Mastella. CCD od początku wchodziło w skład centroprawicowej koalicji kierowanej przez Silvia Berlusconiego. W pierwszym jego rządzie Clemente Mastella pełnił funkcję ministra pracy, a Francesco D’Onofrio ministra edukacji.
Do Izby Deputowanych w 1994, 1996 i 2001 wprowadzała regularnie po około 20 posłów, w Senacie w tym okresie była reprezentowana przez kilkunastu swoich polityków. W 1994 do Parlamentu Europejskiego wszedł jeden działacz centrum, zaś pięć lat później dwóch kandydatów CCD.
Od 1995 partia blisko współpracowała ze Zjednoczonymi Chrześcijańskimi Demokratami, Rocca Buttiglione, regularnie tworząc wspólne listy wyborcze. W 1998 doszło w CCD do rozłamu, gdy ugrupowanie opuściła grupa zwolenników Clemente Mastelli.
W 2001 po zwycięstwie wyborczym prawicy Pier Ferdinando Casini został przewodniczącym Izby Deputowanych XIV kadencji. Na stanowisku sekretarza krajowego zastąpił go wówczas Marco Follini. W grudniu 2002 CCD i UDC wraz z mniejszymi środowiskami zjednoczyły się, tworząc Unię Chrześcijańskich Demokratów i Centrum.

</doc>
<doc id="1637469" url="https://pl.wikipedia.org/wiki?curid=1637469" title="Siboglinidae">
Siboglinidae



</doc>
<doc id="1637470" url="https://pl.wikipedia.org/wiki?curid=1637470" title="Wypukłodruk">
Wypukłodruk



</doc>
<doc id="1637471" url="https://pl.wikipedia.org/wiki?curid=1637471" title="Płaskodruk">
Płaskodruk



</doc>
<doc id="1637477" url="https://pl.wikipedia.org/wiki?curid=1637477" title="Marcin Murawski">
Marcin Murawski

Marcin Murawski (ur. 29 października 1974 w Poznaniu) – polski altowiolista, dyrygent, pedagog i dziennikarz. Profesor Akademii Muzycznej im. I.J. Paderewskiego w Poznaniu.
Życiorys.
W 1998 ukończył z wyróżnieniem Akademię Muzyczną im. I.J. Paderewskiego w Poznaniu w klasie altówki prof. Andrzeja Murawskiego. Edukację uzupełniał m.in. na podyplomowych studiach dziennikarstwa na Uniwersytecie im. A. Mickiewicza w Poznaniu, studiach podyplomowych w ramach stypendium Ministerstwa Kultury RP w Królewskiej Jutlandzkiej Akademii Muzycznej w Aarhus (Dania), w klasie altówki prof. Clausa Myrupa. W 2004 w Akademii Muzycznej w Katowicach uzyskał stopień doktora sztuk muzycznych. W 2012 w Akademii Muzycznej w Poznaniu uzyskał stopień doktora habilitowanego sztuk muzycznych. W lipcu 2020 uzyskał tytuł profesora, podpisany przez Prezydenta RP.
W latach 2006–2013 prowadził klasę altówki w Akademii Sztuki w Szczecinie (wcześniej szczecińska filia AM w Poznaniu), w latach 2005–2011 pracował w POSM II st. im. M. Karłowicza w Poznaniu. Wykładowca kursów mistrzowskich z altówki i z zakresu muzyki kameralnej na akademiach i uniwersytetach w Europie (m.in. Grieg Academy w Bergen – Norwegia, Icelandic Academy of Arts w Reykjaviku – Islandia, Royal Irish Academy of Music w Dublinie – Irlandia, Academy of Music w Rydze – Łotwa, Narodowej Akademii Muzycznej we Lwowie – Ukraina, Estońskiej Akademii Muzyki i Teatru w Tallinie – Estonia, Narodowym Konserwatorium Muzycznym w Tbilisi – Gruzja, Państwowym Konserwatorium Muzycznym w Petersburgu – Rosja, Universität für Musik und darstellende Kunst w Wiedniu – Austria, Uniwersytecie Zachodnim w Timisoarze – Rumunia), w USA (m.in. University of Iowa, University of Northern Iowa, Lawrence University, University of Illinois, Ball State University, Luther College, Coe College), w Chinach (Państwowe Konserwatorium w Harbinie) oraz w Nowej Zelandii (Victoria University of Wellington). Juror konkursów krajowych, ekspert Centrum Edukacji Artystycznej, wychowawca wielu absolwentów – laureatów nagród i wyróżnień.
Laureat polskich i międzynarodowych konkursów, solowych i kameralnych, m.in. Grand Prix I Festiwalu Teatru Telewizji Polskiej i Polskiego Radia (Sopot 2002), nagroda na XIII Międzynarodowym Konkursie Kameralnym im G. i K. Bacewiczów (Łódź 1998), nagroda i wyróżnienie na VII Ogólnopolskim Konkursie Altówkowym im. J. Rakowskiego (Poznań 1993)
Działalność koncertową, zarówno solowo, kameralnie, jak i z orkiestrami, prowadzi w wielu miastach Polski, a także za granicą – koncertując we Francji, Holandii, Włoszech, Belgii, Danii, Szwecji, Niemczech, Austrii, Ukrainie, Słowacji, w Czechach, Norwegii, Islandii, Estonii, na Litwie, na Łotwie, w Gruzji, w Rumunii, w USA (m.in. w Carnegie Hall), Chinach oraz w Nowej Zelandii. Podczas 44 Międzynarodowego Kongresu Altówkowego w Wellington we wrześniu 2017 dwukrotnie wystąpił jako solista z orkiestrą, prowadził lekcje mistrzowskie, przedstawił wykład wraz z recitalem dotyczący formy passacaglii w literaturze na altówkę, dyrygował Massed Viola Orchestra podczas koncertu finałowego oraz wystąpił z recitalem muzyki polskiej. Podczas 45 Międzynarodowego Kongresu Altówkowego w Rotterdamie w listopadzie 2018 wystąpił jako solista z orkiestrą, prowadził lekcje mistrzowskie, dyrygował Viola Orchestra podczas koncertu finałowego oraz przedstawił w premierowym pokazie film koncertowy „Graupner. For viola d’amore &amp; more” w koprodukcji nowozelandzko-polskiej w reżyserii Anny Kochnowicz-Kann, którego był producentem.
Współpracuje z wytwórnią Acte Préalable, dla której obok kompozycji z minionych epok nagrywa utwory współczesne, w tym dedykowane specjalnie dla niego m.in. autorstwa amerykańskiego twórcy i altowiolisty Michaela Kimbera.
W przeszłości dziennikarz, redaktor, szef działu muzycznego „Dziewczyna i Chłopak” przy „Głosie Wielkopolskim” (1993–1998), dziennikarz Radio Merkury Poznań i Radio Winogrady Poznań (1995–1998), dziennikarz i redaktor Telewizji Polskiej i Telewizji Polonia (1995–1998, 2005–2006), autor scenariuszy filmowych.
Jest członkiem Zarządu International Viola Society (od 2020 pełni funkcję sekretarza wykonawczego), Australian and New Zealand Viola Society i Hummel Gesellschaft Weimar.

</doc>
<doc id="1637478" url="https://pl.wikipedia.org/wiki?curid=1637478" title="Emanuel Bułhak">
Emanuel Bułhak

Emanuel Mieczysław Bułhak herbu Syrokomla (ur. 1865, zm. 1943) – polski arystokrata, filozof i religioznawca.
Życiorys.
Był synem Józefa Bułhaka i Antoniny z Malinowskich. W młodości gospodarował majątkami ziemskimi w Czehrynce i w Dobośni. Po śmierci ojca i stryjów odziedziczył ogromny majątek rodziny książęcej Bułhaków, w którego skład poza nieruchomościami wchodziła również m.in. cenna kolekcja dzieł sztuki, kolekcja pasów słuckich oraz biblioteka pałacu w Dobośni.
Dzięki rodowej fortunie studiował filozofię i religioznawstwo w Austrii, Niemczech i we Francji. Ponadto przez większą część życia mógł sobie pozwolić na liczne podróże po Europie. Upodobał sobie zwłaszcza kraje śródziemnomorskie. Zakupił w tym celu kilka posiadłości we Francji i we Włoszech gdzie w okresie dwudziestolecia międzywojennego stale rezydował.
Działalność literacka i fundacje.
Emanuel Bułhak pasjonował się teologią. W 1932 roku przetłumaczył na język polski dzieła Pseudo-Dionizego. Napisał też po francusku i wydał w 1938 roku obszerną monografię na temat autentyczności tych dzieł.
Interesował się sztuką, zwłaszcza antyczną i wczesnochrześcijańską. Był fundatorem wielu pomników m.in.: rzeźby "Gladiator" dłuta Piusa Welońskiego, która zdobi klatkę schodową warszawskiej Zachęty; pomnika "Nieznanego Żołnierza" w Cannes oraz kościoła Opatrzności Bożej w Wesołej. W 1925 roku ufundował place pod budowę klasztoru Zgromadzenia Sióstr Matki Bożej Loretańskiej oraz kościoła parafialnego w Rembertowie.
Założyciel Wesołej.
Na początku XX wieku Emanuel Bułhak rozpoczął wyprzedaż i parcelację swoich podwarszawskich majątków. W wyniku tej działalności w okresie międzywojennym powstały wzdłuż linii kolejowej warszawsko-terespolskiej takie miejscowości letniskowe jak: Wesoła i Wola Grzybowska, które po II wojnie światowej zostały połączone i utworzyły miasto Wesoła.
Emanuel Bułhak został upamiętniony tablicą pamiątkową na frontonie kościoła Opatrzności Bożej w Wesołej. Jego imię nosi również Społeczna Szkoła w Warszawie-Wesołej.
Życie prywatne.
Emanuel Bułhak był żonaty z Józefą z Hutten-Czapskich. Para miała córkę Izabellę. Emanuel Bułhak adoptował poza tym Jerzego Bułhaka-Jelskiego i Władysława Bułhaka.

</doc>
<doc id="1637479" url="https://pl.wikipedia.org/wiki?curid=1637479" title="Jodłownik (potok)">
Jodłownik (potok)

Jodłownik ("Jodłówka") – potok górski, prawy dopływ Nysy Kłodzkiej o długości 8,17 km.
Potok płynie w Sudetach Środkowych w Górach Bardzkich w woj. dolnośląskim. Wypływa z południowo-zachodniego zbocza Ostrej Góry poniżej Przełęczy Łaszczowa, na wysokości około 520–540 m n.p.m. W części źródliskowej składa się z kilku drobnych potoczków, biorących początek po obu stronach szosy przechodzącej przez przełęcz. Główny ciek Jodłownika wypływa z obszaru Dolinnych Łąk. Potok w górnym biegu płynie stromą, doliną porośniętą lasem świerkowo-bukowym, której zbocza miejscami przechodzą w małe skalne zręby, a w korycie potoku występują małe progi skalne. Na wysokości około 480 m n.p.m. potok opuszcza las i płynie w kierunku południowym, przeważnie wśród łąk i pól uprawnych, a w większej części wzdłuż zabudowań Wojciechowic. W Wojciechowicach w środkowej części swojego biegu potok skręca w kierunku zachodnim, a po kilku kilometrach na wysokości wzniesienia Mariańska Górka, skręca na południowy zachód i dalej malowniczą Mariańską Doliną płynie do ujścia do Nysy Kłodzkiej. Przed samym ujściem do Nysy u stóp Owczej Góry, na wysokości około 295 m n.p.m. przepływa przez przemysłową część Kłodzka. Zasadniczy kierunek biegu Jodłownika jest południowo-zachodni.
Jodłownik jest potokiem górskim zbierającym wody z południowych zboczy Grzbietu Wschodniego Gór Bardzkich. Wzdłuż potoku na całej prawie jego długości położona jest miejscowość Wojciechowice. Potok częściowo jest uregulowany i ma wartki prąd.
Dawne nazwy potoku: "Konigshainer Bach, Konigshainer Wasser, Bronna Woda", obecnie Jodłownik lub Jodłówka. Jego dopływami są Szczerbnica i Kamiennik oraz małe bezimienne dopływy.

</doc>
<doc id="1637481" url="https://pl.wikipedia.org/wiki?curid=1637481" title="Walenty Wojciech">
Walenty Wojciech

Walenty Wojciech (ur. 2 lutego 1868 w Grzawie, zm. 29 maja 1940 we Wrocławiu) – biskup tytularny Danaba, biskup pomocniczy wrocławski w latach 1920–1940.
Urodził się 2 lutego 1868 roku w Grzawie koło Pszczyny w rodzinie wolnego sołtysa. Ukończył gimnazjum w Pszczynie oraz studia teologiczne na uniwersytecie we Wrocławiu. Po uzyskaniu święceń kapłańskich w roku 1894 pracował jako wikariusz w parafiach w Katowicach i Kluczborku. Przez krótki czas był proboszczem parafii w Lewinie Brzeskim, a następnie w Mieroszowie.
W 1902 przeniesiono go do Korfantowa, gdzie sprawował funkcję proboszcza do 1916 roku. W tym czasie z jego inicjatywy wybudowano w 1904 roku nowy kościół pod wezwaniem św. Apostołów Piotra i Pawła w Rzymkowicach oraz w latach 1908–1911 w Korfantowie na miejscu rozebranej starej świątyni wzniesiono nowy kościół pod wezwaniem Trójcy Świętej. Zadbał również o remont kaplic w miejscu pielgrzymek na Szwedzkiej Górce koło Przydroża Małego.
W roku 1916 roku został kanonikiem wrocławskim i radcą kurii biskupiej, parafię w Korfantowie natomiast objął po nim, będący również księdzem, jego brat Antoni Wojciech. Sakrę biskupią otrzymał 1 maja 1920 roku. Działalność duszpasterską prowadził w języku polskim i niemieckim.

</doc>
<doc id="1637482" url="https://pl.wikipedia.org/wiki?curid=1637482" title="Tadeusz Jabłoński">
Tadeusz Jabłoński

Tadeusz Jabłoński (ur. 23 października 1919 w Poznaniu, zm. 16 października 2019 w Gdańsku) – polski dziennikarz i pisarz, posługujący się często pseudonimem Paweł Dzianisz.
Życiorys.
Z urodzenia Wielkopolanin, do 1945 przez większość czasu mieszkał z rodziną w Śremie. Od 1945 studiował polonistykę na Uniwersytecie Poznańskim. W latach 1946-1969 był związany z Bydgoszczą. W latach 1945-1946 był dziennikarzem „Polski Zachodniej”, w latach 1946-1959 redaktorem sportowym, publicystą w dziale kulturalnym i sekretarzem redakcji bydgoskiego „Ilustrowanego Kuriera Polskiego”. Od 1951 był członkiem Stowarzyszenia Dziennikarzy Polskich. W latach 1959-1969 był sekretarzem redakcji bydgoskiego „Dziennika Wieczornego”. W 1965 ukończył studium ekonomii i organizacji turystyki w Warszawie. Od 1969 związany był z Gdańskiem. W latach 1969-1981 był zastępcą sekretarza redakcji (później sekretarzem) i kierownikiem magazynu niedzielnego „Głosu Wybrzeża”, w latach 1976-1980 był społecznym redaktorem naczelnym rocznika Polskiego Związku Żeglarskiego „Świat Żagli”. W 1982 przeszedł na wcześniejszą emeryturę, jednak kontynuował pracę dziennikarską. W latach 1989-1991 był związany z „Tygodnikiem Gdańskim”. W latach 1991-1994 był sekretarzem redakcji „Dziennika Bałtyckiego”. Współpracował z „Gwiazdą Morza”, „Pielgrzymem” i „Pomeranią”. Publikował cykle felietonów, szkice literackie, eseje, reportaże historyczne, biografie, przewodniki turystyczne, powieści i opowiadania.
Był autorem ponad 20 publikacji książkowych, m.in.: "Pierwszy wiatr" (1979), opowiadań "Pochyl się do kolan brzozy: opowieści wędrownicze (1974)", "Nadbałtyckie spotkania" (z Anną Kościelecką, 1989), "Przeleciał anioł" (2007), "Wokół Conrada" (2008).
Był również żeglarzem i wspinaczem. Był założycielem polskiego Bractwa Kaphornowców (1974) oraz pomysłodawcą (wraz z Kazimierzem Kołodziejem i Zenonem Gralakiem) ustanowienia prestiżowych nagród żeglarskich: "Rejs Roku" i "Srebrny Sekstant" (1970). Inicjator sprowadzenia w 1971 na Westerplatte prochów majora Henryka Sucharskiego (dowódcy obrony Westerplatte we wrześniu 1939), sprowadzenia prochów Bernarda Chrzanowskiego na cmentarz oksywski (1986), a także budowy pomnika pisarza Josepha Conrada w Gdyni (odsłoniętego w 1976). Był również pomysłodawcą tablicy pamiątkowej Jana Kanapariusza, pierwszego kronikarza Gdańska, na ulicy jego imienia (2009).
Zmarł 16 października 2019, tydzień przed setną rocznicą swoich urodzin. 23 października 2019 został pochowany na gdańskim cmentarzu Srebrzysko (rejon VII, taras IV-skarpa-11).
Nagrody.
Został odznaczony między innymi Krzyżem Kawalerskim Orderu Odrodzenia Polski (1972), Medalem 25 Lat Pracy w Dziennikarstwie SDP w PRL (1972), Medalem św. Wojciecha, odznaką „Zasłużonym Ziemi Gdańskiej”, „Zasłużony dla Miasta Gdańska”, „Za zasługi dla województwa bydgoskiego”, złotą odznaką „Zasłużony Pracownik Morza”, złotą odznaką „Zasłużony Działacz Żeglarstwa”, złotą odznaką „Zasłużony Działacz Turystyki”, dwukrotnie brązowym medalem „Za wybitne osiągnięcia sportowe”. Laureat Nagrody im. Conrada za publicystykę morską oraz Nagrody Prezydenta Gdańska w Dziedzinie Kultury (2009).

</doc>
<doc id="1637483" url="https://pl.wikipedia.org/wiki?curid=1637483" title="Przełęcz Rupienka">
Przełęcz Rupienka

Przełęcz Rupienka (672 m n.p.m.) - wyraźne obniżenie w głównym, wododziałowym grzbiecie Karpat Zachodnich, bezpośrednio na południe od szczytu Ochodzitej.
Z geograficznego punktu widzenia przełęcz Rupienka leży w obrębie obniżenia, rozgraniczającego właściwy zrąb Beskidu Śląskiego na północy od Beskidu Żywieckiego na południu i zwanego Bramą Koniakowską. W opracowaniach turystycznych przełęcz zalicza się z reguły w obszar Beskidu Śląskiego, chociaż pojawiają się głosy, by właśnie na niej wyznaczyć granicę między Beskidem Śląskim a Żywieckim.
Przełęcz Rupienka stanowi przejście między doliną Czadeczki na zachodzie (sprowadza w nią wygodna droga) a doliną Czernej na wschodzie. Nazwa, nadana tej przełęczy przez turystów, pochodzi od leżącego na północ od niej (na stoku Ochodzitej) przysiółka Rupienka. Przez przełęcz biegną znaki niebieskie szlaku turystycznego ze Zwardonia na Baranią Górę, zaczyna się szlak turystyczny żółty w kierunku Koniakowa i zielony w stronę Wierch Czadeczki, Jaworzynki i Trójstyku.

</doc>
<doc id="1637484" url="https://pl.wikipedia.org/wiki?curid=1637484" title="Stephane Prevot">
Stephane Prevot



</doc>
<doc id="1637485" url="https://pl.wikipedia.org/wiki?curid=1637485" title="Mihaela Melinte">
Mihaela Melinte

Mihaela Melinte (ur. 27 marca 1975 w Bacău) – rumuńska lekkoatletka, młociarka.
Pięciokrotna rekordzistka świata. Pierwsza w historii mistrzyni świata oraz mistrzyni Europy w kobiecym młocie. Wielokrotnie zwyciężała w mistrzostwach Rumunii. 

</doc>
<doc id="1637497" url="https://pl.wikipedia.org/wiki?curid=1637497" title="Claudio Scajola">
Claudio Scajola

Claudio Scajola (ur. 15 stycznia 1948 w Imperii) – włoski polityk, minister w rządach Silvia Berlusconiego i parlamentarzysta.
Życiorys.
Ukończył studia prawnicze na Università degli Studi di Genova. Jako polityk działał w Chrześcijańskiej Demokracji. W latach 1982–1983 i 1990–1995 był burmistrzem rodzinnej Imperii. W 1995, po rozpadzie chadecji, wstąpił do partii Forza Italia założonej przez Silvia Berlusconiego. Od 1996 do 2001 i ponownie w 2003 był krajowym koordynatorem tego ugrupowania.
Od 1996 do 2013 nieprzerwanie zasiadał w parlamencie, sprawując mandat posła do Izby Deputowanych XIII, XIV, XV i XVI kadencji.
W 2001 po raz pierwszy wszedł w skład Rady Ministrów, obejmując stanowisko ministra spraw wewnętrznych w drugim rządzie Silvia Berlusconiego. W połowie 2002, po zamordowaniu przez terrorystów z organizcji Czerwone Brygady doradcy ministra pracy Marca Biagiego, polityk nazwał go m.in. „upierdliwym facetem”. Na skutek krytyki po tej wypowiedzi podał się do dymisji.
Do rządu wrócił już jednak w następnym roku jako minister do spraw aktywowania programu rządowego, zaś w latach 2005–2006 był ministrem ds. działalności produkcyjnej. Po zwycięstwie przez Lud Wolności i koalicjantów przedterminowych wyborów w 2008, w czwartym rządzie Silvia Berlusconiego ponownie objął kierownictwo resortu rozwoju gospodarczego. Odwołany 4 maja 2010 po publikacjach prasowych dotyczących przyjmowania przez niego pieniędzy od deweloperów.
W 2014 był przez pewien czas tymczasowo aresztowany w związku z zarzutem ułatwienia ucieczki byłego parlamentarzysty Amedeo Mataceny, oskarżonego o członkostwo w organizacji przestępczej. W sprawie tej w 2020 został skazany na karę 2 lat pozbawienia wolności. W 2018 jako kandydat niezależny wygrał wybory na burmistrza Imperii.

</doc>
<doc id="1637501" url="https://pl.wikipedia.org/wiki?curid=1637501" title="Robert Kinsey">
Robert Kinsey



</doc>
<doc id="1637506" url="https://pl.wikipedia.org/wiki?curid=1637506" title="Szefowie ministrów Terytorium Północnego">
Szefowie ministrów Terytorium Północnego

Szef ministrów Terytorium Północnego ("Chief Minister of the Northern Territory") – faktycznie najważniejszy (choć formalnie sytuujący się w hierarchii poniżej administratora) urzędnik władzy wykonawczej Terytorium Północnego w Australii. Urząd ten powstał w 1974 i początkowo nosił nazwę lidera większości ("Majority Leader"). W 1978, kiedy Terytorium uzyskało stopień samodzielności porównywalny z australijskimi stanami, stanowisko to uzyskało obecną nazwę i stało się odpowiednikiem premierów stanów. Zwyczajowo szefem ministrów zostaje przywódca partii posiadającej większość w parlamencie Terytorium. Oficjalnej nominacji dokonuje administrator.
Aż do roku 2001 stanowisko to nieprzerwanie sprawowali politycy reprezentujący Country Liberal Party. Następnie przeszło w ręce Australijskiej Partii Pracy.

</doc>
<doc id="1637507" url="https://pl.wikipedia.org/wiki?curid=1637507" title="PAC">
PAC



</doc>
<doc id="1637509" url="https://pl.wikipedia.org/wiki?curid=1637509" title="Karol Fryderyk Otremba">
Karol Fryderyk Otremba

Karol Fryderyk August Otremba (ur. 11 listopada 1800 w Schönwitz w powiecie Niemodlińskim (niem. Landkreis Falkenberg O.S.), zm. 2 grudnia 1876 w Krakowie) – pastor ewangelicki, doktor filozofii, germanista, wykładowca na Uniwersytecie Jagiellońskim.
Pastor, senior zboru ewangelickiego na Galicję Zachodnią, germanista, doktor filozofii. W latach 1832-1860 wykładowca na Uniwersytecie Jagiellońskim. Pośrednik między kulturą niemiecką i polską w Krakowie. Pochowany został na Cmentarzu Rakowickim w kwaterze Ad.
Bibliografia.
polnischen Kultur in Krakau, Sprache und Literatur im Dialog, wyd. Anna Radzik i Adalbert Wichert, Wydawnictwo Naukowe Akademii Pedagogicznej, Kraków 2007, s. 10-16. 

</doc>
<doc id="1637514" url="https://pl.wikipedia.org/wiki?curid=1637514" title="A mogło być tak pięknie">
A mogło być tak pięknie

A mogło być tak pięknie – pierwszy i ostatni singel promujący płytę "Iluzjon cz. I" Reni Jusis. Utwór ukazał się na portalu Onet.pl 16 marca 2009 roku.
Teledysk.
Zdjęcia do teledysku w reżyserii Bartka Prokopowicza nakręcono 25 marca 2009 roku w Centralnym Basenie Artystycznym w Warszawie. 6 kwietnia 2009 na portalu Plejada opublikowano materiał przedstawiający kulisy nowego teledysku. Pełny klip pojawił się na portalu YouTube 21 kwietnia 2009 roku.

</doc>
<doc id="1637515" url="https://pl.wikipedia.org/wiki?curid=1637515" title="Metody wyznaczania rzędu reakcji chemicznej">
Metody wyznaczania rzędu reakcji chemicznej

Metody wyznaczania rzędu reakcji – metody określania stopnia formula_1 wielomianu, jakim jest równanie kinetyczne reakcji, czyli zależność jej szybkości od stężenia reagentów. Doświadczalną podstawą określania wartości formula_2 są wyniki analiz stężenia reagentów, wykonywanych w czasie biegu reakcji. Zgromadzony zbiór wyników analiz chemicznych poddaje się analizie statystycznej, prowadzonej w celu znalezienia takiego wielomianu:
który najlepiej opisuje wyniki eksperymentu. Stopień tego wielomianu formula_4 nazywa się rzędem reakcji, a wykładniki potęg przy stężeniach poszczególnych związków formula_5 – rzędem względem tych związków. Symbolem formula_6 oznacza się stałą szybkości reakcji.
W przypadku reakcji elementarnych rząd reakcji ma wartości formula_2 = 0, 1 lub 2 (reakcja zerowego rzędu, pierwszorzędowa lub drugorzędowa). Inne wartości formula_2 – większe od 2 lub ułamkowe – świadczą zwykle o tym, że badana reakcja jest złożona. Wyjaśnienie mechanizmu takich reakcji wymaga stosowania specyficznych metod badawczych, w tym określenia rzędu poszczególnych reakcji elementarnych.
Wśród klasycznych metod wyznaczania rzędu reakcji są wymieniane metody:
Metoda podstawienia do wzoru.
Wyniki oznaczeń stężenia reagentów formula_9 rejestrowane w czasie formula_10 biegu reakcji, są podstawiane do różnych równań kinetycznych, np. :
Oblicza się wartości formula_6 i sprawdza, które z równań prowadzi do wyników niezmiennych (zmienność w granicach błędu pomiarów), czyli do rzeczywistej wartości stałej szybkości reakcji formula_17
Sprawdzając np. czy dla reakcji A + B wykładnik formula_18 oblicza się wartości formula_6 z zależności:
gdzie: formula_21 i formula_22 – początkowe stężenia reagentów, formula_23 i formula_24 – stężenia chwilowe.
Potwierdzeniem założenia jest uzyskanie wartości formula_25 które nie zależą od formula_26 i formula_27
Metoda graficzna.
Istota metody, tradycyjnie nazywanej graficzną, nie różni się od „metody podstawienia do wzoru”. W obu przypadkach sprawdza się, które z równań kinetycznych najlepiej odpowiada danym doświadczalnym. W przeszłości wyniki wykonywanych analiz, np. kolejnych oznaczeń stężenia substratu formula_28 ręcznie nanoszono na wykresy, sporządzane w tak dobranym układzie współrzędnych, aby wykazanie zależności prostoliniowej świadczyło o określonym rzędzie reakcji. Linie proste uzyskuje się w układzie współrzędnych:
Jeżeli w każdym z wymienionych układów współrzędnych stwierdza się odchylenia od linii prostej, przyjmuje się, że reakcja ma rząd ułamkowy, charakterystyczny dla reakcji złożonych.
Metoda różnicowa van ’t Hoffa.
„Metoda różnicowa” została opracowana przez van ’t Hoffa w 1884 roku. Doświadczalną podstawą obliczeń rzędu reakcji jest w tym przypadku zależność szybkości reakcji w jej początkowym okresie od początkowego stężenia substratu A formula_33
Przyjmuje się, że ogólne równanie kinetyczne:
w okresie początkowym formula_35 można zastąpić przez:
Dla dwóch reakcji, prowadzonych przy różnych stężeniach początkowych, otrzymuje się:
Wynikiem podzielenia równań stronami i zlogarytmowania jest zależność:
lub, po przejściu na skończone wartości przyrostów (formula_40 i formula_41):
Metoda całkowa Ostwalda i Zawidzkiego.
Podstawą całkowej metody Ostwalda i Zawidzkiego są również wyniki analiz, zgromadzone w dwóch eksperymentach, wykonanych z zastosowaniem różnych wartości początkowego stężenia substratu. W odróżnieniu od metody różnicowej reakcji nie kończy się w okresie początkowym, ale prowadzi do osiągnięcia jednakowego w obu przypadkach stopnia przereagowania (np. zmniejszenie stężenia formula_43 razy).
Założenia metody ilustrują następujące przekształcenia ogólnego równania kinetycznego (dla reakcji o jednakowych stężeniach substratów):
W przypadku dwóch reakcji, rozpoczynanych od stężeń początkowych formula_49 i formula_50 i kończonych na stężeniach formula_51 i formula_52 otrzymuje się, po uproszczeniach, równania:
Podzielenie obu otrzymanych równań stronami oraz zlogarytmowanie i kolejne przekształcenia prowadzą do zależności umożliwiającej obliczanie rzędu reakcji na podstawie zmierzonych wartości formula_55 i formula_56
Metoda izolacyjna Ostwalda.
Metodą izolacyjną jest nazywane postępowanie, które umożliwia wyznaczanie rzędu reakcji względem pojedynczych reagentów, np. względem A i B w reakcji A + B → produkty, dla której równanie kinetyczne ma postać:
Prowadzenie reakcji przy dużym nadmiarze substratu A umożliwia wyznaczenie rzędu względem substratu B (stężenia A jest uznawane za stałe). Analogicznie wyznacza się rząd względem A, stosując duży nadmiar substratu B. Sumaryczny rząd reakcji jest sumą rzędów względnych.

</doc>
<doc id="1637518" url="https://pl.wikipedia.org/wiki?curid=1637518" title="Anatolij Kroszczenko">
Anatolij Kroszczenko

Anatolij Mykołajowycz Kroszczenko, ukr. Анатолій Миколайович Крощенко, ros. Анатолий Николаевич Крощенко, "Anatolij Nikołajewicz Kroszczenko" (ur. 26 października 1937 w Kijowie) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Absolwent kijowskiej FSzM (Futbolnej Szkoły Młodzieżowej), którą ukończył w 1957 razem z Andrijem Bibą i Ołehiem Bazyłewiczem. Debiutował w składzie Dynama Kijów w 1957 roku. Jednak nie przebił się do podstawowej jedenastki Dynama, i w następnym roku bronił barw SKWO Kijów. Po jednym sezonie występował w klubach Łokomotyw Winnica, Szachtar Stalino i Awanhard Charków. W 1963 przeszedł do nowo założonego klubu Karpaty Lwów i strzelił pierwszą historyczną bramkę dla Karpat. W latach 1964-1967 bronił barw Dnipra Dniepropietrowsk. W 1968 ponownie wrócił do Karpat Lwów, w którym ukończył swoje występy.
Kariera trenerska.
Po zakończeniu kariery piłkarskiej rozpoczął karierę trenerską. Trenował takie kluby jak Karpaty Lwów (asystent), Szachtar Kadijewka, Desna Czernihów, Prometej Dnieprodzierżyńsk, Okean Kercz, Polissia Żytomierz oraz trzecią i drugą drużynę Dynama Kijów. W 2000 jako selekcjoner juniorskiej reprezentacji Ukrainy zdobył wicemistrzostwo na Mistrzostwach Europy U-18 w 2000 oraz uczestniczył z młodzieżową reprezentacją Ukrainy w rozgrywkach finałowych Mistrzostwach Świata U-20 w 2001. Obecnie pracuje na stanowisku głównego trenera DJuSSz Dynamo Kijów im. Walerego Łobanowskiego. To dzięki jemu wychowano takich piłkarzy jak: Ołeksandr Szowkowski, Serhij Fedorow, Ołeh Wenhłynski i inni.

</doc>
<doc id="1637521" url="https://pl.wikipedia.org/wiki?curid=1637521" title="Urs Bühler">
Urs Bühler

Urs Toni Bühler (ur. 19 lipca 1971 w Willisau kanton Lucerna), szwajcarski tenor, członek grupy wokalnej Il Divo.
Naukę śpiewu rozpoczął w wieku lat pięciu jako członek chóru w Lucernie. W wieku lat siedemnastu był frontmanem heavy metalowego zespołu "Conspiracy". Jednocześnie rozpoczął naukę śpiewu w "Academy for School and Church Music". Po ukończeniu szkoły podjął studia w "Sweelink Conservatorium" w Amsterdamie w klasie śpiewu Udo Reinemanna, które kontynuował w klasie szwedzkiego tenora Gösty Winbergha.
Od grudnia 2003 roku jest członkiem zespołu Il Divo.

</doc>
<doc id="1637523" url="https://pl.wikipedia.org/wiki?curid=1637523" title="Super Puma">
Super Puma



</doc>
<doc id="1637524" url="https://pl.wikipedia.org/wiki?curid=1637524" title="SKWO Kijów">
SKWO Kijów



</doc>
<doc id="1637526" url="https://pl.wikipedia.org/wiki?curid=1637526" title="Jurij Susła">
Jurij Susła

Jurij Fedorowycz Susła, ukr. Юрій Федорович Сусла, ros. Юрий Федорович Сусла, "Jurij Fiodorowicz Susła" (ur. 5 lutego 1934 w Pereczynie, w obwodzie zakarpackim, Czechosłowacja) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Rozpoczął karierę piłkarską w miejscowej drużynie "Czerwona Zirka Pereczyn", skąd trafił do Spartaka Użhorod. W latach 1954-1956 służył w wojskowym klubie OBO Lwów. W 1957 został służbowo przeniesiony do stołecznego klubu CSKA Moskwa. Potem wrócił do SKA Lwów. W 1963 przeszedł do nowo założonego klubu Karpaty Lwów. W lwowskich klubach SKA i Karpaty ogółem spędził 12 lat.
Kariera trenerska.
Po zakończeniu kariery piłkarskiej rozpoczął karierę trenerską. Najpierw pomagał trenerowi w Karpatach Lwów. Od 1979 pracuje w SDJuSzOR Karpaty Lwów. To dzięki jemu wychowano takich bramkarzy jak: Witalij Postranski, Ołeh Wenczak, Rusłan Zabranski, Bohdan Kohut, Mykoła Sycz, Bohdan Szust.

</doc>
<doc id="1637532" url="https://pl.wikipedia.org/wiki?curid=1637532" title="Ekspedycja 21">
Ekspedycja 21

Ekspedycja 21 – dwudziesta pierwsza ekspedycja na Międzynarodową Stację Kosmiczną, trwająca od października do grudnia 2009 r. Załoga liczyła początkowo sześcioro astronautów – Maksim Surajew i Jeffrey Williams przylecieli na stację 2 października na pokładzie Sojuza TMA-16, pozostali przeszli z Ekspedycji 20. 25 listopada na pokładzie wahadłowca Atlantis (STS-129) stację opuściła Nicole Stott.

</doc>
<doc id="1637534" url="https://pl.wikipedia.org/wiki?curid=1637534" title="Sieć elektryczna">
Sieć elektryczna



</doc>
<doc id="1637536" url="https://pl.wikipedia.org/wiki?curid=1637536" title="Alberto Festa">
Alberto Festa

Alberto Augusto Antunes Festa (ur. 21 lipca 1939 w Santo Tirso) – portugalski piłkarz, obrońca. Brązowy medalista MŚ 66.
Przez wiele lat bronił barw FC Porto. Był także piłkarzem FC Tirsense. Podczas MŚ 66 zagrał w trzech spotkaniach Portugalii w turnieju. Łącznie w reprezentacji Portugalii rozegrał 19 spotkań. Debiutował w 1963.

</doc>
<doc id="1637542" url="https://pl.wikipedia.org/wiki?curid=1637542" title="Marselisborg">
Marselisborg

Marselisborg – letnia rezydencja królów Danii na Jutlandii. Pałac Marselisborg położony jest w Aarhus i od 1902 r. stanowi własność każdego panującego monarchy duńskiego.
Pałac.
Zespół pałacowy składa się z głównego budynku, służącego za letnią rezydencję rodziny królewskiej, i otaczającego go parku. Ponadto na terenie posiadłości znajdują się stajnie oraz domek zarządcy przy głównej bramie. Pałac jest charakterystycznym budynkiem dla architektury początku XX w. z klasycyzującą fasadą utrzymaną w kolorze białym. Z tyłu pałacu znajduje się główne wejście pomiędzy dwoma wkomponowanymi w bryłę budynku niewidocznymi od frontu wieżami. Dwukondygnacyjny budynek posiada zagospodarowane sutereny oraz poddasze. Na parterze znajduje się westybul i dwie klatki schodowe symetrycznie zlokalizowane w wieżach po obu stronach głównego wejścia. Ponadto kilka dużych salonów, których okna znajdują się na głównej fasadzie budynku wychodzącej na morze: jadalnia z przyległym salonem, salon króla i salon królowej, sala bilardowa, dwa gabinety i pokój marszałka dworu. Na pierwszym piętrze znajdują się sypialnie rodziny królewskiej i sypialnie dla gości. 
Historia.
Najstarsze zapiski dotyczące terenu obecnie zajmowanego przez pałac Marselisborg pochodzą ze średniowiecza. Już w 1203 r. wzmiankowana jest na tym miejscu posiadłość przekazana miastu Aarhus przez lokalny sąd biskupi. Po reformacji w 1536 r. tereny te przeszły na własność Korony Duńskiej. Wybudowano tam dwór zwany "Haverballegård", w którym przebywali królowie Fryderyk II i Chrystian IV. Podczas wojny trzydziestoletniej (1618-1648) w majątku wytwarzano saletrę potasową, zbudowano także wiele młynów wzdłuż lokalnego strumienia. Podczas wojny Chrystian IV zadłużył się m.in. u bogatego kupca niderlandzkiego, Gabriela Marselisa, któremu w ramach spłaty zadłużenia przekazano majątek Haverballegård w 1661 r., oraz nadano duńskie szlachectwo w 1665 r. Jego syn, Constantin Marselis, odziedziczył majątek po ojcu w 1673 r. Również on został nobilitowany, a w 1680 r. jego posiadłość Haverballegård została podniesiona do rangi baronii i nazwana od jego nazwiska "Marselisborg". Kiedy Constantin Marselis zmarł bezpotomnie w 1699 r., Marselisborg został ponownie przejęty przez Koronę Duńską, a król Chrystian V przekazał ją swemu synowi z nieprawego łoża, Ulrikowi Gyldenløve. Następnie baronia Marselisborg przeszła na bratanka Ulrika, hr. Frederika Danneskiold-Samsøe, który jednak tutaj nie mieszkał. Po jego śmierci w 1770 r. majątek powrócił do Korony, a król przekazał go baronowi Chr. R. Ph. Gersdorffowi. Po nim baronię przejął jego brat (1800 r.), ale ten zmarł dwa lata później. Następnym dziedzicem był Chr. C. N. Gersdorff, który sprzedał majątek w 1805 r. baronowi Fr. J. Chr. Gyldenkrone, który był potomkiem dawnego właściciela Gabriela Marselisa. Dwadzieścia lat później Marselisborg powrócił do rodziny Gersdorffów, a w 1833 r. został zakupiony przez pułkownika H. Rothe, który po trzech latach sprzedał posiadłość C. Ingerslevowi, którego syn Hans Peter Ingerslev był ostatnim prywatnym właścicielem majątku. W 1896 r. miasto Aarhus zakupiło majątek za sumę 1 184 000 koron.
Po klęsce w wojnie prusko-duńskiej w 1864 r. i utracie Szlezwiku-Holsztyna, duńska rodzina królewska utraciła również wszystkie rezydencje królewskie znajdujące się w południowej Jutlandii, a zamek w Koldyndze był w stanie ruiny i nie nadawał się do zamieszkania. Starosta Aarhus, C. V. Dreyer i lekarz P. Ørum wpadli na pomysł, aby wybudować nową rezydencję dla duńskiej rodziny królewskiej na Jutlandii i przekazać ją w prezencie ślubnym przyszłemu królowi, następcy tronu ks. Chrystianowi (przyszłemu królowi Christianowi X). W ten sposób postanowiono na nowo związać duńską rodzinę panującą z Jutlandią. W 1897 r. starosta Dreyer i łowczy królewski baron J. Rosenkrantz zainicjowali zbiórkę pieniędzy na dar narodu, czyli na budowę rezydencji królewskiej w Aarhus. Koszty budowy wyliczono na 150 000 koron duńskich. Sumę tę zebrano przed upływem jednego roku, co dowodzi wielkiej ofiarności ówczesnego społeczeństwa duńskiego. Zadanie sporządzenia projektu rezydencji otrzymał w czerwcu 1898 r. architekt Hack Kampmann, który już po dwóch miesiącach przedstawił gotowy projekt. W kwietniu 1899 r. Kampmann został przyjęty na audiencji u następcy tronu ks. Chrystiana i jego niedawno poślubionej żony, ks. Aleksandry Meklemburskiej, którzy zatwierdzili jego projekt wraz ze szczegółami urządzenia wnętrz pałacowych. W tej formie w czerwcu 1899 r. projekt został przedstawiony komitetowi budowy pałacu i upubliczniony w listopadzie tego roku. Jak wynika z poufnej notatki z października 1899 r. zebrana przez społeczeństwo suma 150 tys. koron okazała się niewystarczająca na umeblowanie pałacu. W związku z tym koszty umeblowania poszczególnych pokoi wzięły na siebie różne miasta jutlandzkie. Większość mebli, które oceniono jako "stylowe, ładne i gustowne" zaprojektował Johan Krøyer. Zabudowania, na które składały się pałac, domek zarządcy i stajnie, oddano w stanie surowym już w październiku 1900 r. 
W marcu 1902 r. na inspekcję pałacu udał się do Aarhus adiutant następcy tronu, rotmistrz Rothe, który stwierdził, że Marselisborg jest w pełni gotowy do przejęcia go przez księcia Chrystiana i jego żonę, a jedyne, co jeszcze nie zostało zamontowane, to połączenie telefoniczne. Przekazanie daru narodu następcy tronu ks. Chrystianowi nastąpiło w dniu 7 czerwca 1902 r. Ks. Chrystian przypłynął do Aarhus wraz z małżonką i synami na pokładzie jachtu królewskiego „Dannebrog”. Rodzina królewska została uroczyście powitana w porcie, a następnie otwartą karetą w asyście dragonów królewskich przewieziona do Marselisborga, gdzie nastąpiło oficjalne przekazanie pałacu rodzinie królewskiej, a ks. Chrystian wyraził swoją wdzięczność za ślubny podarunek narodu. Odtąd Marselisborg jest letnią rezydencją duńskiej rodziny królewskiej na Jutlandii i jest przekazywany każdemu następnemu panującemu. W pałacu miał miejsce pewien epizod związany z Polską: w dniu 29 sierpnia 1939 r. wakacje króla Chrystiana X w Marselisborgu zostały przerwane telegramem wzywającym go do natychmiastowego powrotu do Kopenhagi w związku ze spodziewanym wybuchem wojny. W okresie okupacji niemieckiej (1940-45), król nie przebywał w Marselisborgu. W pałacu wielokrotnie gościli z prywatnymi wizytami obcy monarchowie. W 1907 r. była tutaj cesarzowa niemiecka Augusta Wiktoria, ⁣ a w 1948 r. król Norwegii Haakon VII. Po śmierci królowej-matki Aleksandry Meklemburskiej (1952) Marselisborg przejął jej syn, Fryderyk IX, który w 1968 r. przekazał pałac swojej córce i dziedziczce korony duńskiej, przyszłej Małgorzacie II. Marselisborg poddano wtedy renowacji. Obecnie nadal służy jako rezydencja letnia na Jutlandii królowej Małgorzacie II oraz członkom jej rodziny.
Atrakcja turystyczna.
Ogrody Marselisborgu zwykle są otwarte dla zwiedzających z wyjątkiem okresu letniego, kiedy przebywa tutaj duńska rodzina królewska. Sam pałac jest traktowany jako prywatne mieszkanie i nie jest dostępny do zwiedzania.

</doc>
<doc id="1637544" url="https://pl.wikipedia.org/wiki?curid=1637544" title="Hesperonychus">
Hesperonychus

Hesperonychus – rodzaj niewielkiego teropoda z rodziny dromeozaurów (Dromaeosauridae) żyjącego w późnej kredzie na terenie Ameryki Północnej. Skamieniałości gatunku typowego, "Hesperonychus elizabethae", zostały wydobyte z datowanych na kampan osadów formacji Dinosaur Park w kanadyjskiej prowincji Alberta. Jedyną odnalezioną kością "Hesperonychus" jest kość miedniczna, odkryta przez dr Elizabeth Nicholls w 1982 roku, a opisana przez Nicholasa Longricha i Philipa Currie'ego w 2009. Liczne niewielkie kości kończyn oraz pazury, znajdujące się w zbiorach Royal Tyrrell Museum of Palaeontology, mogą również należeć do "Hesperonychus". Pomimo niewielkich rozmiarów kości łonowe były już ze sobą połączone, co dowodzi, że osobnik, którego kości odnaleziono, był już dorosły. Na podstawie analizy szczątków Longrich i Currie oszacowali jego długość na mniej niż jeden metr, a masę – na około 1,9 kg, co sprawia, że "Hesperonychus" jest najmniejszym znanym dinozaurem mięsożernym żyjącym na terenach obecnej Ameryki Północnej. Alwarezauryd "Albertonykus" był jeszcze mniejszy, jednak prawdopodobnie żywił się on owadami.
Klasyfikacja.
Analiza filogenetyczna przeprowadzona przez Longricha i Currie'ego wykazała, że "Hesperonychus" należał do Microraptorinae – kladu niewielkich dromeozaurów, znanych wcześniej jedynie z wczesnej kredy Azji. Najmłodszym znanym mikroraptorynem jest "Microraptor" z aptu. Odkrycie "Hesperonychus" wpłynęło na wydłużenie okresu występowania przedstawicieli kladu o około 45 milionów lat i zwiększenie zasięgu geograficznego ich występowania o Amerykę Północną. Późnokredowy północnoamerykański "Bambiraptor" był niekiedy klasyfikowany jako członek Microraptorinae, jednak nowsze badania – w tym także analiza Longricha i Currie'ego – dowodzą, że był on bliżej spokrewniony z zaurornitolestem.
Paleobiologia i paleoekologia.
Przedstawiciele Microraptorinae są znani z niewielkich rozmiarów, a także – w niektórych przypadkach – zdolności do lotu lub szybowania. Currie i Longrich stwierdzają, że jest mało prawdopodobne, by "Hesperonychus" miał cztery skrzydła umożliwiające szybowanie, jak "Microraptor", i sugerują, że bardziej przypominał sinornitozaura, który osiągał zbliżone rozmiary. Odkrycie "Hesperonychus" potwierdza, że przedstawiciele Microraptorinae byli znacząco mniejsi od innych członków Dromaeosauridae.
W przeciwieństwie do odpowiednich ekosystemów w Azji i Europie, w środowiskach północnoamerykańskich brak było niewielkich dinozaurów drapieżnych. We współczesnych ekosystemach, zdominowanych przez stałocieplne ssaki, liczba gatunków niewielkich zwierząt jest znacznie większa niż dużych, dlatego też dysproporcja pomiędzy liczbą gatunków dużych zwierząt a małych w późnokredowej Ameryce Północnej jest niezwykła.
Odkrycie "Hesperonychus" pomaga wypełnić tę lukę, zwłaszcza wraz ze znalezieniem szczątków co najmniej dziesięciu niewielkich teropodów, prawdopodobnie również należących do "Hesperonychus" (jak również trzydziestu zaurornitolestów i dwóch dromeozaurów), dinozaur ten był bardzo pospolitym zwierzęciem na tamtych terenach.
Innym niewielkim drapieżnikiem tamtych terenów był ważący około 600 gramów ssak "Eodelphis". Wydaje się, że nie dochodziło do bezpośredniej rywalizacji pomiędzy najmniejszymi dinozaurami i największymi ssakami, gdyż – jak przypuszczają Longrich i Currie – konkurencja ze strony dinozaurów uniemożliwiała zwiększanie rozmiarów ciała ssakom, zaś konkurencja ze strony ssaków zapobiegała dalszemu karłowaceniu dinozaurów.

</doc>
<doc id="1637545" url="https://pl.wikipedia.org/wiki?curid=1637545" title="Hesperonychus elizabethae">
Hesperonychus elizabethae



</doc>
<doc id="1637546" url="https://pl.wikipedia.org/wiki?curid=1637546" title="Cecil Farris Bryant">
Cecil Farris Bryant

Cecil Farris Bryant (ur. 26 lipca 1914, zm. 1 marca 2002) – amerykański polityk, działacz Partii Demokratycznej.
Karierę polityczną (przedtem pracował jako kontroler stanowy) rozpoczął w 1942, kiedy to wybrano go w skład stanowej Izby Reprezentantów na Florydzie. Wkrótce jednak zrezygnował z mandatu i wstąpił do marynarki wojennej (służył w niej na północnym Atlantyku, Pacyfiku i Morzu Śródziemnym). W 1946 ponownie wybrano go do legislatury, gdzie zasiadał do 1956 (od 1953 był spikerem).
W wyborach 1960 wybrano go gubernatorem stanu (objął urząd 3 stycznia 1961). Bryant kontynuował politykę swego poprzednika T. LeRoy Collinsa w dziedzinie reformy edukacji (budowa nowych szkół). Za jego kadencji wykonano też ostatni wyrok śmierci na Florydzie do zawieszenia wykonywania kary śmierci w 1967. Bryant został ponownie wybrany w 1962 i zasiadał w fotelu gubernatora do stycznia 1965.
Po opuszczeniu stanowiska został mianowany przez prezydenta Lyndona B. Johnsona członkiem Rady Bezpieczeństwa Narodowego i biura ds. sytuacji nadzwyczajnych w Białym Domu. W 1970 bez powodzenia ubiegał się o mandat senatora. Zmarł w Jacksonville, gdzie praktykował jako adwokat.

</doc>
<doc id="1637549" url="https://pl.wikipedia.org/wiki?curid=1637549" title="Natrysk plazmowy">
Natrysk plazmowy

Natrysk plazmowy – jedna z metod natryskiwania termicznego. Plazma powoduje, że podczas natryskiwania plazmowego cząsteczki materiału w postaci proszku ogrzewane są i przyspieszane, a następnie transportowane w kierunku utwierdzonego materiału bazowego, gdzie tworzą strukturę tzw. splatów (). Ostatecznie pokrywają materiał tworząc powłokę.
Proces natryskiwania plazmowego.
W natryskiwaniu plazmowym stosuje się gaz plazmotwórczy, który stanowi zwykle argon z ewentualnymi dodatkami innych pierwiastków. Rozgrzany przepływającym w łuku prądem gaz plazmotwórczy ulega jonizacji i przechodzi w stan plazmy. Wydostaje się przez otwór w czole palnika wraz z rozgrzanym proszkiem metalicznym lub ceramicznym.
Łuk plazmowy.
Łuk plazmowy wytwarza się pomiędzy ujemną elektrodą wolframową a koncentrycznie umocowaną względem niej miedzianą anodą. Dochodzi do wyładowania elektrycznego w wyniku różnicy napięć oraz zajarzenia łuku plazmowego. Łuk plazmowy przedstawiony na rysunku 2 ma temperaturę, w zależności od odległości od dyszy palnika, w zakresie 4000÷12 000 K, jednak może dochodzić nawet do 15 000 K. Przyspieszone cząstki w takim łuku osiągają prędkość od 500 do 2500 m/s.
Parametry procesu a jakość warstwy.
Parametry procesu mają istotny wpływ na mikrostrukturę powłoki, dlatego ważne w procesie jest ich właściwe dobranie. Kluczowe dla natryskiwania plazmowego jest wytworzenie łuku plazmowego. Wpływają na to parametry, takie jak: natężenie prądu, stabilność plazmy, średnica dyszy palnika. Wpływ na efekt końcowy ma również geometria oraz stopień rozdrobnienia proszku. Na wynik wpływa również kąt ustawienia dyszy palnika. Ważna z punktu widzenia przyczepności jest temperatura oraz przygotowanie podłoża, na które plazmowo natryskiwana jest warstwa.
Grubość warstwy budowana jest poprzez wielokrotnie działanie palnika w układzie, gdzie ruch względny palnika oraz powierzchni, na której natryskiwany jest materiał odbywa się w jednej płaszczyźnie, w równoległych liniach. Poszczególne ślady nakładają się na siebie tworząc równomierną grubość powłoki natryskowej.
Warstwy natryskiwane plazmowo cechują się strukturą niejednorodną, dlatego ich właściwości różnią się od tych, spotykanych w materiałach wytwarzanych innymi technologiami. Ich gęstość wynosi od 85 do 93% teoretycznej gęstości tego samego materiału w ciekłym stanie skupienia. Mikroporowatość jest często spotykanym zagadnieniem w natryskiwanych warstwach.
Rodzaje natryskiwania plazmowego.
Natryskiwanie plazmowe może być realizowane przez:

</doc>
<doc id="1637551" url="https://pl.wikipedia.org/wiki?curid=1637551" title="Przepust kablowy">
Przepust kablowy

Przepust kablowy (także dławnica kablowa, w handlu także dławik) – element umożliwiający przeprowadzenie kabla przez ścianę lub obudowę urządzenia elektronicznego, w handlu często nazywany dławikiem (nie jest to jednak dławik w znaczeniu elementu indukcyjnego). Przepust częściowo usztywnia przeprowadzany odcinek kabla, ograniczając możliwość uszkodzeń mechanicznych, które mogłyby powstać w wyniku zmęczenia materiału spowodowanego częstym zginaniem. Ponadto zabezpiecza izolację przewodu przed przecięciem ostrymi krawędziami blaszanej obudowy urządzenia, może też dodatkowo utrudniać lub uniemożliwiać wyrwanie przewodu z wnętrza urządzenia. Przepusty kablowe są wykonywane z tworzyw sztucznych, gumy, rzadziej jako elementy metalowe. W urządzeniach produkowanych masowo przepust może stanowić integralny element izolacji kabla. W specjalistycznych zastosowaniach przepusty kablowe mogą pełnić dodatkowo rolę izolacyjną (np. zapewniać wodoszczelność lub szczelność w granicach określonej różnicy ciśnień w urządzeniach próżniowych).

</doc>
<doc id="1637552" url="https://pl.wikipedia.org/wiki?curid=1637552" title="Dear Landlord">
Dear Landlord

Dear Landlord — piosenka skomponowana przez Boba Dylana, nagrana przez niego w listopadzie 1967 i wydana na albumie "John Wesley Harding".
Historia i charakter utworu.
W tej piosence Dylan do oszczędnego, wręcz minimalistycznego akompaniamentu, dodał pianino. "Dear Landlord" stała się więc jego pierwszą fortepianową piosenką od czasu "Ballad of a Thin Man".
Piosenka ta jest spokojną balladą utrzymaną w molowej tonacji. Jest to jednak jeden z najbardziej konfesyjnych utworów Dylana na tej płycie. Jest wyraźnie adresowany do jego ówczesnego menedżera Alberta Grossmana lub — ogólnie — do całego przemysłu rozrywkowego oraz zapewne i jego słuchaczy ze swoimi oczekiwaniami wobec artysty. Dylan zwraca się więc do nich "Proszę, nie wyznaczajcie ceny za moją duszę" (Please don't put a price on my soul).
Chociaż można się w tej kompozycji dopatrzeć wzorów biblijnych (co jest szczególnie widoczne w "I Pity the Poor Immigrant"), to można także odczytać utwór bardziej bezpośrednio. Podczas pisania tej piosenki Dylan mieszkał w Woodstock w domku, który należał do Alberta Grossmana. Tym samym jego menedżer był także właścicielem (ang. landlord), wynajmującym domek najemcy-Dylanowi. Zaszyty w Woodstock Dylan był właściwie dłużnikiem wszystkich: Columbii, swojej publiczności, swojego wydawcy, telewizji itd., gdyż jego ostatni album został wydany w maju 1966 r. i nic nie zapowiadało kolejnego, a od ostatniego tournée upłynął rok i kolejną turę koncertową artysta miał odbyć dopiero za 8 lat.
Piosenka ta więc była prośbą do wszystkich "wierzycieli" Dylana o zostawienie go w spokoju i darowanie "długów" bez zwracania uwagi na podpisane kontrakty.
Koncerty, na których Dylan wykonywał utwór.
Dylan przez długi czas unikał prezentowania utworu na koncertach.

</doc>
<doc id="1637561" url="https://pl.wikipedia.org/wiki?curid=1637561" title="Gunnar Höckert">
Gunnar Höckert

Gunnar Mikael Höckert (ur. 12 lutego 1910 w Helsinkach, zm. 11 lutego 1940 na przesmyku Karelskim) – fiński lekkoatleta, biegacz długodystansowy, mistrz olimpijski.
Swój życiowy sukces odniósł w 1936 na igrzyskach olimpijskich w Berlinie w biegu na 5000 metrów. Początkowo tempo dyktował Amerykanin Donald Lash, ale wkrótce został wyprzedzony przez trzech Finów. Ilmari Salminen przewrócił się (zajął 6. miejsce) i o zwycięstwo rywalizowali Höckert i obrońca tytułu Lauri Lehtinen. Na ostatnim okrążeniu Höckert wyprzedził Lehtinena i zwyciężył uzyskując najlepszy czas w tym roku i rekord olimpijski – 14:22,2.
15 września 1936 w Sztokholmie ustanowił rekord świata w biegu na 3000 metrów – 8:14,8, a dwa tygodnie później na tym samym stadionie poprawił rekord świata w biegu na 2 mile (8:57,4). Tydzień później w Malmö wyrównał rekord świata w biegu na 2000 metrów (5:21,8). Późniejsza kariera Höckerta nie była tak udana z powodu reumatyzmu.
Höckert walczył w wojnie zimowej jako ochotnik. Zginął w stopniu podporucznika na Przesmyku Karelskim w przeddzień swych 30. urodzin.

</doc>
<doc id="1637563" url="https://pl.wikipedia.org/wiki?curid=1637563" title="Wyładowanie łukowe">
Wyładowanie łukowe



</doc>
<doc id="1637564" url="https://pl.wikipedia.org/wiki?curid=1637564" title="Borzysław">
Borzysław

4 miejscowości w Polsce:
Zobacz też: Borzysławice, Borzysławiec, Borysław

</doc>
<doc id="1637576" url="https://pl.wikipedia.org/wiki?curid=1637576" title="Neutron opóźniony">
Neutron opóźniony

Neutrony opóźnione – neutrony powstające w reakcji rozszczepienia ciężkich jąder, emitowane z opóźnieniem większym niż 0,05 s. Charakteryzują się mniejszą średnią energią, wynoszącą ok. 0,5 MeV. Mają zasadnicze znaczenie w sterowaniu reaktywnością reaktorów jądrowych.
Neutrony natychmiastowe i opóźnione.
Większość neutronów powstaje natychmiast lub niemal natychmiast po rozszczepieniu jądra, czyli w czasie krótszym niż 10 fs (10−14s) – neutrony takie nazywane są natychmiastowymi. Część natomiast emitowana jest z pewnym opóźnieniem. Opóźnienie to może sięgać nawet minut. Liczba neutronów powstających średnio na jedno rozszczepienie zależy od rozszczepianego jądra oraz w pewnym stopniu od energii neutronu wywołującego rozszczepienie. Neutrony powstające z opóźnieniem powyżej 0,05 s, w produktach rozszczepienia jąder uranu 235U stanowią około 0,65–0,75% liczby powstających neutronów. Dla 239Pu – 0,21%, a 233U – 0,264%.
Powstawanie neutronów opóźnionych.
Po rozszczepieniu jądra i ewentualnie emisji natychmiastowych neutronów, powstają niestabilne i silnie wzbudzone jądra zwane fragmentami, ulegają one ciągowi rozpadów "β". Po niektórych z tych rozpadów jądro może być w tak wysokim stanie wzbudzenia, że emitowany jest neutron – właśnie neutron opóźniony. Niestabilne bogate w neutrony jądra atomowe, które mogą wyemitować neutrony nazywane są prekursorami neutronów opóźnionych.
O ilości, czasie opóźnienia i innych właściwościach neutronów opóźnionych decydują właściwości jądrowe prekursorów. O ilości prekursorów decyduje ilość rozszczepień poszczególnych izotopów. Znanych jest około 240 emiterów neutronów, 18 emiterów dwóch neutronów i 4 jądra emitujące aż 3 neutrony, z czego 70–150 może powstać z fragmentów rozszczepienia. Czas półtrwania tych izotopów jest różny, od dziesiątych części sekundy, do minut.
Przykład, w wyniku rozszczepienia powstaje izotop 87 bromu, o czasie półtrwania 55,6 s. Rozpada się z emisją cząstki beta, powstające jądro kryptonu 87, może być w stanie podstawowym lub wzbudzonym. Jądro w stanie wzbudzonym może ulec rozpadowi w wyniku rozpadu beta lub emisji neutronu tworząc stabilny krypton 85.
Analiza właściwości neutronów opóźnionych.
Ze względu na dużą liczbę prekursorów obliczenie udziału i czasu opóźnienia neutronów opóźnionych jest dość skomplikowane, dlatego przyjęło się by podzielić neutrony opóźnione na sześć grup, których stałe zaniku i udziały pasują do danych doświadczalnych.
Neutrony opóźnione dla rozszczepienia termicznego U-235
Parametr β określający szansę powstania atomu prekursora definiuje się jako stosunek liczby powstających atomów prekursorów do łącznej liczby neutronów natychmiastowych i atomów prekursorów. Parametr ten jest zależny od rodzaju rozszczepianego jądra, a w pewnym stopniu też od energii neutronu wywołującego rozszczepienie.
Współczynnik efektywnego udziału neutronów opóźnionych.
Parametr β określa udział neutronów opóźnionych w populacji wszystkich neutronów szybkich. Neutrony natychmiastowe mają średnią energię 2 MeV, a opóźnione 0,4 MeV dlatego ich pochłanianie w trakcie spowalniania jest mniejsze, by to uwzględnić wprowadzono, parametr efektywnego udziału neutronów opóźnionych (βeff) określający udział neutronów opóźnionych wśród wszystkich neutronów po ich spowolnieniu do energii termicznych.
W reaktorze jądrowym znajduje się kilka izotopów rozszczepialnych, każdy z nich ma inną zależność przekroju czynnego od energii neutronów, przez co przy szacowaniu efektywnego współczynnika neutronów opóźnionych dla danego reaktora przypisuje się poszczególnym grupom neutronów opóźnionych współczynnik ważności.
W małym reaktorze termicznym pracującym na znacznie wzbogaconym paliwie ucieczka i pochłanianie szybkich neutronów przeważa nad rozszczepieniami przez szybkie neutrony, współczynnik ważności będzie większy od jeden, zwiększając efektywny współczynnik neutronów opóźnionych. W dużym reaktorze pracującym na nisko wzbogaconym paliwie współczynnik ważności będzie nieznacznie mniejszy od jeden. W dużych reaktorach pracujących na szybkich neutronach efektywny współczynnik neutronów opóźnionych może być o 10% mniejszy od współczynnika neutronów szybkich.
Fotoneutrony.
W reaktorze jądrowym promieniowanie gamma ma wpływ na kinetykę i kontrolę stanu krytyczności reaktora. Wysokoenergetyczny foton może wybić z jądra neutron. Energia fotonu musi być większa od energii wiązania neutronu. Istnieje kilka jąder występujących w elementach reaktora o niskiej energii wiązania neutronu, na uwagę zasługują: 2H (2,225 MeV), 9Be (1,667 MeV), 6Li (5,67 MeV), 13C (4,9 MeV).
Część promieniowania gamma jest emitowana przez produkty rozszczepienia, podobnie jak neutrony opóźnione z pewnym opóźnieniem, ich wpływ na krytyczność i kinetykę reaktora może być rozpatrywana tak samo jak neutronów opóźnionych. Fotoneutrony mają szczególne znaczenie w reaktorach CANDU, w których moderatorem jest ciężka woda. W tych reaktorach na milion neutronów przypada 500 neutronów opóźnionych oraz 30 fotoneutronów. W reaktorach lekkowodnych, w wodzie będącej chłodziwem występuje deuter (∼0,0156%), ponadto deuter powstaje w wyniku wychwytu neutronów przez wodór.
W trakcie pracy reaktora z dużą mocą następuje nagromadzenie w nim produktów rozpadu o długim czasie półtrwania. Najdłużej żyjącym, o czasie połowicznego zaniku 12,75 dnia, produktem rozszczepienia emitującym promieniowanie o energii umożliwiającej emisję neutronu jest 140Ba. Po wyłączeniu reaktora po dłuższej pracy fotoneutrony są głównym źródłem neutronów i umożliwiają kontrolę stanu reaktora w stanie podkrytycznym podczas długotrwałego wyłączania.

</doc>
<doc id="1637577" url="https://pl.wikipedia.org/wiki?curid=1637577" title="Neutron natychmiastowy">
Neutron natychmiastowy



</doc>
<doc id="1637578" url="https://pl.wikipedia.org/wiki?curid=1637578" title="Marecki">
Marecki



</doc>
<doc id="1637579" url="https://pl.wikipedia.org/wiki?curid=1637579" title="Wodecki">
Wodecki



</doc>
<doc id="1637581" url="https://pl.wikipedia.org/wiki?curid=1637581" title="Danielak">
Danielak



</doc>
<doc id="1637582" url="https://pl.wikipedia.org/wiki?curid=1637582" title="Grallator">
Grallator

Grallator – ichnorodzaj niewielkiego dwunożnego teropoda, żyjącego na terenie superkontynentu Pangei w późnym triasie lub wczesnej jurze. Zwierzę, które zostawiło ślady zaliczane do ichnorodzaju "Grallator", przypuszczalnie przypominało celofyza. Nazwa „"Grallator"” oznacza tyle, co „szczudłonogi wędrowiec”. Nie jest ona jednak w pełni prawidłowa, gdyż nie wiadomo, jakie zwierzę zostawiło ślady oznaczone jako „"Grallator"”, tym samym nie można nic ustalić o budowie jego nóg. Przedrostek „Grallae” odnosi się do hipotetycznej grupy ptaków takich jak bocianowate i czaplowate. Ów ichnorodzaj został opisany przez Edwarda Hitchcocka w 1858.
Ślady grallatora mają trzy palce o długości 5–15 cm. Zostały one znalezione w USA, Kanadzie i Europie, w tym w Polsce. Są one najliczniejsze na wschodnim wybrzeżu Stanów Zjednoczonych. Ślady przypisane do tego ichnorodzaju znaleziono też w Australii. Ślady pozostawione przez przedstawicieli tego ichnorodzaju mają wprawdzie trzy palce, ale samo zwierzę miało ich prawdopodobnie pięć. Na odciskach przypisanych do owego teropoda widoczne są palce oznaczone jako II, III i IV. Najdalej położone palce grallatora były krótkie i nie dotykały ziemi w trakcie poruszanie się. Pomimo ich bezużyteczności w trakcie wczesnej ewolucji dinozaurów nie zanikły. Palce II, III i IV miały odpowiednio: 3, 4 i 5 paliczków.
Mimo iż ślady "Grallator" pozostawił dwunożny dinozaur gadziomiedniczny są bardzo podobne do śladów innego triasowego ichnorodzaju "Atreipus", które pozostawił czworonożny dinozaur ptasiomiedniczny.

</doc>
<doc id="1637583" url="https://pl.wikipedia.org/wiki?curid=1637583" title="Ozerna">
Ozerna



</doc>
<doc id="1637584" url="https://pl.wikipedia.org/wiki?curid=1637584" title="Uniwersytet Kazański">
Uniwersytet Kazański



</doc>
<doc id="1637588" url="https://pl.wikipedia.org/wiki?curid=1637588" title="Trapeton">
Trapeton

Trapeton – młyn do tłoczenia oliwek, używany w Grecji, składał się z kamiennej czaszy o średnicy około 1 m i dwóch kamieni umocowanych na równoległej do niej osi, wspartej na prostopadłym do czaszy filarze, obracanych za pomocą korby.

</doc>
<doc id="1637589" url="https://pl.wikipedia.org/wiki?curid=1637589" title="Angels (utwór Robbie’ego Williamsa)">
Angels (utwór Robbie’ego Williamsa)

Angels – utwór muzyczny angielskiego piosenkarza Robbie’ego Williamsa z 1997, który współtworzył z Guyem Chambersem. Czwarty singiel z debiutanckiego albumu studyjnego Williamsa pt. "Life Thru a Lens" (1997).
Utwór został stworzony 9 stycznia 1997 w zaledwie 20 minut. Powstał na kanwie piosenki o roboczym tytule „Angles Instead”, którą napisał Ray Heffernan w 1996 w Paryżu, niedługo po poronieniu jego życiowej partnerki. Heffernan i Williams podczas wspólnego spotkania w Dublinie razem dopracowali utwór i stworzyli jego demo, które następnie Williams dopracował z Chambersem i wydał jako „Angels”, wcześniej wykreślając Heffernana z listy autorów. Twórca demo miał otrzymać jednorazowo 10 tys. funtów za zrzeknięcie się praw do tantiem za sprzedaż singla.
W 2003 odnotowano, że utwór jest jedną z pięciu kompozycji najczęściej granych podczas uroczystości pogrzebowych w Wielkiej Brytanii, w 2006 znalazł się wśród 10 najpopularniejszych piosenek wykorzystywanych do pierwszego tańca nowożeńców na brytyjskich wesel, a w 2008 zajął pierwsze miejsce na liście ulubionych przebojów wykonywanych podczas imprez karaoke.

</doc>
<doc id="1637590" url="https://pl.wikipedia.org/wiki?curid=1637590" title="Światłowody jednomodowe">
Światłowody jednomodowe



</doc>
<doc id="1637591" url="https://pl.wikipedia.org/wiki?curid=1637591" title="Światłowody wielomodowe">
Światłowody wielomodowe



</doc>
<doc id="1637596" url="https://pl.wikipedia.org/wiki?curid=1637596" title="Dom Odpowiedzialności">
Dom Odpowiedzialności

Projekt Dom Odpowiedzialności (HRB) powstał w Austrii po stworzeniu rządu koalicyjnego, w skład którego wchodziła Austriacka Partia Wolnościowa, kierowana przez Jörga Haidera. Dr Andreas Maislinger, politolog z Innsbrucku, zasugerował wtedy stworzenie "Domu Odpowiedzialności" w domu urodzenia Adolfa Hitlera. Gazeta lokalna "Braunauer Rundschau" przedstawiła ów pomysł publiczności 4 maja 2000 r.
Wolontariusze z krajów UE, austriaccy odrabiający służbę zastępczą (zamiast wojska) i byli odrabiający służbę zastępczą za granicą mieliby wspólnie pracować i mieszkać w tym domu. W ten sposób ma dojść do stałej wymiany pomysłów. "House of Responsibility" ma zostać czymś całkowicie nowym: na parterze będzie wystawa o "niechcianym dziedzictwie": analiza historyczna rządu Nazistów jak i analiza obejścia się z tą historią po drugiej wojnie światowej. Pierwsze piętro będzie dedykowane teraźniejszości i służyć konkretną pomocą: tam będą się mieściły biura Austriackiego Stowarzyszenia Służby za Granicą, jak i innych organizacji zajmujących się projektami związanymi z prawami człowieka i pomocy dla krajów Trzeciego Świata. Na drugim piętrze odbędą się seminaria, których celem będzie stworzenie przyszłości bardziej pokojowej.
Projekt wciąż jest w fazie realizacji.

</doc>
<doc id="1637598" url="https://pl.wikipedia.org/wiki?curid=1637598" title="Business (singel)">
Business (singel)

Business – piąty singel promujący album "The Eminem Show" amerykańskiego rapera Eminema.

</doc>
<doc id="1637599" url="https://pl.wikipedia.org/wiki?curid=1637599" title="Ronny Cox">
Ronny Cox

Daniel Ronald „Ronny” Cox (ur. 23 lipca 1938 w Cloudcroft w stanie Nowy Meksyk) – amerykański aktor, piosenkarz i kompozytor.
Życiorys.
Urodził się jako trzecie z pięciu dzieci Lounette Rucker i Boba Coksa w Cloudcroft, w stanie Nowy Meksyk. Dorastał w Portales, również w Nowym Meksyku. Regularnie jeździ w trasy ze swoim zespołem biorąc udział w festiwalach muzyki folkowej. 10 września 1960 poślubił Mary Cox, która zmarła w 2006. Doczekali się dwójki dzieci. Studiował na Eastern New Mexico University, który ukończył w 1963 roku.
Kariera.
Jako aktor jest najbardziej znany z ról w filmach "Uwolnienie", "Gliniarz z Beverly Hills", "Gliniarz z Beverly Hills II", "RoboCop", "Pamięć absolutna" oraz serialu "Gwiezdne wrota".
Cox wystąpił też w filmie "" jako kapitan Edward Jellico. Ostatnio zagrał rolę Henry’ego Masona ojca Bree Van De Kamp (granej przez Marcię Cross) w "Gotowych na wszystko".

</doc>
<doc id="1637602" url="https://pl.wikipedia.org/wiki?curid=1637602" title="Szkło kwarcowe">
Szkło kwarcowe

Szkło kwarcowe (szkło krzemionkowe) – szkło o bardzo wysokiej zawartości czystego ditlenku krzemu (krzemionki). Szkło kwarcowe różni się od krystalicznego kwarcu brakiem uporządkowania dalekiego zasięgu, co z definicji czyni je ciałem amorficznym.
Wytwarzanie.
Szkło kwarcowe jest wytwarzane kilkoma różnymi metodami. Jedną z nich jest stopienie kryształów kwarcu o wysokiej czystości w temperaturze ok. 2000 °C w piecu elektrycznym lub płomieniowym. Jakość i właściwości otrzymanego szkła istotnie zależą od szybkości i warunków późniejszego chłodzenia stopionego materiału. Szkło kwarcowe powstaje w wyniku powolnego chłodzenia stopionego materiału (w odróżnieniu od całkowicie amorficznej krzemionki topionej, która powstaje z identycznego materiału przy bardzo szybkim ochłodzeniu).
Szkło kwarcowe można również otrzymać, topiąc w piecu drobnoziarnisty piasek kwarcowy o wysokiej czystości – pozostające w szkle mikroskopijne bąbelki powietrza wpływają na jego zabarwienie (efekt opalizacji).
Najwyższej jakości szkło kwarcowe, nazywane "syntetycznym", otrzymywane jest w drodze reakcji chemicznych, np. w wyniku hydrolizy lub termolizy związków zawierających krzem, utleniania krzemu do postaci gazowego ditlenku krzemu i stopienia jego osadu w próżniowym piecu elektrycznym w celu utworzenia szkła niezawierającego pęcherzyków gazu.
Własności chemiczne.
Szkło kwarcowe charakteryzuje się niską odpornością na działanie alkaliów (niższą niż inne gatunki szkła używane w laboratoriach chemicznych) oraz wysoką odpornością na działanie wody oraz silnych kwasów. Nie jest odporne na działanie gorącego kwasu fosforowego, fluorowodoru, kwasu fluorowodorowego i soli fluoru.
Własności fizyczne.
Szkło kwarcowe ma relatywnie niski współczynnik rozszerzalności cieplnej, w związku z czym jest odporne (w porównaniu z innymi gatunkami szkła) na szok termiczny oraz różnice temperatur powstające np. przy ogrzewaniu zawartości naczynia płomieniem palnika.
Gęstość szkła kwarcowego wynosi ok. 2203 kg/m³, współczynnik załamania światła zaś ok. 1,459. Dokładniejsze wartości współczynnika załamania w zależności od długości fali, czyli tzw. dyspersję można obliczyć z równania Sellmeiera:
gdzie:
gdzie długość fali formula_5 jest wyrażona w mikrometrach.
Współczynniki równania zostały podane w 1965 przez Malitsona dla zakresu długości fal od 0,21 do 3,71 μm.
Szkło kwarcowe, w porównaniu z innymi gatunkami szkła, wyróżnia się niską absorpcją promieniowania elektromagnetycznego w zakresie długości fal od 200 nm do ok. 2,5 μm, a zatem od ultrafioletu, poprzez światło widzialne, aż do bliskiej podczerwieni.
Szczegółowe własności optyczne związane z widmem absorpcyjnym (a także zawartością mikroskopijnych pęcherzyków gazu wpływającym na rozpraszanie światła) istotnie zależą od sposobu produkcji i obecności zanieczyszczeń. W związku z tym producenci wysokiej klasy szkła kwarcowego dzielą je na gatunki i podają specyfikacje tych własności, przy czym w nomenklaturze producentów nie podkreśla się podziału na krzemionkę topioną i szkło kwarcowe.
Zastosowania.
Ze względu na zakres przepuszczanych długości fal światła szkło kwarcowe, podobnie jak topiona krzemionka, jest jednym z podstawowych materiałów optycznych używanych w spektroskopii i fotometrii. Istnieją wprawdzie materiały o większym zakresie przepuszczanych długości fal, np. fluorek litu LiF (od 120 nm do 9 μm), chlorek sodu NaCl (w podczerwieni do 25 μm), bromek potasu KBr (do 40 μm) jednak substancje te są nieodporne na wilgoć, łatwo ulegają zarysowaniom i w związku z tym wymagają specjalnego traktowania.
Szkło kwarcowe jest stosowane w zastępstwie zwykłego szkła wszędzie tam, gdzie istotne jest przepuszczanie ultrafioletu, a zatem w osłonach lamp spektralnych, jarznikach wysokociśnieniowych lamp rtęciowych, naświetlarkach UV (m.in. w fotolitografii) i innych promiennikach ultrafioletu (m.in. w solariach).
Używa się go również do wyrobu naczyń używanych w laboratoriach chemicznych.
Ze względu na wysoką przezroczystość i okna (przedziały długości fali) o bardzo niskiej dyspersji szkło kwarcowe jest również używane do wyrobu rdzeni światłowodów telekomunikacyjnych, zwłaszcza jednomodowych.
Szkło kwarcowe bywa również wykorzystywane do wykonywania precyzyjnych elementów mechanicznych. Przykładem są cztery wykonane ze szkła kwarcowego kulki uchodzące za najdoskonalsze elementy kuliste wykonane przez człowieka. Stanowią one element najczulszych na świecie (dane z roku 2004) żyroskopów, służących do badania zakrzywienia czasoprzestrzeni przez grawitację.

</doc>
<doc id="1637603" url="https://pl.wikipedia.org/wiki?curid=1637603" title="Mandżurozaur">
Mandżurozaur

Mandżurozaur ("Mandschurosaurus") – rodzaj późnokredowego hadrozaura, którego nazwa oznacza „jaszczur z Mandżurii” i odnosi się od miejsca znalezienia jego pierwszych skamielin. Rodzaj ten został opisany na podstawie niekompletnego szkieletu znalezionego w 1914 przez rosyjskich paleontologów. Mandżurozaur był pierwszym opisanym dinozaurem w Chinach. Obecnie jego szkielet można podziwiać w Centrum Geologii i Prospecting Museum w Sankt Petersburgu. Jak sugerują skamieniałości, był to duży hadrozaur, osiągający ok. 8 metrów długości. Brett-Surman (1979) uznał ten rodzaj za "nomen dubium", podobnie jak Horner i inni w 2004, ale niektórzy badacze dalej, np. Chapman i Brett Surman (1990), uważają mandżurozaur za rodzaj ważny. Pierwsze znaleziono szczątki mandżurozaura zostały przypisane do dawnego rodzaju "Trachodon", jednak w 1930 roku Riabinin opisał na ich podstawie nowy rodzaj hadrozaura.
Gatunki.
Miejsce występowania: Blagoveshchensk (górne osady rzeki Amur), Rosja
Czas występowania: późna kreda
Materiał kopalny: niekompletna puszka mózgowa, niekompletna kość zębowa, kręgi grzbietowe, kręgi krzyżowe, kręgi ogonowe, dwa żebra, kości przednich i tylnych kończyn.
Inne informacje: Możliwe, że jest synonimem charonozaura, jednak ponieważ został wcześniej opisany ma priorytet.
Miejsce występowania: nienazwany poziom Savannakhet Khoueng, Laos
Czas występowania: santon, kampan i mastrycht (późna kreda)
Materiał kopalny: kość biodrowa
Inne informacje: W rzeczywistości może w ogóle nie być hadrozaurem. Horner i inni (2004) uważają go za "nomen dubium".
Miejsce występowania: ?
Czas występowania: ?
Materiał kopalny: szkielet wystawiony w Muzeum Geologii w Heilongjiang.
Inne informacje: Nie został on formalnie opisany, dlatego obecnie ma status "nomen nudum".
Miejsce występowania: formacja Iren Dabasu, Nei Mongol Zizhiqu, Chiny
Czas występowania: cenoman?, turon, koniak, santon, kampan, mastrycht? (późna kreda)
Materiał kopalny: ?
Inne informacje: Horner i inni 2004 uważają ten gatunek za synonim gilmorozaura.

</doc>
<doc id="1637604" url="https://pl.wikipedia.org/wiki?curid=1637604" title="Mandschurosaurus">
Mandschurosaurus



</doc>
<doc id="1637605" url="https://pl.wikipedia.org/wiki?curid=1637605" title="Mandschurosaurus amurensis">
Mandschurosaurus amurensis



</doc>
<doc id="1637606" url="https://pl.wikipedia.org/wiki?curid=1637606" title="Cerkiew Spaska w Wilnie">
Cerkiew Spaska w Wilnie



</doc>
<doc id="1637608" url="https://pl.wikipedia.org/wiki?curid=1637608" title="Dzieje Pawła">
Dzieje Pawła

Dzieje Pawła – utwór apokryficzny opisujący dzieje Pawła z Tarsu, zachowany jedynie we fragmentach.
Pochodzenie, odkrycie i rekonstrukcja utworu.
Do początków XX wieku "Dzieje Pawła" były znane jedynie z informacji przytoczonych przez Ojców Kościoła. Tertulian podaje informację o kapłanie z Azji Mniejszej, którego zdegradowano za napisanie "Dziejów Pawła".
W 1896 Biblioteka Uniwersytecka w Heidelbergu zakupiła pochodzące z V–VI wieku koptyjskie papirusy z Achmim. Koptolog C. Schmidt odkrył, że papirusy te zawierają fragmenty zaginionych "Dziejów Pawła" i wydał odkryty przez siebie tekst w 1904. W 1927 Biblioteka Uniwersytecka w Hamburgu zakupiła papirus grecki, w którym zawarte były greckie fragmenty utworu. W późniejszych latach odkryto kolejne fragmenty pochodzące z papirusów, inskrypcji i tekstów pisarzy wczesnochrześcijańskich.
Z odkrytych fragmentów "Dziejów Pawła" zrekonstruowano epizod dotyczący pobytu w Efezie i szczątkowo zarys pozostałych epizodów.
Struktura utworu.
Na podstawie posiadanych obecnie fragmentów zrekonstruowano w zarysie podział tekstu na 14 epizodów, z czego 3, znane przed odkryciami papirusów koptyjskich, tradycyjnie funkcjonują jako autonomiczne teksty.

</doc>
<doc id="1637613" url="https://pl.wikipedia.org/wiki?curid=1637613" title="Mohnish Bahl">
Mohnish Bahl



</doc>
<doc id="1637615" url="https://pl.wikipedia.org/wiki?curid=1637615" title="Markas Zingeris">
Markas Zingeris

Markas Zingeris (ur. 2 stycznia 1947 w Prenach) – litewski poeta, prozaik, dziennikarz, dramaturg i tłumacz, w latach 2005–2019 dyrektor Muzeum Historii Żydowskiej im. Gaona w Wilnie. 
Życiorys.
W 1971 ukończył studia na Wydziale Dziennikarstwa Wileńskiego Uniwersytetu Państwowego. Przez sześć lat nauczał filozofii w wyższych szkołach w Kownie. Za odmowę wstąpienia do Komunistycznej Partii Litwy został zwolniony z pracy oraz relegowany ze studiów aspiranckich w dziedzinie filozofii. Po zwolnieniu z pracy zatrudniony w Muzeum Wojskowym w Kownie, Litewskiej Akademii Rolniczej, Instytucie Nauk Politycznych i Stosunków Międzynarodowych Uniwersytetu Wileńskiego oraz Międzynarodowej Komisji Oceny Zbrodni Okupacyjnych Reżimów Nazistowskiego i Sowieckiego (1998). 
Debiutował w 1984 publikując tomik poezji „Namas iš kedro”. Jego poezje były tłumaczone na języki angielski, rosyjski, niemiecki, francuski, duński, fiński, polski, węgierski i jidysz. Tomik jego wierszy „Vakaras vaikystėje” został uznany w 1990 za najlepszy debiut, a powieść „Iliuzionas” za najlepszą książkę 2001. 
W 2005 objął funkcję dyrektora Muzeum Historii Żydowskiej im. Gaona w Wilnie. Funkcję sprawował do 2019. 
Należy do Litewskiego Związku Pisarzy oraz litewskiego PEN Clubu. 
Jego młodszym bratem jest Emanuelis Zingeris, polityk Związku Ojczyzny.

</doc>
<doc id="1637617" url="https://pl.wikipedia.org/wiki?curid=1637617" title="Pelargonia pasiasta">
Pelargonia pasiasta

Pelargonia pasiasta, pelargonia rabatowa, geranium muszkatel ("Pelargonium × hortorum") – mieszaniec dwóch gatunków pelargonii: "P. zonale" i "P. inquinans". Obydwa te gatunki pochodzą z południowej części Afryki Południowej, ich mieszaniec jest powszechnie uprawiany jako roślina ozdobna. Wszystkie znajdujące się w uprawie ozdobne odmiany pelargonii są mieszańcami.
Biologia.
Bylina. Cała roślina z wyjątkiem kwiatów wydziela charakterystyczny zapach. Kwitnie bardzo długo (przez całe lato) i obficie, jednak większość uprawianych odmian nie wytwarza nasion. W ciągu roku przyrasta około 25–30 cm. Jest rośliną długowieczną, jednak starsze okazy stają się nieładne, gdyż ogałacają się dołem z liści i kwitną słabiej.
Zastosowanie.
Jest uprawiana jako roślina ozdobna, głównie jako roślina doniczkowa w mieszkaniach oraz w różnego rodzaju pojemnikach na balkonach, parapetach okiennych, werandach. Walorami tej rośliny są ładne i długo kwitnące kwiaty oraz ozdobne liście. Ostatnio w kompozycji z innymi gatunkami roślin bywa uprawiana również jako roślina rabatowa.

</doc>
<doc id="1637621" url="https://pl.wikipedia.org/wiki?curid=1637621" title="Archaniołowie">
Archaniołowie



</doc>
<doc id="1637624" url="https://pl.wikipedia.org/wiki?curid=1637624" title="Górnictwo morskie">
Górnictwo morskie

Górnictwo morskie – dziedzina przemysłu wydobywczego zajmująca się wydobywaniem surowców mineralnych z dna mórz oraz ich uzyskiwaniem z wody morskiej. Eksploatacje prowadzi się na obszarach szelfów, a także basenów oceanicznych. Obszary górnicze znajdują się zazwyczaj wokół dużych skupisk konkrecji polimetalicznych lub aktywnych bądź wymarłych kominów hydrotermalnych na głębokości od 1,400 do 3,700 metrów poniżej poziomu morza. Kominy tworzą wielkie depozyty związków siarkowych, które zawierają wartościowe metale, takie jak srebro, złoto, miedź, mangan, kobalt czy cynk. Proces górniczy odbywa się np. przy wykorzystaniu pomp hydraulicznych w celu wydobycia materiałów na powierzchnie. Jak każda działalność wydobywcza, również górnictwo morskie musi zmierzyć się z pytaniem o to, jak wpływa na środowisko. Niektóre organizacje pro-ekologiczne optują za tym, żeby taki typ pozyskiwania surowców nie był dozwolony w większości oceanów, ponieważ istnieje potencjalne ryzyko wyrządzenia szkód podwodnym ekosystemom. Jednak według innych, np. prof. dr hab. Krzysztofa Szamałeka z Państwowego Instytutu Geologicznego, górnictwo morskie jest jedyną szansą na zaspokojenie bieżących potrzeb całej cywilizacji.
Wydobywane surowce.
Dno oceanu obfite jest w rozmaite surowce możliwe do wydobycia, takie jak srebro, złoto, miedź, mangan, kobalt czy cynk. Występują one jednak w różnych formach.
Minerały i szacowana głębokość, na której się znajdują
Firma De Beers pozyskuje z dna również diamenty. Nautilus Minerals Inc i Neptune Minerals planują wydobywać u wybrzeży Papuy Nowej Gwinei i Nowej Zelandii.
Górnictwo morskie w Polsce.
Polska jest częścią The Interoceanmetal Joint Organization (IOM), konsorcjum powstałego na rzecz eksplorowania strefy Clarion-Clipperton na północno-wschodniej części Oceanu Spokojnego. Zadaniem konsorcjum jest ocena wartości złóż i eksploatacja konkrecji polimetalicznych w tym obszarze. Do IOM należą również Bułgaria, Kuba, Czechy, Rosja i Słowacja.

</doc>
<doc id="1637625" url="https://pl.wikipedia.org/wiki?curid=1637625" title="U-852">
U-852

U-852 – niemiecki okręt podwodny (U-Boot) typu "IX D2" z okresu II wojny światowej. Okręt wszedł do służby w 1943.Jego jedynym dowódcą był Kptlt. Heinz-Wilhelm Eck, po wojnie oskarżony – wraz z kilkoma członkami załogi – o zbrodnię wojenną.
Historia.
Po wejściu do służby okręt włączono do 4. Flotylli U-Bootów w celach szkoleniowych, zaś 1 lutego 1944 do 12. Flotylli jako jednostkę bojową.
18 stycznia 1944 wypłynął z Kilonii w swój pierwszy i – jak się okazało – jedyny patrol bojowy. Celem była baza morska Penang na Oceanie Indyjskim.
Zatopienie SS "Peleus".
13 marca, tj. niecałe dwa miesiące po wypłynięciu, 500 mil morskich na południe od Wyspy Wniebowstąpienia dostrzeżono sylwetkę parowca. Dwie godziny później wykonano atak torpedowy w położeniu nawodnym, dwie wystrzelone torpedy trafiły w cel, którym okazał się grecki parowiec SS "Peleus" (4 695 BRT) płynący z Freetown (ówczesna Brytyjska Afryka Zachodnia) do Brazylii. Załoga opuściła statek w tratwach ratunkowych, na podkład U-Boota podjęto jednego z oficerów, ale po przesłuchaniu pozwolono wrócić mu do pozostałych rozbitków. Kapitan Eck rozkazał otworzyć ogień do tratw z karabinów maszynowych i broni przeciwlotniczej, użyto również granatów ręcznych. W wyniku ostrzału zginęła większość członków załogi parowca, przeżyło jedynie 4 z 35 rozbitków (jeden zmarł później); uratował ich po ponad miesiącu portugalski statek SS "Alexandre Silva". Po bezowocnych, trwających ok. 5 godzin, próbach zatarcia śladów zatopienia statku Eck polecił opuścić rejon ataku.
1 kwietnia okręt zatopił kolejny statek – frachtowiec SS "Dahomian" (5 277 BRT). 3 maja na wodach Morzu Arabskim u wschodnich wybrzeży Somalii wynurzony okręt został zaatakowany za pomocą bomb głębinowych przez 6 samolotów patrolowych Vickers Wellington. Samoloty pochodziły z 8. i 621. Dywizjonów RAF, stacjonujących w Adenie. U-852 zdołał się zanurzyć, ale uszkodzenia okazały się na tyle poważne, że dowódca wydał rozkaz wynurzenia. Podjęta walka z samolotami za pomocą broni przeciwlotniczej, mimo że okupiona stratami w ludziach, umożliwiła wyrzucenie okrętu na brzeg. Ocalałych członków załogi pojmano, a we wraku, który Niemcy bezskutecznie usiłowali zniszczyć, znaleziono m.in. dziennik okrętowy. Dzięki informacjom w nim zawartym jak i zeznaniom ocalonych marynarzy "Peleusa" zdołano powiązać okręt podwodny z masakrą.
Po zakończeniu wojny, w październiku 1945 roku pięciu członków załogi U-852: Heinz-Wilhelm Eck, drugi oficer August Hoffmann, oficer medyczny Walter Weisspfennig, główny mechanik Hans Lenz i obserwator Wolfgang Schwender, zostało oskarżonych o zbrodnię wojenną. Trzech pierwszych zostało skazanych na śmierć, dwaj pozostali na karę więzienia. Wyroki śmierci przez rozstrzelanie wykonano 30 listopada 1945 roku.

</doc>
<doc id="1637630" url="https://pl.wikipedia.org/wiki?curid=1637630" title="Mistrzostwa Świata Kobiet w Curlingu 2009">
Mistrzostwa Świata Kobiet w Curlingu 2009

Mistrzostwa Świata Kobiet w Curlingu 2009 odbyły się w koreańskim mieście Gangneung między 21 a 29 marca w Gangneung International Ice Rink.
Obrońcą tytułu mistrza świata była kanadyjska drużyna Jennifer Jones. Po raz pierwszy w historii mistrzostw świata kobiet złoty medal zdobyła drużyna ze strefy Pacyfiku – Chinki (Wang Bingyu) w finale pokonały Szwedki (Anette Norberg) 6:8:. Brązowy medal wywalczyły Dunki (Angelina Jensen) pokonując w małym finale Kanadyjki (Jennifer Jones) 7:6.
W 31-letniej historii mistrzostw świata po raz piąty Kanada nie zajęła żadnego medalowego miejsca, drugi raz doprowadziła do tego Jennifer Jones, pierwszy raz podczas MŚ 2005. Frances Brodie Award dostała Marianne Rørvik.
__BEZSPISU__
Wyniki.
Playoff.
Półfinał.
28 marca 2009, 19:00
1-2.
27 marca 2009, 19:00
3-4.
28 marca 2009, 14:00
Round Robin.
Sesja 1..
21 marca 2009, 15:00
Sesja 2..
21 marca 2009, 20:00
Sesja 3..
22 marca 2009, 10:00
Sesja 4..
22 marca 2009, 15:00
Sesja 5..
22 marca 2009, 20:00
Sesja 6..
23 marca 2009, 10:00
Sesja 7..
23 marca 2009, 15:00
Sesja 8..
23 marca 2009, 20:00
Sesja 9..
24 marca 2009, 10:00
Sesja 10..
24 marca 2009, 15:00
Sesja 11..
24 marca 2009, 20:00
Sesja 12..
25 marca 2009, 10:00
Sesja 13..
25 marca 2009, 15:00
Sesja 14..
25 marca 2009, 20:00
Sesja 15..
26 marca 2009, 10:00
Sesja 16..
26 marca 2009, 15:00
Sesja 17..
26 marca 2009, 20:00

</doc>
<doc id="1637631" url="https://pl.wikipedia.org/wiki?curid=1637631" title="Arkadijus Vinokuras">
Arkadijus Vinokuras

Arkadijus Vinokuras (ur. 1952 w Kownie) – litewski aktor i pedagog żydowskiego pochodzenia, działacz społeczny, pisarz i dziennikarz.
Życiorys.
W latach 1969–1972 uczęszczał do Szkoły Pantomimy Modrisa Tenisonasa przy Teatrze Muzycznym w Kownie. W 1971 został aresztowany za stworzenie antysowieckiej organizacji młodzieżowej. Dwa lata później ukończył eksperymentalny kurs pantomimy przy Moskiewskim Państwowym Instytucie Sztuk Teatralnych (GITIS). Po powrocie do Kowna pracował w szkole muzycznej im. J. Gruodžisa, z której został wyrzucony w 1974.
W 1975 zdecydował się na wyjazd o Izraela. Rok później zamieszkał w Szwecji, której obywatelstwo uzyskał w 1980. W Skandynawii poświęcił się pracy dziennikarskiej. W latach 1978–1979 służył w Siłach Obronnych Izraela. Po powrocie do Szwecji działał we wspólnocie litewskiej, był redaktorem odpowiedzialnym w sekcji litewskiej szwedzkiego radia, współpracował z Radiem Wolna Europa.
Zaangażowany w ideę obrony praw człowieka został w 1988 wiceprzewodniczącym Bałtyckiej Grupy Helsińskiej. W 1991 zakładał Litewskie Centrum Informacyjne w Sztokholmie. Brał udział w konferencjach poświęconych państwom bałtyckim. Był oficjalnym przedstawicielem Departamentu i Ministerstwa Obrony Kraju w państwach skandynawskich oraz Wielkiej Brytanii.
W 2002 decyzją prezydenta Adamkusa przyznano mu obywatelstwo litewskie. Rok później został uhonorowany odznaczeniem za działalność na rzecz przystąpienia Litwy do UE i NATO.
Pisze książki dla dzieci – w 1999 ukazały się cztery jego pozycje: "Aguonos", "Tikra pasaka", "Vienišas žibintas" i "Raudona nosis". Trzy lata później wydał wierszowany komiks "Tadas ir Misteris Arkadas". W 2008 ukazała się jego książka dla dorosłych "Eroto glėbyje" (W objęciach Erosa).
W lutym 2009 objął funkcję doradcy społecznego premiera Kubiliusa ds. restytucji mienia żydowskiego. Był założycielem stowarzyszenia "Maccabi Baltic".

</doc>
<doc id="1637633" url="https://pl.wikipedia.org/wiki?curid=1637633" title="Chleb graham">
Chleb graham

Graham (chleb Grahama) – chleb z grubo mielonej, razowej mąki pszennej zwanej mąką Grahama. Nazwa chleba i mąki pochodzi od nazwiska twórcy i propagatora tych produktów prezbiteriańskiego pastora Sylvestra Grahama (1794–1851).
Ten szczególny chleb był pierwotnie wypiekany bez dodatku zaczynu (drożdży lub zakwasu) i soli po spontanicznej fermentacji wypiekany w foremce do bochenków. Graham opracował go w 1829 r. jako alternatywę dla powszechnego wówczas białego chleba. Na początku XIX wieku ciemny chleb uważany był za staroświecki i prowincjonalny. Chleb z białej mąki był symbolem statusu klasy średniej i zazwyczaj kupowano go w piekarni, a nie wypiekano samodzielnie. Jednak jasny kolor zazwyczaj nie wynikał z niskiego stopnia przemiału, lecz z bielenia ciemniejszej mąki ałunem i chlorem, co obniżało koszty produkcji. W XXI wieku wypieki Grahama są zwykle produkowane z użyciem drożdży prasowanych, z lub bez ciasta wstępnego, ponieważ spontaniczna fermentacja powoduje niewielkie, niewystarczające spulchnienie wypieków.
Graham był przekonany, że twardy chleb z mielonej mąki jest bardziej pożywny i zdrowszy. Uważał, że dodatki niszczą zdrowotność chleba i zwiększają pożądanie seksualne. Ta ostatnia teza nie miała podstaw naukowych, a mimo to była wówczas szeroko rozpowszechniona.
Obecnie wiadomo, że początkowo stosowane środki wybielające są szkodliwe. Substancje spulchniające są tylko częściowo szkodliwe dla zdrowia. Na przykład w USA, ale nie w UE, Imidazo[1,2-a]pirymidyno-7-karboksyamid (9CI) jest dozwolony jako zaczyn i polepszacz ciasta. Prozdrowotne działanie chleba graham wynikało głównie z pominięcia pewnych substancji chemicznych, a tylko w niewielkim stopniu z użycia mąki razowej lub pominięcia zaczynu. W Niemczech bielenie mąki jest całkowicie zabronione. Drobno zmielone ziarno było również składnikiem wybielanego białego chleba z czasów Grahama. Mąka ekstrakcyjna została opracowana dopiero później.
Jest on wytwarzany z mąki pszennej (typ 1850) z dodatkiem drożdży (najczęściej w ilości 0,75 – 1,5 kg na 100 kg mąki), a także soli kuchennej (1,5 – 1,7 kg/100 kg mąki). Często w okresie letnim do ciasta jest dodawany kwas mlekowy spożywczy w celu zapobiegnięcia rozwojowi laseczki "Bacillus subtilis". Ciasto na chleb graham można prowadzić metodą dwufazową lub trzyfazową. Chleb graham jest produkowany najczęściej w postaci bochenków podłużnych o masie 1,0 kg. Kęsy ciasta poddaje się rozrostowi, a następnie wypiekowi w formach.
Wartość energetyczna to 192 kcal w 100 g.

</doc>
<doc id="1637634" url="https://pl.wikipedia.org/wiki?curid=1637634" title="Pelargonium hortorum">
Pelargonium hortorum



</doc>
<doc id="1637635" url="https://pl.wikipedia.org/wiki?curid=1637635" title="Keane Live">
Keane Live

Keane Live - jest to 4 nagranie DVD autorstwa brytyjskiej grupy piano-rockowej Keane, 2. zawierające pełny koncert. Zostało nakręcone 21 lipca 2007 roku na stadionie O2 w Londynie i wydane 19 listopada tego samego roku trwający 44 minuty.
Zawartość DVD.
Krótki film.
Przygotowania i kręcenie nagrania

</doc>
<doc id="1637637" url="https://pl.wikipedia.org/wiki?curid=1637637" title="Wojskowa Komenda Uzupełnień w Ostródzie">
Wojskowa Komenda Uzupełnień w Ostródzie

Wojskowa Komenda Uzupełnień w Ostródzie – terenowy organ administracji wojskowej. Stanowi zasadnicze ogniwo zabezpieczające mobilizacyjne rozwinięcie jednostek wojskowych na administrowanym terenie. Podlega Wojewódzkiemu Sztabowi Wojskowemu w Olsztynie.
Formowanie i zmiany organizacyjne.
11 września 1945 roku przybył do Ostródy kpt. Henryk Kenig, który rozkazem Naczelnego Dowódcy Wojska Polskiego (Nr 2779) został wyznaczony na Komendanta Rejonowej Komendy Uzupełnień (RKU) z zadaniem utworzenia administracji wojskowej na odzyskanych terenach. W 1958 roku w wyniku reorganizacji zasięgu działania okręgów wojskowych RKU zostają przemianowane na Wojskowe Komisje Rekrutacyjne (…). 15.02.1962r. zarządzeniem Szefa Sztabu WOW nr 014/Org. z dn. 21.01.1962 Wojskową Komendę Rekrutacyjną Ostróda przeformowano według etatu nr 15/56 do kat. 7 zmieniając jednocześnie dotychczasową nazwę na Wojskową Komendę Rejonową (WKR). Zgodnie z zarządzeniem organizacyjnym Zastępcy Dowódcy Warszawskiego Okręgu Wojskowego do spraw Obrony Terytorialnej nr 0107/Org. z dn. 24 grudnia 1964, rozkazem nr 01 z dn. 08 stycznia 1965 sformowano w miejsce dotychczasowego WKR Powiatowy Sztab Wojskowy (PSzW) Ostróda. Zasięgiem terytorialnym PSzW objął powiaty Ostróda i Iława (…). W 1975 roku w wyniku reorganizacji administracji państwowej w miejsce PSzW sformowano Wojskowe Komendy Uzupełnień (WKU). Kolejna zmiana podziału administracyjnego Rzeczypospolitej Polskiej nastąpiła w 1999. W wyniku tych zmian nastąpił nowy podział administracyjny. Obecnie WKU w Ostródzie administruje na terenie powiatów Ostróda, Iława, Działdowo i Nowe Miasto Lubawskie. Zgodnie z Zarządzeniem Nr 110/MON Ministra Obrony Narodowej z dnia 5 października 2012 r., zmieniającym zarządzenie w sprawie ustanowienia świąt wojskowych oraz sposobu ich obchodzenia w Siłach Zbrojnych Rzeczypospolitej Polskiej, dzień 27 października został ustanowiony Świętem Terenowych Organów Administracji Wojskowej.
Obszar działania.
Obszarem działania Wojskowej Komendy Uzupełnień w Ostródzie są miasta i gminy objęte zasięgiem administrowania powiatów: ostródzkiego, iławskiego, działdowskiego oraz nowomiejskiego. Obszar o powierzchni 5528 km², zamieszkały przez około 320 tys. ludności. Skupia 27 gmin (5 gmin miejskich, 7 gmin miejsko-gminnych i 22 gmin wiejskich). Średnia gęstość zaludnienia wynosi 57 osób na 1 km².
Struktura organizacyjna.
Strukturę organizacyjną wojskowej komendy uzupełnień tworzą wydziały:
Do kierowniczych stanowisk wojskowych komend uzupełnień należą:
Komendanci Instytucji.
Lista zawiera komendantów RKU, WKR, PSzW i WKU:

</doc>
<doc id="1637638" url="https://pl.wikipedia.org/wiki?curid=1637638" title="Eparchia jarosławska">
Eparchia jarosławska

Eparchia jarosławska – eparchia Rosyjskiego Kościoła Prawosławnego obejmująca część obwodu jarosławskiego. Od 26 grudnia 2019 r. jej ordynariuszem jest metropolita Wadim (Łaziebny). 
Eparchia wchodzi w skład metropolii jarosławskiej.
Historia i współczesność.
Eparchia powstała w 991 pod nazwą eparchii rostowskiej, w 1589 została podniesiona do rangi metropolii. Sobór jarosławski jest jej siedzibą od XVIII w.
Eparchia prowadzi seminarium duchowne w Jarosławiu (istnieje od 1994), gimnazjum prawosławne w Jarosławiu i 66 szkół niedzielnych dla dzieci i młodzieży.
Organem prasowym eparchii jest gazeta "Jarosławskie wiadomości eparchialne" (ros. "Ярославские епархиальные ведомости", natomiast telewizja regionalna nadaje tworzony przez duchowieństwo program "Świeca".
Podział administracyjny.
Eparchia jarosławska dzieli się na dziesięć dekanatów: gawriłowsko-jamski, jarosławski wiejski, jarosławski centralny, jarosławski północny, jarosławski południowy, niekrasowski, pietrowski, pleszczejewski, tunoszeński, wiacki. W ich strukturach czynnych jest 156 parafii oraz 18 cerkwi i kaplic więziennych, szpitalnych itp.. Są one obsługiwane przez 208 kapłanów.

</doc>
<doc id="1637639" url="https://pl.wikipedia.org/wiki?curid=1637639" title="Jusuf Kalla">
Jusuf Kalla

Muhammad Jusuf Kalla (ur. 15 maja 1942 w Watampone, Celebes Południowy) – indonezyjski polityk, wiceprezydent Indonezji od 20 października 2004 do 20 października 2009 i ponownie od 20 października 2014 do 20 października 2019. Przewodniczący partii Golkar w latach 2004–2009.
Młodość i edukacja.
Jusuf Kalla urodził się w 1942 w Watampone. Jego ojciec, Hadji Kalla, był miejscowym przedsiębiorcą. Matka trudniła się sprzedażą jedwabiu. Był drugim spośród 17. dzieci. 
Kalla po ukończeniu szkoły, studiował na Uniwersytecie Hasanuddin w Makasar. W tym czasie zaangażował się w działalność polityczną. Był aktywnym członkiem Frontu Działania Studentów Indonezyjskich (KAMI), studenckiej organizacji wspierającej generała Suharto w zdobyciu władzy z rąk prezydenta Sukarno. W 1967 Kalla ukończył ekonomię na Uniwersytecie Hasanuddin.
Działalność prywatna.
Jusuf Kalla po ukończeniu studiów rozpoczął prywatną działalność biznesową. Został CEO (dyrektor generalny) w rodzinnej firmie "HV Hadji Kalla", zajmującej się transportem. Pod jego zarządem firma poszerzyła swoją działalność oraz otworzyła własne filie. W 1977 Kalla ukończył prywatną szkołę biznesu i zarządzania INSEAD we Francji. 
Obok prowadzenia działalności gospodarczej, Kalla był również zaangażowany w działalność różnych organizacji pozarządowych. W latach 1979–1989 był przewodniczącym Stowarzyszenia Absolwentów Ekonomii w Makasar. Od 1985 do 1998 by przewodniczącym Izby Handlu i Przemysłu w Celebesie Południowym. 
Kariera polityczna.
Jusuf Kalla do polityki powrócił w 1987, kiedy został wybrany do Ludowego Zgromadzenia Konsultacyjnego (MPR) (parlamentu) jako reprezentant Celebesu Południowego. W 1992, 1997 i w 1999 uzyskał reelekcję.
W 1999 został mianowany ministrem przemysłu i handlu w gabinecie prezydenta Abdurrahmana Wahida. Jednak już po sześciu miesiącach, w kwietniu 2000 został zdymisjonowany pod zarzutem korupcji, czego nigdy nie udowodniono. Gdy w lipcu 2001 parlament odsunął od władzy Wahida, Kalla objął funkcję ministra opieki społecznej w gabinecie nowej prezydent Megawati Sukarnoputri. Jako minister Kalla przyczynił się do rozwiązania konfliktu religijnego w rejonie Poso w prowincji Celebes Środkowy. Dzięki jego działalności w grudniu 2001 podpisano tzw. Deklarację z Malino, która zakończyła trzyletni konflikt. W lutym 2002 Kalla razem z ówczesnym ministrem polityki i społeczeństwa Susilo Bambang Yudhoyono, zdołał rozwiązać podobny konflikt w prowincji Moluki. 
Wiceprezydent.
Dzięki akcji mediacyjnej, Kalla zdobył znaczną popularność w społeczeństwie. Postanowił to wykorzystać i w sierpniu 2003 ogłosił swój udział w wyborach prezydenckich w 2004. Jednakże na kilka dni przed konwencją partii Golkar wycofał swoją kandydaturę. Zaakceptował za to propozycję Partii Demokratycznej i zgodził się być kandydatem na wiceprezydenta przy boku Susilo Bambang Yudhoyono. W pierwszej turze wyborów 5 lipca 2004 para Yudhoyono/Kalla zdobyła 33% głosów poparcia. W drugiej turze wyborów 20 września 2004 Yudhoyono i Kalla pokonali Megawati Sukarnoputri, zdobywając 60,87% głosów.
Jusuf Kalla objął stanowisko wiceprezydenta Indonezji 20 października 2004 i zajmował je przez całą 5-letnią kadencję. 19 grudnia 2004 został wybrany przewodniczącym partii Golkar, którym pozostał do 8 października 2009. 
5 marca 2009 Kalla ogłosił zamiar kandydowania w wyborach prezydenckich w lipcu 2009. 13 marca 2009 Kalla spotkał się z Megawati Sukarnoputri. W czasie spotkania doszło do podpisania 5-punktowego porozumienia między partią Golkar i Indonezyjską Partią Demokratyczną (PDI-P), zakładającego współpracę przed kwietniowymi wyborami parlamentarnymi. W wyborach parlamentarnych 9 kwietnia 2009 partia Golkar zajęła trzecie miejsce i zdobyła 107 mandatów w 507-osobowym parlamencie.
1 maja 2009 Kalla oficjalnie ogłosił swoją kandydaturę w wyborach prezydenckich 8 lipca 2009. Jego kandydatem na urząd wiceprezydenta został emerytowany generał Wiranto. 28 maja 2009 Generalna Komisja Wyborcza zatwierdziła trzy kandydatury zgłoszone do udziału w wyborach, w tym kandydaturę Jusufa Kalli. W wyborach prezydenckich z 8 lipca 2009 przegrał z urzędującym prezydentem Yudhoyono i zajął trzecie miejsce z wynikiem 12,41% głosów poparcia.
W lipcu 2014 został ponownie wybrany na wiceprezydenta Indonezji u boku Joko Widodo. Urząd objął 20 października 2014.
Jusuf Kalla jest żonaty, ma pięcioro dzieci.

</doc>
<doc id="1637642" url="https://pl.wikipedia.org/wiki?curid=1637642" title="Gramota">
Gramota

Gramota (gr. γράμματα, "grámmata") – dokument o charakterze oficjalnym bądź prywatnym na Rusi w X–XVII wieku. Termin został zapożyczony z Bizancjum, gdzie "grammata" oznaczała posłanie, rozporządzenie i inne dokumenty pisane. 
W okresie radzieckim słowo to zyskało nowe znaczenie – list pochwalny ("похвальная грамота" lub "почётная грамота"), wręczany na szczeblach administracyjnych, oświatowych itd. Obecnie państwach powstałych na terytorium dawnego ZSRR terminu "gramota" używa się także na określenie niektórych rodzajów dokumentów, na przykład, listów uwierzytelniających ("верительные грамоты"), a także na określenie nagród państwowych i wyróżnień resortowych, na przykład, List pochwalny prezydenta Federacji Rosyjskiej ("Почётная грамота президента Российской Федерации"), List pochwalny prezydenta Ukrainy za aktywną działalność dobroczynną w sferze humanitarnej ("Почесна Грамота Президента України за активну благодійницьку діяльність у гуманітарній сфері"), List pochwalny Zgromadzenia Narodowego Republiki Białorusi ("Ганаровая грамата Нацыянальнага сходу Рэспублікі Беларусь"), List pochwalny prezydenta Kazachstanu ("Қазақстан Республикасының Президентінің Құрмет грамотасы"), czy List pochwalny MSZ Rosji ("Почётная грамота МИД России").
Historia.
Na Rusi "gramoty" były pisane na drewnianych i ołowianych tabliczkach, korze brzozy (patrz „gramoty na brzozowej korze”), pergaminie, a od XIV wieku także na papierze. Pierwsza wzmianka o "gramocie" pojawia się w "Powieści minionych lat", gdzie autor wspomina o dokumencie fundacyjnym księcia Włodzimierza Swiatosławowicza na rzecz cerkwi Bogurodzicy. Jedną z najstarszych "gramot", zachowanych do dziś, jest dokument o nadaniu ziemi monasterowi nowogrodzkiemu przez księcia Mścisława Włodzimirowicza. Dokument napisany został na pergaminie i pochodzi z XII wieku.
W okresie XIV–XVII wieku, wraz z rozwojem państwowości rosyjskiej, powstaje szereg różnego rodzaju "gramot", których znaczna ilość to akty prawne. Status "gramot" miały niektóre kodeksy prawne, na przykład, nowgorodzki i pskowski. Wystawiane były listy pochwalne ("похвальные грамоты") od cara z pochwałą za posługi albo darowizny dokonane przez osoby prywatne albo stany na korzyść państwa. 
W XVIII stuleciu Piotr I wprowadził zachodnioeuropejską nomenklaturę dla określenia dokumentów o charakterze oficjalnym. Zakres używania terminu "gramota" został ograniczony. Katarzyna II w 1785 roku wydała dwie "gramoty": dokument zwalniający szlachtę z obowiązku służby w wojsku ("Грамота на права, вольности и преимущества благородного российского дворянства") i akt określający status obywateli miejskich ("Грамота на права и выгоды городам Российской империи").
Po reformie uwłaszczeniowej w Rosji w 1861 roku "gramoty" regulowały prawa i obowiązki właścicieli ziemskich i chłopów. W drugiej połowie XIX wieku rozpowszechniły się "gramoty" nadające tytuły szlacheckie, stopień wojskowy i stanowisko urzędowe.
Rosyjska literatura naukowa terminem "gramota" określa również zachodnioeuropejskie dokumenty z okresu feudalizmu, które mają charakter prawny, na przykład, akt komendacji, fundacja, wyrok sądu, kontrakt. Najstarsze zachodnioeuropejskie dokumenty-"gramoty" pochodzą z VII wieku. Do nich należą immunitety i fundacje królów frankijskich. Większość z nich zachowała się do dzisiaj w postaci odpisów w kartulariuszach. Liczną grupą zachodnioeuropejskich "gramot" są dokumenty z XI–XV stuleci. Mianem "gramota" w historiografii rosyjskiej określa się, na przykład, Wielka Karta Swobód z 1215 roku. Zaś gramoty na brzozowej korze należą do zabytków piśmiennictwa średniowiecznej Rusi.

</doc>
<doc id="1637644" url="https://pl.wikipedia.org/wiki?curid=1637644" title="Cieśnina Martynika">
Cieśnina Martynika

Cieśnina Martynika (ang. "Martinique Passage" albo "Martinique Channel", fr. "Canal de la Martinique") - cieśnina na Karaibach, między należącą do Francji wyspą Martyniką a niepodległym wyspiarskim państwem Dominiką. Łączy Morze Karaibskie z Oceanem Atlantyckim.

</doc>
<doc id="1637645" url="https://pl.wikipedia.org/wiki?curid=1637645" title="Martinique Passage">
Martinique Passage



</doc>
<doc id="1637646" url="https://pl.wikipedia.org/wiki?curid=1637646" title="Canal de la Martinique">
Canal de la Martinique



</doc>
<doc id="1637650" url="https://pl.wikipedia.org/wiki?curid=1637650" title="3. List do Koryntian">
3. List do Koryntian

3. List do Koryntian – apokryficzny list przypisywany św. Pawłowi, w Kościele Ormiańskim uważany za kanoniczny.
Utwór był nieznany w Europie aż do XVII wieku, kiedy to poznano go poprzez przekład armeński. W XIX wieku odkryto przekład łaciński, zaś w XX wieku przekład koptyjski. W XX wieku odkryto także oryginalny tekst grecki, nieznacznie różniący się od funkcjonujących w Kościele Ormiańskim przekładów.
"3. List do Koryntian" znany był od starożytności na wschodzie. W IV wieku został uznany za kanoniczny przez część Kościołów wschodnich, m.in. przez Syryjski Kościół Prawosławny i był wielokrotnie cytowany. W późniejszych wiekach większość Kościołów wschodnich usunęła list z kanonu. Obecnie za kanoniczny uznaje go jedynie Apostolski Kościół Ormiański.
Teologia.
Teologia utworu jest bardzo prosta, jednak wyraźnie ortodoksyjna i skierowana przeciwko gnostycyzmowi, adopcjonizmowi i doketyzmowi.
Antygnostycki charakter przyczynił się do małego rozpowszechnienia listu i powstania niewielu jego rękopisów.
Autorstwo.
Autor utworu jak i środowisko w którym powstał pozostają nieznane. Przyjmuje się, że tekst powstał nie dalej jak w połowie II wieku. Pierwotnie powstał jako samodzielny tekst, później włączono go jako część apokryficznych Dziejów Pawła.
Część badaczy uważa, że "3. List do Koryntian" jest autentycznym listem św. Pawła.

</doc>
<doc id="1637651" url="https://pl.wikipedia.org/wiki?curid=1637651" title="3 List do Koryntian">
3 List do Koryntian



</doc>
<doc id="1637652" url="https://pl.wikipedia.org/wiki?curid=1637652" title="Eparchia wileńska i litewska">
Eparchia wileńska i litewska

Eparchia wileńska i litewska – eparchia Rosyjskiego Kościoła Prawosławnego obejmująca obszar dzisiejszej Litwy.
Historia.
Eparchia wileńska i litewska została powołana w 1839 w czasie synodu w Połocku, kiedy duchowni uniccy służący w Imperium Rosyjskim, z wyjątkiem diecezji chełmskiej, pod naciskiem władz carskich ogłosili wolę powrotu do prawosławia. Granice nowo powstałej eparchii obejmowały Wileńszczyznę i Grodzieńszczyznę, do 1845 siedzibą jej ordynariusza był monaster Zaśnięcia Matki Bożej w Żyrowiczach.
Podział administracyjny.
Do I wojny światowej.
Przed 1918 eparchia wileńska i litewska znajdowała się na terenie guberni wileńskiej i kowieńskiej i obejmowała dekanaty wileński miejski, wileński wiejski, trocki, szumski, wiłkomirski, kowieński, wiliejski, głubokski, wołożnicki, desniański, drujski, lidzki, mołodeczeński, miadelski, nowoaleksandrowski, szawelski, oszmiański, radoszkowicki, święciański oraz szczucziński.
Okres międzywojenny.
Po tzw. buncie Żeligowskiego i przyłączenia Wileńszczyzny do Polski obszar eparchii został przecięty granicą państwową. Wszystkie dekanaty położone w dawnej guberni wileńskiej znalazły się w nowo powołanej eparchii lidzkiej Polskiego Autokefalicznego Kościoła Prawosławnego. Sprzeciwiający się autokefalii polskiej biskup wileński Eleuteriusz (Bogojawleński) został aresztowany, a następnie wydalony z granic Polski. W eparchii lidzkiej (potem wileńskiej) znalazły się dekanaty wileński, wileńsko-trocki, brasławski, wilejski, desniański, mołodeczeński, oszmiański, postawski, wołożyński, lidzki, stołpecki i szczuciński. Na ich terenie działały 173 parafie.
Pozostały obszar eparchii działał nadal w dotychczasowej strukturze, obejmując ponad 22 tys. wiernych, głównie narodowości rosyjskiej.
W ZSRR.
Po włączeniu Litwy do ZSRR doszło do unifikacji eparchii litewskiej. W 1947 władze radzieckie pozwoliły na działanie 60 cerkwi (44 parafialne) oraz pracę duszpasterską 48 kapłanów, nakazały jednak zamknąć seminarium duchowne w Wilnie. Nadal istniały dwa monastery – męski i żeński w Wilnie. Polityka władz wobec prawosławia na terenie Litewskiej Republiki Radzieckiej była niejednoznaczna – z jednej strony w 1956 patriarchat moskiewski otrzymał zezwolenie na finansowe wsparcie remontów wielu cerkwi, natomiast w 1989 Rada Ministrów Litewskiej SRR nieoczekiwanie zażądała zamknięcia żeńskiego monasteru św. Marii Magdaleny w Wilnie, jedynej takiej instytucji w eparchii, zaś wcześniej, w latach 60., zamknięto kilka cerkwi.
Prawosławne duchowieństwo popierało litewskich ruch niepodległościowy w ostatnich latach istnienia ZSRR.
Po 1990.
W 1990 Sejm litewski przegłosował uchwałę o zwrocie prawosławnym odebranych obiektów sakralnych, dzięki czemu odzyskali oni kilkanaście obiektów na terenie eparchii, np. cerkwie św. Aleksandra Newskiego i Piatnicką w Wilnie. Obecnym metropolitą wileńskim i litewskim jest Innocenty (Wasiliew). W skład eparchii wchodzi pięć dekanatów: wileński miejski, wileński okręgowy, kowieński, kłajpedzki oraz wisagiński. W 2005 działało 50 parafii oraz dwa monastery – żeński monaster św. Marii Magdaleny w Wilnie oraz męski monaster Świętego Ducha w Wilnie, którego zwierzchnikiem jest każdorazowo metropolita wileński i litewski.

</doc>
<doc id="1637653" url="https://pl.wikipedia.org/wiki?curid=1637653" title="ST Brda">
ST Brda

ST Brda (GDY-261) – polski trawler typu B10, zbudowany w Stoczni Gdańskiej. Należał do Przedsiębiorstwa Połowów Dalekomorskich i Usług Rybackich Dalmor. Zatonął 10 stycznia 1975 roku wraz z 10 członkami załogi (jedenasta ofiara zmarła w szpitalu na skutek zawału serca) w duńskim porcie Hanstholm.
Katastrofa ST „Brda” jest trzecią najtragiczniejszą – po zatonięciu „Czubatki” w maju 1955 roku (czternaście ofiar – cała Załoga) i „Cyranki” w październiku 1956 roku (dwanaście ofiar) – stratą statku rybackiego w historii polskiej bandery. W roku 1975 przypadek „Brdy” doczekał się upamiętnienia literackiego. Wspomina o niej obszernie Lesław Furmaga w „Krabie i Joannie” (WM 1977, ss. 114-15 i 159-64), zmieniając w swej opowieści nazwę statku utraconego na „Parsentę” (!), a nazwę „Baryczy” – na „Łagów”. Stanisław Goszczurny opisał w dwóch swoich książkach losy kapitanów „Brdy” i „Baryczy” (A. Zielińskiego i Z. Palimąki), zmieniając oba nazwiska.
Przyczyny katastrofy.
Na łowiącym na Morzu Północnym ST Brda zachorował na zapalenie ucha środkowego pierwszy oficer. Chory był również radiooficer. Próby leczenia streptomycyną dostępną na statku (zlecenie wydał lekarz z Gdyni konsultujący przez radio) nie przyniosły skutku. W tej sytuacji kapitan statku otrzymał polecenie zawinięcia do portu i przekazania chorującego na ląd.
Statek dopłynął w pobliże portu wieczorem i mimo wysokiego stanu morza zdecydował się na próbę wpłynięcia. Podczas wpływania do portu statek został zniesiony przez prąd na lewo od toru wodnego w stronę główki falochronu i uderzył o dno, co doprowadziło do uszkodzenia steru i jego zablokowania w pozycji prawo na burt. W tej sytuacji kapitan Andrzej Zieliński rzucił obie kotwice. Kotwice zostały rzucone nie jednocześnie, lecz najpierw jedna z prawej burty, a później druga. Fakt ten ma znaczenie ze względu na upływ czasu.
Przebieg katastrofy.
Do katastrofy doszło w nocy z 9 na 10 stycznia 1975 r. na redzie portu Hanstholm.
Sztormująca „Brda” zerwała się najpierw z jednej, a potem z drugiej kotwicy. Kapitan nie zdecydował się na ratowanie sytuacji manewrami maszyną. „Brda” zdryfowała rufą na gwiazdobloki falochronu wewnętrznego, obróciła się na nich jak na zawiasie, ustawiła się równolegle do tego falochronu, a następnie położyła na boku nadbudówką na zewnątrz.
Cała 27-osobowa załoga zdołała opuścić wnętrze kadłuba i zgromadziła się w dwóch grupach: na dziobie oraz na śródokręciu w okolicach mostka.
Akcja ratunkowa.
Jeszcze stojąc na kotwicach kapitan Brdy poprosił kapitana portu o holowniki. Port Hanstholm nie dysponował etatowymi holownikami i statkami ratowniczymi (Izba Morska uznała to za zaniedbanie kierownictwa), więc holowania podjął się duński trawler przebywający w porcie. Wypłynięcie tego statku uległo opóźnieniu, bo wpierw negocjowano warunki zapłaty za akcję ratowniczą. Wcześniej proponowano podjęcie załogi, na co nie chciał się zgodzić kapitan „Brdy” – nie zdążono przed katastrofą dojść do porozumienia.
Próbował także prosić o pomoc siostrzany statek „Barycz” przebywający w porcie, ale jego kapitan odmówił wypłynięcia motywując to zmęczeniem załogi po długim rejsie.
W momencie zerwania się „Brdy” z kotwicy załoga „Baryczy” proponowała kapitanowi, aby natychmiast wypłynął w celu próby ratowania załogi „Brdy”, ale ten odmówił.
Wezwany helikopter ratowniczy podjął najpierw siedmioosobową grupę z dziobu. W czasie odstawiania jej na ląd około godziny 1.30 wielka fala sztormowa uderzyła w kadłub i zmyła z niego pozostałą grupę 10 członków załogi między kadłub a falochron, na zalane mazutem łamacze fal.
Duńczycy i załoga „Brdy” próbowała udzielić pomocy rozbitkom z falochronu, lecz żadnego ze zmytych marynarzy nie udało się uratować, ponieważ siła fal była tak wielka, że marynarze zginęli rozbici o betonowe bloki, a z wody wydobyto tylko pięć okaleczonych ciał. Z pozostałej części załogi podjętej przez śmigłowiec jeden z uratowanych zmarł w szpitalu na atak serca.
Wrak „Brdy” został w ciągu niedługiego czasu po katastrofie doszczętnie rozbity przez morze.
Katastrofa „Brdy” jest trzecią – po zatonięciu „Czubatki” w maju 1955 roku (czternaście ofiar – cała Załoga) i „Cyranki” w październiku 1956 roku (dwanaście ofiar) – najtragiczniejszą stratą statku rybackiego w historii polskiej bandery. W roku 1975 przypadek „Brdy” doczekał się swojej wersji literackiej. M.in. wspomina o nim obszernie Zdzisław Furmaga w „Krabie i Joannie”, zmieniając w swej opowieści nazwę statku utraconego na „Parsentę” (!), a nazwę „Baryczy” – na „Łagów”. Stanisław Goszczurny opisał w dwóch swoich książkach losy kapitanów obu statków (A. Zielińskiego i Z. Palimąki), zmieniając oba nazwiska.
Konsekwencje prawne.
Kapitan „Brdy” został uznany przez Izbę Morską za winnego katastrofy, a kapitan „Baryczy” za winnego nieudzielenia pomocy załodze „Brdy” (nie chodziło o niepodjętą próbę holowania, tylko o nieudzielenie pomocy w trakcie katastrofy). Podobne wyroki zapadły później w sądzie, obaj kapitanowie skazani zostali na kary z warunkowym zawieszeniem ich wykonania.
Izba Morska w Gdyni uznała za błąd próbę nocnego wejścia do nieznanego sobie dobrze portu w sytuacji, gdy stan pierwszego oficera pozwalał na czekanie do rana, a warunki hydrograficzne w porcie Hanstholm były ciężkie. Za poważny błąd uznała również niepodjęcie próby ratowania statku maszynami po zerwaniu z kotwicy.
Izba Morska uznała winę kapitana, który niewłaściwie prowadził nawigację schodząc z linii nabieżnika portowego. Ponadto według map portu głębokość wody była większa o kilka metrów niż w rzeczywistości, ale i tak wystarczająca dla zanurzenia statku – jednakże kierownictwo portu rzadko uaktualniało mapy w przypadku miejsc poza wyznaczonymi torami wodnymi, co wiązało się z tym, że mogły tam znajdować się miejsca o znacznie mniejszej głębokości.

</doc>
<doc id="1637655" url="https://pl.wikipedia.org/wiki?curid=1637655" title="ITWL HOB-bit">
ITWL HOB-bit

ITWL HOB-bit – polski, bezzałogowy aparat latający (UAV – Unmanned Aerial Vehicle) opracowany w Instytucie Technicznym Wojsk Lotniczych (ITWL), przeznaczony do bliskiego rozpoznania zarówno dla potrzeb wojskowych jak i służb cywilnych.
Historia.
Pod koniec lat 90. XX wieku ITWL prowadził pracę nad manewrującymi celami powietrznymi, zdobyte wówczas doświadczenia w opracowywaniu systemów zdalnego sterowania, przesyłania danych, systemów monitorujących parametry lotu pozwoliły na opracowanie układu autonomicznego sterowania lotem i zarządzania wykonaniem misji, wykorzystanego następnie w konstrukcji miniaturowego bezzałogowego systemu obserwacji (MBSO). W 2002 roku powstał pierwszy model HOB-bita. W 2004 roku ujawniono plan wyposażenia polskich Wojsk Lądowych w zestawy taktycznych bezzałogowych aparatów latających klasy mini. Rok później Departament Polityki Zbrojeniowej Ministerstwa Obrony Narodowej, ogłosił w maju pierwsze formalne zapotrzebowanie na tego typu aparat. Do postępowania stanęły ITWL wraz z Centrum Naukowo-Produkcyjnym Elektroniki Profesjonalnej Radwar S.A. i Wojskową Akademią Techniczną oraz WB Electronics z aparatem Calineczka 2004. Rywalizację na budowę i próby demonstratora technologii klasy mini wygrał HOB-bit. Przetarg nie przełożył się na budowę seryjnego aparatu klasy mini na bazie produktu ITWL. A dwa wybudowane w ramach przetargu prototypy uległy zniszczeniu w trakcie prób.
Konstrukcja.
HOB-bit jest konstrukcją kompozytową, górnopłatem napędzanym dwoma bezszczotkowymi silnikami elektrycznym, którym energię dostarczają akumulatory litowo-polimerowe. Aparat startuje z "ręki" lub z katapulty wykorzystującej energię naciągniętej gumy. HOB-bit może być sterowany ręcznie z naziemnego stanowiska kontroli lotu, jak również może wykonywać swoje misje w pełni autonomicznie, po wcześniejszym zaprogramowaniu profilu lotu z wykorzystaniem odbiornika GPS. Samolot ląduje klasycznie na kadłubie (aparat nie posiada podwozia) lub z wykorzystaniem spadochronu. W skład wyposażenia mogą wchodzić: kamera cyfrowa, cyfrowy aparat fotograficzny, lub kamera termowizyjna. Drugi prototyp HOB-bita posiada ruchomą głowicę, w której można zamontować wspomniane wyposażenie. Obraz rejestrowany przez samolot może być przekazywany w czasie rzeczywistym do naziemnego stanowiska kontroli lotu lub rejestrowany na pokładzie samolotu.

</doc>
<doc id="1637657" url="https://pl.wikipedia.org/wiki?curid=1637657" title="Wettingen">
Wettingen

Wettingen – gmina miejska w Szwajcarii, w kantonie Argowia, w okręgu Baden. Leży nad rzeką Limmat. Liczy 20230 mieszkańców (według danych z 31 grudnia 2014).
Miasto posiada bogatą historię sięgającą czasów prehistorycznych. W czasach rzymskich w miejscu miasta znajdowała się osada, przy drodze z dzisiejszego Windisch (Vindonissa) do Oberwinterthur (Vitudurum). W mieście zachowały się różne zabytki, w tym klasztor cystersów, kaplice i kościół farny pw. św. Sebastiana "(St. Sebastian)".

</doc>
<doc id="1637659" url="https://pl.wikipedia.org/wiki?curid=1637659" title="Namibijski Związek Piłki Nożnej">
Namibijski Związek Piłki Nożnej

Namibijski Związek Piłki Nożnej (ang. "Namibia Football Association", "NFA") - ogólnokrajowy związek sportowy, działający na terenie Namibii, będący jedynym prawnym reprezentantem namibijskiej piłki nożnej, we wszystkich kategoriach wiekowych w kraju i za granicą. Został założony w 1990 roku, a w roku 1992 przystąpił do FIFA i CAF.

</doc>
<doc id="1637660" url="https://pl.wikipedia.org/wiki?curid=1637660" title="Namibia Football Association">
Namibia Football Association



</doc>
<doc id="1637661" url="https://pl.wikipedia.org/wiki?curid=1637661" title="Kaitlyn Lawes">
Kaitlyn Lawes

Kaitlyn Lawes (ur. 16 grudnia 1988 w Winnipeg, Manitoba) – kanadyjska curlerka, dwukrotna mistrzyni olimpijska (2014 i w parach mieszanych w 2018), dwukrotna medalistka mistrzostw świata juniorów, trzecia w drużynie Jennifer Jones, zawodniczka Saville Sports Centre. Mierzy 161 cm, waży 52 kg. W wieku juniorskim była zawodniczką Pembina Curling Club.
Kariera sportowa.
Lawes zaczęła grać w curling w wieku 4 lat. W 2007 jej drużyna doszła do finału mistrzostw prowincjonalnych, mecz ten przegrała wynikiem 7:3. Rok później zespół Lawes wygrał mistrzostwa Manitoby i wyjechał na Mistrzostwa Kanady. Po Round-Robin z bilansem 10-2 zajmował 1. miejsce. Dawało to automatyczne miejsce w finale, który wygrał 7:6. Na Mistrzostwach Świata Juniorów żeby dostać się do fazy playoff Kaitlyn Lawes musiała wygrać tie-breaker z Dunkami, następnie w dolnym meczu fazy zasadniczej Kanada przegrała z Rosją 5:7. Rewanż nastąpił w małym finale gdzie Lawes zdobyła brązowy medal pokonując Rosjanki 9:8.
Drużyna Kaitlyn Lawes w 2009 obroniła tytuł mistrzów kraju i ponownie wyjechała na mistrzostwa świata. Po rundzie grupowej zajmowała 3. miejsce, w playoff znów spotkała się z drużyną Rosji, mecz wygrała Kanada 4:3. Lawes wygrała półfinał ze Szwajcarkami 9:3, a następnie zdobyła srebrny medal po finałowej porażce ze Szkotkami 6:8.
Lawes wystąpiła w 2008 w World Curling Tour, dotarła do półfinału Casinos of Winnipeg Classic, turnieju zaliczanego do curlingowego Wielkiego Szlema.
Po przekroczeniu wieku juniorskiego Kaitlyn Lawes dołączyła do zespołu Cathy King, gdzie zajęła miejsce trzeciej Lori Olson, która przeszła do drużyny Crystal Webster. Z nową drużyną wystąpiła w pierwszej fazie Canadian Olympic Curling Trials, jednak nie zakwalifikowała się do dalszych rozgrywek. Zespół King po zakończonym sezonie postanowił zrobić przerwę. Kaitlyn Lawes w sezonie 2010/2011 dołączyła do zespołu Jennifer Jones, gdzie zastąpiła Cathy Overton-Clapham. Jones w poprzednim sezonie wygrała mistrzostwa Kanady więc Lawes miała automatycznie zagwarantowane miejsce w rozgrywkach w 2011. "Team Canada" dotarł dofinału, w którym przegrał przeciwko Amber Holland z Saskatchewan z 7:8.
W 2012 ponownie wystąpiła w mistrzostwach Kanady. Zespół Jones dotarł do play-offów z 1. miejsca, ostatecznie stanął na najniższym stopniu podium przegrywając mecze przeciwko Kelly Scott i Heather Nedohin a wygrywając z Marie-France Larouche. Rok później reprezentantki Manitoby zdobyły srebrne medale.
Ekipa Jones zajęła pierwsze miejsce w Canadian Olympic Curling Trials 2013, w finale zawodniczki z Winnipeg pokonały 8:4 Sherry Middaugh. Lawes wystąpiła w barwach Kanady na Zimowych Igrzyskach Olimpijskich 2014. Reprezentacja kraju podczas turnieju w Soczi nie odniosła żadnej porażki, w decydujących meczach Kanadyjki triumfowały 6:4 nad Wielką Brytanią (Eve Muirhead) i 6:3 nad Szwecją (Margaretha Sigfridsson). W sezonie 2014/2015 mistrzynie olimpijskie wygrały Mistrzostwa Kanady 2015, w finale pokonały 6:5 Albertę (Valerie Sweeting). Kanadyjki prezentowały dobrą grę w MŚ 2015, nie mogły jednak wygrać ze szwajcarskim zespołem dowodzonym przez Alinę Pätz. Drużyna Jennifer Jones zdobyła srebrne medale, w rundzie Page play-off dwukrotnie ulegała Szwajcarkom, w tym 3:5 w meczu finałowym. Podczas Scotties Tournament of Hearts 2016 zespół Jones zakwalifikował się do fazy finałowej, jednak zawodniczkom nie udało się obronić tytułów mistrzowskich. Ostatecznie wygrywając mecz przeciwko Kerri Einarson uplasowały się na najniższym stopniu podium.
Na początku 2018 roku Lawes wywalczyła prawo do startu w Zimowych Igrzyskach Olimpijskich w Pjongczangu w parach mieszanych. W eliminacjach, rozgrywanych w Portage la Prairie, w parze z Johnem Morrisem, zwyciężyła, pokonując w finale parę Brad Gushue i Valerie Sweeting. Na igrzyskach para zdobyła złoty medal, pokonując w finalę reprezentantów Szwajcarii.
W marcu 2022 roku zespół Jones ogłosił, że obecny sezon będzie ostatnim rozgrywanym w tym składzie. Po rozpadzie drużyny Lawes oraz grająca na drugiej pozycji Jocelyn Peterman utworzyły nową drużynę razem z Seleną Njegovan i Kristin MacCuish z Team Fleury. W nowym składzie Lawes gra na pozycji czwartej oraz jako skip.
Życie prywatne.
Kaitlyn Lawes studiowała na University of Manitoba. Pracowała w dziale sprzedaży firmy Goldline Curling Supplies, zajmującej się produkcją sprzętu curlingowego.
Jej partnerem jest hokeista Stephan Vigier. W grudniu 2022 roku parze urodziła się córka Myla.
CTRS.
Pozycje drużyn Kaitlyn Lawes w rankingu CTRS:

</doc>
<doc id="1637662" url="https://pl.wikipedia.org/wiki?curid=1637662" title="Jaysuma Saidy Ndure">
Jaysuma Saidy Ndure

Jaysuma Saidy Ndure (ur. 1 stycznia 1984 w Bakau) – gambijski lekkoatleta, sprinter, od 6 grudnia 2006 reprezentujący Norwegię.
28 czerwca 2007 kontrola antydopingowa przeprowadzona po mityngu w Lucernie wykazała u zawodnika obecność konopi indyjskich, co stanowi naruszenie przepisów antydopingowych. Anulowano rezultaty uzyskane przez Ndure w tych zawodach oraz udzielono mu publicznego upomnienia.
Osiągnięcia.
TCzterokrotnie startował w Igrzyskach olimpijskich (Ateny 2004, Pekin 2008, Londyn 2012 &amp; Rio de Janeiro 2016). W Atenach oraz w Pekinie odpadał w biegach ćwierćfinałowych zarówno na 100 jak i 200 metrów, w Londynie wystartował tylko w biegu na 100 metrów (również odpadł w ćwierćfinale), a w Rio de Janeiro tylko w biegu na 200 metrów (odpadając w eliminacjach).
Rekordy życiowe.
Saidy Ndure jest także aktualnym rekordzistą Gambii w biegu na 200 metrów na stadionie (20,47 s) oraz w biegu na 60 metrów w hali (6,71 s).

</doc>
<doc id="1637664" url="https://pl.wikipedia.org/wiki?curid=1637664" title="Gramowid">
Gramowid

Gramowid "(gr.-łac.)", dyskowid – urządzenie do odtwarzania (za pośrednictwem odbiornika telewizyjnego lub monitora ekranowego) ruchomego barwnego obrazu i towarzyszącego mu dźwięku z płyt gramowidowych. Analogowo zapisany obraz jest odczytywany ze specjalnych dysków przypominających CD, jednak znacznie większych. Gramowidy były mało popularne w Polsce. Zostały zastąpione technologią DVD.

</doc>
<doc id="1637665" url="https://pl.wikipedia.org/wiki?curid=1637665" title="Londyn po polsku">
Londyn po polsku

Londyn po polsku – książka napisana przez Krystynę Kaplan, opublikowana w 2006 roku przez wydawnictwo Świat Książki.
Książka jest przewodnikiem poświęconym stolicy Wielkiej Brytanii, Londynowi. Autorka, jako mieszkanka Londynu od 1976 roku, opisała w książce najciekawsze i najpopularniejsze zabytki brytyjskiej stolicy, prezentując także wpływ kultury polskiej polonii na miasto.
Autorami zdjęć zamieszczonych w książce są autorka oraz jej mąż, Jan Kaplan. Za opracowanie graficzne książki odpowiada Cecylia Staniszewska.

</doc>
<doc id="1637670" url="https://pl.wikipedia.org/wiki?curid=1637670" title="Caravaggioniści utrechccy">
Caravaggioniści utrechccy

Caravaggioniści utrechccy – malarze z Utrechtu, którzy, powróciwszy do Holandii po wieloletnim pobycie w Rzymie, stworzyli nową formułę holenderskiego malarstwa barokowego, północny wariant włoskiego caravaggionizmu – światłocieniowego, kontrastowego i dramatycznego stylu Caravaggia i jego wczesnych naśladowców. Główni przedstawiciele:
Tradycje caravaggionizmu utrechckiego kontynuował Matthias Stomer (ok. 1600–po 1650).
Wszyscy byli uczniami malarzy manierystycznych, ale szybko przejęli formułę artystyczną Caravaggia i jego uczniów – Orazia Gentileschiego i Bartolomea Manfrediego. Oddziałali bardzo silnie na następne pokolenie malarzy holenderskich – Fransa Halsa, Rembrandta i Jana Vermeera oraz Francuza Georges'a de La Toura.

</doc>
<doc id="1637673" url="https://pl.wikipedia.org/wiki?curid=1637673" title="Dariusz Kowalczyk">
Dariusz Kowalczyk

Dariusz Kowalczyk (ur. 16 grudnia 1963 w Mińsku Mazowieckim) – jezuita, profesor nauk teologicznych, publicysta.
Życiorys.
Syn Aleksandra i Krystyny z domu Ciąćka. Absolwent Liceum Ogólnokształcącego im. Polskiej Macierzy Szkolnej w Mińsku Mazowieckim. Do Towarzystwa Jezusowego wstąpił w 1983. Studiował filozofię w Krakowie (1985–1988) oraz teologię na Wydziale Teologicznym Bobolanum w Warszawie (1990–1993) i Uniwersytecie Gregoriańskim (1993–1995). Święcenia kapłańskie przyjął 29 czerwca 1994 w Warszawie. Stażysta Sekcji Polskiej Radia Watykańskiego (1988–1990). W latach 1995–1998 asystent na Wydziale Teologicznym Uniwersytetu Gregoriańskiego w Rzymie. W roku 1998 obronił tam doktorat z teologii dogmatycznej, napisany pod kierunkiem Luisa Ladarii Ferrera. Od 1998 roku wykładowca teologii dogmatycznej i fundamentalnej w Papieskim Wydziale Teologicznym Bobolanum w Warszawie. W 2002–2003 rektor kolegium jezuitów w Warszawie. W latach 2003–2009 prowincjał wielkopolsko-mazowiecki. Obecnie wykładowca teologii dogmatycznej na Papieskim Uniwersytecie Gregoriańskim w Rzymie. Od marca 2013 profesor nadzwyczajny. W latach 2013-2019 dziekan Wydziału Teologii tegoż uniwersytetu.
Obecny na Facebooku i Twitterze. Jest stałym publicystą tygodnika „Idziemy”. Przez wiele lat był także publicystą „Gościa Niedzielnego", z którym pismo zakończyło współpracę w czerwcu 2020. 

</doc>
<doc id="1637677" url="https://pl.wikipedia.org/wiki?curid=1637677" title="Flaga Cesarstwa Austrii">
Flaga Cesarstwa Austrii

Flaga Cesarstwa Austrii – składała się z dwóch poziomych pasów: czarnego i żółtego (złotego). Były to barwy dynastii Habsburgów i pojawiły się już w wiekach wcześniejszych jako we fladze Świętego Cesarstwa Rzymskiego.
Po powstaniu Austro-Węgier w 1867 flaga ta pozostała flagą cywilną w austriackiej części państwa, praktycznie do samego końca istnienia monarchii. Obecnie nadal używana jest przez rodzinę Habsburgów oraz organizacje monarchistyczne w Austrii.

</doc>
<doc id="1637681" url="https://pl.wikipedia.org/wiki?curid=1637681" title="Dom Studencki Muchomorek">
Dom Studencki Muchomorek



</doc>
<doc id="1637690" url="https://pl.wikipedia.org/wiki?curid=1637690" title="Wysokogórskie Obserwatorium Meteorologiczne na Śnieżce">
Wysokogórskie Obserwatorium Meteorologiczne na Śnieżce

Wysokogórskie Obserwatorium Meteorologiczne im. Tadeusza Hołdysa na Śnieżce (poprzednio stosowana nazwa: Obserwatorium Wysokogórskie na Śnieżce im. Tadeusza Hołdysa) – placówka Instytutu Meteorologii i Gospodarki Wodnej, zlokalizowana na Śnieżce – najwyższym szczycie Karkonoszy i jednocześnie w całych Sudetach, na wysokości 1602 m n.p.m. Od 1985 obserwatorium nosi imię mgra Tadeusza Hołdysa, długoletniego kierownika obserwatorium.
Początki obserwacji.
Historia obserwacji meteorologicznych na Śnieżce sięga 1824 r. Początkowo prowadzone były w kaplicy pw. św. Wawrzyńca, która zaadaptowana była na schronisko turystyczne, i miały charakter nieregularny. W 1889, z inicjatywy Johanna Pohla, w schronisku po stronie śląskiej uruchomiono stację meteorologiczną II klasy.
Budynek starego obserwatorium.
W 1897 powstał projekt budowy oddzielnego budynku obserwatorium. Budowę rozpoczęto dwa lata później. Budynek służył pomiarom od 5 lipca 1900 jako obserwatorium meteorologiczne I klasy. Miał kształt trzykondygnacyjnej wieży o wysokości 16 m z dwoma niewielkimi tarasami na dachu. Szkielet konstrukcyjny budynku stanowiły bale dębowe i modrzewiowe, spięte śrubami o długości do 4 m. Szkielet był wypełniony kostką azbestowo-korkową grubości 18 cm, powleczoną jutą nasączoną gipsem. Zewnętrzną warstwę izolacyjną stanowiły deski i papa, natomiast od wewnątrz płyta pilśniowa. Wieża stabilizowana była przez warstwę kamieni o masie 5 ton, umieszczonych pod tarasem. Całość zakotwiczona była w skalnym podłożu stalowymi linami. Budynek był zabezpieczony również przed uderzeniem pioruna trzema piorunochronami. Pomiary prowadzono na tarasach oraz w ogródku meteorologicznym, zlokalizowanym po stronie austro-węgierskiej.
Budynek przetrwał I i II wojnę światową. 16 lipca 1945 obserwacje w budynku zaczęła prowadzić polska służba meteorologiczna. Budowla poddawana była trudnym warunkom atmosferycznym panującym na szczycie. Budynek był wielokrotnie remontowany. W połowie lat 50. XX wieku postanowiono o budowie nowego obserwatorium, ale realizację rozpoczęto dopiero w drugiej połowie lat 60. W okresie od 1 stycznia 1975 prowadzono obserwacje porównawcze w starym i nowym obserwatorium. Pomiary w starym budynku zakończono 23 października 1976. Planowano rozebrać budynek i przetransportować go w inne miejsce, gdzie po złożeniu miał pełnić funkcję muzeum poświęconego meteorologii. W 1978 Instytut Meteorologii i Gospodarki Wodnej przekazał obiekt za „symboliczną złotówkę” miastu Karpacz. Miał on zostać przeniesiony w pobliże Muzeum Sportu i Turystyki, nigdy jednak to zamierzenie nie doczekało się realizacji. W 1989 niszczejący od 13 lat budynek rozebrano w sposób nieuwzględniający jego rekonstrukcji.
Budynek nowego obserwatorium.
Nowy budynek obserwatorium w stylu modernizmu wzniesiono w latach 1966–1974 (budowa została zakończona 13 listopada 1974), kilka metrów na zachód od miejsca, gdzie zlokalizowane było dawne polskie (a do 1945 niemieckie) schronisko na Śnieżce. Konstrukcja powstała z żelbetu, stali, aluminium (m.in. pokrycie zewnętrzne) i szkła. Projektantami budynku byli architekt dr inż. Witold Lipiński (późniejszy prof. zw. dr hab. inż.) i architekt mgr inż. Waldemar Wawrzyniak (późniejszy dr hab. inż.) z Politechniki Wrocławskiej, którzy wygrali konkurs SARP na projekt budynku. Oryginalny, futurystyczny budynek obserwatorium wyeksponowano na XIX Letnich Igrzyskach Olimpijskich w Meksyku w 1968 oraz we francuskim dzienniku „Le Figaro” w 1976. Po kilku latach od otwarcia charakterystycznego, srebrnego budynku błyszczącego w słońcu dzięki pokryciu z aluminium, dokonano wielu modyfikacji obserwatorium, niezgodnych z oryginalnym, modernistycznym projektem architektów, na przykład pokryto cały budynek zwykłą czarną papą. Oryginalne, efektowne aluminium szybko popękało i nie zdecydowano się na jego wymianę na podobną stal nierdzewną, wyjątkowo odporną na zniszczenie, lecz kosztowną i stosowaną w ówczesnej, światowej architekturze modernizmu powstającej równocześnie z obserwatorium na Śnieżce (np. Katedra Najświętszej Marii Panny w Tokio, autorstwa architekta Kenzō Tange).
Budynek ma formę trzech połączonych ze sobą brył w kształcie dysków (czasami nazywanych również talerzami lub spodkami, w związku z podobieństwem do latających talerzy). Witold Lipiński tak tłumaczył kształt budowli: "W latach pięćdziesiątych wiele mówiło się o niezidentyfikowanych pojazdach latających, a mnie zawsze fascynowały linie krzywe i kuliste przestrzenie – postanowiłem, że obserwatorium PIHM na Śnieżce będzie miało kształt talerzy". Konstrukcję dysków stanowi stalowa kratownica, oparta centralnie na betonowym fundamencie. W założeniu budynek miał zastąpić stare obserwatorium oraz stare schronisko z 1862, w związku ze złym stanem technicznym budynków i wzrostem ruchu turystycznego. Docelowo nie przewidziano jednak w nim funkcji noclegowych, lokalizując w obiekcie tylko obserwatorium i restaurację. Realizacja nowego budynku obserwatorium uzyskała wyróżnienie na Światowej Wystawie Architektury w Meksyku. Prowadzenie obserwacji w nowym budynku rozpoczęto 1 stycznia 1975. Obserwatorium kierowali m.in.: Tadeusz Hołdys i Józef Pawłowski (w latach 1983–2000). Obecnie kierownikiem jest Piotr Krzaczkowski (2000).
1 listopada 2015 IMiGW zamknął do odwołania część restauracyjną. W lutym 2020 z powodu silnych wiatrów uszkodzone zostało pokrycie dachu. W czerwcu 2020 budynek wpisano do rejestru zabytków.
Model Obserwatorium Wysokogórskiego na Śnieżce w skali 1:25 można obejrzeć w Parku Miniatur Zabytków Dolnego Śląska w Kowarach. Ponadto budynek jest symbolem Studenckiego Koła Przewodników Sudeckich we Wrocławiu.
Konstrukcja nowego obserwatorium.
Górny dysk.
Najwyższy dysk – sięgający wysokości 1620 m n.p.m. – mieści obserwatorium meteorologiczne. Ma najmniejszą średnicę – ok. 13 m. Jest położony na żelbetowym trzonie, powyżej pozostałych dysków. Od pozostałych wyróżnia się zewnętrzną galerią biegnącą dookoła dysku oraz tarasem do dokonywania pomiarów na dachu. Posiada okna na całym obwodzie.
Średni dysk.
Średni dysk o średnicy ok. 20 m położony jest od strony południowej. Znajdują się w nim zaplecze techniczne obserwatorium, pokoje pracowników obserwatorium oraz magazyny. Jest on połączony z trzonem, na którym spoczywa dysk górny. Na dachu dysku znajduje się świetlik. Dysk jest podpiwniczony.
Dolny dysk.
W dolnym dysku, na poziomie którego od strony zachodniej znajduje się wejście do obserwatorium, zlokalizowana jest ogólnodostępna restauracja, z której można podziwiać widok w kierunku Kotliny Jeleniogórskiej, sklepik z pamiątkami, miejsce odpoczynku dla turystów oraz toalety. Dysk ten zlokalizowany jest od strony północnej i ma największą średnicę – ok. 30 m. Na dachu dysku znajduje się świetlik. Dysk jest podpiwniczony.
Kontrowersje.
Od momentu powstania nowy budynek wzbudzał kontrowersje, m.in. z uwagi na brak nawiązania do architektury górskiej i sudeckiej. Wpisał się jednak w nurt futurystycznych budowli wznoszonych w tych latach w Sudetach, w ówczesnej Czechosłowacji, reprezentowanych m.in. przez hotel na szczycie Ještěd (1966-1973), czy wieżę retransmisyjną RTV na Pradziadzie (1977-1983).
Ogródek meteorologiczny.
W odległości kilku metrów od budynku, przy granicy państwowej z Czechami, w miejscu budynku starego obserwatorium znajduje się ogródek meteorologiczny. Ogródek w tym miejscu funkcjonuje od 1991, kiedy został przeniesiony z lokalizacji po czeskiej stronie.
Prowadzone obserwacje.
Obserwatorium na Śnieżce jest jednym z dwóch, obok Kasprowego Wierchu, obserwatoriów IMiGW włączonych do światowego systemu stacji wysokogórskich. Na Śnieżce średnia roczna temperatura nieznacznie przekracza 0 °C, w najcieplejszym miesiącu wynosi 10,6 °C. Najwyższa temperatura zanotowana w obserwatorium wynosiła 25,9 °C (1892). W okresie powojennym w bieżącej lokalizacji obserwatorium najwyższą temperaturę odnotowano 28 lipca 2013: 24,6 °C. Szczyt Śnieżki charakteryzują huraganowe wiatry. Najwyższa zanotowana tu średnia 10-minutowa prędkość wiatru (21 lutego 2004 roku) wynosi 65 m/s, czyli 234 km/h. Rekordowe porywy wiatru dochodzą do 80 m/s. Zamglenie szczytu występuje ponad 300 dni w roku. Przez okres około pół roku (najczęściej od października do maja) na szczycie zalega pokrywa śnieżna. Średnia suma opadów przekracza 1000 mm
Działalność edukacyjna obserwatorium.
W obserwatorium funkcjonuje Punkt Edukacji Ekologicznej, w którym można zapoznać się z funkcjonowaniem przyrządów meteorologicznych.
Katastrofy budowlane w obserwatorium.
1962 rok.
W październiku 1962 pękła jedna ze ścian szczytowych starego obserwatorium. W związku z zaistniałą sytuacją architekt powiatowy w Jeleniej Górze wydał nakaz opuszczenia budynku w ciągu 48 godzin. Aby kontynuować obserwacje, wykonano remont zabezpieczający, polegający na wymianie spróchniałych elementów i wzmocnieniu ścian.
2009 rok.
11 marca meteorolodzy pracujący w obserwatorium odczuli niewielki wstrząs. 12 marca 2009 słychać było głośny trzask i zauważono pęknięcia ściany i wybrzuszenie podłogi w górnym dysku obserwatorium. Nastąpiła ewakuacja pracowników z obserwatorium oraz przeniesienie aparatury pomiarowej do środkowego dysku. Obiekt oraz szlaki turystyczne prowadzące na szczyt od polskiej strony zamknięto w piątek 13 marca. 16 marca doszło do katastrofy budowlanej. Uszkodzona została stalowa konstrukcja wspierająca górny dysk – nastąpiło oderwanie się wsporników od trzonu żelbetowego z jednoczesnym uszkodzeniem obudowy na 2/3 obwodu. Pod koniec marca rozpoczęły się prace rozbiórkowe uszkodzonej części dysku górnego. W październiku 2009 zakończono odbudowę dysku. Obserwacje meteorologiczne były cały czas prowadzone, gdyż obserwatorium meteorologiczne na Śnieżce jest jednym z dwóch polskich obserwatoriów IMGW włączonych do światowego systemu stacji wysokogórskich i jest przez Międzynarodową Organizację Meteorologiczną (WMO) zobowiązane do ich nieprzerwanego prowadzenia.

</doc>
<doc id="1637693" url="https://pl.wikipedia.org/wiki?curid=1637693" title="Sztundy">
Sztundy



</doc>
<doc id="1637695" url="https://pl.wikipedia.org/wiki?curid=1637695" title="Wrocławianin">
Wrocławianin

Grupa wydawnicza Wrocławianin – wydaje trzy magazyny:
Grupa Wydawnicza „Wrocławianin” ma stały patronat mediowy nad Operą Wrocławską, Muzeum Miejskim Wrocławia, Muzeum Narodowym, Ośrodkiem Kultury i Sztuki we Wrocławiu, Wrocławskim Centrum Seniora, Miejską Biblioteką Publiczną we Wrocławiu, Centrum Informacji i Rozwoju Społecznego, Dolnośląskim Festiwalem Nauki, pierwszoligowym klubem koszykarek WTK Ślęza Wrocław, Dolnośląskim Forum Politycznym i Gospodarczym w Krzyżowej oraz wrocławskim zoo, z którym prowadzi akcję „Gmino, przytul żyrafę”.
Współpracuje również z Kinem Helios, Wydawnictwem „Replika”.

</doc>
<doc id="1637697" url="https://pl.wikipedia.org/wiki?curid=1637697" title="Sarah Jamieson">
Sarah Jamieson

Sarah Jamieson (ur. 24 marca 1975 w Perth) – australijska lekkoatletka, specjalizująca się w biegu na 1500 metrów.
Osiągnięcia.
Jamieson trzykrotnie brała udział w Igrzyskach olimpijskich (Sydney 2000, Ateny 2004 oraz Pekin 2008), jednak ani razu nie awansowała do biegu finałowego.

</doc>
<doc id="1637700" url="https://pl.wikipedia.org/wiki?curid=1637700" title="Lakier nitrocelulozowy">
Lakier nitrocelulozowy



</doc>
<doc id="1637705" url="https://pl.wikipedia.org/wiki?curid=1637705" title="Henryk Grunwald">
Henryk Grunwald

Henryk Grunwald (ur. 14 stycznia 1904 w Łazach k. Warszawy, zm. 21 marca 1958 w Warszawie) – polski rysownik, metaloplastyk, malarz i złotnik, poeta.
Życiorys.
Początkowo, w latach 1923–1924 studiował prawo na Uniwersytecie Warszawskim. Od 1924 studiował malarstwo w Szkole Sztuk Pięknych w Warszawie. Po ukończeniu studiów na SSP przebywał we Francji jako stypendysta Funduszu Kultury Narodowej. Od 1927 do lat 30. pełnił funkcję asystenta w pracowni technik metalowych macierzystej uczelni u prof. Miłosza Kotarbińskiego.
Jako karykaturzysta zadebiutował w 1936, w "Szpilkach". W 1938 po raz pierwszy przedstawił na wystawie w Instytucie Propagandy Sztuki swoją biżuterię. 
Przygotował i wykuł kandelabry, patery, popielniczki do pałacu Brühla w Warszawie oraz ozdobne kraty w oknach klatki schodowej Pałacu Rady Ministrów. W 1945 przygotował projekt krat wypełniających arkady Grobu Nieznanego Żołnierza w Warszawie wraz z najwyższymi odznaczeniami wojskowymi. Współpracował z Bohdanem Pniewskim przy projektowaniu balustrad schodów i krat we wnętrzach budynków Sejmu.
W 1947 został odznaczony Złotym Krzyżem Zasługi, a w 1949 Krzyżem Komandorskim Orderu Odrodzenia Polski.
Pochowany na cmentarzu Powązkowskim w Warszawie w alei zasłużonych – grób nr 250/56.

</doc>
<doc id="1637706" url="https://pl.wikipedia.org/wiki?curid=1637706" title="Guarino Foscari">
Guarino Foscari



</doc>
<doc id="1637707" url="https://pl.wikipedia.org/wiki?curid=1637707" title="Andrzej Krawczyk (piłkarz ręczny)">
Andrzej Krawczyk (piłkarz ręczny)

Andrzej Krawczyk (ur. 1 marca 1953, zm. 16 marca 2009) – absolwent warszawskiej AWF, a później pracownik dydaktyczny Zakładu Gier Zespołowych tej uczelni oraz wykładowca licznych kursów instruktorskich w piłce ręcznej. Jako zawodnik grał na pozycji bramkarza w tym stołecznym klubie. Następnie od początku lat 90. XX wieku, najpierw jako II trener wspólnie ze Stefanem Wrześniewskim, a następnie samodzielnie prowadził męską drużynę AZS AWF Warszawa. 
Zmarł po ciężkiej walce z chorobą nowotworową 16 marca 2009 r.

</doc>
<doc id="1637709" url="https://pl.wikipedia.org/wiki?curid=1637709" title="I Don’t Wanna Cry">
I Don’t Wanna Cry

I Don’t Wanna Cry – czwarty singel promujący debiutancki album Mariah Carey "Mariah Carey". Piosenka została napisana przez Mariah Carey i Narada Michaela Waldena. Ballada została wydana w drugim kwartale 1991. Stała się ona kolejnym singlem numer 1 na liście amerykańskiej. Jak inne single ten także zdobył nagrodę BMI Pop Award.
Kompozycja i nagrywanie.
„I Don’t Wanna Cry” był pierwszym singlem Carey, którego nie napisała ona przy współpracy z Benem Marguliesem. Kiedy pierwszy raz napisała piosenkę z Waldenem, była bardzo podekscytowana, bo brzmiała jak coś, co można puścić w radio. Z powodu przykrych doświadczeń w trakcie produkcji piosenki, Carey powiedziała w wywiadzie dla MTV, że „stara się śpiewać ją jak najrzadziej”. Wokalistka protestowała przeciwko współprodukcji piosenki, ale jej wytwórnia w porę jej tego zabroniła. Często kłóciła się z Waldenem w trakcie produkcji piosenki i z tego powodu stał się on dla niej najmniej lubianym producentem, pracującym nad jej debiutem. Protegowany Waldena, Walter Afanasieff powiedział, że to on produkował i napisał piosenkę.
Listy przebojów.
„I Don’t Wanna Cry” stał się czwartym singlem, który osiągnął pierwsze miejsce "Billboard Hot 100". Dzięki temu album "Mariah Carey" pobił rekord: każdy singel, którym został wypromowany, osiągnął pierwsze miejsce. Na pierwszym miejscu, „I Don’t Wanna Cry” znalazł się w swoim ósmym tygodniu. Singel przez 13 tygodni utrzymał się w pierwszej 40 i był jednym z 4 singli na końcoworocznej listy "Billboard Hot 100" w 1991 roku, na miejscu 26. Piosenka stała się trzecią, która znalazła się na szczycie listy „Adult Contemporary”.
Poza USA był jednym z najmniej sukcesywnych singli. Nie udało mu się wskoczyć do pierwszej 40 w Australii, a w Kanadzie ominął pierwszą 5. „There’s Got To Be a Way” został wydany jako czwarty singel w Wielkiej Brytanii zamiast „I Don’t Wanna Cry”.
Teledysk.
Teledysk został nakręcony przez Larry’ego Jordana. Wersja z 1991 roku została nakręcona w tonacji sepii.
Część alternatywnej wersji teledysku została dodana do DVD "The First Vision". Oryginalny teledysk został dodany do DVD "#1's" i był to jedyny teledysk do singli z "Mariah Carey", który został na nim pokazany. Trzech poprzednich Mariah się wstydziła.
Lista utworów.
US CD, Single, Promo

</doc>
<doc id="1637711" url="https://pl.wikipedia.org/wiki?curid=1637711" title="Bundesliga niemiecka w piłce nożnej (1968/1969)">
Bundesliga niemiecka w piłce nożnej (1968/1969)

Bundesliga 1968/1969 był to 6. sezon niemieckiej pierwszej klasy rozgrywkowej w piłce nożnej. Sezon rozpoczął się 17 sierpnia 1968 roku, a zakończył się 7 czerwca 1969. Brało w niej udział 18 zespołów, które grały ze sobą systemem „każdy z każdym”. Tytułu mistrzowskiego nie obronił zespół 1. FC Nürnberg. Nowym mistrzem Niemiec został Bayern Monachium, dla którego był to pierwszy tytuł mistrzowski w historii klubu. Tytuł króla strzelców zdobył Gerd Müller, który strzelił 30 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1637712" url="https://pl.wikipedia.org/wiki?curid=1637712" title="Użytki przygodne">
Użytki przygodne

Użytki przygodne – drewno uzyskiwane w lasach w ramach nieplanowanych cięć sanitarnych drzew w różnych fazach rozwoju (nie dotyczy upraw i młodników) polegające na usuwaniu drzew martwych i obumierających (posuszu), wiatrołomów i wiatrowałów (jednostkowo lub grupowo). Do cięć przygodnych włączane lub wyodrębniane są użytki poklęskowe. Użytki przygodne pozyskiwane są standardowo w lasach gospodarczych, ale występują też w polskich parkach narodowych, w tym motywowane zapewnieniem bezpieczeństwa i przejezdności szlaków komunikacyjnych. 
W XXI wieku globalne ocieplenie powoduje istotne zmiany w warunkach rozwoju lasów, nasilając częstość i intensywność wystąpień czynników abiotycznych i biotycznych uszkadzających drzewostany. Rośnie ryzyko uszkodzeń lasów powodowanych przez wiatr, spadek poziomu wód gruntowych, choroby grzybowe i szkodniki owadzie. W efekcie obserwowany jest istotny wzrost pozyskania drewna w ramach cięć przygodnych (np. w Austrii użytki przygodne stanowiły w 2019 roku aż 62% całkowitego pozyskania drewna). Ze względu na deprecjację surowca pozyskiwanego w ramach cięć przygodnych i negatywny wpływ na realizację zaplanowanych cięć rębnych wzrost udziału tych użytków wpływa negatywnie na wyniki finansowe w gospodarce leśnej. Obniżeniu pozyskania użytków przygodnych służyć ma stopniowa przebudowa drzewostanów i lepsze dostosowanie ich składu do siedlisk. Wskazuje się także na potrzebę ograniczenia pozyskania użytków przygodnych w celu zwiększenia udziału martwego drewna w lesie, zwłaszcza na obszarach poddanych ochronie, w szczególności na trudniej dostępnych siedliskach, gdzie ma to uzasadnienie ekonomiczne. Z kolei systematyczne usuwanie użytków przygodnych, w tym realizowane także na terenach poddanych ochronie, eliminuje siedliska gatunków, nierzadko stanowiących przedmiot ochrony (np. ptaków dziuplastych w obszarach specjalnej ochrony ptaków).
Cięcia przygodne wykorzystywane bywają do zaspokajania potrzeb lokalnych społeczności na drewno opałowe.
Użytków przygodnych nie należy mylić z użytkami ubocznymi, obejmującymi niedrzewne surowce pozyskiwane w lasach.

</doc>
<doc id="1637714" url="https://pl.wikipedia.org/wiki?curid=1637714" title="Erich Hecke">
Erich Hecke

Erich Hecke (ur. 20 września 1887 w Buku, zm. 13 lutego 1947 w Kopenhadze) – niemiecki matematyk zajmującym się głównie algebraiczną teorią liczb i formą modularną.
Życiorys.
Studiował matematykę i nauki przyrodnicze najpierw na uniwersytecie we Wrocławiu, a potem w Berlinie i Göttingen. W 1910 roku doktoryzował się u Davida Hilberta pracą o funkcjach modularnych dwóch zmiennych. W roku 1912 uzyskał habilitację w Göttingen, a w 1915 roku profesurę w Bazylei. Następne przystanki w jego karierze naukowej to Göttingen i w końcu Hamburg.
W czasie II wojny światowej nie krył się ze swymi poglądami antyfaszystowskimi, za co groziło mu aresztowanie. Ostatnie lata swego życia spędził w Kopenhadze, gdzie skorzystał z gościny u Haralda Bohra. Hecke przyjaźnił się m.in. z takimi naukowcami z Hamburga jak Otto Stern, Walter Baade, Wolfgang Pauli.
Prowadzone w okresie międzywojennym badania doprowadziły go do wielu przełomowych odkryć w matematyce m.in. dot. związków pomiędzy formami modularnymi i kwadratowymi. Badania w tym obszarze były kontynuowane przez Carla Ludwika Siegela.
Związki pomiędzy formami modularnymi a teorią liczb są obecnie w programie Langlanda centralnym obszarem badań w matematyce.
Jego nazwiskiem nazwano "operatory Hecke", które wprowadził do matematyki w roku 1937.
Erich Hecke jest także autorem prac z zakresu równań całkowych i kinetyczno molekularnej teorii gazów.
Pozostałe po nim dzieła znajdują się obecnie w Instytucie Historii Nauk Przyrodniczych i Techniki Uniwersytetu w Hamburgu.

</doc>
<doc id="1637716" url="https://pl.wikipedia.org/wiki?curid=1637716" title="Ubaldo Caccianemici">
Ubaldo Caccianemici



</doc>
<doc id="1637720" url="https://pl.wikipedia.org/wiki?curid=1637720" title="Śródmieście (Bydgoszcz)">
Śródmieście (Bydgoszcz)

Śródmieście – historycznie ukształtowana centralna dzielnica Bydgoszczy, której osią jest ulica Gdańska. W opracowaniach miejskich definiuje się ponadto tzw. strefę śródmiejską, która obejmuje obszar o powierzchni 542 ha, ograniczony ulicami: Artyleryjską i Kamienną od północy, tzw. Zboczem Bydgoskim (krawędzią pradoliny) od południa, ulicą Ogińskiego i Sułkowskiego od wschodu oraz ulicą Zygmunta Augusta, Czarna Droga, Kruszwicką od zachodu.
Jest to centralna część miasta, o zwartej zabudowie i znaczącym udziale budynków wartościowych historycznie w większości z II połowy XIX i początku XX wieku. Stanowi obszar koncentracji funkcji usługowych i administracyjnych o znaczeniu ogólnomiejskim i regionalnym.
Położenie i podział.
Głównymi osiami Śródmieścia są ulice Gdańska, Dworcowa, oraz Aleja Mickiewicza. Zachodnie, peryferyjne rubieże Śródmieścia wkraczają na obszary położone nad Kanałem Bydgoskim (dzielnica Wilczak oraz Okole).
W strefie śródmiejskiej wyróżniają się dwa obszary:
Zachodnia część Śródmieścia – tzw. dzielnica kolejowa – jest zwarta, z małym udziałem zieleni. Jej lokalnym centrum jest Plac Piastowski z neobarokowym kościołem.
Część wschodnią wzniesiono uwzględniając nowe trendy w architekturze końca XIX w. – koncepcję miast-ogrodów Ebenezera Howarda (1850–1928). We wdrażaniu na ziemiach polskich tej nowej koncepcji Bydgoszcz była pionierem razem z Poznaniem. Wschodnie kwartały Śródmieścia zaprojektował według tej koncepcji urbanista Hermann Joseph Stubben (1845–1936) – autor planów zabudowy największych ówczesnych metropolii europejskich. Wschodnie Śródmieście stało się miejscem lokalizacji wielu placówek kulturalnych i oświatowych oraz największej miejskiej świątyni w formie panteonu rzymskiego (Bazyliki). Nazywane jest często „dzielnicą muzyczną” lub „dzielnicą willową”
We wschodniej części Śródmieścia, jak również w rejonie Starego Miasta, dużą rolę pełnią tereny zielone. Rozwój parków, skwerów, alei i bulwarów, umiejętnie wkomponowanych w zabudowę spowodował, że w I połowie XX wieku Bydgoszcz uznawano za jedno z najbardziej zielonych miast w Polsce. Wiąże się z tym wykorzystanie walorów naturalnych – nie tylko rzeki Brdy, ale również wzgórz. Np od południa Śródmieście ograniczone jest wysokim zboczem pradoliny Brdy-Wisły, wzdłuż którego poprowadzono Aleję Górską, umożliwiając obserwację miasta z góry.
Historia.
Miasto lokacyjne.
Pierwszym etapem rozwoju starej Bydgoszczy było miasto lokacyjne Kazmierza Wielkiego, wytyczone w 1346. Obejmowało ono ok. 300 działek budowlanych i ze wszystkich stron było otoczone ciekami wodnymi (rzeką Brdą oraz fosami). Od strony południowej miasto było otoczone ceglanym murem obronnym z trzema bramami i czterem basztami.
Nowe kierunki urbanizacji w I połowie XIX wieku.
Nowy okres rozwoju Śródmieścia przypada na XIX wiek, w którym Bydgoszcz zanotowała najwyższy rozwój w swojej historii. W latach 30. XIX wieku urbanizacja wkroczyła na dwa przeciwstawne obszary. Na południu wytyczono w 1838 Nowy Rynek, gdzie usytuowano sąd i więzienie, a w 1848 zbudowano (czasową) siedzibę dla Dyrekcji Kolei Wschodniej. Na północy w latach 1834–1836 powstał gmach regencji, co zapoczątkowało rozwój tej części miasta zakończony jego przekształceniem w końcu XIX w. na nowe miejskie centrum administracyjno-oświatowe.
Nowe perspektywy dla zabudowy rozległych obszarów dzisiejszego Śródmieścia przyniosło usytuowanie na Bocianowie w 1851 r. dworca kolejowego. Wobec tego ekspansja miasta w okresie industrializacji wkroczyła na tereny na północ od dawnego miasta lokacyjnego.
Ukształtowanie osi Śródmieścia oraz rozwój dzielnicy „kolejowej”.
Na części nowo włączonego w granice administracyjne miasta terenu (łączącego dworzec z przedmieściem gdańskim) w 1853 rozplanowano według projektu mierniczego rejencyjnego Friedricha W. Sturmhoefela dwie nowe dzielnice mieszkaniowe, nazwane na cześć ówczesnego króla pruskiego Fryderyka Wilhelma (IV i jego małżonki):
Plany urbanistyczne opierały się na klasycznej (jeszcze z czasów rzymskich) koncepcji prostopadłej siatki ulic z równomiernym podziałem parceli. Dwie dzielnice miały wspólny plac targowy (Elisabethmarkt, Plac Piastowski) oraz plac sakralny (dawny cmentarz, Plac Zbawiciela, w 1861 przeznaczony pod zabudowę sakralną). Około 1870 obszar podzielono na parcele, a zabudowa trwała od 1870 do 1900 (szczególne nasilenie w latach 90. XIX w.). Na początku XX w. była ona tylko fragmentarycznie uzupełniana i wymieniana. Ostatecznie zdominowały ten teren wielorodzinne kamienice czynszowe, głównie eklektycznae; neorenesansowe, neomanierystyczne czy neobarokowe.
Osiami kompozycyjnymi nowych dzielnic zostały dzisiejsze ulice Warszawska i Śniadeckich, z których ostatnią doprowadzono aż do ul. Gdańskiej. Pierwszym kościołem w Śródmieściu (1865) był niewielki, neogotycki zbór irwingianów przy dzisiejszej ul. Śniadeckich 36 (ob. kościół polskokatolicki pw. Zmartwychwstania Pańskiego). Później zbudowano kościoły na Placu Zbawiciela (1897) i Elżbietańskim (piastowskim, 1913) oraz zbór baptystów (1883) przy ul. Pomorskiej 41 (ob. kościół ewangelicko-metodystyczny) zamykający perspektywę ul. Cieszkowskiego.
W zachodnim Śródmieściu mieszkali zwłaszcza pracownicy kolejowi, drobni urzędnicy, nauczyciele oraz robotnicy warsztatów kolejowych. Przy ul. Dworcowej 82 powstała szkoła elementarna dla mieszkańców tych dwu dzielnic.
Na obszarze dzielnicy „kolejowej” znajduje się kilka dzieł wybitnych bydgoskich i berlińskich architektów (np. Święcickiego, Weidnera). Najbardziej okazałym budynkiem jest gmach dawnej Królewskiej Dyrekcji Kolei Wschodniej (1886–1888).
Grodztwo – nowe miejskie centrum administracyjne i oświatowe.
Budowa w latach 1834-1836 gmachu rejencji (przy dzisiejszej ulicy Jagiellońskiej) zapoczątkowała przekształcenie dawnego folwarku Grodztwo (dawn. Grostwo lub Hempelfeld; obszar między ul. Gdańską, 3 Maja, Brdą i Krasińskiego) w dzielnicę administracyjną, w której budowano nowe budynki municypalne, oświatowe i kulturalne.
W 1840 wzdłuż dawnego traktu do Fordonu wytyczono ul. Jagiellońską, w 1870–1872 przez pierwszy most żelazny na Brdzie ul. Bernardyńską uzyskano połączenie ze Zbożowym Rynkiem.
Na obszarze Grodztwa powstały kolejno:
Obszar Grodztwa włączono w granice administracyjne Bydgoszczy w 1859 roku. 3 grudnia 1867 r. nastąpiło następne urzędowe włączenie przedmieść Grodztwo.
Rozwój zabudowy mieszkaniowej na przedmieściach przemysłowych.
Industrializacja Bydgoszczy w II poł. XIX w. spowodowała rozwój zabudowy mieszkaniowej na ówczesnych przedmieściach miasta. Rozwój dotyczył w szczególności osiedli: Wilczaka i Okola, które otrzymały połączenie z dworcem kolejowym przez ceglany most nad Brdą już w 1851.
Gminy te w XIX wieku zamieszkiwała głównie ludność polska. Zachowały się relikty XIX-wiecznej zabudowy: kamienice czynszowe oraz (na Okolu) gmachy oświaty i świątynie.
Na terenie starej gazowni zlokalizowano rzeźnię miejską, bocznice kolejowe i targowisko.
Zabudowa rozwijała się również na Szwederowie, które zachowywało polski charakter narodowościowy.
Bielawy stały się przedmieściem urzędniczym, gdzie w latach 1903–1906 zbudowano regularne osiedle 65 willi z ogrodami, z własną elektrownią i wieżą ciśnień (w późniejszym okresie obszar sześciu ulic między ul. Chodkiewicza a Powstańców Wielkopolskich).
Rozwój dzielnicy koszarowej.
Pierwsze koszary w Bydgoszczy powstały w końcu XVIII wieku w miejscu późniejszej Poczty Głównej. Jednak dopiero po wojnie Prus z Francją w 1870 i uzyskaniu reparacji wojennych, rozpoczęła się intensywna budowa koszar w mieście. Zabudowa tego typu zajęła przede wszystkim obszary w północnej części Śródmieścia.
W II połowie XIX w. powstały następujące rejony zabudowy koszarowej:
Zespół zabudowy wojskowej uzupełniały m.in. budynki kasyn oficerskich, komendy okręgu oraz położony po wschodniej stronie ul. Gdańskiej, wybudowany w latach 1913–1914 według projektu architektów berlińskich A. Hartmanna i R. Schlenziga gmach Szkoły Wojennej (późniejszy Inspektorat Wsparcia Sił Zbrojnych). 
Drugim obszarem koszarowym były południowo-zachodnie obrzeża miasta (późniejsze osiedle Błonie zajmujące dawny plac ćwiczeń). W latach 1883–1884 wzniesiono na tym obszarze koszary dla stacjonującego w mieście od 1888 pułku grenadierów konnych.
Urbanizacja terenów wschodniego Śródmieścia w duchu miasta-ogrodu.
W końcu XIX wieku, gdy modernizacji ulegała większa część Bydgoszczy, tworzący tu architekci i radcy miejscy postanowili nowe obszary przeznaczone pod budownictwo mieszkaniowe zurbanizować według nowoczesnych trendów, stosowanych wówczas w Niemczech, Francji i Anglii. Pod zabudowę wybrano wschodni rejon miasta, gdyż tereny na zachód od dworca kolejowego (przedmieścia Okole, Wilczak) użytkowały zakłady przemysłowe.
W ten sposób rejon znajdujący się po wschodniej stronie ul. Gdańskiej i ograniczony późniejszymi ulicami: Krasińskiego, Chodkiewicza i al. Ossolińskich (Hempelscher Felde) zyskał najlepszy w Bydgoszczy projekt urbanistyczny, nawiązujący do koncepcji miasta-ogrodu. Pierwsze plany zagospodarowania pojawiły się w 1896, kolejne w 1903.
Ruch budowlany skupiał się tutaj przede wszystkim w latach 1900–1914. Powstały generalnie w stylu tzw. berlińskiej secesji i modernizmu zwarte ciągi zabudowy czynszowej uzupełnione willami mieszkalnymi oraz gmachami dla oświaty i administracji.
W 1903 wyznaczono Plac Weyssenhoffa i wybiegające zeń promieniście ulice: Powstańców Wielkopolskich, al. Mickiewicza i al. Ossolińskich. Zostały one zaplanowane jako szerokie, dwupasmowe arterie z pasami zieleni pośrodku, obsadzone szpalerami drzew. Na zamknięciu osi kompozycyjnej Al. Mickiewicza zaplanowano kompleks budynków pierwszej wyższej uczelni w Bydgoszczy – Kaiser Wilhelm Institut für Landwirtschaft (1906).
W pierzei północnej al. Mickiewicza wzniesiono w latach 1903–1908 szereg wielkomiejskich kamienic czynszowych. Pośrodku nowej dzielnicy, wzdłuż Al. Mickiewicza założono Park Bismarcka (późniejszy park J. Kochanowskiego). Po zachodniej stronie parku usytuowano gmach miejskiego starostwa powiatowego (1904–1906), zaś po wschodniej budynki oświatowe: Miejską Szkołę Realną (1903/05-1906, późniejszy Wydział Mechatroniki i Instytut Informatyki UKW), Schronisko dla niewidomych (1899–1902, późniejszy zespół przychodni), oraz Męską Szkołę Obywatelską (1910–1911, późniejsze VI Liceum Ogólnokształcące).
W latach 40. i 50. XX w. na tym obszarze zbudowano dwa obiekty kulturalne: Teatr Miejski (1949) i Filharmonię (1958), zlokalizowano Zespół Szkół Muzycznych oraz szkoły średnie. W parkowym i willowym otoczeniu powstała w ten sposób bydgoska dzielnica muzyczna, gdzie skoncentrowane zostały obiekty kulturalne oraz szkoły i uczelnie muzyczne.
Osiedle Sielanka (obecnie obszar między ulicami Markwarta, Al. Ossolińskich, Asnyka, Kopernika i Staszica) zostało zaprojektowane przez Hermanna Stubbena (1912). Plan przewidywał powstanie willowej dzielnicy typu „miasto-ogród” ze zbliżonym do prostokąta placem pośrodku w formie angielskiego skweru. Jednak zabudowa tej dzielnicy powstawała dopiero w latach 20. i 30. XX wieku. Przed I wojną światową zbudowano jedynie 5 z planowanych 50 budynków.
Przekształcenie zabudowy z poł. XIX w. w duchu wielkomiejskim.
W latach 1895–1914 nastąpiła znaczna intensyfikacja i wymiana zabudowy w Śródmieściu, które nabierało wyglądu wielkomiejskiego.
Proces ten przebiegał zwłaszcza wzdłuż ul. Gdańskiej, która stała się w tym czasie główną, reprezentacyjną ulicą miasta, spajającą zarazem dawne tereny mieszkaniowe z nowymi. Powstały przy niej zarówno wielkomiejskie kamienice czynszowe, jak i wille bydgoskich urzędników i przemysłowców, głównie eklektyczne i historyczne, a na początku wieku XX także w stylu berlińskiej secesji lub modernizmu.
Projektowane one były z reguły przez miejscowych architektów: Carla Meyera, Józefa Święcickiego, Karla Bergnera, Paula Böhma, Ericha Lindenburgera, Rudolfa Kerna, Victora Petrikowskiego, niekiedy jednak i berlińskich: Fritza Weidnera (od 1895 mieszkającego w Bydgoszczy), Ernesta Petersa, Heinricha Seelinga i innych.
Wzdłuż reprezentacyjnych ulic wymieniano starą zabudowę z połowy XIX wieku na wysoką wielkomiejską. W ten sposób powstało szereg kamienic nie tylko przy Gdańskiej, ale również przy Focha, Mostowej i w starszej dzielnicy kolejowej. Kamienice trzy- lub czteropiętrowe o bogato zdobionych fasadach zaczęły się pojawiać od ok. 1875, a od 1890 stały się najczęściej spotykanym rodzajem budownictwa miejskiego.
W tym czasie powstawały nowe świątynie, pomniki, rzeźby, fontanny, szpitale, przytułki i szereg szkół ludowych (14), specjalnych, średnich i wyższych (Instytut Rolniczy i Szkoła Rzemiosł i Przemysłu Artystycznego), domy towarowe, kina i szereg innych obiektów.
Przebudowano dawne miasto lokacyjne, okolice zamku oraz południową i południowo-zachodnią część miasta.
Wzdłuż skarpy pradoliny bydgoskiej powstały parki „górskie” wraz z aleją, z której można było podziwiać miasto z góry (tzw. planty okrężne uzupełniające planty nad Kanałem Bydgoskim i Brdą). W parki te wkomponowano:
Śródmieście Bydgoszczy ukształtowane u progu odzyskania niepodległości.
Na początku XX wieku nowe centrum Bydgoszczy z reprezentacyjnymi budynkami publicznymi, chętnie porównywano z Berlinem, z uwagi na charakter zabudowy, którą tworzyło zresztą wielu berlińskich architektów lub miejscowych kształconych na berlińskich uczelniach.
Spora cześć mieszkańców mogła korzystać z najnowszych wówczas technicznych udogodnień, takich jak: bieżąca woda, kanalizacja, energia elektryczna, telefon, tramwaj. Do ich dyspozycji były municypalne placówki oświatowe, mające siedziby w specjalnie na te potrzeby zaprojektowanych nowoczesnych budynkach, miejskie szpitale, miejski teatr i małe teatry prywatne, a także kina.
Kamienice i wille przy ulicach Gdańskiej, Dworcowej czy Cieszkowskiego należały przede wszystkim do bogatych kupców lub przedsiębiorców. Podobnie kształtowały się stosunki własnościowe w dzielnicach powstałych na początku XX w. na obszarze wschodniego Śródmieścia, gdzie podobnie jak na osiedlu willowym na Bielawach i Sielance mieszkało wielu urzędników państwowych.
Śródmieście kolejowe (na zachód od ul. Gdańskiej) zamieszkiwane były przede wszystkim przez robotników i drobnych urzędników narodowości niemieckiej. Drobniejsi kupcy i rzemieślnicy tej narodowości, Polacy oraz Żydzi byli natomiast mieszkańcami Starego Miasta.
Robotnicy polskiego pochodzenia zamieszkiwali głównie ówczesne przedmieścia Szwederowo, Okole i Wilczak oraz tereny znajdujące się na granicy tych przedmieść i miasta.
Zabytki.
W poniższym opisie ograniczono się do tzw. Śródmieścia „właściwego”, a więc z wyłączeniem najstarszej części – Starego Miasta i jego otoczenia.
Zabudowa stylowa „belle epoque”.
Architektura bydgoskiego Śródmieścia jest częścią europejskich zjawisk artystycznych. Można w nim znaleźć przykłady budynków wzniesionych w różnych stylach architektonicznych obecnych w Niemczech II połowy XIX i początku XX w.
Należy podkreślić przy tym, że Bydgoszcz w czasach zaboru pruskiego była pod bardzo dużym wpływem Berlina. Stąd czerpano wzorce, korzystano z usług berlińskich architektów, a część osiadłych w Bydgoszczy budowniczych kształciła się w stołecznych uczelniach.
Styl neoklasyczny (1830–1875).
Oparta była na wzorach greckiego antyku. W Bydgoszczy budowle w tym stylu wznoszono od 1850 do ok. 1880. Później formy klasycyzujące łączono z elementami renesansowymi.
Wybrane przykłady zabudowy:
Neorenesans (1875–1890).
W Bydgoszczy w stylu neorenesansowym wznoszono kamienice czynszowe, wśród których wyróżniają się projekty G. Weihe, A. Berndta, A. Rose i H. Brennecke oraz wczesne prace Józefa Święcickiego wykonane razem z Antonem Hoffmannem.
Wybrane przykłady zabudowy:
Wybrane przykłady zabudowy w stylu renesansu północnoeuropejskiego – Alt-Deutschesstil:
Neogotyk (od 1850 r.).
Uznawany był za styl narodowy w państwach niemieckich od końca XVIII w. Neogotyk występował głównie w architekturze sakralnej i oficjalnej, co znalazło odzwierciedlenie w zabudowie Śródmieścia.
W Bydgoszczy w nurcie tym wznoszono głównie świątynie ewangelickie i budynki użyteczności publicznej jak na przykład szkoły, szpitale czy poczta. W kamienicach czynszowych występują jedynie motywy neogotyckie łączone z innymi.
Wybrane przykłady zabudowy kamienic ze stylizowanymi formami gotyckimi:
Neobarok (1890–1900).
W Bydgoszczy budowle neobarokowe wznoszono w ostatnim dziesięcioleciu XIX w. Za bydgoskiego mistrza neobaroku uznaje się miejscowego architekta Józefa Święcickiego.
Wybrane przykłady zabudowy.
projekty J. Święcickiego:
projekty innych architektów:
Historyzm malowniczy (1895–1905).
Historyzm malowniczy czerpał jeszcze motywy z budowli historycznych, ale w kompozycji fasad widoczna jest asymetria, wielość i niepowtarzalność form przestrzennych. W Bydgoszczy budowle w tym stylu wznoszono na przełomie XIX i XX w., głównie według projektów Fritza Weidnera i Paula Böhma.
Wybrane przykłady kamienic w Bydgoszczy.
projekty Fritza Weidnera:
projekty Paula Böhma:
projekty Józefa Święcickiego:
Kamienice wzbogacone dekoracją secesyjną:
Secesja (1900–1910).
Architektura secesji, była pierwszym stylem architektonicznym, który z założenia miał zrywać z historyzmem. Kompozycja fasad stała się asymetryczna, otwarta, podkreślano kierunki pionowe i płaszczyzny. Elementom architektonicznym nadano faliste linie oraz wprowadzono nowe motywy dekoracyjne.
W Bydgoszczy wyróżniają się projekty Rudolfa Kerna, Ericha Lindenburgera i Fritza Weidnera.
Wybrane przykłady zabudowy w Bydgoszczy:
projekty R. Kerna
projekty E. Lindenburgera
projekty F. Weidnera
Styl Landhaus (1906–1914).
Styl Landhaus opierał się na idei angielskiego domu wiejskiego przeniesionej na grunt niemiecki.
W Bydgoszczy pierwsza kamienica w tym stylu powstała w 1906, zaprojektowana przez Fritza Weidnera.
Wybrane przykłady zabudowy:
Klasycyzujący barok (1905–1914).
Styl bardzo popularny w Prusach od początku XX w. do II wojny światowej, w Bydgoszczy występował na początku XX w.
Wybrane przykłady zabudowy:
Styl elegancki (od 1900 r.).
Styl, w którym pojawiła się tendencja do uproszczeń i przystosowywania spuścizny historycznej do wymogów współczesności. Wysmakowane detale architektoniczne zdobiły już tylko portale i zwieńczenia budynków.
Wybrane przykłady zabudowy:
Wczesny modernizm klasycyzujący (1910–1914 r.).
modernizm charakteryzował się dążeniem do uproszczenia i zgeometryzowania form elewacji; formę klasyczną rozumiano jako zasady prostoty, logiki i oszczędności środków wyrazu.
Wybrane przykłady zabudowy:

</doc>
<doc id="1637725" url="https://pl.wikipedia.org/wiki?curid=1637725" title="Chłopcy z miasta">
Chłopcy z miasta

Chłopcy z miasta (tyt. oryg. Boys of the City) – amerykański film z 1940 roku, wyreżyserowany przez Josepha H. Lewisa. Jest to czarno-biały horror opowiadający o grupie chłopców, którzy postanawiają rozwiązać zagadkę morderstwa w nawiedzonym domu. Film był znany w USA pod tytułem "The Ghost Creeps".

</doc>
<doc id="1637727" url="https://pl.wikipedia.org/wiki?curid=1637727" title="25. Turniej Czterech Skoczni">
25. Turniej Czterech Skoczni

25. Turniej Czterech Skoczni rozgrywany był od 30 grudnia 1976 do 6 stycznia 1977.
Turniej wygrał Jochen Danneberg.
Oberstdorf.
Data: 30 grudnia 1976
Państwo: 
Skocznia: Schattenbergschanze
Garmisch-Partenkirchen.
Data: 1 stycznia 1977
Państwo: 
Skocznia: Große Olympiaschanze
Innsbruck.
Data: 4 stycznia 1977
Państwo: Austria
Skocznia: Bergisel
Bischofshofen.
Data: 6 stycznia 1977
Państwo: Austria
Skocznia: Paul-Ausserleitner-Schanze

</doc>
<doc id="1637729" url="https://pl.wikipedia.org/wiki?curid=1637729" title="Tungsram">
Tungsram

Tungsram – przedsiębiorstwo utworzone w Budapeszcie na Węgrzech w 1896, wytwarzające pierwotnie żarówki; później także liczący się na rynku producent lamp elektronowych.
Jego założycielem był przedsiębiorca węgierski Béla Egger, który wcześniej miał w Wiedniu fabrykę sprzętu elektrotechnicznego pod nazwą "Mechanische Werkstätte und Telegraphenbauanstalt B. Egger".
W okresie międzywojennym działała polska filia Tungsram – "Zjednoczone Fabryki Żarówek Tungsram", mieszcząca się w Warszawie przy ulicy 6-tego Sierpnia 13. Produkowała szeroki asortyment lamp radiowych i żarówek.
Od 1989 marka Tungsram należy w większości do koncernu General Electric.
Nazwa Tungsram, przyjęta jako marka fabryki w 1909, jest złożeniem dwóch nazw (angielskiej i niemieckiej) tego samego metalu, będącego głównym składnikiem włókien żarzenia, wolframu: tungsten+wolfram.

</doc>
<doc id="1637731" url="https://pl.wikipedia.org/wiki?curid=1637731" title="Álvaro Noboa">
Álvaro Noboa

Álvaro Fernando Noboa Pontón (ur. 21 listopada 1950 w Guayaquil) – ekwadorski polityk i przedsiębiorca, kandydat w wyborach prezydenckich w 1998, 2002, 2006, 2009 oraz w 2013.
Życiorys.
Álvaro Noboa kształcił się w szkole katolickiej San Jose La Salle w Guayaquil oraz w Instytucie La Rosey w Szwajcarii. Ukończył prawo na Uniwersytecie w Guayaquil oraz kurs administracji biznesowej w American Management Association w Nowym Jorku.
Álvaro Noboa jest właścicielem rozległego imperium biznesowego. Jego ojciec, Luis Noboa był założycielem kompanii, zajmującej się plantacją i eksportem bananów. W wieku 43 lat Noboa odziedziczył po nim firmę. Jednak już wcześniej doszedł do statusu miliardera dzięki swojej własnej działalności.
W 1973 Álvaro Noboa założył Promandato Global S.A., firmę zajmującą się rynkiem nieruchomości w Ekwadorze. W 1998 założył Banco del Litoral, jeden z głównych ekwadorskich banków oraz rozpoczął wydawanie miesięcznika "Revista La Verdad". W lipcu 1988 założył kompanię inwestycyjną Global Financing Company, a w kolejnych latach Exportada Bananera Noboa, zajmującą się eksportem bananów.
Od 2003 corocznie brał udział Spotkaniu Przedsiębiorców Ameryki Latynoamerykańskiej. Spotkania, zorganizowane z inicjatywy Carlosa Slima odbyły się w 2003 w Meksyku, w 2004 w Dominikanie, w 2005 w Brazylii, w 2007 w Argentynie, w 2007 w Chile i w 2008 w Panamie.
W 2002 kompania Noboi znalazła się w ogniu krytyki, po tym jak Human Rights Watch oskarżyła kompanię o łamanie praw pracowniczych, w tym prawa do strajku i prawa zrzeszania się w związkach zawodowych. Według organizacji, strajkujący pracownicy w jednej z filii kompanii, zostali zaatakowani i pobici. Według gazety The New York Times w marcu 2002 kompania zwolniła 120 pracowników plantacji bananów w odpowiedzi za ich przystąpienie do związku zawodowego. W kwietniu 2002 Human Rights Watch skrytykowała również kompanię za warunki, w jakich mieli pracować nieletni na plantacjach bananów.
W 1977 założył Fundację Kampania na rzecz Nowego Człowieczeństwa (Fundación Cruzada Nueva Humanidad), której celem była walka z ubóstwem, chorobami, ignorancją, nienawiścią i innymi problemami dotykającymi ludzkość.
Działalność polityczna.
W sierpniu 1996 został mianowany przewodniczącym Rady Polityki Pieniężnej przez prezydenta Bucarama. Na stanowisku tym pozostał do lutego 1997, kiedy to prezydent został usunięty z urzędu. Jako przewodniczący Rady, wstrzymał program prywatyzacji, zapoczątkowany przez poprzednią administrację i zastąpił go programem dokapitalizowania przedsiębiorstw państwowych.
W 1998 wziął po raz pierwszy udział w wyborach prezydenckich w Ekwadorze. W pierwszej turze 31 maja 1998, z wynikiem 26,6% głosów zajął drugie miejsce za Jamilem Mahuadem (34,9%). W drugiej turze 12 lipca 1998, Noboa (48,83%) przegrał z Mahuadem (51,16%) różnicą 103 tysięcy głosów. Po wyborach, ogłosił iż w trakcie zliczania głosów doszło do fałszerstw i bezskutecznie domagał się ponownego przeliczenia głosów.
W 2002 założył Instytucjonalną Partię Odnowy Akcji Narodowej (PRIAN, Partido Renovador Institucional de Acción Nacional). W tym samym roku po raz drugi uczestniczył w wyborach prezydenckich. W pierwszej turze z 20 października 2002 zdobył 17,4% głosów i zajął drugie miejsce za Lucio Gutiérrezem (20,3%). W drugiej turze z 24 listopada 2002 przegrał z Gutiérrezem stosunkiem głosów 45,2% do 54,8%.
W 2006 po raz trzeci ubiegał się o prezydenturę. W pierwszej turze wyborów 15 października 2006, zwyciężył (26,8% głosów) z Rafaelem Correą (22,8%). W drugiej turze 26 listopada 2006 przegrał jednak z Correą stosunkiem głosów 43,33% do 56,67%.
Ponownie startował w kolejnych wyborach prezydenckich w 2009. 10 lutego 2009 został oficjalnie jednym z ośmiu kandydatów, ubiegających się o najwyższy urząd w kraju. W wyborach prezydenckich z 26 kwietnia 2009 zajął trzecie miejsce, za Rafaelem Correą i Lucio Gutiérrezem, zdobywając niecałe 12% głosów poparcia.
Po raz piąty wziął udział w wyborach prezydenckich 17 lutego 2013, w których zajął piąte miejsce, uzyskawszy 3,5% głosów poparcia.

</doc>
<doc id="1637732" url="https://pl.wikipedia.org/wiki?curid=1637732" title="24. Turniej Czterech Skoczni">
24. Turniej Czterech Skoczni

24. Turniej Czterech Skoczni rozgrywany był od 30 grudnia 1975 do 6 stycznia 1976.
Turniej wygrał Jochen Danneberg.
Oberstdorf.
Data: 30 grudnia 1975
Państwo: 
Skocznia: Schattenbergschanze
Garmisch-Partenkirchen.
Data: 1 stycznia 1976
Państwo: 
Skocznia: Große Olympiaschanze
Innsbruck.
Data: 4 stycznia 1976
Państwo: Austria
Skocznia: Bergisel
Bischofshofen.
Data: 6 stycznia 1976
Państwo: Austria
Skocznia: Paul-Ausserleitner-Schanze

</doc>
<doc id="1637734" url="https://pl.wikipedia.org/wiki?curid=1637734" title="Martha Roldós">
Martha Roldós

Martha Roldós (ur. 1963 w Guayaquil), ekwadorska polityk, kandydatka w wyborach prezydenckich w kwietniu 2009.
Życiorys.
Martha Roldós jest córką byłego prezydenta Ekwadoru Jaime Roldós Aguilery i Marthy Bucaram, którzy zginęli w katastrofie lotniczej w maju 1981 w prowincji Loja. Ukończyła ekonomię i socjologię na Uniwersytecie w Guayaquil oraz studia podyplomowe w Meksyku.
Roldós wchodzi w skład Sieci Etyki i Demokracji ("Red Ética y Democracia"), ugrupowania kierowanego przez jej wuja, Leóna Roldósa Aguilerę. Z jej ramienia zasiada w Zgromadzeniu Narodowym, w którym jest członkiem Komisji Legislacyjnej. 
Martha Roldós była kandydatką Sieci Etyki i Demokracji w wyborach prezydenckich w kwietniu 2009.

</doc>
<doc id="1637738" url="https://pl.wikipedia.org/wiki?curid=1637738" title="Zuchon">
Zuchon

Zuchon – postać fikcyjna z serii książek C.S. Lewisa "Opowieści z Narnii". Pojawił się w trzech częściach cyklu: "Książę Kaspian", "Srebrne krzesło" i "Ostatnia bitwa".
Zuchon to przedstawiciel rasy tzw. Czerwonych karłów. Miał rude włosy i długą brodę. Był lekko zrzędliwym, lecz odważnym i wiernym żołnierzem Kaspiana. Nie wierzył w istnienie Aslana, lecz gdy lew przybył z pomocą, zaprzyjaźnił się z nim. Rodzeństwo Pevensie nazywało Zuchona dowcipnie KMP (co miało znaczyć „Kochany Mały Przyjaciel”) i trwali przy tym nawet po tym, gdy zapomnieli, co ten skrót oznacza.
Zuchon pojawia się po raz pierwszy w drugiej części cyklu, zatytułowanej "Książę Kaspian". Wraz z czarnym karłem Nikabrikiem i borsukiem Truflogonem znalazł rannego Kaspiana w lesie. Zaopiekowali się nim, a on opowiedział im swoją historię. Wówczas Zuchon postanowił, że należy zebrać armię Narnijczyków i pokonać tyrana Miraza. Karzeł osobiście brał udział w zbieraniu wojsk. Nie pochwalał co prawda pomysłu, by zadąć w róg i sprowadzić rodzeństwo Pevensie – mitycznych władców Narnii, lecz mimo to wyruszył, by ich odnaleźć. Schwytali go ludzie Miraza, lecz został uratowany przez Zuzannę i Piotra. Karzeł z początku nie uwierzył, że dzieci są tymi, których szuka – uwierzył w to, dopiero gdy Edmund pokonał go w walce na miecze. Zuchon opowiedział im historię Kaspiana i zaprowadził do jego obozu. Spotkawszy Aslana, w którego wcześniej nie wierzył, przeraził się, ale ostatecznie zaprzyjaźnił się z nim. Wraz z Piotrem i Edmundem uratowali Kaspiana przed zdrajcami: Nikabrikiem, wilkołakiem i wiedźmą. Podczas ostatecznej bitwy z siłami Miraza walczył dzielnie i zaciekle. Pożegnanie z nim było dla rodzeństwa, zwłaszcza dla Łucji, bardzo przykre.
W trzeciej części cyklu, zatytułowanej "Podróż „Wędrowca do Świtu”" Zuchon nie występuje osobiście, ale Kaspian mówi, że podczas podróży na morzu, Zuchon jako namiestnik zastępuje go na tronie.
W czwartej części cyklu, zatytułowanej "Srebrne krzesło", Zuchon ponownie zastępuje Kaspiana, gdy ten wyrusza na swą ostatnią morską wyprawę. Jest już wtedy bardzo stary, głuchy, słyszy jedynie przez tubę i jeździ na krześle inwalidzkim. Ugościł u siebie Eustachego i Julię, ale nie chciał ich puścić na poszukiwanie księcia Riliana, gdyż bał się, że mogą oni zginąć. Dzieci musiały więc potajemnie opuścić stolicę Narnii za pomocą puchacza Świecopucha.
W ostatniej, siódmej części cyklu, zatytułowanej "Ostatnia bitwa", karzeł spotyka rodzeństwo Pevensie i ich przyjaciół, którzy dotarli do nowej Narnii.

</doc>
<doc id="1637739" url="https://pl.wikipedia.org/wiki?curid=1637739" title="Dni Historii Współczesnej w Braunau">
Dni Historii Współczesnej w Braunau

Dni Historii Współczesnej w Braunau (niem. "Braunauer Zeitgeschichte-Tage") to szereg konferencji organizowanych przez Stowarzyszenie Historii Współczesnej. Konferencje odbywają się pod naukowym kierownictwem Andreasa Maislingera i od 1992 roku odbywają się corocznie w Braunau am Inn.
Na początku zajmowano się obchodzeniem się przeszłością, ruchami oporu w dyktaturach i innymi tematami związanymi z historią współczesną. Od 2004 roku Stowarzyszenie Historii Współczesnej jednak stara się o wskrzeszenie zainteresowania historią doliny rzeki Inn i graniczącej z nią Bawarii przy wyborze tematów na swoje konferencje.
W 2004 roku tematem konferencji był mały ruch graniczny przy rzekach Salzach i Inn w latach 1933-1938, mówiono zarówno o „wielkiej polityce“ jak i o życiu codziennym na styku dwóch systemów politycznych. Dyskutowano również o różnicach i podobieństwach dwóch dyktatur - austriackiej i niemieckiej.
Od 23 do 25 września 2005 roku analizowano przyczyny historyczne „Parlamentu w Braunau“ w 1705 r., który na krótki czas zjednoczył szlachtę, duchowieństwo, mieszczaństwo i chłopów pod hasłem: „Lepiej umrzeć po bawarsku niż gnić po austriacku“.
W 2006 roku konferencja była poświęcona Johannowi Philoppowi Palmowi, wydawcy z Norymberdze, który w sierpniu 1806 roku był zastrzelony na rozkaz Napoleona I w Braunau am Inn za wydaną przez niego książkę, która nawoływała Niemców do oporu, również zbrojnego, przeciwko Francuzom i ich bawarskim aliantom.
W 2007 roku upamiętniono Egona Ranshofena-Wertheimera, urodzonego w 1894 r. w Ranshofen i zmarłym w 1957 roku w Nowym Jorku wielkiego politologa, dyplomatę Ligi Narodów i Organizacji Narodów Zjednoczonych. Podczas konferencji wyręczono nagrodę w imieniu Egona Ranshofena-Wertheimera rodzinie Trapp. Laudację wygłosił ambasador Emil Brix, były austriacki konsul generalny w Krakowie. 17. Dni Historii Współczesnej w Braunau miały zainspirowany odbywającymi się w Austrii i Szwajcarii XIII Mistrzostwami Europy w piłce nożnej w 2008 roku temat „Fascynacja piłką nożną“.
Dyskutowane Tematy:

</doc>
<doc id="1637740" url="https://pl.wikipedia.org/wiki?curid=1637740" title="Beelemodon">
Beelemodon



</doc>
<doc id="1637742" url="https://pl.wikipedia.org/wiki?curid=1637742" title="Jan I Wittelsbach (Pfalz-Zweibrücken)">
Jan I Wittelsbach (Pfalz-Zweibrücken)

Jan Wittelsbach (ur. 8 maja 1550 Meisenheim, zm. 12 sierpnia 1604 Germersheim) - hrabia palatyn i książę Palatynatu-Zweibrücken.
Syn księcia Palatynatu–Zweibrücken Wolfganga i Anny Heskiej. Jego dziadkami byli: Ludwik II i Elżbieta Heska oraz landgraf Hesji Filip i Krystyna księżniczka saksońska.
Po śmierci Wolfganga w 1569 roku, jego ziemie zostały podzielone między jego pięciu synów. Filip Ludwik otrzymał Palatynat-Neuburg, Jan Palatynat–Zweibrücken, Otto Henryk Palatynat-Sulzbach, Fryderyk Palatynat-Zweibrücken-Vohenstrauss-Parkstein a Karol Palatynat-Zweibrücken-Birkenfeld.
4 października 1579 w Bad Bergzabern poślubił Magdalenę (1553-1633), córkę Wilhelma Bogatego, księcia Jülich-Kleve-Berg i Marii Habsburg. Starsza siostra Magdaleny, Anna była żoną Filipa Ludwika. Para miała piątkę dzieci które dożyły pełnoletniości:
W 1588 roku zmienił główną religię w kraju z luteranizmu na kalwinizm.

</doc>
<doc id="1637745" url="https://pl.wikipedia.org/wiki?curid=1637745" title="CCAM">
CCAM



</doc>
<doc id="1637746" url="https://pl.wikipedia.org/wiki?curid=1637746" title="Truflogon">
Truflogon



</doc>
<doc id="1637747" url="https://pl.wikipedia.org/wiki?curid=1637747" title="Direct Part Marking">
Direct Part Marking

DPM (Direct Part Marking) to technologia znakowania bezpośredniego, która wykorzystywana jest w różnych sektorach gospodarki. Polega na nanoszeniu kodu kreskowego (lub innych znaków alfanumerycznych) bezpośrednio na produkty, materiały i podzespoły. Technologia DPM powstała dla potrzeb NASA i początkowo wykorzystywana była do znakowania części promów kosmicznych. Wdrożenie technologii umożliwia między innymi monitorowanie ruchu oznaczonych przedmiotów – od momentu produkcji aż po wycofanie ich z użycia. Tym co wyróżnia metodę trwałego znakowania (DPM) od alternatywnych form znakowania jest jej trwałość (niezniszczalność), odporność na niekorzystne warunki zewnętrzne oraz możliwość zakodowania dużej ilości informacji (do 3600 znaków) na niewielkiej powierzchni.
Metody DPM.
Podstawowe metody znakowania bezpośredniego: 
Standardy i regulacje.
Kody Data Matrix nanoszone bezpośrednio na powierzchnię muszą spełniać standardy międzynarodowe. W Europie i USA jednostką akredytującą jest AIM (Association for Automatic Identyfication and Mobility). Natomiast w Japonii, w której wykorzystuje się głównie kod QR Code, instytucją akredytującą jest JIS (odpowiednik europejskiego AIM)

</doc>
<doc id="1637749" url="https://pl.wikipedia.org/wiki?curid=1637749" title="SS-Obersturmführer">
SS-Obersturmführer



</doc>
<doc id="1637755" url="https://pl.wikipedia.org/wiki?curid=1637755" title="Kevin Love">
Kevin Love

Kevin Wesley Love (ur. 7 września 1988 w Santa Monica) – amerykański koszykarz, występujący na pozycjach silnego skrzydłowego lub środkowego, mistrz olimpijski, świata i NBA, obecnie zawodnik Miami Heat.
Kariera.
Syn znanego skrzydłowego z lat siedemdziesiątych Stana Love uczęszczał do Lake Oswego High School. W 2007 wystąpił w meczu wschodzących gwiazd - Nike Hoop Summit oraz McDonald’s All-American. W sezonie 2007-2008 grał w zespole Bruins college’u UCLA. 17 kwietnia 2008, po dwóch latach gry w college’u, Love zdecydował przystąpić do draftu NBA.
W drafcie został wybrany z numerem piątym przez zespół Memphis Grizzlies tuż po koledze z uczelni Russellu Westbrooku. W Memphis jednak nigdy nie zagrał. Szybko został oddany do zespołu Minnesota Timberwolves wraz z Mikiem Millerem. W drugą stronę powędrował natomiast m.in. O.J. Mayo.
Pierwsze udane występy zaliczył już w lidze letniej NBA, gdzie w swym pierwszym występie, przeciwko Dallas Mavericks uzyskał 18 punktów i 13 zbiórek, a w drugim meczu, przeciwko Los Angeles Lakers – 18 punktów i 17 zbiórek.
W swoim ligowym debiucie zanotował 12 punktów i 9 zbiórek w wygranym spotkaniu z Sacramento Kings. Na początku 2009 osiągnął średnie na poziomie double-double. 25 lutego 2009 ustanowił życiowy rekord, zdobywając 24 punkty i 15 zbiórek w meczu przeciwko Utah Jazz. 17 marca przeciwko San Antonio Spurs rzucił 17 punktów i zaliczył 19 zbiórek, dzięki czemu poprawił rekord życiowy w zbiórkach. W marcu zdobył nagrodę dla najlepszego pierwszoroczniaka miesiąca.
Pierwszy sezon w NBA zakończył, uzyskując w jego trakcie w sumie 29 razy double-double, co było najlepszym rezultatem wśród „pierwszoroczniaków” w sezonie 2008-09, oraz rekordem wśród debiutantów w historii drużyny Minnesota Timberwolves. Został wybrany do drugiego zespołu najlepszych debiutantów – NBA All-Rookie Second Team, razem z kolegą z zespołu z czasów gry w college’u UCLA, Russelem Westbrookiem, który znalazł się w pierwszym zespole.
Kevin Love poinformował o zwolnieniu Kevina McHale’a z funkcji trenera Minnesota Timberwolves, zamieszczając wiadomość na blogu w serwisie Twitter, nim władze klubu podały oficjalną informację.
W przedsezonowym meczu z Chicago Bulls 16 października 2009 złamał kość śródręczną palca serdecznego lewej ręki, przez co opuścił pierwsze 18 spotkań sezonu. Powrócił 4 grudnia przeciwko New Orleans Hornets i zanotował double-double w punktach i zbiórkach, wyczyn powtórzył w następnym meczu, z Utah Jazz.
12 listopada 2010 w meczu przeciwko New York Knicks zdobył 31 punktów oraz zanotował 31 zbiórek. Jest to pierwszy taki wyczyn od 1982 roku, kiedy to Moses Malone uzyskał double-double na poziomie 30-30.
25 lutego 2012 zwyciężył w Three-Point Shootout.
17 października 2012 złamał prawą rękę, co wykluczyło jego grę na początku sezonu 2012/13.
Rekordzista w ilości double-double z rzędu 53
Jego rekord w zdobyczy punktowej w jednym meczu to 51 punktów uzyskanych 23 marca 2012 przeciw Oklahoma City Thunder.
Sezon 2013/14.
Rozgrywki 2013/14 rozpoczął w imponującym stylu, prowadząc Timberwolves do 3 kolejnych zwycięstw. Był to dopiero drugi w historii zespołu taki początek sezonu. Dzięki temu za pierwszy tydzień otrzymał nagrodę najlepszego gracza konferencji zachodniej.
4 czerwca 2014 został wybrany do drugiej piątki All-NBA Team za sezon 2013/14.
23 sierpnia 2014 w wyniku wymiany pomiędzy trzema klubami trafił do Cleveland Cavaliers. W zamian za niego do Minnesoty powędrowali Anthony Bennett, Andrew Wiggins (obaj z Cleveland) oraz Thaddeus Young (z Filadelfii).
Sezon 2014/15.
Wraz z Cavaliers dotarł do playoffs. W pierwszej rundzie, podczas meczu przeciwko Boston Celtics doznał zwichnięcia barku, co wykluczyło go z gry w dalszej fazie playoffs.
Sezon 2015/16.
Rozegrał kolejny dobry sezon z Cavs i po raz kolejny wszedł do playoffs. W czasie meczu numer 2 w finale NBA doznał wstrząsu mózgu i nie wystąpił w meczu numer 3 (zastąpił go Richard Jefferson).
18 lutego 2023 opuścił Cleveland Cavaliers poprzez wykup kontraktu. 20 lutego 2023 został zawodnikiem Miami Heat.

</doc>
<doc id="1637758" url="https://pl.wikipedia.org/wiki?curid=1637758" title="Pedro Chalú">
Pedro Chalú

Pedro J. Chalú - piłkarz argentyński, obrońca.
Jako piłkarz klubu Nacional Rosario był w kadrze reprezentacji podczas turnieju Copa América 1929, gdzie Argentyna zdobyła mistrzostwo Ameryki Południowej. Chalú nie wystąpił w żadnym meczu.
Chalú występował później w barwach takich pierwszoligowych klubów jak Ferrocarril Oeste Buenos Aires, River Plate oraz Racing Club de Avellaneda. Łącznie w Primera División rozegrał 103 mecze i zdobył 9 bramek.
Chalú, choć wielokrotnie powoływany był do reprezentacji, nigdy nie zagrał w narodowych barwach podczas oficjalnego meczu.

</doc>
<doc id="1637760" url="https://pl.wikipedia.org/wiki?curid=1637760" title="Nabycie spadku">
Nabycie spadku

Nabycie spadku – dziedziczenie; nabycie praw i obowiązków majątkowych należących przed śmiercią do spadkodawcy. Prawo polskie łączy nabycie praw i obowiązków wchodzących w skład spadku ze zdarzeniem, jakim jest śmierć spadkodawcy. Nabycie to nie jest uzależnione ani od złożenia przez spadkobiercę oświadczenia o przyjęciu spadku, ani od uzyskania przez niego orzeczenia odpowiedniego organu państwowego. Zgodnie z art. 924 i 925 polskiego kodeksu cywilnego spadek otwiera się z chwilą śmierci spadkodawcy, a spadkobierca nabywa spadek z chwilą otwarcia spadku. Jednak spadkobierca może spadek przyjąć albo odrzucić, składając w ciągu sześciu miesięcy od dnia, w którym dowiedział się o tytule swego powołania, oświadczenie o przyjęciu lub o odrzuceniu spadku. Brak takiego oświadczenia w tym terminie będzie jednoznaczny z przyjęciem spadku z dobrodziejstwem inwentarza, tzm. z przyjęciem go z ograniczeniem odpowiedzialności za długi spadkowe.
Nabycie spadku przez spadkobiercę stwierdza sąd ostatniego miejsca zwykłego pobytu spadkodawcy, a jeżeli jego miejsca zwykłego pobytu w Polsce nie da się ustalić, sąd miejsca, w którym znajduje się majątek spadkowy lub jego część (tzw. sąd spadku). W braku powyższych podstaw sądem spadku jest sąd rejonowy dla m.st. Warszawy. W przypadku spadków otwartych nie wcześniej niż 1 lipca 1984 poświadczyć nabycie spadku (dziedziczenie) może również notariusz (bez względu na to, gdzie ma siedzibę kancelarii), sporządzając akt poświadczenia dziedziczenia. Domniemywa się, że osoba, która uzyskała stwierdzenie nabycia spadku albo poświadczenie dziedziczenia, jest spadkobiercą.
Nabycie spadku podlega opodatkowaniu podatkiem od spadków i darowizn.

</doc>
<doc id="1637762" url="https://pl.wikipedia.org/wiki?curid=1637762" title="Bundesliga niemiecka w piłce nożnej (1966/1967)">
Bundesliga niemiecka w piłce nożnej (1966/1967)

Bundesliga 1966/1967 był to 4. sezon niemieckiej pierwszej klasy rozgrywkowej w piłce nożnej. Sezon rozpoczął się 20 sierpnia 1966 roku, a zakończył się 3 czerwca 1967. Brało w niej udział 18 zespołów, które grały ze sobą systemem „każdy z każdym”. Tytułu mistrzowskiego nie obronił zespół TSV 1860 Monachium. Nowym mistrzem Niemiec został Eintracht Brunszwik, dla którego był to pierwszy tytuł mistrzowski w historii klubu. Tytuł króla strzelców zdobyli Lothar Emmerich i Gerd Müller, który strzelili po 28 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1637765" url="https://pl.wikipedia.org/wiki?curid=1637765" title="Pedro Chalu">
Pedro Chalu



</doc>
<doc id="1637773" url="https://pl.wikipedia.org/wiki?curid=1637773" title="Heinrich Fresemann">
Heinrich Fresemann

Heinrich Freesemann (ur. 18 października 1914 w Völlenerfehn, zm. 1948) – zbrodniarz nazistowski, członek załogi niemieckiego obozu koncentracyjnego Sachsenhausen i SS-Scharführer.
Życiorys.
Urodził się w Völlenerfehn/Ostfriesland niedaleko Hanoweru. W 1935 wstąpił do Waffen-SS (nr identyfikacyjny 270645), a do NSDAP w 1937. Podczas operacji Barbarossa walczył w ramach 3 Dywizji Pancernej SS. Od listopada 1942 do lipca 1944 należał do personelu Sachsenhausen, gdzie pełnił funkcje instruktora dla nowych strażników i kierownika zakładów Klinkerwerke. Pod jego nadzorem pracowało 3 tysiące więźniów. Fresemann nieustannie bił ich biczem oraz pozbawiał racji żywnościowych. Dziennie w zakładach umierało ponad 20 więźniów. Ci, którzy nie byli dalej w stanie pracować byli selekcjonowani przez Fresemanna i kierowani do innych obozów celem eksterminacji. Transporty te liczyły miesięcznie około 150 osób. 
Heinrich Freesemann został po zakończeniu wojny osądzony przez radziecki Trybunał Wojskowy w Berlinie wraz z innymi członkami personelu Sachsenhausen i skazany na dożywotnie pozbawienie wolności połączone z ciężkimi robotami. Umieszczono go w jednym z obozów w kompleksie łagrów w okolicach Workuty, gdzie zmarł wiosną 1948.

</doc>
<doc id="1637774" url="https://pl.wikipedia.org/wiki?curid=1637774" title="Szymon Alperowicz">
Szymon Alperowicz



</doc>
<doc id="1637777" url="https://pl.wikipedia.org/wiki?curid=1637777" title="Hyppolite Ramaroson">
Hyppolite Ramaroson

Hyppolite Rarison Ramaroson (ur. 28 września 1951 w Antananarywie) – madagaskarski wojskowy, wiceadmirał marynarki wojennej, 17 marca 2009 przez kilka godzin pełnił nominalnie obowiązki prezydenta Madagaskaru. Minister spraw zagranicznych Madagaskaru od 25 lutego 2010.
Życiorys.
W latach 1976–1981 był oficerem straży przybrzeżnej w Fanantenana. Następnie pełnił funkcję dowódcy Bazy Powietrzno-morskiej w Antsiranana (BANA). W latach 1997–2002 był doradcą ds. bezpieczeństwa morskiego w Ministerstwie Sił Zbrojnych. W maju 2002 objął urząd sekretarza stanu ds. rybołówstwa i zasobów oceanicznych w gabinecie premiera Jacques’a Sylli.
17 marca 2009 w przemówieniu radiowym, prezydent Madagaskaru Marc Ravalomanana ogłosił, iż "po głębokiej refleksji" rezygnuje ze stanowiska i przekazuje cała władzę prezydenta i premiera w ręce wojskowego dyrektoriatu pod dowództwem, najwyższego rangą wiceadmirała Hyppolite’a Ramarosona. Prezydent Ravalomanana zrezygnował ze stanowiska szefa państwa po wielotygodniowych protestach i zamieszkach społecznych pod przywództwem Andrego Rajoeliny. Wojsko nie przejęło jednak władzy i poparło lidera opozycji. Wiceadmirał Ramaroson w swoim oświadczeniu, oddał pełnię władzy Rajoelinie jako prezydentowi władzy tymczasowej.
24 lutego 2010 prezydent Rajoelina mianował go wicepremierem i ministrem spraw zagranicznych w rządzie premiera Alberta Camille’a Vitala. Urząd objął następnego dnia.

</doc>
<doc id="1637778" url="https://pl.wikipedia.org/wiki?curid=1637778" title="Katastrofa lotu Siberia Airlines 1812">
Katastrofa lotu Siberia Airlines 1812

Katastrofa lotu Sibir Airlines 1812 – zestrzelenie 4 października 2001 nad Morzem Czarnym samolotu pasażerskiego rosyjskich linii lotniczych Siberia Airlines typu Tupolew Tu-154M lecącego z Tel Awiw-Jafa do Nowosybirska. W katastrofie zginęli wszyscy obecni na pokładzie – 78 osób.
Przebieg lotu.
Tupolew Tu-154 M (RA-85693) wystartował z lotniska w Tel Awiwie, w stronę portu docelowego w Nowosybirsku. Maszyna wzniosła się na wysokość 36 000 stóp i weszła w korytarz powietrzny B-145 nad Morzem Czarnym. Kapitanem samolotu był Jewgienij Garow, a drugim pilotem Boris Lewczugow. 
W okolicach Półwyspu Krymskiego w tym samym czasie odbywały się lotnicze ćwiczenia wojskowe armii ukraińskiej. Jedna z rakiet 5W28E odpalona z zestawu S-200WE trafiła w Tupolewa, przez co nastąpiła dekompresja w kabinie pasażerskiej i wybuchł pożar. Samolot rozbił się w Morzu Czarnym i zatonął na głębokości 2000 m. Katastrofa miała miejsce 140 km od tureckiego miasta Samsun. Z obawy przed atakiem terrorystycznym lotnisko Tel Aviv-Ben Gurion i przestrzeń powietrzna zostały zamknięte na kilka godzin.

</doc>
<doc id="1637785" url="https://pl.wikipedia.org/wiki?curid=1637785" title="Sophie Maria Josephine Albina Chotek">
Sophie Maria Josephine Albina Chotek



</doc>
<doc id="1637793" url="https://pl.wikipedia.org/wiki?curid=1637793" title="Bundesliga niemiecka w piłce nożnej (1967/1968)">
Bundesliga niemiecka w piłce nożnej (1967/1968)

Bundesliga 1967/1968 był to 5. sezon niemieckiej pierwszej klasy rozgrywkowej w piłce nożnej. Sezon rozpoczął się 18 sierpnia 1967 roku, a zakończył się 28 maja 1968. Brało w niej udział 18 zespołów, które grały ze sobą systemem „każdy z każdym”. Tytułu mistrzowskiego nie obronił zespół Eintrachtu Brunszwik. Nowym mistrzem Niemiec został 1. FC Nürnberg, dla którego był to pierwszy tytuł mistrzowski w historii klubu. Tytuł króla strzelców zdobył Hannes Löhr, który strzelił 27 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi.
Wyniki meczów.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1637808" url="https://pl.wikipedia.org/wiki?curid=1637808" title="Ulica Józefa Poniatowskiego w Kole">
Ulica Józefa Poniatowskiego w Kole

Ulica Józefa Poniatowskiego w Kole – jedna z głównych ulic Koła. Wraz z ulicami Mickiewicza i Sienkiewicza tworzy główny trakt przecinający miasto w kierunku równoleżnikowym. W całości położona jest na terenie osiedla Kaliskiego.
Rys historyczny.
Jest pewne, że już w XIII wieku istniała parafia przy romańskiej świątyni w Kościelcu. Wówczas wieś Koło, położona na wyspie rzecznej, podlegała po kościelecką wspólnotę. Musiała zatem istnieć droga łączące te dwie miejscowości. Prawdopodobnie miała podobny przebieg do dzisiejszej ulicy Józefa Poniatowskiego. Wyjazd z miasta w kierunku zachodnim umożliwiała Brama Kaliska, położona na wysokości obecnego zespołu kościelno-klasztornego bernardynów, oraz mostu na zalewie Warty.
Prawdopodobnie w XVI wieku przy tej trasie powstał cmentarz grzebalny z drewnianym kościółkiem Świętego Wawrzyńca. Od XIX wieku już oficjalnie nazywany cmentarzem parafialnym. Kilkaset metrów bliżej, w kierunku Koła, tworzył się cmentarz miejscowych luteran. 
W latach 1939–1945, podczas niemieckiej okupacji, ulica nosiła nazwę "Hindenburgstrasse" - na cześć pruskiego feldmarszałka i prezydenta Niemiec Paula von Hindenburga.
W okresie międzywojennym wybudowano potężny gmach szpitala powiatowego. W 1961 roku otwarto budynek Szkoły Podstawowej nr 2. Naprzeciwko niej – aż do 2007 roku – znajdowała się (jedyna w Kole w okresie Polski Ludowej) stacja benzynowa.
Do lat dziewięćdziesiątych ubiegłego stulecia ulica Poniatowskiego była fragmentem drogi międzynarodowej E-30, a jednocześnie drogi krajowej nr 2 (dawniej E8), łączącej Poznań z Warszawą oraz Berlin z Moskwą. Był to w czasach Układu Warszawskiego jeden z najważniejszych traktów drogowych. Trasa ta łączyła bowiem trzy strategiczne stolice tzw. „demoludów”: radziecką, polską i enerdowską.
W 2007 roku przebudowano skrzyżowanie z ulicą Bogumiła i Zamkową, przekształcając je w rondo – które od 2008 roku nosi nazwę Rondo Świętego Bogumiła.
Ulica dziś.
Ulica Józefa Poniatowskiego w granicach administracyjnych miasta Koła ma długość około 1,5 km.
Rozpoczyna się od Mostu Kaliskiego. 30 metrów dalej na Rondzie Świętego Bogumiła krzyżuje się z ulicami Bogumiła i Zamkową. Na 200 metrze znajduje się skrzyżowanie z ulicami Leśną i Dąbrowskiego. Dalej ulica krzyżuje się jeszcze kolejno z ul. Spokojną, ul. Szpitalną i ul. Kazimierza Wielkiego. Następnie przekracza granice administracyjne Koła i wkracza w miejscowość Gozdów, zmieniając nazwę na "ulica księcia Józefa". 600 metrów dalej krzyżuje się z drogą krajową nr 92 (ulica Michała Rawity Witanowskiego).
Przy ulicy Poniatowskiego mieszczą się obecnie m.in.
Administracyjnie mieszkańcy ulicy Poniatowskiego przynależą do rzymskokatolickiej parafii Podwyższenia Krzyża Świętego.

</doc>
<doc id="1637809" url="https://pl.wikipedia.org/wiki?curid=1637809" title="Ana-Cristina Calotescu">
Ana-Cristina Calotescu

Ana-Cristina Calotescu (ur. 3 lipca 1983 w Târgoviște) – rumuńska szachistka, arcymistrzyni od 2005 roku.
Kariera szachowa.
Wielokrotnie występowała w mistrzostwach Rumunii juniorek w różnych kategoriach wiekowych, m.in. dwukrotnie zdobywając złote medale (2000 – do 20 lat oraz 2001 – do 18 lat). W latach 1993–2003 corocznie reprezentowała Rumunię na mistrzostwach świata i Europy juniorek, trzykrotnie zdobywając srebrne medale, w latach 1999 (Oropesa del Mar, MŚ do 16 lat), 2001 (Oropesa del Mar, MŚ do 18 lat) oraz 2003 (Nachiczewan, MŚ do 20 lat). Była również dwukrotną medalistką mistrzostw w szachach szybkich: srebrną (Paryż 1996, MŚ do 14 lat) i złotą (Budva 2003, ME do 20 lat).
W 2002 r. zadebiutowała w narodowej drużynie na szachowej olimpiadzie w Bledzie. W 2005 r. wystąpiła na drużynowych mistrzostwach Europy w Göteborgu, natomiast w 2006 – na olimpiadzie w Turynie.
W 2001 r. podzieliła II m. (za Iriną Czeluszkiną, wspólnie m.in. z Sanją Vuksanović) w kołowym turnieju w Belgradzie. Normy na tytuł arcymistrzyni wypełniła w latach 2003 (Nachiczewan, mistrzostwa świata juniorek do 20 lat, II m.), 2004 (Bukareszt, I m.) oraz 2005 (Bukareszt, I m.).
Najwyższy ranking w karierze osiągnęła 1 stycznia 2003 r., z wynikiem 2334 punktów zajmowała wówczas 5. miejsce wśród rumuńskich szachistek. Od 2006 r. nie uczestniczy w turniejach klasyfikowanych przez Międzynarodową Federację Szachową

</doc>
<doc id="1637816" url="https://pl.wikipedia.org/wiki?curid=1637816" title="HMS Resolution (1915)">
HMS Resolution (1915)

HMS Resolution – pancernik należący do Royal Navy z okresu I i II wojny światowej, należący do typu "Revenge". Był dziesiątym okrętem brytyjskim noszącym tę nazwę. Nosił znak taktyczny 09.
Historia.
Stępkę pod budowę HMS „Resolution” położono 29 listopada 1913 roku w stoczni Palmers Shipbuilding and Iron Company w Hebburn. Wodowanie miało miejsce 14 stycznia 1915 roku, a okręt wszedł do służby 30 grudnia 1916 roku. Budowa kosztowała 2 449 680 funtów.
Wkrótce po wejściu do służby, w 1918 roku okręt został zmodernizowany przez dodanie tzw. bąbli (ang. "bulges") – dodatkowych zewnętrznych przedziałów przeciwtorpedowych, zwiększających szerokość kadłuba z 27 do 30,9 m i wyporność okrętu.
Podobnie, jak inne okręty typu, „Resolution” był w niewielkim stopniu modernizowany w okresie międzywojennym. W latach 20. zdjęto 2 działa 152 mm umieszczone na pokładzie i dodano 4 pojedyncze działa przeciwlotnicze 102 mm, zamienione następnie pod koniec lat 30. przez 4 podwójne stanowiska dział 102 mm Mk XVI w półwieżach. W latach 30. dodano także 2 ośmiolufowe stanowiska automatycznych działek plot 40 mm Mk VIII („pom-pomów”) i 2 poczwórnie sprzężone wkm-y plot oraz usunięto nieprzydatne podwodne wyrzutnie torpedowe. Ponadto na „Resolution” i „Royal Oak” umieszczono na dachu wieży X katapultę dla lekkich wodnosamolotów.
Podczas II wojny światowej na „Resolution” pogrubiono w 1942 roku pancerz nad komorami amunicyjnymi o 50 mm, a w 1943 roku zdemontowano dwa działa 152 mm. Zwiększano natomiast małokalibrową artylerię przeciwlotniczą: w latach 1941–1942 zdjęto wkm-y i dodano dwa czterolufowe stanowiska „pom-pomów” 40 mm Mk VIII oraz 10 działek Oerlikon 20 mm. Zamontowano także pod koniec 1941 roku wyposażenie radarowe: radary Typ 79 dozoru powietrznego, Typ 273 dozoru nawodnego i Typ 284 i 285 kierowania ogniem. Na skutek dodawania sprzętu, wyporność pełna okrętu pod koniec wojny osiągnęła 34 700 t.
Służba.
I wojna światowa i okres międzywojenny.
„Resolution” wszedł do służby w grudniu 1916 roku i wziął udział w działaniach podczas drugiej połowy I wojny światowej, aczkolwiek w tym okresie nie dochodziło już do starć z niemieckimi okrętami liniowymi.
II wojna światowa – początek.
Po wybuchu II wojny światowej, we wrześniu 1939 roku pancernik bazował w Plymouth w celu osłony konwojów na południowo-zachodnich podejściach do Wysp Brytyjskich ("SW Approaches"). W październiku przebazował do Halifaksu w Kanadzie w celu osłony konwojów na północnym Atlantyku. M.in. w grudniu eskortował konwój TC1, przewożący kanadyjskich żołnierzy do Wielkiej Brytanii (z HMS „Repulse”, HMS „Furious” i HMS „Emerald”). Od 19 stycznia do marca 1940 roku był remontowany w Devonport w Anglii.
Kampania norweska, 1940 rok.
„Resolution” wziął udział w kampanii norweskiej, przepływając 26 kwietnia 1940 roku w rejon Narwiku, gdzie wspierał oddziały alianckie walczące o Narwik (zastąpił pancernik HMS „Warspite”). 12 maja zabrał na pokład 4 czołgi i dwie łodzie desantowe w celu desantu na Bjervik i 13 maja wspierał tam ogniem desant Legii Cudzoziemskiej, wraz z krążownikami HMS „Aurora” i „Effingham” oraz niszczycielami. 16 maja został lekko uszkodzony w ataku lotniczym 30 mil od Narwiku, bombą 114 kg, która upadła na prawej burcie pomiędzy wieżami rufowymi. Uszkodzenia naprawiono prowizorycznie przez załogę. 18 maja z uwagi na zagrożenie powietrzne został odwołany do Wielkiej Brytanii.
Gibraltar i działania przeciw Francji, lata 1940–1942.
26 czerwca 1940 roku okręt został przydzielony do zespołu H ("Force H") w Gibraltarze. Już 2 lipca brał udział w bombardowaniu okrętów francuskiego rządu w Vichy w Mers el-Kebir (operacja "Catapult"). 31 lipca brał z kolei udział w osłonie operacji "Hurry" i "Crush", mających na celu dostarczenie zaopatrzenia na Maltę i bombardowanie włoskiego lotniska w Cagliari na Sardynii (z HMS „Valiant”, „Arethusa” i niszczycielami „Escapade” i „Velox”).
We wrześniu 1940 roku wziął udział w operacji "Menace" mającej na celu zdobycie francuskiego Dakaru (23–25 września). 24 września bombardował Dakar, lecz 25 września 1940 roku został poważnie uszkodzony torpedą w lewą burtę przez francuski okręt podwodny „Bévéziers”. Odholowany przez „Barham”, był naprawiany od października 1940 roku we Freetown, po czym w grudniu powrócił do Wielkiej Brytanii. W marcu udał się na dalszy remont do Filadelfii w USA, do września 1941 roku. W październiku powrócił do Wielkiej Brytanii. Zamontowano wówczas wyposażenie radarowe. W listopadzie powrócił do linii, w składzie Home Fleet w bazie Scapa Flow.
Flota Wschodnia, lata 1942–1943.
W styczniu 1942 roku „Resolution” został przydzielony w skład 3. Eskadry Pancerników Floty Wschodniej, bazującej na Cejlonie. Dotarł tam w marcu 1942 roku, eskortując po drodze w styczniu-lutym konwój WS15 do Kapsztadu. Wszedł w skład zespołu B Floty Wschodniej, grupującego m.in. pozostałe 3 pancerniki typu "Revenge". Podczas japońskiego rajdu na Ocean Indyjski jednostki Floty Wschodniej zostały wycofane do atolu Addu na Malediwach, a następnie 6 maja wolniejszy zespół B – do Kilindini w Kenii, skąd działał następnie w osłonie konwojów na Oceanie Indyjskim. W lutym 1943 roku osłaniał na części trasy konwój "Pamphlet", transportujący żołnierzy 9. Dywizji Australijskiej z Bliskiego Wschodu do Australii. Powrócił następnie do służby konwojowej na Oceanie Indyjskim.
Rezerwa, lata 1943–1948.
W październiku 1943 roku zdecydowano wycofać „Resolution” ze służby operacyjnej, z uwagi na wiek i stan okrętu i w listopadzie przeszedł on do Wielkiej Brytanii, gdzie został wycofany do rezerwy. Od stycznia 1944 roku do sierpnia 1945 roku służył do celów szkolnych, ze zredukowaną załogą.
5 maja 1948 roku został sprzedany na złom, po czym 13 maja przybył do Faslane w celu złomowania.
HMS „Resolution” zdobył 2 wyróżnienia bojowe ("battle honours"): Atlantyk 1939-40 i Norwegia 1940.

</doc>
<doc id="1637817" url="https://pl.wikipedia.org/wiki?curid=1637817" title="HMS Resolution (09)">
HMS Resolution (09)



</doc>
<doc id="1637818" url="https://pl.wikipedia.org/wiki?curid=1637818" title="Ulica Bogumiła w Kole">
Ulica Bogumiła w Kole

Ulica Bogumiła w Kole – jedna z głównych tras wylotowych z miasta, będąca drogą dojazdową z centrum do Autostrady A2. W całości położona jest na terenie osiedla Przedmieście Kaliskie.
Rys historyczny.
Jest wielce prawdopodobne, że już kilkaset lat temu istniała droga, która łączyła Koło z Dobrowem i Koźminem. Jeżeli istniała to musiała mieć przebieg podobny do dzisiejszej ulicy Bogumiła.
Swoje znaczenie uzyskała jednak dopiero na przełomie XIX i XX wieku, kiedy to połączyła miasto z Turkiem i dalej Kaliszem.
W czasach II wojny światowej, władze niemieckie przemianowały nazwę na "„Kopernicusstrasse”", w wolnym tłumaczeniu "„ulica Kopernika”" - wiele lat po wojnie ulicę o takiej nazwie utworzono na osiedlu Płaszczyzna.
Władze komunistyczne nie przywróciły tradycyjnej nazwy. Nazwano ją "„ulica Lewakowa i Nosuli”". Pod naciskami mieszkańców, władze przywróciły tradycyjną nazwę.
W 2007 r., w związku z otwarciem Autostrady A2 łączącej Poznań z Łodzią, a w przyszłości granicę niemiecką i białoruską, znacznie zwiększył się ruch na ulicy Bogumiła. Zmusiło to władze do znacznej przebudowy drogi. Rok później – na skrzyżowaniu z ul. Poniatowskiego i ul. Zamkową – oddano do użytku Rondo Świętego Bogumiła.
Ulica dziś.
Ulica Bogumiła w granicach administracyjnych miasta Koła ma długość ponad 2 km.
Rozpoczyna się od Ronda Świętego Bogumiła (opisanego wyżej). Na 800. metrze krzyżuje się z obwodnicą miasta – ulicą Michała Rawity-Witanowskiego, będącą częścią drogi krajowej nr 92. Następnie przez most na rzeczce Teleszynie dobiega do ronda w Ruszkowie Drugim. Tam rozgałęzia w kierunku Brudzewa oraz Daniszewa (wjazd na Autostradę A2).
Ważniejszą instytucją położoną przy ulicy Bogumiła jest Powiatowy Inspektorat Weterynarii.
Administracyjnie mieszkańcy ulicy Bogumiła przynależą do parafii rzymskokatolickiej Podwyższenia Krzyża Świętego.

</doc>
<doc id="1637819" url="https://pl.wikipedia.org/wiki?curid=1637819" title="U-A">
U-A



</doc>
<doc id="1637820" url="https://pl.wikipedia.org/wiki?curid=1637820" title="UA">
UA



</doc>
<doc id="1637823" url="https://pl.wikipedia.org/wiki?curid=1637823" title="Dni Nagrody Literackiej Gdynia „Literaturomanie”">
Dni Nagrody Literackiej Gdynia „Literaturomanie”



</doc>
<doc id="1637824" url="https://pl.wikipedia.org/wiki?curid=1637824" title="Jesienne spotkania z laureatami Nagrody Literackiej Gdynia">
Jesienne spotkania z laureatami Nagrody Literackiej Gdynia



</doc>
<doc id="1637835" url="https://pl.wikipedia.org/wiki?curid=1637835" title="Goodbye (singel Kate Ryan)">
Goodbye (singel Kate Ryan)

Goodbye – trzeci singel znajdującym się na albumie Stronger belgijskiej piosenkarki Kate Ryan.
Lista utworów.
Singiel Promo
Belgia CD Singiel
Niemcy CD Singiel

</doc>
<doc id="1637843" url="https://pl.wikipedia.org/wiki?curid=1637843" title="Cristina Barcellini">
Cristina Barcellini

Cristina Barcellini (ur. 20 listopada 1986 w Novarze) – włoska siatkarka, reprezentantka kraju, grająca na pozycji przyjmującej. 
Sukcesy klubowe.
Mistrzostwo Włoch: 
Puchar CEV:
Sukcesy reprezentacyjne.
Volley Masters Montreux:
Letnia Uniwersjada:
Puchar Piemontu:
Puchar Wielkich Mistrzyń:
Grand Prix:
Puchar Świata: 
Igrzyska Śródziemnomorskie:

</doc>
<doc id="1637846" url="https://pl.wikipedia.org/wiki?curid=1637846" title="Dolina tyranozaura">
Dolina tyranozaura

Dolina tyranozaura (ang. Valley of the T-rex) – amerykańskiej produkcji serial poświęcony tyranozaurowi. W Polsce emitowany na Discovery Science.
Treść serialu.
Serial jest całkowicie poświęcony tyranozaurowi. W odróżnieniu od większości innych seriali w tym tyranozaur jest przedstawiany jako padlinożerca a nie groźny drapieżnik. Jack Horner i jego współpracownicy w tym serialu udowadniają, że słynny tyranozaur naprawdę był padlinożercą i negują dowody na jego drapieżnictwo. Ich zdaniem za padlinożerną tyranozaur przemawiają następujące argumenty:
Kontrowersje.
Jack Horner w odróżnieniu od innych paleontologów uważa tyranozaura za padlinożercę, niezdolnego do upolowania innych dinozaurów. Teoria ta jest kontrowersyjna i spotkała się z ostrą krytyką różnych paleontologów. Również nieprawdą jest, że na drapieżność tyranozaura nie ma żadnych dowodów - na jednym szkielecie edmontozaura widać ślady po ugryzieniach tyranozaura. Są one zagojone co świadczy, że zostały zadane za życia. Również na jednej czaszce triceratopsa widać ślady po ugryzieniach tyranozaura. Badania linii ugryzienia wykazały, że zagoiło się ono.

</doc>
<doc id="1637853" url="https://pl.wikipedia.org/wiki?curid=1637853" title="Yvan Randriasandratriniony">
Yvan Randriasandratriniony

Yvan Randriasandratriniony (ur. 1960) – madagaskarski polityk, przewodniczący partii Kocham Madagaskar ("Tiako I Madagasikara") od października 2007, przewodniczący Senatu od maja 2008.
Życiorys.
Yvan Randriasandratriniony ukończył nauki agronomiczne na Uniwersytecie w Antananarywie.
Od 1 marca 2002 do 5 stycznia 2004 pełnił funkcję ministra rolnictwa, hodowli i rybołówstwa w rządzie premiera Jacques'a Sylli. 20 czerwca 2004 objął stanowisko ambasadora Madagaskaru w Południowej Afryce. 25 stycznia 2007 Randriasandratriniony został mianowany ministrem ds. centralizacji i planowania regionalnego w rządzie premiera Charlesa Rabemananjary. Stanowisko zajmował do 20 kwietnia 2008.
W wyborach parlamentarnych 23 września 2007 reprezentował partię Kocham Madagaskar (TIM) w okręgu Fianarantsoa. Zdobył 37,7% głosów poparcia i dostał się do parlamentu. 12 października 2007 Randriasandratriniony został wybrany tymczasowym przewodniczącym TIM. 21 maja 2008 w czasie kongresu TIM został wybrany jej stałym przewodniczącym.
W kwietniu 2008 w wyniku pośrednich wyborów do Senatu dostał się do izby wyższej, otrzymując 89 głosów elektorskich. 6 maja 2008 objął funkcję przewodniczącego Senatu. Jako jedyny kandydat, został jednogłośnie wybrany na to stanowisko.

</doc>
<doc id="1637855" url="https://pl.wikipedia.org/wiki?curid=1637855" title="Hej-nał show">
Hej-nał show



</doc>
<doc id="1637856" url="https://pl.wikipedia.org/wiki?curid=1637856" title="Moja krwawa walentynka">
Moja krwawa walentynka

Moja krwawa walentynka, – kanadyjski film fabularny (horror z podgatunku slasher) w reżyserii George’a Mihalki z 1981 roku. Autorem scenariusza był John Beaird, twórca skryptu do horroru "Happy Birthday to Me" (1981).
Film zainspirowały popularne szczególnie na początku lat osiemdziesiątych slashery – głównie "Piątek, trzynastego" (1980) i "Halloween" (1978).
Zarys fabuły.
T.J. Hanniger, główny bohater filmu, powraca ze słonecznej Kalifornii w rodzinne strony – na górniczą prowincję. Jego przyjazd zbiega się z nadejściem walentynek, które są od kilku lat cichą zmorą mieszkańców miasteczka, bowiem przed laty, właśnie podczas obchodów tego święta, doszło w nim do pewnej krwawej masakry. Dramatyczny przebieg tych zdarzeń zrodził także mrożącą krew w żyłach miejską legendę. Gdy T.J. zjawia się w mieście, zaczyna dochodzić do nietypowych zbrodni.
O filmie.
Plan zdjęciowy.
Film kręcono od 22 września do 9 listopada 1980 roku w miejscowości Sydney Mines w Nowej Szkocji.
Wydanie filmu.
Premiera miała miejsce 11 lutego 1981 roku w USA, dwa dni później "Moje krwawe walentynki" pojawiły się na ekranach kin rodzimej Kanady. Szacowany budżet wynosił 2 300 000 dolarów kanadyjskich. Film zwrócił twórcom koszty produkcji, w samych Stanach Zjednoczonych zarabiając 5 672 031 USD.
Zanim film trafił jednak do dystrybucji, stowarzyszenie MPAA zajęło się jego drastyczną cenzurą. By film mógł uzyskać upragnioną klasyfikację R (ang. "restricted" – osoby poniżej siedemnastego roku życia mogą oglądać film jedynie z rodzicem lub pełnoletnim opiekunem), konieczne było odpowiednie przemontowanie wszystkich sekwencji dokonywanych morderstw z powodu zbyt wysokiego natężenia gore.
Wpływ na popkulturę.
Motyw morderstw popełnianych w dzień święta zakochanych zainspirował twórców wydanego w roku 2001 slashera "Walentynki". Z samego tytułu filmu nazwę dla swojego zespołu zaczerpnęli członkowie shoegaze'owej irlandzko-brytyjskiej grupy My Bloody Valentine. Poppunkowy zespół Good Charlotte pod tą samą nazwą skomponował jedną ze swoich piosenek.
Na początku 2009 roku na ekranach światowych kin pojawił się horror "Krwawe walentynki 3D", remake filmu Mihalki.

</doc>
<doc id="1637858" url="https://pl.wikipedia.org/wiki?curid=1637858" title="Roberto Eugenio Cherro">
Roberto Eugenio Cherro



</doc>
<doc id="1637861" url="https://pl.wikipedia.org/wiki?curid=1637861" title="Normandie">
Normandie



</doc>
<doc id="1637862" url="https://pl.wikipedia.org/wiki?curid=1637862" title="Wrzuć na luz">
Wrzuć na luz



</doc>
<doc id="1637863" url="https://pl.wikipedia.org/wiki?curid=1637863" title="Erwig">
Erwig

Erwig (zm. 15 listopada 687) – król Wizygotów od 680 roku do abdykacji w 687 roku. Według pochodzącej z IX wieku "Kroniki Alfonsa III" był synem Chindaswinta i jego siostrzenicy Gody. Objął tron po obaleniu dotychczasowego władcy Wamby, który wstąpił do klasztoru i potwierdził swoją abdykację 14 października 680 roku. Zmiana na tronie została zatwierdzona przez XII synod toledański w styczniu roku następnego. Polityka Erwiga cechowała się dużą uległością wobec możnowładców duchownych i świeckich. Zgodził się na amnestię dla uczestników buntu przeciw Wambie w 673 roku (683), w zamian za co jego władza została zatwierdzona przez XIII (683) i XIV (684) synod toledański. Przeprowadził nowelizacje Liber Iudiciorum (listopad 681) polegająca na dodaniu sześciu własnych ustaw, trzech dekretów Wamby oraz nowelizacji osiemdziesięciu aktów prawnych z czasów Recceswinta. Powrócił też do praktykowanej za panowania Sisebuta polityki prześladowania Żydów - wydał przeciw nim dwadzieścia osiem dekretów spośród których najważniejszy z 681 roku nakazywał wszystkim Żydom przyjęcie chrztu lub opuszczenie królestwa. Przeczuwając nadchodzącą śmierć 14 listopada 687 desygnował na swego następcę zięcia Egikę (męża swej córki Cixlonii) po czym wstąpił do klasztoru, gdzie zmarł następnego dnia.

</doc>
<doc id="1637880" url="https://pl.wikipedia.org/wiki?curid=1637880" title="Nowa Pinakoteka">
Nowa Pinakoteka

Nowa Pinakoteka (niem. "Neue Pinakothek") – muzeum sztuki w Monachium, jedno z pierwszych (obok założonego w 1818 roku paryskiego Muzeum Luksemburskiego) muzeum przeznaczone na stałą ekspozycję obrazów współczesnych artystów. Zawiera kolekcję sztuki europejskiej od czasów klasycyzmu do secesji. Jest oddziałem Bawarskich Państwowych Kolekcji Malarstwa (niem. "Bayerische Staatsgemäldesammlungen"), do których należy m.in. Stara Pinakoteka. Znajduje się tam m.in. obraz Vincenta van Gogha "".
Historia.
Muzeum zostało założone przez króla Ludwika I Wittelsbacha w 1853 roku w celu pomieszczenia jego prywatnej kolekcji dzieł współczesnych artystów gromadzoną od 1809 roku. 
Podczas II wojny światowej budynek Nowej Pinakoteki został zniszczony, a jego ruiny zburzono. Wybrane dzieła były tymczasowo prezentowane w innym monachijskim muzeum (Dom Sztuki, niem. "Haus der Kunst"). 28 marca 1981 roku otwarto nowy budynek muzeum, zaprojektowany przez architekta Alexandra von Branca.

</doc>
<doc id="1637882" url="https://pl.wikipedia.org/wiki?curid=1637882" title="Grobla (koferdam)">
Grobla (koferdam)

Grobla, koferdam – szczelny przedział na statku wodnym, zwykle pusty. 
Oddziela zbiorniki ładunków płynnych od innych pomieszczeń. Zapobiega przedostawaniu się gazów z tych pomieszczeń.

</doc>
<doc id="1637886" url="https://pl.wikipedia.org/wiki?curid=1637886" title="Lampa rtęciowa">
Lampa rtęciowa



</doc>
<doc id="1637890" url="https://pl.wikipedia.org/wiki?curid=1637890" title="Sztuka łączenia win i potraw">
Sztuka łączenia win i potraw

Sztuka łączenia win i potraw jest procesem zestawiania jedzenia z winem w celu zwiększenia przyjemności konsumpcji. W wielu kulturach, przez długi czas wino było uznawane za podstawowy produkt królujący na stołach. Winifikacja oraz tradycje kulinarne rozwineły się na przełomie lat, a miejscowa sztuka kulinarna oraz lokalne wina były ze sobą zestawiane. Ta nowoczesna sztuka łączenia jedzenia jest stosunkowo nowym zjawiskiem, dotyczącym sztuki kombinacji win i potraw, mającym wpływ na rynek wydawniczy i na media. W przemyśle gastronomicznym, sommelierzy specjalizują się w doradzaniu klientom w doborze win do posiłków.

</doc>
<doc id="1637896" url="https://pl.wikipedia.org/wiki?curid=1637896" title="Cabo Verde">
Cabo Verde



</doc>
<doc id="1637900" url="https://pl.wikipedia.org/wiki?curid=1637900" title="Arnold Zöllner">
Arnold Zöllner

Arnold Zöllner (ur. 24 sierpnia 1904 w Ramelow, data śmierci nieznana) – zbrodniarz nazistowski, SS-Unterscharführer i członek załogi niemieckiego obozu koncentracyjnego Sachsenhausen.
W latach 1941–1944 pełnił służbę w obozie Sachsenhausen. Brał udział w masowej eksterminacji jeńców radzieckich, a także w egzekucjach schwytanych brytyjskich lotników i członków ruchu oporu skierowanych do obozu w celu likwidacji. Oprócz tego uczestniczył w egzekucjach więźniów przez rozstrzelanie i powieszenie. 3 czerwca 1966]Zöllner skazany został za swoje zbrodnie na dożywotnie pozbawienie wolności przez wschodnioniemiecki sąd w Rostocku. Wyrok zatwierdził 2 września 1966 Sąd Najwyższy Niemieckiej Republiki Demokratycznej.

</doc>
<doc id="1637904" url="https://pl.wikipedia.org/wiki?curid=1637904" title="Fiedorczuk">
Fiedorczuk

Fiedorczuk – nazwisko wywodzące się prawdopodobnie od rosyjskiego imienia Fiodor (różnica między "Fiedor", a "Fiodor" w cyrylicy: "Фeдор"
"Фёдор)".
Znani Fiedorczukowie:

</doc>
<doc id="1637905" url="https://pl.wikipedia.org/wiki?curid=1637905" title="Monster truck">
Monster truck

Monster truck – samochód przypominający pick-up, jednak dużo większy. Powstały po przebudowaniu z innego pick-upa bądź zbudowany specjalnie od podstaw. Posiada wysokie zawieszenie i bardzo duże koła, zdecydowanie większe niż w klasycznych samochodach. Wykorzystywany do pokazów i wyścigów, z reguły polegających na niszczeniu zwykłych samochodów osobowych.
Historia.
Samochody muszą mieć trzy wyłączniki bezpieczeństwa, z czego jeden zdalny. Pojemność skokowa silników jest ograniczona do 9400 cm³.
Jednym z najważniejszych elementów konstrukcyjnych monster trucków jest zawieszenie. Musi ono przenosić zarówno potężne obciążenia powstające z warunków konstrukcyjnych pojazdu jak również obciążenia wytworzone podczas pokazów, szczególnie podczas skoków. Często zdarza się, że zawieszenie nie wytrzymuje nacisku sił i ulega uszkodzeniu bądź całkowitemu zniszczeniu. Konstrukcja zawieszenia pomimo pozornie lekkiej konstrukcji jest wytrzymała, zdolna do amortyzacji wysokich skoków z ramp.
Pokazy monster trucków niosą ze sobą duże ryzyko dla ich kierowców. Dlatego, podobnie jak w samochodach wyścigowych, montuje się pod poszyciem karoserii klatkę bezpieczeństwa, której konstrukcja jest zorientowana na zapewnienie siedzącemu wewnątrz człowiekowi ochrony w razie wywrotki bądź kraksy, ograniczając możliwość zmiażdżenia kabiny kierowcy.
Przykładowo, pojazd Devils Dodge jest napędzany metanolem, ma silnik o mocy około 1500 koni mechanicznych, amortyzatory wypełnione azotem i koła o średnicy 66 cali (około 167 cm). Jego silnik może działać do 2 minut, dłuższe działanie może doprowadzić do przegrzania silnika i poważnie go uszkodzić.

</doc>
<doc id="1637910" url="https://pl.wikipedia.org/wiki?curid=1637910" title="Wiktor Turpak">
Wiktor Turpak

Wiktor Turpak (ukr. Віктор Турпак, ros. Виктор Турпак, "Wiktor Turpak"; ur. 16 lutego 1944 w Kijowie, Ukraińska SRR, zm. 18 kwietnia 1998 we Lwowie, Ukraina) – ukraiński piłkarz, grający na pozycji bramkarza, trener.
Kariera piłkarska.
Kariera klubowa.
Wychowanek jednej z piłkarskich szkół w Kijowie. Rozpoczął karierę piłkarską w klubie Dynamo Kijów, skąd trafił do Dynama Chmielnicki. Został zauważony przez selekcjonerów klubu Karpaty Lwów. 2 kwietnia 1967 zadebiutował w barwach Karpat. To dzięki jego znakomitej grze w bramce Karpaty zdobyli Puchar ZSRR w 1969. Po zakończeniu sezonu 1969 przez problemy życiowe zmuszony był opuścić Karpaty. Występował w takich klubach jak Desna Czernihów, Szachtar Kadijewka oraz Metalist Charków. Jednak kariera dalej nie złożyła się pomyślnie.
Kariera trenerska.
Po zakończeniu kariery piłkarskiej próbował zająć się pracą trenerską. Jednak też nie mógł odnaleźć siebie na tym stanowisku. Nie złożyło się również życie osobiste. Później zachorował. Lekarze ratując jemu życie od hangreny musieli odciąć jedną nogę. 18 kwietnia 1998 zmarł we Lwowie.

</doc>
<doc id="1637913" url="https://pl.wikipedia.org/wiki?curid=1637913" title="Katastrofa lotu Sibir Airlines 778">
Katastrofa lotu Sibir Airlines 778



</doc>
<doc id="1637918" url="https://pl.wikipedia.org/wiki?curid=1637918" title="Katastrofa lotu Partnair 394">
Katastrofa lotu Partnair 394

Katastrofa lotu Partnair 394, wydarzyła się 8 września 1989. Convair 580 (nr rej. LN-PAA) należący do norweskich czarterowych linii lotniczych Partnair, lecący z Oslo do Hamburga, runął do wody. W katastrofie zginęło 55 osób (50 pasażerów i 5 członków załogi) – wszyscy na pokładzie.
Samolot.
Convair 580 (LN-PAA) został wyprodukowany w 1953. Z biegiem lat maszyna wielokrotnie zmieniała właścicieli i nosiła różne numery rejestracyjne: N73128, N5120, N51207, HR-SAX, N9012J, N770PR i C-GKFT. Linie Partnair zakupiły samolot od kanadyjskich linii lotniczych w 1986 roku.
W maszynie od 6 do 8 września występowały awarie z lewym zasilaczem systemu. Generator został zastąpiony, ale awaria pozostała. Na lot do Hamburga zdecydowano wykorzystać awaryjny generator APU, jako lewy zasilacz systemu.
Przebieg lotu.
Maszyna miała wystartować o godzinie 15:00, ale ze względu na CAA Norway i firmę gastronomiczną, która musiała dostarczyć posiłki dla pasażerów, lot opóźnił się. Maszyna wystartowała z godzinnym opóźnieniem o godzinie 16:00. 
Samolot wznosił się na wysokość 18 tysięcy stóp (ok. 5,5 km), gdy kontroler lotów z Oslo poinformował pilotów o silnym, bocznym wietrze z zachodu. Kontrola lotu zaproponowała zmienić kurs. Wkrótce kontrola w Oslo kazała się skontaktować z Danią, gdyż samolot opuszczał strefę Norwegii. Kontrola lotu z Danii, kazała pilotom wznieść się na wysokość 22 tysięcy stóp (ok. 6,7 km). O godz. 16:38 kontrola skontaktowała się po raz ostatni z lotem Partnair 394. Piloci krótko przed lotem nurkowym zobaczyli przelatujący myśliwiec F-16. Nagle w tylnej części maszyny coś zaczęło potrząsać statecznik pionowy, co spowodowało trzepotanie ogona, maszyna gwałtownie skręciła w lewo i wpadła w lot nurkowy. 
O godzinie 16:38 samolot z impetem wpadł do wody. Z 55 osób na pokładzie nikt nie ocalał.
Ofiary katastrofy.
Ofiarami katastrofy byli pracownicy norweskiego przedsiębiorstwa morskiego Wilhelmsen Lines, którzy lecieli do Hamburga w celu przyłączenia nowego statku do floty.
Przyczyny.
12 lutego 1993 śledczy badający przyczyny katastrofy, orzekli, że przyczyną katastrofy było użycie nieatestowanych śrub w połączeniu statecznika pionowego z kadłubem. Śruby te miały około 60% wytrzymałości w stosunku do oryginalnych. Rejestrator parametrów lotu zapisał drgania, które ustały po wizycie w Kanadzie, gdzie maszyna przechodziła przegląd (tam mechanik wymienił jedną śrubę na oryginalną). Następnie po upływie pewnego czasu drgania powróciły ze zwielokrotnioną siłą i podczas feralnego lotu zostały dodatkowo spotęgowane rezonansem. Skutkiem tego było odpadnięcie statecznika i rozpadnięcie się samolotu. Szacowano wpływ manewru mijania z samolotem F-16, lecz gdyby miał on mieć jakieś znaczenie, to musiałby minąć samolot w odległości kilku metrów.
Partnair.
Linie lotnicze Partnair były norweskimi czarterowymi liniami lotniczymi działającymi w latach 1968–1989. Flotę linii stanowiły: Beechcraft King Air, Convair 440 i Convair 580. Przed katastrofą firma miała poważne kłopoty finansowe i krótko po katastrofie zbankrutowała.

</doc>
<doc id="1637919" url="https://pl.wikipedia.org/wiki?curid=1637919" title="Wojskowa Formacja Specjalna GROM">
Wojskowa Formacja Specjalna GROM



</doc>
<doc id="1637931" url="https://pl.wikipedia.org/wiki?curid=1637931" title="Third">
Third



</doc>
<doc id="1637932" url="https://pl.wikipedia.org/wiki?curid=1637932" title="Third (album)">
Third (album)



</doc>
<doc id="1637933" url="https://pl.wikipedia.org/wiki?curid=1637933" title="Morski Zespół Bojowy Wojsk Specjalnych FORMOZA">
Morski Zespół Bojowy Wojsk Specjalnych FORMOZA



</doc>
<doc id="1637936" url="https://pl.wikipedia.org/wiki?curid=1637936" title="Monster Truck">
Monster Truck



</doc>
<doc id="1637938" url="https://pl.wikipedia.org/wiki?curid=1637938" title="Morska Jednostka Działań Specjalnych">
Morska Jednostka Działań Specjalnych



</doc>
<doc id="1637940" url="https://pl.wikipedia.org/wiki?curid=1637940" title="Paktofonika">
Paktofonika

Paktofonika (w skrócie PFK i nazywana przez fanów jako „Pakt trzech” lub „PFK Squad”) – polski zespół muzyczny wykonujący hip-hop. Powstał w 1998 roku z inicjatywy Wojciecha „Fokusa” Alszera, który do współpracy zaprosił Sebastiana „Rahima” Salberta, byłego członka formacji 3xKlan oraz Piotra „Magika” Łuszcza znanego z występów w zespole Kaliber 44. Koncertowy skład współtworzyli także Sebastian „DJ Bambus” Michalski i beatbokser Marcin „Sot” Zięba. Grupa Paktofonika została rozwiązana w 2003 roku, w niespełna trzy lata po samobójczej śmierci Piotra Łuszcza.
Z zespołem związany był także kolektyw PFK Kompany, w którego skład wchodzili: Sebastian „Rahim” Salbert, Wojciech „Fokus” Alszer, Piotr „DJ Haem” Jończyk, Rafał „Śliwka Tuitam” Śliwiak, Marcin „Sot” Zięba, Tomasz „Siv” Łyko, Kipper oraz Mea. Po rozwiązaniu Paktofoniki PFK Kompany został przekształcony w skład koncertowy zrzeszający członków zespołów: Pokahontaz i Ego wspieranych m.in. przez Marcina „Sota” Ziębę i Wojciecha „Minixa” Salberta.
Historia.
Grupa powstała w 1998 roku z inicjatywy Wojciecha „Fokusa” Alszera, który do współpracy zaprosił Sebastiana „Rahima” Salberta byłego członka formacji 3xKlan oraz Piotra „Magika” Łuszcza znanego z występów w trio Kaliber 44. Pierwsze utwory zespołu („Priorytety”, „Ja to ja” i „Gdyby”) powstały w październiku 1998 roku. Następnie skład uzupełnił DJ Bambus oraz beatbokser Marcin „Sot” Zięba. Produkcje zespołu zyskały zainteresowanie wytwórni R.R.X., z którą Paktofonika podpisała umowę. Ostatecznie w wyniku nieporozumień kontrakt został zerwany. Wiosną 2000 roku zespół podpisał nowy kontrakt płytowy z wytwórnią Gigant Records. Wakacje tego roku grupa spędziła w Witten w Niemczech, gdzie nagrała utwór „2 kilo” z niemieckimi artystami. Muzycy nagrali również freestyle’e, w których uczestniczyli Magik, Fokus, Kams i L.O.
W marcu do sprzedaży trafiła kompilacja "Usta Miasta Kast" zrealizowana przez Igora „IGS-a” Sobczyka. Na płycie znalazł się wspólny utwór Paktofoniki i składu JedenSiedem zatytułowany „A robi się to tak...”. 18 grudnia tego samego roku ukazała się pierwsza płyta zespołu, zatytułowana "Kinematografia". Na wydawnictwie znalazły się utwory „Chwile ulotne” i „Jestem Bogiem”, które cieszyły się znaczną popularnością w Polsce, oba notowane na listach przebojów Polskiego Radia. Do produkcji debiutu posłużyły m.in. sample z piosenek „Those Were The Days My Friend” – Mary Hopkin i „Suzanna” z repertuaru The Art Company. Ponadto w utworze „Jestem Bogiem” wykorzystano m.in. fragment rozmowy telefonicznej anonimowego słuchacza z redaktorem Radia Maryja, znanej jako Trzy słowa do ojca prowadzącego.
26 grudnia 2000 roku, osiem dni po premierze debiutu, rankiem o godzinie 6.15 Łuszcz wyskoczył przez okno ze swojego mieszkania w Katowicach-Bogucicach. W stanie ciężkim został przetransportowany do szpitala, gdzie około godziny 6.45 zmarł. Domniemaną przesłanką jego działania była próba uniknięcia zasadniczej służby wojskowej poprzez symulowanie złego stanu zdrowia psychicznego, które w konsekwencji doprowadziło do rzeczywistego uszczerbku na zdrowiu. 
3 marca 2001 w Katowicach odbył się pierwszy koncert zespołu po śmierci „Magika”, podczas którego dwóm pozostałym raperom Paktofoniki towarzyszył głos zmarłego muzyka emitowany z taśmy. Po śmierci Magika zespół kontynuował działalność koncertową, emitując fragmenty wykonywane przez Magika ze ścieżki dźwiękowej. Koncertowy skład uzupełnili ponadto Sebastian „DJ Bambus” Michalski i popularny w podziemiu artystycznym beatbokser Marcin „Sot” Zięba, którego udział w występach stanowił novum na polskiej scenie muzyki hip-hopowej.
W roku 2001 fragment utworu „Ja to ja”, śpiewany gościnnie przez Piotra „Gutka” Gutkowskiego, znalazł się w telewizyjnej reklamie lodów. Odbyło się to bez zgody zespołu, lecz w porozumieniu z wydawnictwem Gigant Records. Wkrótce potem ukazał się minialbum "Jestem Bogiem", na którym znalazły się 3 utwory z pierwszej płyty oraz 5 remiksów i teledysk. W kwietniu roku 2002 zespół zostaje nagrodzony Fryderykiem za najlepszy album hiphopowy w roku 2001. 25 września tego samego roku została wydana druga, pożegnalna płyta zespołu pt. "Archiwum kinematografii", na której znalazły się m.in. utwory zarejestrowane podczas sesji nagraniowych pierwszej płyty. Materiał w obawie przed zarzutami środowiska hip-hopowego o komercjalizację nie był promowany podczas koncertów.
21 marca 2003 roku zespół zagrał pożegnalny koncert w Spodku w Katowicach. Wraz z biletami uczestnicy koncertu otrzymywali płytę z utworami zespołu. Wydano także relację z koncertu w formie DVD i VHS, jednak w 2005 roku jej sprzedaż została wstrzymana, ponieważ ukazała się nielegalnie. 16 grudnia 2008 została wydana książka autorstwa Macieja Pisuka „Paktofonika. Przewodnik Krytyki Politycznej”, obejmująca scenariusz do filmu o Paktofonice i ostatnich latach życia Piotra „Magika” Łuszcza. Rok później rozpoczęto prace nad ekranizacją scenariusza. Reżyserii filmu zatytułowanego "Jesteś Bogiem" podjął się Leszek Dawid. Sceny do filmu o Paktofonice zostały nakręcone w Katowicach pomiędzy marcem a majem 2011 roku. Natomiast jego premiera odbyła się 21 września 2012 roku.
W 2020 roku w Polsce ukazała się biografia autorstwa Sebastiana "Rahima" Salberta i Przemysława Corso wydana nakładem Wydawnictwa SQN.

</doc>
<doc id="1637947" url="https://pl.wikipedia.org/wiki?curid=1637947" title="Systemy walki">
Systemy walki



</doc>
<doc id="1637948" url="https://pl.wikipedia.org/wiki?curid=1637948" title="You’ve Come a Long Way, Baby">
You’ve Come a Long Way, Baby

You’ve Come a Long Way, Baby – album Fatboy Slima.
Większość utworów z tego albumu znalazła się na wysokich miejscach światowych list przebojów. Prawdopodobnie najsłynniejszy z nich to "Rockafeller Skank" (wykorzystany w reklamie koncernu Era GSM, pełnił również funkcję motywu przewodniego gry komputerowej FIFA ’99). Z tej płyty pochodzą również takie przeboje jak: „Right Here, Right Now”, „Gangster Tripping”, „Praise You”.
Słynne słowa ,Right about now, the funk soul brother” w utworze „The Rockafeler Skank” pochodzą z utworu „Vinyl Dog Vibe” autorstwa rappera Lorda Finesse'a, a partia smyczków słyszana w utworze „Right Here, Right Now” pochodzi z nagrania Joe Walsha z zespołu Eagles.

</doc>
<doc id="1637950" url="https://pl.wikipedia.org/wiki?curid=1637950" title="Andrzej Rapacz">
Andrzej Rapacz

Andrzej Rapacz (ur. 1 września 1948 w Zakopanem, zm. 7 lutego 2022 w Kościelisku) – polski biathlonista i biegacz narciarski, dwukrotny medalista mistrzostw świata.
Kariera.
Pierwszy sukces osiągnął w 1967, kiedy na mistrzostwach świata juniorów w Altenbergu zdobył złoto w sztafecie, a w biegu indywidualnym był piąty. Na rozgrywanych dwa lata później mistrzostwach świata juniorów w Zakopanem był drugi w obu konkurencjach.
Podczas mistrzostw świata w Hämeenlinna w 1971 wraz z Aleksandrem Klimą, Józefem Różakiem i Józefem Stopką zdobył brązowy medal w sztafecie. Zajął tam także 16. miejsce w biegu indywidualnym. Wynik ten reprezentacja Polski w składzie: Jan Szpunar, Andrzej Rapacz, Ludwik Zięba i Wojciech Truchan powtórzyła na rozgrywanych w 1975 mistrzostwach świata w Anterselvie. Był też między innymi szósty w sztafecie podczas mistrzostw świata w Östersund w 1970 roku i dziewiąty w sprincie podczas mistrzostw świata w Ruhpolding dziewięć lat później.
W 1972 wystartował na igrzyskach olimpijskich w Sapporo, gdzie zajął 33. miejsce w biegu indywidualnym i siódme w sztafecie. Brał też udział w igrzyskach w Innsbrucku w 1976, zajmując 46. miejsce indywidualnie i dwunaste w sztafecie.
W zawodach Pucharu Świata zadebiutował 13 stycznia 1978 w Ruhpolding, zajmując siódme miejsce w biegu indywidualnym. Tym samym już w swoim debiucie zdobył pierwsze punkty. Nigdy nie stanął na podium zawodów tego cyklu, choć był między innymi dwukrotnie czwarty w sztafecie. W Pucharze Świata startował do 1980 roku.
W mistrzostwach Polski w biathlonie złoto zdobywał 17-krotnie, trzy razy zdobywał srebro. Zdobywał także medale w narciarstwie klasycznym: złote w sztafecie w latach 1969, 1971-1972 oraz srebrne w biegu na 15 km w latach 1969 i 1973 i sztafecie w latach 1968 i 1976.
Został odznaczony Medalem za Wybitne Osiągnięcia Sportowe. Po zakończeniu kariery pracował jako trener. Był żonaty, miał dwoje dzieci, mieszkał w Kościelisku.
Osiągnięcia.
Puchar Świata.
Miejsca na podium chronologicznie.
Rapacz nigdy nie stanął na podium indywidualnych zawodów PŚ.

</doc>
<doc id="1637954" url="https://pl.wikipedia.org/wiki?curid=1637954" title="Carmen Voicu-Jagodzinsky">
Carmen Voicu-Jagodzinsky

Carmen Voicu-Jagodzinsky (ur. 25 kwietnia 1981 w Bukareszcie) – rumuńska szachistka, arcymistrzyni od 2006 roku.
Kariera szachowa.
Pierwsze sukcesy na arenie międzynarodowej zaczęła odnosić na początku lat 90. XX wieku. W 1991 r. zdobyła w Warszawie tytuł mistrzyni świata, a w Mamai – brązowy medal mistrzostw Europy (w obu przypadkach w kategorii do 10 lat). Kolejny medal zdobyła w 1993 r. w Bratysławie, gdzie na MŚ do 12 lat zajęła III miejsce. W turniejach z cyklu MŚ i ME juniorek startowała do 1998 r., nie osiągając dalszych sukcesów medalowych. W 1998 r. zwyciężyła w kołowym turnieju w Tapolcy. W 2001 r. zdobyła tytuł wicemistrzyni Rumunii juniorek do 20 lat.
Normy na tytuł arcymistrzyni wypełniła w Ałuszcie (w latach 2005 i 2006) oraz w Iljiczewsku (2006). W 2006 r. zajęła również II m. (za Oksaną Wozowik) w kołowym turnieju w Charkowie. W 2008 r. zajęła III m. w Rijece (za Marią Caroliną Lujan i Iulią-Ionelą Ionicą).
Wielokrotnie reprezentowała Rumunię w turniejach drużynowych, m.in.:
Najwyższy ranking w dotychczasowej karierze osiągnęła 1 stycznia 2007 r., z wynikiem 2359 punktów dzieliła wówczas 98-99. miejsce na światowej liście FIDE, jednocześnie zajmując 4. miejsce wśród rumuńskich szachistek.

</doc>
<doc id="1637958" url="https://pl.wikipedia.org/wiki?curid=1637958" title="Bob Kulick">
Bob Kulick

Bob Kulick (ur. 16 stycznia 1950 w Nowym Jorku, zm. 28 maja 2020) – amerykański gitarzysta.
Kariera.
Bob Kulick zagrał (bez wyszczególnienia jego imienia i nazwiska) w części utworów na dwóch albumach zespołu Kiss: „Alive II” (1977) i „Killers” (1982). Zagrał również (tym razem był on uwzględniony w spisie osób) u Paula Stanleya na jego albumie solowym z 1978 roku.
W 1975 roku zagrał u Lou Reeda na albumie „Coney Island Baby”.
Bob Kulick od 1977 roku do końca lat 80. był członkiem The Neverland Express (grupa występująca na koncertach Meat Loafa). W 1984 roku zagrał na albumie Meata: „Bad Attitude”.
Założył zespół Balance razem z Emilem Thielheimem i Dougiem Katsarosem (aranżer i dyrygent), który w początkach lat 80. odniósł niewielki sukces.
Kulick jako główny gitarzysta wystąpił na dwóch albumach zespołu W.A.S.P.: „The Crimson Idol” (1992) oraz „Still Not Black Enough” (1995).
Kulick wyprodukował dla zespołu Motörhead piosenkę "Whiplash", która zdobyła nagrodę Grammy w kategorii Best Metal Perfomance w 2005 roku.
Zagrał na gitarze i wyprodukował muzykę dla wrestlera Triple H z WWE.
Brał udział razem z innymi artystami w tworzeniu kilku albumów poświęconych różnym wykonawcom m.in.: „Stone Cold Queen: A Tribute” (2001), „One Way Street, A Tribute To Aerosmith” (2002), „Spin The Bottle ~ All-Star Tribute To KISS” (2004), „An All Star Tribute To Shania Twain” (2005), „Welcome To The Nightmare: An All-Star Salute To Alice Cooper” (2005), „An All Star Tribute To Cher” (2005), „Butchering The Beatles” (2006). Przykładowo przy nagrywaniu „Butchering The Beatles” wzięli udział m.in.: Jack Blades (Night Ranger, Damn Yankees), Alice Cooper, Billy Gibbons (ZZ Top), Billy Idol, Lemmy Kilmister (Motörhead), starszy brat Boba Bruce Kulick (KISS, Union), Tommy Shaw (STYX, Damn Yankees), Geoff Tate (Queensrÿche), Steve Vai i Kip Winger.

</doc>
<doc id="1637962" url="https://pl.wikipedia.org/wiki?curid=1637962" title="Isengard (grupa muzyczna)">
Isengard (grupa muzyczna)



</doc>
<doc id="1637964" url="https://pl.wikipedia.org/wiki?curid=1637964" title="Marcin Maksymilian Łobozek">
Marcin Maksymilian Łobozek

Marcin Maksymilian Łobozek OH (ur. 15 kwietnia 1953, zm. 9 września 2006) – polski ksiądz katolicki, historyk, doktor habilitowany, prof. PAT, kierownik Katedry Historii Zakonów. Zajmował się dziejami zakonu bonifratrów.
Życiorys.
Urodził się 15 kwietnia 1953 w Przyborowie, jako syn Jana Łobozka i Marty z . W 1974 wstąpił do zakonu bonifratrów, a 5 stycznia 1975 otrzymał habit zakonny. Pierwsze śluby zakonne złożył 9 stycznia 1977 roku przyjmując imię zakonne Maksymilian. Profesję wieczystą złożył 9 stycznia 1983 roku.
W 1974 na polecenie władz zakonnych rozpoczął naukę w Zaocznym Liceum Ogólnokształcącym w Bielsku-Białej i w 1978 zdał maturę. W następnym roku został skierowany przez władze zakonne na studia filozoficzno-teologiczne w Akademickim Studium Teologii Katolickiej przy Metropolitarnym Seminarium Duchownym św. Jana Chrzciciela w Warszawie. Na podstawie pracy z historii Kościoła pt. "Szpital świętego Jana Bożego w Warszawie do 1944" roku napisanej pod kierunkiem ks. dr. Ludwika Królika, obronionej 22 maja 1985 roku otrzymał tytuł magistra teologii. 2 czerwca 1985 roku otrzymał święcenia kapłańskie z rąk prymasa Polski kardynała Józefa Glempa. Następnie w kolejnych dwóch latach (1985–1987) kontynuował studia na Papieskim Wydziale Teologicznym w Warszawie z zakresu historii Kościoła. Rezultatem było napisanie pracy licencjackiej (tzw. licencjat kościelny lub kanoniczny to stopień wyższy od tytułu magistra, a niższy od stopnia naukowego doktora). Pracę pod tytułem "Bonifratrzy w Warszawie do 1985 roku" napisał pod kierunkiem tego samego promotora – ks. dr. hab. Ludwika Królika i obronił w 1987 roku. W 1995 na podstawie rozprawy "Archiwum i biblioteka Bonifratrów w Cieszynie" i uzyskał stopień naukowy doktora teologii. Habilitację uzyskał w 1999 w Papieskim Wydziale Teologicznym w Warszawie przedstawiając rozprawę "Bonifratrzy w Prudniku 1764-1939".
Zmarł 9 września 2006 roku. Uroczystości pogrzebowe pod przewodnictwem ks. biskupa Janusza Zimiaka odbyły się w jego rodzinnej parafii w Przyborowie 13 września 2006 roku. Homilię wygłosił w czasie mszy pogrzebowej współbrat zakonny zmarłego, przeor Konwentu Bonifratrów w Zebrzydowicach o. dr. Gerard Zygmunt OH.
Działalność naukowa.
Gros swojej pracy naukowej poświęcił działalności zakonu, którego sam był członkiem, a zwłaszcza jego użytecznej, służebnej roli – czyli szpitalnictwo i związane z nim aptekarstwo. W okresie działalności na Wydziale Historii Kościoła Papieskiej Akademii Teologicznej w Krakowie w swych badaniach zaczął wychodzić poza tematykę dotyczącą swojego zakonu. Pisał także m.in. o przygotowaniu do kapłaństwa w zakonach w XVII i XVIII wieku o modelu świętości polskich zakonodawców z XIX i XX wieku, wyniesionych „na ołtarze” przez Jana Pawła II.
Publikacje.
W dorobku publikacyjnym M. Łobozka znajdują się m.in.:

</doc>
<doc id="1637965" url="https://pl.wikipedia.org/wiki?curid=1637965" title="Józef Różak">
Józef Różak

Józef Różak (ur. 5 lutego 1945 w Kościelisku) – polski biathlonista i biegacz narciarski, brązowy medalista mistrzostw świata.
Kariera.
Największy sukces odniósł podczas mistrzostw świata w Hämeenlinna w 1971 roku, kiedy wraz z Aleksandrem Klimą, Józefem Stopką i Andrzejem Rapaczem zdobył brązowy medal w sztafecie. Zajął tam też 26. miejsce w biegu indywidualnym. Wystąpił także na mistrzostwach świata w Zakopanem w 1969 roku i mistrzostwach świata w Östersund rok później, w obu przypadkach plasując się w drugiej dziesiątce w biegu indywidualnym i na szóstej pozycji w sztafecie.
W 1968 roku wystartował na igrzyskach olimpijskich w Grenoble, gdzie zajął czwarte miejsce w sztafecie. Brał też udział w igrzyskach w Sapporo w 1972 roku, zajmując w tej samej konkurencji siódmą pozycję.
W mistrzostwach Polski w biathlonie dwukrotnie zdobywał złoto: w sztafecie w latach 1969 i 1970. Zdobywał też medale mistrzostw kraju w narciarstwie klasycznym: był najlepszy w sztafecie w latach 1969 i 1971 i drugi w tej konkurencji w 1965 roku.
Jego kuzynem był Andrzej Mateja.
Żonaty, ma trzech synów, mieszka w Zakopanem.

</doc>
<doc id="1637968" url="https://pl.wikipedia.org/wiki?curid=1637968" title="Burzyk mały">
Burzyk mały

Burzyk mały ("Puffinus assimilis") – gatunek średniej wielkości ptaka z rodziny burzykowatych (Procellariidae), zamieszkującego oceany i wyspy półkuli południowej. Jest mniejszy od innych burzyków i najczęściej jest widywany w locie. Nie jest zagrożony wyginięciem.
Systematyka i zasięg występowania.
Systematyka tego gatunku jest skomplikowana. W starszych ujęciach systematycznych do "P. assimilis" zaliczano kilka taksonów traktowanych obecnie jako osobne gatunki: burzyk malutki ("P. (baroli) baroli"), burzyk brązoworzytny ("P. (baroli) boydi"), burzyk polinezyjski ("P. myrtae"), niekiedy także burzyk podbielały ("P. heinrothi") i burzyk równikowy ("P. lherminieri").
Międzynarodowy Komitet Ornitologiczny (IOC) i inni autorzy wyróżniają obecnie cztery podgatunki "P. assimilis":
Autorzy "Kompletnej listy ptaków świata" do "P. assimilis" zaliczają jeszcze burzyka ciemnolicego ("P. (a.) elegans"), który zarówno przez IOC, jak i Międzynarodową Unię Ochrony Przyrody (IUCN) jest obecnie traktowany jako osobny gatunek. Występuje on na oceanach południowych, m.in. na wyspach Tristan da Cunha, Gough, Chatham czy na Wyspach Antypodów.
Morfologia.
U dorosłych spód ciała oraz skrzydeł jest biały, a wierzch ciała ciemny.
Długość ciała 25–30 cm; rozpiętość skrzydeł 58–67 cm. Masa ciała: 154,0–207,5 g ("P. a. kermadecensis"), 191–242 g ("P. a. haurakiensis"), 170–275 g ("P. (a.) elegans" na wyspie Gough), 226–266 g ("P. (a.) elegans" na Wyspach Antypodów).
Status.
IUCN uznaje burzyka małego za gatunek najmniejszej troski (LC – "Least Concern"). Podobnie klasyfikuje burzyka ciemnolicego. Trend liczebności populacji obu tych taksonów uznawany jest za spadkowy głównie ze względu na drapieżnictwo introdukowanych ssaków – szczurów i zdziczałych kotów.

</doc>
<doc id="1637970" url="https://pl.wikipedia.org/wiki?curid=1637970" title="WEEE">
WEEE

WEEE, właśc. dyrektywa Parlamentu Europejskiego i Rady 2012/19/UE z dnia 4 lipca 2012 r. w sprawie zużytego sprzętu elektrycznego i elektronicznego (WEEE) (, pol. "zużyty sprzęt elektryczny i elektroniczny" – utylizacja odpadów elektrycznych i elektronicznych) – dyrektywa Unii Europejskiej. 
Opis.
Dyrektywa WEEE 2002/96/WE (dyrektywa 2002/96/WE Parlamentu Europejskiego i Rady z dnia 27 stycznia 2003 r. w sprawie zużytego sprzętu elektrotechnicznego i elektronicznego) została przyjęta przez UE w styczniu 2003. Jej celem jest zminimalizowanie negatywnego wpływu odpadów elektronicznych na środowisko. Czyni ona producentów, dostawców i importerów odpowiedzialnymi za zbiór, ponowne użycie, recykling i odzyskiwanie odpadów elektronicznych. Odpady podzielone są na kilka kategorii i dla każdej z nich są ustalone różne zasady recyklingu.
Od 14 sierpnia 2012 r. obowiązuje tzw. dyrektywa WEEE 2. Zastąpiła ona dotychczasową dyrektywę WEEE i wprowadziła wiele istotnych zmian, m.in. nowe poziomy minimalnej zbiórki elektroodpadów od 2016 (40% masy sprzętu wprowadzonego na rynek w trzech poprzednich latach, POM) oraz od 2021 (65% POM). Państwa członkowskie alternatywnie mogą wyznaczać poziomy zbiórki nie w oparciu o masę sprzedanego sprzętu, ale także na podstawie tzw. pojawiającego się zużytego sprzętu, czyli szacunkowej masy rzeczywiście wytworzonych elektroodpadów. Od roku 2018 obowiązują nowe grupy produktowe 6 w miejsce obecnych 10. Transpozycja nowych przepisów powinna odbyć się najpóźniej do 14 lutego 2014 roku.
Zakres stosowania dyrektywy WEEE.
Normy dyrektywy muszą spełniać firmy lub osoby prywatne, które: 

</doc>
<doc id="1637973" url="https://pl.wikipedia.org/wiki?curid=1637973" title="Kościół zamkowy w Christiansborgu">
Kościół zamkowy w Christiansborgu

Kościół zamkowy w Christiansborgu – świątynia luterańska w Kopenhadze, wolno stojąca, połączona z zamkiem Christiansborg za pomocą bocznej galerii. 
Świątynia.
Kościół zamkowy został wybudowany w stylu klasycznym z czterokolumnowym portykiem nad głównym wejściem, oraz kopułą nad centralną częścią budynku. Kościół jest budowlą dwukondygnacyjną, posiadającą okna na każdej z kondygnacji, rozmieszczone po bocznych stronach budynku. Wnętrze świątyni składa się z westybulu, nawy głównej otoczonej nawami bocznymi i ambitem, oraz z kilku mniejszych pomieszczeń, mieszczących m.in. klatkę schodową prowadzącą na galerię na pierwszym piętrze. Wnętrze jest dobrze oświetlone, utrzymane w stylu klasycznym; jest raczej surowe i oszczędne w zdobnictwie. Znajdują się tutaj kazalnica i chrzcielnica z 1826 r. zaprojektowane przez C.F. Hansena i wykonane z porfiru z ornamentami z brązu, oraz rzeźby przedstawiające czterech ewangelistów. W ołtarzu głównym znajduje się jedynie wielki złocony krzyż, otoczony dwiema potężnymi kolumnami stanowiącymi konstrukcję świątyni, oraz dwoma wielkimi kandelabrami.
Historia.
Pierwszy kościół zamkowy powstał w latach 30. XVIII w. podczas budowy tzw. pierwszego Christiansborga, według projektu architekta Eliasa Häussera. Autorem wnętrz kościelnych był budowniczy królewski Nicolai Eigtved (1739–1742), który stworzył jedno z najpiękniejszych wnętrz duńskiego rokoko. Konsekracji świątyni dokonał biskup Zelandii, Peder Hersleb, 27 listopada 1740 r. Kościół nie posiadał wejścia od zewnątrz, a jedynie dostęp korytarzem łączącym go z zamkiem Christiansborg, co jasno wskazywało na fakt, iż od początku przeznaczony był on jedynie na użytek króla i jego dworu. Dzieło Eigtveda i Häussera okazało się jednak nietrwałe: kościół spłonął doszczętnie podczas wielkiego pożaru Christiansborga w 1794 r. Zanim do tego doszło, w kościele w 1767 r. miała miejsce koronacja Chrystiana VII i Karoliny Matyldy.
Kościół zamkowy w swej obecnej formie powstał w l. 1813–1826 według projektu duńskiego architekta Christiana Frederika Hansena (1756–1845), który za punkt wyjścia przyjął założenia antyku rzymskiego i w swoim projekcie wzorował się na architekturze Tor de’ Schiavi, antycznego mauzoleum pod Rzymem, oraz Panteonie. Przy projektowaniu kopuły kościoła artysta opierał się na podobnym renesansowym rozwiązaniu z rzymskiego kościoła S. Andrea przy Via Flaminia. Do projektu kościoła zamkowego Hansen użył szkice sporządzone przez siebie podczas podróży do Rzymu w l. 1783–1784. Kościół został poświęcony w Zielone Świątki w 1826 r.
W 1992 r., w noc przez Zielonymi Świątkami, doszło do pożaru kościoła zamkowego, który szczęśliwym trafem uniknął płomieni podczas poprzedniego wielkiego pożaru Christiansborga w 1884 r. Tym razem świątynia została uszkodzona. Powodem pożaru były fajerwerki. W czasie pożaru kopuła świątyni runęła do wnętrza, które zostało poważnie uszkodzone. Kościół został jednak pieczołowicie odrestaurowany pod kierownictwem królewskiego budowniczego Jensa Fredslunda, i poświęcony w 25-lecie panowania królowej Małgorzaty II w 1997 r. Odbudowa świątyni została uhonorowana nagrodą Europa Nostra. Do 1965 r. świątynia służyła jako kościół parafialny. Obecnie używana jest przez Duńskie Konserwatorium Królewskie jako sala koncertowa, a także podczas ceremonii otwarcia duńskiego parlamentu, Folketingu i ceremonii pogrzebowych duńskiej rodziny królewskiej. Ostatnio wykorzystany był w takiej roli w listopadzie 2000 r., kiedy w świątyni wystawiono castrum doloris z trumną królowej-matki Ingrid. 
Świątynia jest dostępna dla zwiedzających w każdą niedzielę, a w lipcu codziennie.

</doc>
<doc id="1637976" url="https://pl.wikipedia.org/wiki?curid=1637976" title="Spektroskopia rezonansu magnetycznego in vivo">
Spektroskopia rezonansu magnetycznego in vivo

Spektroskopia rezonansu magnetycznego "in vivo, w skrócie: in vivo" MRS (od ang. "in vivo magnetic resonance spectroscopy"), in vivo" MRI (od ang. "in vivo magnetic resonance imaging"), in vivo" NMR (od ang. "in vivo nuclear magnetic resonance") – wyspecjalizowana technika związana z obrazowaniem metodą rezonansu magnetycznego (RM), stosowana głównie do badania guzów mózgu. 
Umożliwia ona uzyskanie informacji o składzie biochemicznym w wybranych miejscach organizmu w sposób nieinwazyjny (bez konieczności wykonywania biopsji), podczas gdy RM dostarcza jedynie danych o budowie (strukturze) badanego narządu – na przykład gdy RM pokazuje, gdzie w ciele pacjenta jest zlokalizowany guz, spektroskopia rezonansu magnetycznego "in vivo" pozwala na określenie, jaki jest jego stopień złośliwości histologicznej.
Aparat do tego rodzaju spektroskopii może być dostrojony do odbierania sygnałów rezonansowych określonych jąder atomów, przykładowo 1H, 31P, 23Na i 19F. Na uzyskanym widmie rezonansu magnetycznego można zidentyfikować sygnały wybranych związków chemicznych – do najczęściej analizowanych należą: cholina, kreatyna, inozytol, glukoza, N-acetyloasparaginian, alanina i kwas mlekowy.

</doc>
<doc id="1637977" url="https://pl.wikipedia.org/wiki?curid=1637977" title="Aleksander Klima">
Aleksander Klima

Aleksander Klima (ur. 13 sierpnia 1945 w Oschatz) – polski biathlonista i biegacz narciarski, brązowy medalista mistrzostw świata.
Kariera.
Największy sukces odniósł podczas mistrzostw świata w Hämeenlinna w 1971 roku, kiedy wraz z Józefem Stopką, Józefem Różakiem i Andrzejem Rapaczem zdobył brązowy medal w sztafecie. Na rozgrywanych dwa lata później mistrzostwach świata w Mińsku zajął 24. miejsce w biegu indywidualnym, 32. w sprincie i 11. w sztafecie. Był też między innymi szósty w sztafecie podczas mistrzostw świata w Östersund w 1970 roku.
Brał również udział w igrzyskach olimpijskich w Sapporo w 1972 roku, gdzie zajął dziewiąte miejsce w biegu indywidualnym oraz siódme w sztafecie (razem ze Stopką, Różakiem i Rapaczem).
W mistrzostwach Polski w biathlonie czterokrotnie zdobywał złoto (trzy razy w biegu indywidualnym i raz w sztafecie).
Był podoficerem zawodowym Ludowego Wojska Polskiego. Został odznaczony Krzyżem Zasługi i Medalem za Wybitne Osiągnięcia Sportowe. Żonaty, ma dwie córki, becnie mieszka w Kirach.

</doc>
<doc id="1637980" url="https://pl.wikipedia.org/wiki?curid=1637980" title="Diego Ruiz (lekkoatleta)">
Diego Ruiz (lekkoatleta)

Diego Ruiz (ur. 5 lutego 1982) – hiszpański lekkoatleta, specjalizujący się w biegu na 1500 metrów.
Najważniejszym jego osiągnięciem jest srebrny medal halowych mistrzostw Europy.

</doc>
<doc id="1637981" url="https://pl.wikipedia.org/wiki?curid=1637981" title="Dom na wielkim drzewie">
Dom na wielkim drzewie

Dom na wielkim drzewie (ang. "It’s a Big Big World", 2006-2010) – amerykański serial animowany. Od 1 kwietnia 2009 który był emitowany w Polsce na kanale MiniMini. Seria stworzona przez Mitchella Kriegmana twórcę m.in. "„Niedźwiedzia w dużym niebieskim domu”".
Fabuła.
Serial opowiada o życiu zwierząt w dżungli. Ukazuje ich problemy, zabawy z którymi spotykają się każdego dnia.
Wersja polska.
Opracowanie wersji polskiej: na zlecenie MiniMini – START INTERNATIONAL POLSKA
Reżyseria i kierownictwo muzyczne: Marek Klimczuk
Dialogi polskie i teksty piosenek: Jakub Osiński
Dźwięk i montaż:
Kierownik produkcji: Anna Krajewska
Udział wzięli:
i inni

</doc>
<doc id="1637982" url="https://pl.wikipedia.org/wiki?curid=1637982" title="Marek Wawrzyński">
Marek Wawrzyński

Marek Wawrzyński (ur. 1965 w Nowosielcach) – polski poeta współczesny. Jeden z najważniejszych przedstawicieli minimalizmu w poezji polskiej. Prozaik i tłumacz. Laureat konkursu literackiego Czasu Kultury z 1996 roku, Międzynarodowej Nagrody Literackiej im. Mikołaja Gogola "Triumf" (2016) za tomik "Na marginesach", Nagrody im. Pantelejmona Kulisza (2017) za książkę "Ulisses". Studiował polonistykę i ukrainoznawstwo na UJ.
Twórczość.
Publikował m.in. w Dekadzie Literackiej, Toposie, Arcanach, Metaforze, Arkadii, Magazynie Literackim, Megalopolis, Kresach Literackich, we Frazie, w kijowskiej Literaturze Plus [w tłumaczeniu Ołeksandra Irwanća na język ukraiński], we włoskim piśmie Zeta (przekład: Marco Bruno). W 2015 ukazał się na Ukrainie wybór jego wierszy "Na marginesach", w tłumaczeniu Wiktora Melnyka.
O jego twórczości pisali m.in.: Piotr Wiktor Lorkowski, Izabela Mikrut, Bronisław Maj, Ignacy Fiut, Tomasz Kunz, Oleg Sołowej, Wasyl Słapczuk.

</doc>
<doc id="1637983" url="https://pl.wikipedia.org/wiki?curid=1637983" title="Maria Mokrzycka">
Maria Mokrzycka

Maria Matylda Mokrzycka (ur. 25 marca 1882 we Lwowie, zm. 15 maja 1971 w Skolimowie) – polska śpiewaczka sopranowa, pedagog.
Życiorys.
Urodziła się w rodzinie urzędni­ka Edmunda Poecke i Teresy z domu Babel. Dwukrotnie zamężna: od 1900 z Bolesławem Mokrzyckim, a następnie, od 1907 z Kazimierzem Pilarzem.
Wykształcenie wokalne otrzymała w Lwowskim Konserwatorium u Walerego Wysockiego. Szybko zwróciła na siebie uwagę miejscowego środowiska artystycznego. W październiku 1905 roku debiutowała na scenie Opery Lwowskiej w operze „Chopin” Giacomo Oreficego. Po okresie występów we Lwowie i w Krakowie w roku 1907 została solistką Opery Warszawskiej. Do 1909 roku śpiewała w Warszawie (z tego okresu pochodzi kilka płyt nagranych przez nią wspólnie z Mattia Battistinim). W latach 1909–1916 występowała za granicą (Włochy, Hiszpania, Stany Zjednoczone). Śpiewała w Bergamo, Turynie, Genewie, Budapeszcie, Madrycie, Barcelonie, Wiedniu i innych miastach europejskich, niejednokrotnie razem z najwybitniejszymi śpiewakami ówczesnej doby, odnosząc sukcesy. Następnie wyruszyła za ocean, gdzie dała m.in. koncert w San Francisco, którego program obejmował między innymi polskie pieśni, przyjmowane z entuzjazmem przez amerykańską publiczność.
W 1915 zerwała umowę z teatrem operowym w Wenecji i wróciła do Lwowa, martwiąc się o los rodziny. Podczas I wojny światowej, śpiewała dla żołnierzy w szpitalach woj­skowych Wiednia, Innsbrucka, Krakowa i Stanisła­wowa. W 1916 zamieszkała w Warszawie, a w końcu sezonu 1916/17 zaangażowała się do stołecznej opery i pozostała jej czołową solistką do 1931.
W roku 1916 powróciła do Warszawy, na nowo zaczęła pracować w tamtejszej operze w 1917. Wykonywała rozległy repertuar, m.in. partie Tatiany w „Eugeniuszu Onieginie”, Mimi w „Cyganerii”, a przede wszystkim tytułową rolę w „Madame Butterfly”. Pomimo bycia sopranem lirycznym, śpiewała również dramatyczne partie w operach takich, jak "Halka", "Tosca", "Mefistofeles", czyy "Walkiria". Osobny dział w repertuarze Marii Mokrzyckiej stanowiły opery polskie — między innymi śpiewała partię tytułową podczas prapremiery "Hagith" Szymanowskiego, kreowała też główną rolę w pierwszym polskim przedstawieniu opery Różyckiego "Eros i Psyche".
W 1931 wycofała się ze sceny operowej i poświęciła pracy pedagogicznej. Była wykładowcą w Wyższej Szkole Muzycznej im. Fryderyka Chopina oraz w PWST w Warszawie. Zmarła 15 maja 1971 pod­czas letniego pobytu w Schronisku Artystów Wete­ranów Scen Polskich w Skolimowie. Została pochowana na Cmentarzu Stare Powązki w Warszawie (kwatera b-8-4).

</doc>
<doc id="1637984" url="https://pl.wikipedia.org/wiki?curid=1637984" title="Diego Ruiz">
Diego Ruiz



</doc>
<doc id="1637985" url="https://pl.wikipedia.org/wiki?curid=1637985" title="Krzysztof Bielski">
Krzysztof Bielski

Krzysztof Bielski (ur. 29 czerwca 1957 w Bartoszycach) – polski poeta i lekarz.
W 1985 r. uzyskał dyplom Akademii Medycznej w Białymstoku. Debiutował w "Kormoranie Literackim" w Olsztynie w 1973 r. Publikował w periodykach literackich województwa warmińsko-mazurskiego oraz w periodykach ciechanowskich. Wydał trzy tomiki poezji: "Szkice do portretu" (1986), "Dotyk błękitu" (2001) i "Wołanie błękitu" (2003). Członek Unii Polskich Pisarzy Lekarzy (od 1997), Oddziału Ciechanowskiego ZLP (w latach 2002-2009), członek Związku Literatów na Mazowszu. Mieszka i pracuje w Płońsku.

</doc>
<doc id="1637988" url="https://pl.wikipedia.org/wiki?curid=1637988" title="Wümme">
Wümme

Wümme – rzeka w Niemczech w północnej Dolnej Saksonii i Bremie, stanowiąca - razem z Hamme – rzekę źródłową dla Lesum prawego dopływu Wezery.
Wümme to również nazwa miejscowości przy drodze krajowej B75, przez którą przepływa rzeka Wümme (mniej więcej w połowie drogi pomiędzy Tostedt a Lauenbrück).
Przebieg rzeki.
Rzeka ma źródła na Pustaci Lüneburskiej na południe od Niederhaverbeck należącego do Bispingen. Ze wzgórza Wilseder Berg o wys. 169 m (najwyższego wzniesienia Pustaci Lüneburskiej) wypływa jeszcze jeden strumień "Haverbeeke", który wpływa do Wümme 1,5 km od Niederhaverbeck. Stąd płynie na zachód przez Scheeßel i Rotenburg w kierunku północnej Bremy, gdzie łącząc się z rzeką Hamme tworzy Lesum, rzekę o długości 10 km wpadającą do Wezery od wschodu.
Całkowita długość rzeki wynosi 118 km (licząc razem z Lesum 128 km).
Ochrona środowiska.
Wümme jest na całej długości na terenach pod ochroną krajobrazową lub w rezerwatach ochrony przyrody. Jest obszarem objętym programem Natura 2000.
Miejscowości nad Wümme.
Nad Wümme leżą:
Dopływy Wümme.
Najważniejsze dopływy Wümme:

</doc>
<doc id="1637993" url="https://pl.wikipedia.org/wiki?curid=1637993" title="Wuemme">
Wuemme



</doc>
<doc id="1637994" url="https://pl.wikipedia.org/wiki?curid=1637994" title="Rostysław Potoczniak">
Rostysław Potoczniak

Rostysław Myrosławowycz Potoczniak (ukr. Ростислав Мирославович Поточняк, ros. Ростислав Мирославович Поточняк, "Rostisław Mirosławowicz Potoczniak"; ur. 26 stycznia 1948 w Winnikach, zm. 26 lipca 2022 we Lwowie) – ukraiński piłkarz, grający na pozycji centralnego obrońcy lub libera, reprezentant ZSRR, trener piłkarski. Jest absolwentem Politechniki Lwowskiej i lwowskiego Instytutu Wychowania Fizycznego.
Kariera piłkarska.
Kariera klubowa.
Wychowanek klubu SKA Lwów. Pierwszy trener Bohdan Markewicz. W 1965 został zaproszony do Karpat Lwów. 12 maja 1966 zadebiutował w spotkaniu z klubem Awanhard Charków. Od 1967 podstawowy obrońca klubu. W 1978 po spadku Karpat z Wysszej Ligi ZSRR przeszedł do Metalista Charków, w którym występował do 1983 i pełnił funkcję kapitana drużyny. Potem jeszcze trzy lata łączył funkcję piłkarza i trenera w amatorskiej drużynie Naftowyk Dolina.
Kariera reprezentacyjna.
25 lipca 1972 zadebiutował w olimpijskiej reprezentacji ZSRR w spotkaniu z Francją wygranym 3:1.
Kariera trenerska.
Jeszcze będąc piłkarzem łączył również funkcje trenerskie w amatorskiej drużynie Naftowyk Dolina. W latach 1987–1988 pracował na stanowisku zastępcy dyrektora SDJuSzOR Karpaty Lwów. Od 1989 pomagał trenować, a od 1991 już prowadził Karpaty Lwów. Również trenował czwartą i drugą drużyny Karpat. Obecnie pracuje w DJuSSz-4 we Lwowie na stanowisku trenera wykładowcy. Również z Gaborem Vajdą kieruje klubem weteranów Karpat Lwów.

</doc>
<doc id="1638001" url="https://pl.wikipedia.org/wiki?curid=1638001" title="Józef Błaszczyk (1929–2012)">
Józef Błaszczyk (1929–2012)

Józef Błaszczyk (ur. 4 czerwca 1929 w Miksztalu, zm. 22 września 2012 w Żarach) – polski lekarz, pułkownik Wojska Polskiego, poseł na Sejm X kadencji.
Życiorys.
Syn Antoniego i Wiktorii. Ukończył w 1955 fakultet wojskowo-medyczny na Akademii Medycznej w Łodzi otrzymał II stopień specjalizacji z organizacji ochrony zdrowia wojsk. Zawodowo pracował jako lekarz w wojskowej służbie zdrowia w Żarach. Był asystentem Wojskowej Komisji Lekarskiej. 5 lutego 1965 w stopniu majora objął stanowisko komendanta 105 Wojskowego Szpitala Garnizonowego w Żarach, który 1 czerwca 1981 został przeformowany w 105 Szpital Wojskowy z Przychodnią w Żarach. 5 maja 1993 obowiązki komendanta szpitala przekazał pułkownikowi Stanisławowi Wróblewskiemu. W międzyczasie awansował na podpułkownika i pułkownika oraz uzyskał specjalizację drugiego stopnia w zakresie organizacji ochrony zdrowia wojsk. W okresie pełnienia tej funkcji placówka powiększyła się z 4 do 14 oddziałów. Praktykował jako internista.
Działał w Polskim Czerwonym Krzyżu, był prezesem oddziału rejonowego i wiceprezesem zarządu wojewódzkiego PCK. Zasiadał w radzie miejskiej w Żarach. W 1989 uzyskał mandat posła na Sejm kontraktowy. Został wybrany w okręgu żarskim z puli Polskiej Zjednoczonej Partii Robotniczej, na koniec kadencji należał do Klubu Posłów Wojskowych. Pracował w Komisji Obrony Narodowej i w Komisji Zdrowia.
Pochowany na cmentarzu miejskim w Żarach.
Odznaczenia.
W 1993, "za wybitne zasługi w pracy zawodowej, za wprowadzenie i rozwinięcie nowoczesnej metody pobierania krwi", odznaczony przez prezydenta Lecha Wałęsę Krzyżem Komandorskim z Gwiazdą Orderu Odrodzenia Polski. Wcześniej otrzymał m.in. Krzyż Komandorski i Krzyż Oficerski (1982) tego orderu, a także Złoty Krzyż Zasługi (1968), Medal 30-lecia i 40-lecia Polski Ludowej, Złoty Medal Sił Zbrojnych, Złoty Medal „Za zasługi dla obronności kraju”, Kryształowe Serce PCK, a także liczne odznaki (m.in. tytułu honorowego „Zasłużony Lekarz PRL”, odznaki honorowe za zasługi w rozwoju województw zielonogórskiego, gorzowskiego, opolskiego i konińskiego). W 1987 wyróżniony tytułem honorowego obywatela miasta Żary.

</doc>
<doc id="1638002" url="https://pl.wikipedia.org/wiki?curid=1638002" title="Apryngiusz z Beja">
Apryngiusz z Beja

Apryngiusz z Beja (VI wiek) – biskup Béja w Portugalii, pisarz łaciński. Autor zachowanego jedynie fragmentarycznie "Komentarza do Apokalipsy".

</doc>
<doc id="1638004" url="https://pl.wikipedia.org/wiki?curid=1638004" title="Yoandri Betanzos">
Yoandri Betanzos

Yoandri Betanzos (ur. 15 lutego 1982) – kubański lekkoatleta, trójskoczek.

</doc>
<doc id="1638007" url="https://pl.wikipedia.org/wiki?curid=1638007" title="Ryszard Jan Zieliński">
Ryszard Jan Zieliński

Ryszard Jan Zieliński (ur. 27 marca 1935 w Sochaczewie) – polski lekarz i polityk, poseł na Sejm X kadencji.
Życiorys.
Ukończył studia w Akademii Medycznej w Warszawie w 1958, uzyskał następnie w 1973 stopień naukowy doktora nauk medycznych. Był dyrektorem i komendantem wojskowym Wojskowego Szpitala Klinicznego w Krakowie.
W 1989 uzyskał mandat posła na Sejm kontraktowy. Został wybrany w okręgu podgórskim z puli Polskiej Zjednoczonej Partii Robotniczej do której należał od 1962 do rozwiązania. Na koniec kadencji był członkiem Klubu Posłów Wojskowych. Należał do czterech komisji sejmowych: Odpowiedzialności Konstytucyjnej, Zdrowia, Nadzwyczajnej do rozpatrzenia projektu ustawy o ochronie prawnej dziecka poczętego oraz Konstytucyjnej.
W 1993 i 1997 bezskutecznie kandydował do Senatu z okręgu krakowskiego z ramienia Sojuszu Lewicy Demokratycznej, był wiceprzewodniczącym Rady Miasta Krakowa II kadencji (1994–1998) z listy SLD.

</doc>
<doc id="1638010" url="https://pl.wikipedia.org/wiki?curid=1638010" title="Pawieł Gierasimow">
Pawieł Gierasimow

Pawieł Aleksandrowicz Gierasimow, ros. Павел Александрович Герасимов (ur. 29 maja 1979) w Aleksinie – rosyjski lekkoatleta specjalizujący się w skoku o tyczce. Olimpijczyk z Aten.
Najważniejszym jego osiągnięciem jest mistrzostwo świata juniorów z Annecy (1998) oraz brązowy medal mistrzostw świata z Helsinek (2005).

</doc>
<doc id="1638011" url="https://pl.wikipedia.org/wiki?curid=1638011" title="Święta Klara i święty Franciszek">
Święta Klara i święty Franciszek

Święta Klara i Święty Franciszek ("Chiara e Francesco") – włoski film religijny w reżyserii Fabrizio Costy, będący biografią św. Franciszka z Asyżu i św. Klary Ofreducci.
Film znany jest też w Polsce pod alternatywnymi tytułami: "Św. Klara i Św. Franciszek" oraz "Klara i Franciszek".
Fabuła.
Film opowiada o życiu mistyków średniowiecznych i reformatorów religijnych św. Franciszka z Asyżu i św. Klary Ofreducci. Obraz jest serią cyklu prezentującego biografie świętych.
Akcja filmu rozpoczyna się w 1198, kiedy mieszkańcy Asyżu, wywołując rozruchy w grodzie, chcąc obalić dominację szlachty. Ta ostatnia stawała się stopniowo coraz biedniejsza, tracąc przy tym wpływy na podejmowane przez władze miasta decyzje. W tym momencie syn kupca handlującego suknem Pietra Bernardone poznaje szlachetnie urodzoną Klarę. Po powrocie do miasta przedstawicieli szlacheckich rodów, którzy szukali schronienia w pobliskiej Peruggi, Franciszek przeżywa kryzys. Był rycerzem dobrze zaopatrzonym przez swego ojca, na prośbę głosu z Krzyża św. Damiana, chce być najbiedniejszym ze wszystkich. Cała społeczność weryfikuje prawdziwość jego wyboru i posłuszeństwa Bogu.
Szybko również Klara pójdzie w ślady Biedaczyny z Asyżu. Franciszek w pewien sposób uniemożliwi jej zostanie franciszkaninem, członkiem założonej przez siebie wspólnoty. Dziewczyna zamieszka w klasztorze, chcąc w ten sposób ochronić się przez przygotowanym przez rodzinę zamążpójściem. Członkowie rodu pragnęli w ten sposób zapewnić rodzinie jeszcze większe i lepsze koligacje. Klara czuje, że co innego planuje wobec niej Bóg.
Tymczasem Franciszek wypełnia swe powołanie. Zakon Braci Mniejszych jest coraz liczniejszy. Podejmowane są na szeroką skalę działania misyjne, również poza granicami Italii. Zakonodawca wyrusza do Ziemi Świętej, gdzie muzułmanie prześladują chrześcijan. Z przesłaniem pokoju, pośród dogorywającej V krucjaty, ma miejsce spotkanie Biedaczyny z sułtanem Melek el-Kamelem pod Damiettą.
Po powrocie do Asyżu Franciszek zostaje zmuszony do napisania reguły, czego oczekują od niego współbracia. Pieczęcią potwierdzającą wybór i życie Franciszka stają się otrzymane podczas mistycznego uniesienia stygmaty. Franciszek umiera w nocy z 3 na 4 października 1226.

</doc>
<doc id="1638015" url="https://pl.wikipedia.org/wiki?curid=1638015" title="Pałac w Smolnicy">
Pałac w Smolnicy

Pałac w Smolnicy – pałac w Smolnicy w województwie zachodniopomorskim, reprezentatywny przykład rezydencji z 2 poł. XIX w. na Pomorzu Zachodnim. Wpisany do rejestru zabytków w 2008 r. z uwagi na zachowaną zasadniczo pierwotną bryłę, układ kompozycyjny elewacji z wystrojem architektonicznym i elementy wyposażenia wnętrz.
Architektura i wnętrza.
Pałac w stylu neoklasycystycznym z elementami neobarokowymi, 2–kondygnacyjny, z użytkowym w części poddaszem. Centralne części dłuższych elewacji zaakcentowane są 3–kondygnacyjnymi pseudoryzalitami, zwieńczonymi szczytami. Przy elewacjach szczytowych występują prostokątne, trójboczne i wieloboczne ryzality oraz dwie klatki schodowe w formie baszt, założone na rzutach ośmioboku i koła. Do najcenniejszych elementów wystroju należy dekoracja sztukatorska dawnej sali balowej na parterze budynku.
Historia.
Dwór rodziny von der Marwitz został zbudowany w 1766 r. przez ówczesnego właściciela majątku Albrechta Bernda Ludwiga (30.8.1707-17.1.1793), najmłodszego syna Christiana (15.12.1658-1.12.1709).
W latach 1806–1807 Nowa Marchia dostała się pod okupację wojsk napoleońskich; wskutek dostaw dla Francuzów i wysokiej kontrybucji wojennej, rodzina von der Marwitz popadła w kłopoty finansowe. W 1808 r. miejscowi chłopi odmówili pracy we dworze na wieść o planowanym zniesieniu poddaństwa dziedzicznego, co jeszcze bardziej pogorszyło i tak złą sytuację finansową rodziny. W 1819 r. majątek wraz z dworem został sprzedany przez Ottona Friedricha von der Marwitz bankierowi Aronowi Meyer-Kornecker, a następnie w 1826 r. królewskiemu radcy komisyjnemu Karlowi Johannowi Jentsch z Płońska koło Pyrzyc. Po śmierci Karla Johanna Jentsch w 1832 r. stał się własnością Wilhelma Friedricha von Sydow ze Stołecznej. Umarł on 8 maja 1840 r. po 10-dniowej chorobie; majątkiem zajmowała się odtąd wdowa po nim, Adelajda z domu von der Osten (zm. 26 czerwca 1855), a następnie syn Wilhelm Karl Friedrich von Sydow, który w 1857 r. przeprowadził się z Dobropola do Smolnicy i w 1866 r. gruntownie przebudował dwór.
Dwór został całkowicie zniszczony 1 grudnia 1879 r. przez pożar. Odbudowa trwała w latach 1880–1883. Nowy budynek był otynkowany na biało i otoczony stawami. Środek północnej fasady przyozdabiała chorągiew, na której znajdował się krzyż z napisem: "In hoc signo vinces" (Pod tym znakiem zwyciężysz), poniżej monogram W.v.S. otoczony maksymą: "Przez osty i ciernie!", na prawo herb rodziny von Sydow i von der Osten, na lewo herb Endowów wraz z herbem szlachcica von Waldmann – barona von Grunfeld i Guttenstädten. Wyposażenie wnętrza stanowiły meble z czarnego dębu z XVIII i XIX w., szafa pochodząca z XVI w. wyprodukowana prawdopodobnie w Chojnie, zegar z laki, wazony z porcelany chińskiej, rzeźby, fajansowe wazony z Delftu oraz obrazy malarzy flamandzkich i holenderskich.
W 1909 r. majątek wraz z pałacem został kupiony przez właściciela ziemskiego Maxa Freidheima. W 1932 r. zmienił on niektóre elementy elewacji budynku i przemalował ją na kolor jasnobrązowy, a jeden ze stawów (po stronie północnej) zamienił na trawnik. W 1938 r. Max Freidheim z powodu nazistowskich prześladowań wyjechał do Anglii wraz z rodziną, wysyłając tam część wyposażenia pałacu, lecz nie dotarło ono do celu i nie wiadomo co się z nim stało. Do 1945 r. właścicielem pałacu był niemiecki przemysłowiec Friedrich Flick. W czasie działań wojennych budynek pałacu służył jako kwatera sztabu wojsk radzieckich i następnie komendanta wojennego miasta Dębna. W 1945 r. resztę wyposażenia pałacu zniszczyła Armia Czerwona oraz szabrownicy.
Po II wojnie światowej pałac stał się własnością państwa i został przeznaczony na mieszkania dla repatriantów ze Wschodu. W latach 50. XX w. budynek był ośrodkiem kolonijnym dla dzieci górników ze Śląska, następnie został przejęty przez Wojewódzkie Zjednoczenie PGR w Szczecinie – od 1956 r. mieściły się tutaj biura PGR i mieszkania rodzin pracowników. W 1965 r. pałac przejął Wydział Rolnictwa WRN w Szczecinie i powstało Państwowe Technikum Rolnicze, w 1983 r. przemianowane na Zespół Szkół Rolniczych.
Park pałacowy.
Założony został w XIX w., powierzchnia 5,3 ha. Wśród roślinności na uwagę zasługuje 27 gatunków drzew liściastych, 9 gatunków drzew iglastych oraz 24 gatunki krzewów i pnączy. W parku przeważają klony, lipy, dęby, jesiony, kasztanowce, graby. Wiek drzew szacuje się na 150–250 lat. Wpisany do rejestru zabytków pod nr 377 z 10.09.1977.

</doc>
<doc id="1638016" url="https://pl.wikipedia.org/wiki?curid=1638016" title="Dragomir Vukobratović">
Dragomir Vukobratović

Dragomir Vukobratović, cyr. Дpaгомиp Bукoбpaтовић (ur. 12 maja 1988 w Karlovacu) – serbski piłkarz chorwackiego pochodzenia występujący na pozycji pomocnika w Proleterze Nowy Sad.
Życiorys.
Jest wychowankiem klubu FK Vojvodina. W 2006 roku dołączył do kadry pierwszego zespołu. Od stycznia do czerwca 2008 roku przebywał na wypożyczeniu w Voždovacu Belgrad. W lipcu tego samego roku odszedł z Vojvodiny, a jego nowym pracodawcą stała się Crvena zvezda. W sezonie 2008/2009 zaliczył dwa ligowe występy. W 2010 roku został piłkarzem FK Inđija. Równocześnie został wypożyczony na pół roku do bośniackiego Boracu Banja Luka.

</doc>
<doc id="1638017" url="https://pl.wikipedia.org/wiki?curid=1638017" title="Gráinne">
Gráinne

Gráinne - w mitologii celtyckiej córka Cormaca, najwyższego króla Irlandii. Była przeznaczona na żonę dla Fonna, ale uciekła z Diarmuidem.

</doc>
<doc id="1638018" url="https://pl.wikipedia.org/wiki?curid=1638018" title="Tygodnik Przegląd">
Tygodnik Przegląd



</doc>
<doc id="1638020" url="https://pl.wikipedia.org/wiki?curid=1638020" title="Wiktor Golubski">
Wiktor Golubski

Wiktor Golubski (ur. 5 kwietnia 1957 r. w Działdowie), polski poeta.
Absolwent Wydziału Zootechnicznego Akademii Rolniczo-Technicznej w Olsztynie (1993, późniejszy Wydział Bioinżynierii Zwierząt Uniwersytetu Warmińsko-Mazurskiego w Olsztynie). Debiutował w 1981 r. Jest laureatem Biesiad Poetyckich. Utwory publikowane w prasie, almanachach literackich "Dom wierszem stawiany", "Kropla słońca", "Czas niesiony w teraźniejszość", "Dziewiąta struna", "Słowem ocalić słowo", "Rozmowa pokoleń", antologiach "Romantycznej ziemi czar", "Opinogóra w wierszach" oraz w albumie poetycko-plastycznym "Twórcy... drzewa ziemi naszej". Wydał trzy autorskie zbiory wierszy: "Dotykanie świata" (2003), "Spacer z balladą" (2005), "Dama Pik" (2007). Członek Oddziału Ciechanowskiego Stowarzyszenia Autorów Polskich, oraz Związku Literatów na Mazowszu. Mieszka w Ciechanowie.

</doc>
<doc id="1638023" url="https://pl.wikipedia.org/wiki?curid=1638023" title="Piłka Halowa">
Piłka Halowa



</doc>
<doc id="1638024" url="https://pl.wikipedia.org/wiki?curid=1638024" title="Wiktor Jastrebow">
Wiktor Jastrebow

Wiktor Anatolijowycz Jastrebow (ukr. Віктор Анатолійович Ястребов; ur. 13 stycznia 1982) w Nadwórnie – ukraiński lekkoatleta specjalizujący się w trójskoku.
Najważniejszym jego osiągnięciem jest halowe wicemistrzostwo Europy w trójskoku (2009). Brązowy medalista mistrzostw świata juniorów młodszych w Bydgoszczy (1999).

</doc>
<doc id="1638027" url="https://pl.wikipedia.org/wiki?curid=1638027" title="Inhibitory allosteryczne">
Inhibitory allosteryczne



</doc>
<doc id="1638028" url="https://pl.wikipedia.org/wiki?curid=1638028" title="Nina Chruszczowa">
Nina Chruszczowa

Nina Petriwna Chruszczowa, z domu Kucharczuk, (ur. 14 kwietnia 1900 w Wasylowie k. Tomaszowa Lubelskiego, zm. 13 sierpnia 1984 w Moskwie) – partnerka życiowa i w ostatnich latach jego życia żona przywódcy ZSRR Nikity Chruszczowa.
Życiorys.
Pochodziła z rodziny chłopskiej pochodzenia łemkowskiego.
Od 1924 była związana z Nikitą Chruszczowem, lecz dopiero w 1965 roku, na sześć lat przed jego śmiercią, para zdecydowała się sformalizować swój związek. Ich dzieci to:
Od 1944 do 1947 Nikita Chruszczow był premierem Ukrainy, w latach 1953–1964 jej mąż był przywódcą ZSRR, a od 1958 – również premierem. Nina Chruszczowa była pierwszą małżonką przywódcy państwa radzieckiego, która towarzyszyła mu w oficjalnych przyjęciach w kraju i za granicą.
We wrześniu 1939 odnalazła we Lwowie rodziców (niewidzianych od 1920).
Nina Chruszczowa zmarła 13 sierpnia 1984 i została pochowana na moskiewskim Cmentarzu Nowodziewiczym.

</doc>
<doc id="1638048" url="https://pl.wikipedia.org/wiki?curid=1638048" title="Stefania Czupała-Hołoga">
Stefania Czupała-Hołoga

Stefania Janina Czupała-Hołoga (ur. 28 września 1938 w Rudzie) – polska prawniczka, nauczycielka i polityk, posłanka na Sejm X kadencji.
Życiorys.
Ukończyła studia na Uniwersytecie Jagiellońskim w 1963, uzyskując tytuł zawodowy magistra prawa. Następnie studiowała na studiach podyplomowych m.in. prawo wynalazcze i handel zagraniczny na Uniwersytecie Śląskim. Pracowała w Okręgowym Przedsiębiorstwie Geodezyjno-Kartograficznym w Katowicach, następnie w Zakładzie Innowacyjno-Wdrożeniowym „Holduct” w Pszczynie, gdzie była również nauczycielką w lokalnym liceum ogólnokształcącym. Była doradcą do spraw prowadzenia handlu zagranicznego i sekretarzem klubu Polskiego Związku Katolicko-Społecznego.
W 1989 uzyskała mandat posłanki na Sejm kontraktowy w okręgu chorzowskim z puli PZKS. Należała do Komisji Konstytucyjnej, Regulaminowej i Spraw Poselskich, Ustawodawczej, a także pięciu komisji nadzwyczajnych. Po 1991 nie angażowała się politycznie, działając społecznie w lokalnym Stowarzyszeniu na rzecz Przeciwdziałania Uzależnieniom „Zmaganie”.
W 1974 odznaczona Złotym Krzyżem Zasługi.

</doc>
<doc id="1638053" url="https://pl.wikipedia.org/wiki?curid=1638053" title="Józef Gut-Misiaga">
Józef Gut-Misiaga

Józef Gut-Misiaga (ur. 25 maja 1939 w Zakopanem) – polski biegacz narciarski.
Zawodnik klubów AZS Zakopane i WKS Zakopane. Olimpijczyk ze Squaw Valley (1960), gdzie był 6. w sztafecie i Innsbrucku (1964), gdy wywalczył z kolegami w sztafecie 8. pozycję. Uczestnik MŚ w Zakopanem (1962). 3-krotny mistrz Polski.

</doc>
<doc id="1638060" url="https://pl.wikipedia.org/wiki?curid=1638060" title="Tevatron">
Tevatron

Tevatron – akcelerator kołowy znajdujący się w Fermilabie w USA (w mieście Batavia niedaleko Chicago w stanie Illinois). Aktualnie jest akceleratorem, który osiąga drugą pod względem wielkości na świecie energię przyspieszanych cząstek elementarnych (0.98 TeV na wiązkę osiągnięto 29 listopada 2009). Energia ta może być rzędu 1 TeV, stąd nazwa urządzenia.
Tevatron jest synchrotronem, który przyspiesza protony i antyprotony w pierścieniu o długości 6,28 km. Został oddany do użytku w 1983 i początkowo kosztował 120 mln dolarów, a następnie był wielokrotnie ulepszany i unowocześniany. Główny Iniektor („wtryskiwacz”), zbudowany w latach 1994-1999 za 290 mln dolarów, był istotnym dodatkiem. Główny pierścień zostanie ponownie wykorzystany w przyszłych eksperymentach, a niektóre podzespoły ponownie użyte w innych akceleratorach.
30 września 2011 media podały, że Pier Oddone, dyrektor Fermilab, zdecydował się zakończyć pracę akceleratora. Wyłączenie nastąpiło 30 września 2011 o 21:00 czasu polskiego (14:00 czasu miejscowego).

</doc>
<doc id="1638062" url="https://pl.wikipedia.org/wiki?curid=1638062" title="Stopnie wojskowe w polskiej Marynarce Wojennej">
Stopnie wojskowe w polskiej Marynarce Wojennej



</doc>
<doc id="1638070" url="https://pl.wikipedia.org/wiki?curid=1638070" title="Hanna Bedryńska">
Hanna Bedryńska

Hanna Bedryńska-Borowicz (ur. 16 lutego 1924 w Łodzi, zm. 18 sierpnia 2009 w Warszawie) – polska aktorka teatralna, filmowa i telewizyjna.
Życiorys.
Eksternistyczny egzamin aktorski zdała w 1949. W teatrze zadebiutowała 20 października 1949. W latach 1949–1951 była aktorką w Teatrów Dramatycznych w Poznaniu. Następnie przeniosła się do Łodzi, gdzie w latach 1951–1963 i 1964–1991 występowała w Teatrze Nowym, a w sezonie 1963/64 – w Powszechnym. W 1991 przeszła na emeryturę. Grób aktorki znajduje się na Starym Cmentarzu w Łodzi.

</doc>
<doc id="1638072" url="https://pl.wikipedia.org/wiki?curid=1638072" title="Mundury w polskiej Marynarce Wojennej">
Mundury w polskiej Marynarce Wojennej



</doc>
<doc id="1638073" url="https://pl.wikipedia.org/wiki?curid=1638073" title="Eparchia orłowska">
Eparchia orłowska

Eparchia orłowska – jedna z eparchii Rosyjskiej Cerkwi Prawosławnej. Jej głównym ośrodkiem jest miasto Orzeł.
Eparchia wchodzi w skład metropolii orłowskiej.
Historia.
6 maja 1788 ukazem Świętego Synodu została powołana eparchia orłowsko-siewska, której podlegały wikariaty wołchowski, liwieński i jelecki.
Od początku lat 20. niektóre dekanaty, z powodu represji wymierzonych w duchowieństwo, podlegały bezpośrednio Świętemu Synodowi, zaś w latach 1936–1943, na skutek czystek stalinowskich eparchia nie posiadała w ogóle zwierzchnika. W czasie niemieckiej okupacji na terenie obwodu orłowskiego eparchia podlegała hierarchii Rosyjskiego Kościoła Prawosławnego poza granicami Rosji i biskupowi berlińskiemu i niemieckiemu Serafinowi.
W latach 1945–1994 Orzeł był stolicą eparchii orłowsko-briańskiej. W 1994 Briańsk stał się siedzibą odrębnej administratury. W 2014 z eparchii orłowskiej wydzielono kolejną administraturę – eparchię liwieńską.
Sytuacja obecna.
1 stycznia 2011 na terenie eparchii działało 148 parafii, 157 cerkwi i 6 monasterów.

</doc>
<doc id="1638074" url="https://pl.wikipedia.org/wiki?curid=1638074" title="Fierce Panda Records">
Fierce Panda Records

Fierce Panda Records – londyńska niezależna wytwórnia muzyczna. Pierwszy projekt został wydany w 1994 roku. Współpracowała z takimi zespołami jak np. Keane, Coldplay czy Placebo.

</doc>
<doc id="1638079" url="https://pl.wikipedia.org/wiki?curid=1638079" title="Marek Michał Grechuta">
Marek Michał Grechuta



</doc>
<doc id="1638084" url="https://pl.wikipedia.org/wiki?curid=1638084" title="Škoda-Sanos 200Tr">
Škoda-Sanos 200Tr

Škoda-Sanos 200Tr (także Škoda-Sanos S 200) – typ dwuczłonowego trolejbusu, który wytwarzany był w latach 80. XX wieku przy współpracy czechosłowackich zakładów Škoda Ostrov i jugosłowiańskich FAS 11. Oktromwri Skopje.
Dostawy.
W latach 1982–1987 wyprodukowano łącznie 77 trolejbusów Škoda-Sanos 200Tr.
Na terenie dawnej Czechosłowacji ostatni trolejbus typu 200Tr zakończył kursowanie w r 2001. Był to zlíński trolejbus nr 329, który obecnie jest pojazdem historycznym w Pardubicach.

</doc>
<doc id="1638089" url="https://pl.wikipedia.org/wiki?curid=1638089" title="Hard Truck">
Hard Truck

Hard Truck – seria symulatorów ciężarówek stworzona przez rosyjską firmę Softlab NSK. Kontynuacją jest seria "18 Wheels of Steel" stworzona przez czeską firmę SCS Software.
"Hard Truck: Road to Victory".
Pierwsza gra serii. Akcja rozgrywa się w bliżej nieokreślonym miejscu, modele ciężarówek są oparte na pojazdach europejskich. Gracz może zatrudniać kierowców i wybrać logo firmy; pojazdy można uszkodzić, tankowanie polega na przejechaniu przez stację. W grze został zawarty tryb gry wieloosobowej.
"Hard Truck 2".
Druga część serii. Gracz ponownie może zatrudniać kierowców i wybrać logo firmy, tankowanie czy naprawa pojazdu polega na przejechaniu przez stację. Dostępny jest tryb gry wieloosobowej przez sieć lokalną, ale tylko na torze wyścigowym.
"King of the Road".
Tę część wydała austriacka firma Jowood, a jej producentem (podobnie jak w poprzednich częściach) było rosyjskie studio SoftLab-NSK. Gracz może w niej używać radio CB i rozmawiać z innymi kierowcami, z mafią, policją lub zamówić ciężarówkę. Dodano również fotoradary oraz światła.
"Hard Truck: Apocalypse".
Celem gry jest wykonywanie zadań fabularnych i dodatkowych, które polegają na zniszczeniu fortyfikacji, dotarciu do osady, atakowaniu innych ciężarówek oraz przewiezieniu jakiegoś ładunku. Odróżnia to ją od poprzednich części cyklu, w których celem było rozwożenie ładunków i dbanie o firmę. Gracz nadal może jeździć ciężarówkami, może też wyposażyć ciężarówkę w broń. Gra posiada otwarty świat, gracz może być atakowany także przez inne ciężarówki. Akcja gry dzieje się w postapokaliptycznym, wyniszczonym świecie, w którym ludzie muszą chodzić w maskach chroniących przed toksycznym powietrzem.
"Rig'n'Roll".
Kontynuacja wydawanej przez Buka Entertainment serii "Hard Truck". Akcję "Rig'n'Roll" osadzono w 2014 roku. Gracz wciela się w młodego przedsiębiorcę, który właśnie dotarł do Kalifornii i planuje rozwinąć tu swój własny biznes. Decyduje się na przewóz różnorakich towarów. Na początku dysponuje niewielką ilością gotówki, pozwalającą na zakup najtańszej ciężarówki i przyjęcie jednego zlecenia.
W "Rig'n'Roll" zasady gry są praktycznie niezmienione w stosunku do "Hard Truck", jednak do rozgrywki wprowadzono wiele nowych elementów. Podstawowa różnica to wielkość mapy. Gracz może poruszać się po wirtualnej Kalifornii, a czekają na niego zarówno niewielkie wioski, jak i amerykańskie miasta – San Francisco, Los Angeles czy San Diego. Ważne jest to, iż nie jest ograniczony do dróg asfaltowych i w każdej chwili może poszukać skrótów.
Autorzy szczególny nacisk położyli na realizm. Modele ciężarówek zostały szczegółowo odwzorowane, w szczególności ich wnętrza, które można obserwować. Kolejna innowacja to model uszkodzeń: wypadki, a nawet drobne kolizje odbijają się na osiągach i wyglądzie sterowanej ciężarówki. Gra działa na nowym trójwymiarowym silniku graficznym, dzięki któremu grafika jest bardziej szczegółowa.
Rozgrywka opiera się na dowożeniu towarów do punktów docelowych. Gracz przez cały czas musi konkurować z wieloma innymi przewoźnikami, którzy próbują go wyprzedzić. Aby osiągnąć sukces należy znaleźć kompromis pomiędzy ostrożną jazdą a dotarciem do celu na pierwszym miejscu. Kolejne wykonane zlecenia podnoszą prestiż sterowanej postaci, dzięki czemu może ona podejmować coraz trudniejsze, ale i lepiej płatne zadania. W przeciwieństwie do serii "Hard Truck" gra została obdarzona fabułą. W dalszej części rozgrywki dochodzi konieczność zarządzania całą firmą, gracz kupuje kolejne ciężarówki, najmuje kierowców i wyznacza im trasy przejazdu.

</doc>
<doc id="1638091" url="https://pl.wikipedia.org/wiki?curid=1638091" title="Gravity field and steady-state Ocean Circulation Explorer">
Gravity field and steady-state Ocean Circulation Explorer



</doc>
<doc id="1638093" url="https://pl.wikipedia.org/wiki?curid=1638093" title="Andrzej Krawczyk">
Andrzej Krawczyk



</doc>
<doc id="1638098" url="https://pl.wikipedia.org/wiki?curid=1638098" title="Diodato Ipato">
Diodato Ipato



</doc>
<doc id="1638100" url="https://pl.wikipedia.org/wiki?curid=1638100" title="Herb gminy Skaryszew">
Herb gminy Skaryszew



</doc>
<doc id="1638101" url="https://pl.wikipedia.org/wiki?curid=1638101" title="Flaga gminy Skaryszew">
Flaga gminy Skaryszew



</doc>
<doc id="1638102" url="https://pl.wikipedia.org/wiki?curid=1638102" title="Soundelux Design Music Group">
Soundelux Design Music Group

Soundelux Design Music Group – studio dźwiękowe znajdujące się w Hollywood. Soundelux specjalizuje się w tworzeniu i nagrywaniu efektów dźwiękowych, muzyki i narracji w filmach i grach komputerowych. Właścicielem spółki jest CSS Studios, który odkupił studio od Ascent Media.
Gry komputerowe.
2008
2007
2006
2005
2004
2003
Klasyczne

</doc>
<doc id="1638103" url="https://pl.wikipedia.org/wiki?curid=1638103" title="23. Turniej Czterech Skoczni">
23. Turniej Czterech Skoczni

23. Turniej Czterech Skoczni rozgrywany był od 29 grudnia 1974 do 6 stycznia 1975.
Turniej wygrał Willi Pürstl.
Oberstdorf.
Data: 29 grudnia 1974
Państwo: 
Skocznia: Schattenbergschanze
Punkt konstrukcyjny: 115 m
Garmisch-Partenkirchen.
Data: 1 stycznia 1975
Państwo: 
Skocznia: Große Olympiaschanze
Punkt konstrukcyjny: 115 m
Innsbruck.
Data: 3 stycznia 1975
Państwo: 
Skocznia: Bergisel
Punkt konstrukcyjny: 115 m
Bischofshofen.
Data: 6 stycznia 1975
Państwo: 
Skocznia: Paul-Ausserleitner-Schanze
Punkt konstrukcyjny: 115 m

</doc>
<doc id="1638105" url="https://pl.wikipedia.org/wiki?curid=1638105" title="Soundelux">
Soundelux



</doc>
<doc id="1638106" url="https://pl.wikipedia.org/wiki?curid=1638106" title="Bet Qama">
Bet Qama



</doc>
<doc id="1638116" url="https://pl.wikipedia.org/wiki?curid=1638116" title="Odbielacz fotograficzny">
Odbielacz fotograficzny

Odbielacz fotograficzny – kąpiel chemiczna polegająca na usunięciu części lub całości materiału fotograficznego. Stosuje się ją w celu przygotowania do późniejszego tonowania.

</doc>
<doc id="1638121" url="https://pl.wikipedia.org/wiki?curid=1638121" title="Czwarty rząd Silvia Berlusconiego">
Czwarty rząd Silvia Berlusconiego

Czwarty rząd Silvia Berlusconiego – rząd Republiki Włoskiej funkcjonujący od 8 maja 2008 do 16 listopada 2011.
Gabinet został ukonstytuowany po zwycięstwie centroprawicowego bloku składającego się z federacyjnego Ludu Wolności (PdL), Ligi Północnej (LN) i Ruchu dla Autonomii (MpA) w przedterminowych wyborach parlamentarnych w 2008 do Izby Deputowanych i Senatu XVI kadencji.
W skład rządu (poza premierem) weszło w dacie powstania 12 ministrów resortowych i 9 ministrów bez teki. 17 z ministrów rekomendował Lud Wolności, w tym 12 Forza Italia (FI), 4 Sojusz Narodowy (AN) i 1 Chrześcijańska Demokracja dla Autonomii (DCA), a pozostałych 4 Liga Północna.
12 listopada 2011 w związku z kryzysem gospodarczym premier Silvio Berlusconi podał się do dymisji. Jego rząd funkcjonował do 16 listopada 2011, kiedy to zaprzysiężony został nowy gabinet, na czele którego stanął Mario Monti.

</doc>
<doc id="1638123" url="https://pl.wikipedia.org/wiki?curid=1638123" title="Tramwaje w Czeskich Budziejowicach">
Tramwaje w Czeskich Budziejowicach

Tramwaje w Czeskich Budziejowicach – system komunikacji tramwajowej działający w latach 1919–1950 w Czeskich Budziejowicach w południowych Czechach. Sieć składała się z dwóch linii tramwajowych, łączących centrum z przedmieściami: Lineckim i Praskim. Po likwidacji zostały zastąpione przez trolejbusy.
Historia.
Na początku XX w. w Czeskich Budziejowicach zaczęto rozważać utworzenie linii tramwajowej lub trolejbusowej. Ostatecznie w 1907 zadecydowano o budowie sieci tramwajowej (ze względu na to, że trolejbusy były dopiero w początkowej fazie rozwoju). Prace budowlane rozpoczęto w roku 1908. 24 sierpnia tego roku miasto uzyskało licencję na eksploatację linii.
Na ulice Czeskich Budziejowic tramwaje wyjechały po raz pierwszy 15 czerwca 1909. Utworzono wówczas linię z pl. Przemysła Ottokara II (rynku) na Praskie Przedmieście (na północ od Starego Miasta), do dworca kolejowego. Rok później tramwaje zaczęły kursować na południowe Lineckie Przedmieście. Odtąd pierwsza linia nosiła oznaczenie "P" (potocznie zwana "Pomalu"), natomiast druga – "L" (potocznie zwana "Langsam"). Jednocześnie do 1914 na odcinku dworzec – Cmentarz Centralny uruchomiono linię trolejbusową, ponieważ nie uzyskano zgody na skrzyżowanie linii tramwajowej z kolejową. Obie linie były jednotorowe, z mijankami, o rozstawie toru 1000 mm.
W okresie dwudziestolecia międzywojennego pojawiły się plany rozwoju czeskobudziejowickich tramwajów. Niewielkie zmiany nastąpiły w 1936. Utworzono wówczas łącznicę na pl. Przemysła Ottokara II (linie L i P rozpoczynały się w różnych miejscach), a także przełożono końcowy odcinek linii L na dzisiejszą ul. K. Erbena.
W czasie II wojny światowej nie inwestowano w tramwaje, przez co cały system stał się niewydolny. W 1946 podjęto ostateczną decyzję o zastąpieniu go trolejbusami. Mimo to nadal postulowano budowę nowych linii. Postulaty te nie zostały jednak spełnione i w 1949 rozpoczęto stopniową likwidację czeskobudziejowickiej sieci tramwajowej. Najpierw skrócono linię do dworca, następnie zlikwidowano linię L, a 2 marca 1950 trolejbusy wyruszyły na ostatni odcinek linii P – z centrum Praskiego Przedmieścia na pl. Przemysła Ottokara II.
W późniejszych czasach proponowano powrót do komunikacji tramwajowej, nigdy jednak nie zrealizowano żadnego z projektów.
Tabor.
Jedyna dostawa tramwajów do Czeskich Budziejowicach miała miejsce na początku istnienia sieci, w roku 1908. Było to osiem wozów silnikowych i dwa doczepne. Wszystkie powstały w zakładach Ringhoffera, natomiast ich wyposażenie elektryczne pochodziło z koncernu AEG. W 1946 po zniszczeniu z jednego z wozów silnikowych, miasto otrzymało jeden doczepny z Cieplic.

</doc>
<doc id="1638124" url="https://pl.wikipedia.org/wiki?curid=1638124" title="Elizawetgrad">
Elizawetgrad



</doc>
<doc id="1638126" url="https://pl.wikipedia.org/wiki?curid=1638126" title="Rajd Irlandii">
Rajd Irlandii

Rajd Irlandii (oficjalnie Rally Ireland) - rajd samochodowy organizowany od 2007 roku z bazą w Sligo, eliminacja Rajdowych Mistrzostw Świata. Rajd ten jest rozgrywany na nawierzchniach asfaltowych.
Niektóre odcinki specjalne rozgrywane są na terytorium Irlandii Północnej.

</doc>
<doc id="1638129" url="https://pl.wikipedia.org/wiki?curid=1638129" title="Mitchell Wiggins">
Mitchell Wiggins

Mitchell Lee Wiggins (ur. 28 września 1959 w Kinston) – amerykański koszykarz, występował na pozycji rzucającego obrońcy. 
Wiggins uczęszczał do North Lenoir High School w Kinston w Karolinie Północnej. Grał w drużynach uniwersyteckich w Truett-McConnell College, Clemson University oraz Florida State University.
Wiggins został wybrany przez Indiana Pacers w drafcie w 1983. W NBA grał przez sześć sezonów. Występował w Chicago Bulls, Houston Rockets i Philadelphia 76ers. 
Zagrał w finałach NBA w 1986 roku. Najlepszym sezonem w jego zawodowej karierze był sezon 1989/1990, kiedy to grając dla zespołu Rockets wystąpił w 66 meczach i miał średnią 15,5 punktów na spotkanie. Ogółem wystąpił w 389 meczach, w których zdobył 3877 punktów.
Następnie przeniósł się do Europy i grał w lidze greckiej w Milon Nea Smirni BC, Sporting Athens i Panionios Nea Smirni. Grał także we francuskim CSP Limoges oraz lidze filipińskiej.
Życie osobiste.
Jego żona, pochodząca z Barbadosu - Marita Payne-Wiggins reprezentowała Kanadę podczas igrzysk olimpijskich w Los Angeles (1984), gdzie zdobyła dwa srebrne medale, w sztafetach 4 x 100 m i 4 x 400 m. Jest multimedalistką rozmaitych imprez międzynarodowych.
Jego najmłodszy syn - Andrew został wybrany do NBA w drafcie 2014. Najstarszy syn - Mitchell Jr występował na Southeastern University, natomiast środkowy Nick - został wybrany do składu Harlem Globetrotters w 2014.
Od 2002 jego rodzina mieszka w Vaughan (Kanada).

</doc>
<doc id="1638134" url="https://pl.wikipedia.org/wiki?curid=1638134" title="William Rocha Batista">
William Rocha Batista

Batista, właśc. William Rocha Batista (ur. 27 lipca 1980 w São Paulo) - brazylijski piłkarz grający na pozycji napastnika.
Kariera piłkarska.
Kariera klubowa.
Wychowanek klubu Portuguesa Santista, skąd w 2001 wyjechał do Europy. Najpierw występował w Lewski Sofia, jednak kontuzja i wymuszona operacja przeszkodziła dalszej karierze w tym klubie. Rundę wiosenną rozpoczął w Spartaku Plewen. Potem powrócił do Brazylii, gdzie bronił barw klubu União Barbarense. Sezon 2004/2005 rozpoczął w czeskim SFC Opawa, gdzie został najlepszym strzelcem klubu w rundzie jesiennej. Podczas przerwy zimowej razem z Serhijem Pszenycznych opuścił Opawę i przeszedł do Karpat Lwów. 17 marca 2005 zadebiutował w koszulce Karpat. W sezonie 2006/07 z 10 bramkami został najlepszym strzelcem klubu (o 3 bramki mniej niż król strzelców Mistrzostw). Następnie rozpoczął się spadek formy i w styczniu 2008 został sprzedany do FK Charków. Od 2009 jest wypożyczony do Bakı FK. Latem 2009 po wygaśnięciu kontraktu z charkowskim klubem podpisał nowy 1-roczny kontrakt z Karpatami Lwów. 11 kwietnia 2012 jako wolny agent przeszedł do Obołoni Kijów. Rozegrał jedną grę, po czym opuścił klub.

</doc>
<doc id="1638141" url="https://pl.wikipedia.org/wiki?curid=1638141" title="A1 Ethniki">
A1 Ethniki

A1 Ethniki (grecki:A1 Εθνική Κατηγορία) – najwyższa zawodowa liga koszykówki w Grecji. Prowadzona jest przez Stowarzyszenie klubów greckiej koszykówki i jest jedną z najlepszych lig w Europie. W jej skład wchodzi 14 drużyn, zaś rozgrywki przebiegają od października do czerwca. Każdy zespół rozgrywka 26 spotkań w sezonie. Pierwsze oficjalne rozgrywki odbyły się w sezonie 1927/1928, zaś w roku 1925 odbyły się pierwsze nieoficjalne zawody.
Awans i spadek.
Obecna forma Ethniki istnieje od sezonu 1992/1993 i została zorganizowana przez Stowarzyszenie klubów greckiej koszykówki. 28 zawodowych greckich drużyn występuje w dwóch ligach. Najwyższa z nich to A1, w której gra 14 zespołów, w drugiej zwanej A2 wstępuje 14 drużyn. Dwa najgorsze zespoły z pierwszej ligi spadają do drugiej ligi i zarazem dwa pierwsze kluby z drugiej ligi awansują do pierwszej ligi.

</doc>
<doc id="1638142" url="https://pl.wikipedia.org/wiki?curid=1638142" title="Teresa Belczyńska">
Teresa Belczyńska

Teresa Belczyńska (ur. 29 maja 1935 w Warszawie, zm. 27 kwietnia 1996 tamże) – polska aktorka teatralna, filmowa i telewizyjna. Absolwentka Wydziału Estradowego PWST oraz Wydziału Wokalnego Konserwatorium Muzycznego w Warszawie.
Została pochowana na Cmentarzu Junikowskim w Poznaniu (pole 6, kwatera 4, miejsce 5C).
Teatr.
Związana była z teatrami Warszawy - Buffo (1957-1958), Syrena (1958-1979), na Targówku (1982-1984), Rozmaitości (1984-1991).

</doc>
<doc id="1638146" url="https://pl.wikipedia.org/wiki?curid=1638146" title="Mihaela Sandu">
Mihaela Sandu

Mihaela Sandu (ur. 19 lutego 1977 roku w Ploeszti) – rumuńska szachistka, arcymistrzyni od 2008 roku.
Kariera szachowa.
W 1991 r. zdobyła w Mamaii tytuł wicemistrzyni Europy juniorek do 14 lat. Dwa lata później reprezentowała swój kraj w kolejnych mistrzostwach Europy (do 16 lat), rozegranych w Szombathely. Jedynymi sukcesami, które odniosła w ciągu następnych kilkunastu lat, były zwycięstwo w nielicznym i słabo obsadzonym turnieju w Bukareszcie w 2003 oraz II m. (za Cristiną-Adelą Foisor) w Hyères w 2005, a jej punktacja rankingowa nie przekroczyła poziomu 2200 punktów aż do 1 kwietnia 2006 roku. W 2007 r. wypełniła dwie normy na tytuł arcymistrzyni, w otwartym turnieju w Metz oraz na drużynowych mistrzostwach Rumunii, rozegranych w Predeal. Trzecią normę zdobyła w 2008 r. w Bukareszcie. W 2013 r. zdobyła brązowy medal indywidualnych mistrzostw Rumunii kobiet, natomiast w kolejnych mistrzostwach w 2014 r. – medal srebrny.
Najwyższy ranking w dotychczasowej karierze osiągnęła 1 kwietnia 2008 r., z wynikiem 2325 punktów zajmowała wówczas piąte miejsce wśród rumuńskich szachistek

</doc>
<doc id="1638149" url="https://pl.wikipedia.org/wiki?curid=1638149" title="Wiśniowczyk (gmina)">
Wiśniowczyk (gmina)

Wiśniowczyk – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy był Wiśniowczyk.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Gniłowody, Hajworonka, Kotuzów, Sapowa, Wiśniowczyk i Zarwanica.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1638152" url="https://pl.wikipedia.org/wiki?curid=1638152" title="Anatolij Sofronow">
Anatolij Sofronow

Anatolij Władimirowicz Sofronow (ros. Анатолий Владимирович Софронов, ur. 6 styczniajul./19 styczniagreg. 1911 w Mińsku, zm. 10 września 1990 w Moskwie) – radziecki publicysta, poeta i dramaturg.
W młodości pracował w fabryce jako frezer, ślusarz, a następnie redaktor gazetki zakładowej. W 1937 ukończył studia na wydziale literackim Rostowskiego Instytutu Pedagogicznego. Od 1940 r. członek WKP(b)-KPZR. W czasie II wojny światowej korespondent frontowy gazety „Izwiestija”. Jego najsłynniejsze dzieła to sztuka "W pewnym mieście" („В одном городе”) z 1946 roku (wydanie polskie 1949) i dramat "Moskiewski charakter" („Московский характер”) z 1948 (wydanie polskie 1949). W latach 1948–1953 był sekretarzem zarządu Związku Pisarzy ZSRR, a w 1953–1986 pełnił funkcję redaktora naczelnego tygodnika „Ogoniok”.
Twórczość.
Sofronow debiutował drukiem w 1929, za właściwy debiut literacki uznaje się jednak publikację zbioru wierszy "Słoneczne dni" („Солнечные дни”) w 1934. Opublikował ponad 40 sztuk teatralnych podejmujących aktualną problematykę, wykraczającą jednak poza ramy oficjalnej polityki kulturalnej, m.in. przez komediową i wodewilową osnowę dramatów. Był także autorem zbiorów wierszy, pieśni, poematów, scenariuszy filmowych i librett operetkowych.
Nagrody i odznaczenia.
Sofronow był laureatem licznych państwowych nagród i odznaczeń, m.in.:
Odbiór Sofronowa w Polsce.
Pisarz tłumaczony i wystawiany w Polsce na przełomie lat 40. i 50. XX w.
We współczesnej polskiej kulturze masowej znany przede wszystkim za pośrednictwem wypowiedzi Stanisława Anioła z serialu telewizyjnego "Alternatywy 4" (1983). Anioł twierdzi, że Sofronow pisał w kuźni, ponieważ odgłosy pracy mobilizowały go do wysiłku twórczego. Apokryficzna postać pisarza Sofronowa pomyślana przez twórców filmu jako satyra na pseudoerudycję peerelowskich działaczy oświatowo-kulturalnych oraz jako ironiczne przywołanie wzorców socrealistycznych obecnie funkcjonuje jako symbol swoistej grafomanii oraz mityczny klasyk, autor aforyzmów.

</doc>
<doc id="1638153" url="https://pl.wikipedia.org/wiki?curid=1638153" title="Zawałów (gmina)">
Zawałów (gmina)

Zawałów – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy był Zawałów.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Jabłonówka, Kamienna Góra, Korżowa, Markowa, Nosów, Seredne, Zastawcze ad Zawałów, Zaturzyn, Zawadówka i Zawałów.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1638154" url="https://pl.wikipedia.org/wiki?curid=1638154" title="Piotr Pniak">
Piotr Pniak

Piotr Pniak, pseud. Pniaq (ur. 31 marca 1971) – polski perkusista. Absolwent Akademii Muzycznej w Łodzi. Od 2000 roku jej wykładowca – adiunkt. Pniak współpracował m.in. z takimi wykonawcami i grupami muzycznymi jak: Proletaryat, Virgin, Reni Jusis, Patrycja Markowska, Moskwa, Małgorzata Ostrowska, Magda Femme i Wojciech Pilichowski.
Autor publikacji z zakresu gry na perkusji w czasopismach "Gitara, Bas i Bębny", "Topdrummer" i "Perkusista".
Od 2015 roku związany z największą szkołą perkusyjną w Polsce – Drum School.

</doc>
<doc id="1638155" url="https://pl.wikipedia.org/wiki?curid=1638155" title="Złotniki (gmina w województwie tarnopolskim)">
Złotniki (gmina w województwie tarnopolskim)

Złotniki – dawna gmina wiejska w powiecie podhajeckim województwa tarnopolskiego II Rzeczypospolitej. Siedzibą gminy były Złotniki.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Burkanów, Chatki, Sokolniki, Sokołów i Złotniki.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1638156" url="https://pl.wikipedia.org/wiki?curid=1638156" title="Marek Wilcz">
Marek Wilcz

Marek Wilcz (ur. 18 stycznia 1959, zm. 26 czerwca 1999), polski specjalista ochrony przyrody, wieloletni wojewódzki konserwator przyrody w Bydgoszczy.
Ukończył studia na Wydziale Rolnictwa Akademii Techniczno-Rolniczej w Bydgoszczy. Po odbyciu rocznego stażu został w 1983 asystentem konserwatora przyrody na terenie województwa bydgoskiego Tadeusza Tylżanowskiego. W 1988, po przejściu Tylżanowskiego na emeryturę, został jego następcą.
Był zaangażowany w tworzenie nowych rezerwatów i parków krajobrazowych. Szczególnie wiele starań włożył w założenie Parku Narodowego Bory Tucholskie, który rozpoczął działalność 1 lipca 1996. W ciągu ośmiu lat pracy Wilcza w charakterze wojewódzkiego konserwatora przyrody powstały łącznie cztery parki krajobrazowe i dziesięć rezerwatów przyrody (m.in. rezerwat Dolina Rzeki Brdy), 22 obszary zyskały status krajobrazu chronionego, ponad 1400 obiektów uznano za pomniki przyrody, a ponad 1000 obszarów przekształcono w użytki ekologiczne. W zakresie ochrony przyrody wiele działań podjął Wilcz także na terenie samej Bydgoszczy; stary ogród botaniczny przy ulicy Niemcewicza przemianowano na arboretum, status pomnika przyrody otrzymało przeszło 70 obiektów, co oznaczało niemal czterokrotny wzrost liczby pomników przyrody w mieście. Dotyczyło to m.in. magnolii przy alei Ossolińskich, cisów przy placu Teatralnym, miłorzębów przy ulicy Gimnazjalnej i ulicy Konarskiego, katalpy przy Pałacu Młodzieży, perełkowca japońskiego przy ulicy Fordońskiej.
Jako konserwator przyrody Wilcz wspierał ogród botaniczny w podbydgoskim Myślęcinku, przyczyniając się do budowy ogrodu roślin górskich (alpinarium). W 1996 objął w Myślęcinku kierownictwo Centrum Edukacji Ekologicznej. Po trzyletniej przerwie miał wrócić na stanowisko wojewódzkiego konserwatora przyrody (po przekształceniach administracyjnych w województwie kujawsko-pomorskim) 1 lipca 1999. Zmarł kilka dni przed planowanym objęciem tej funkcji.

</doc>
<doc id="1638158" url="https://pl.wikipedia.org/wiki?curid=1638158" title="Jacek Sobczak">
Jacek Sobczak



</doc>
<doc id="1638159" url="https://pl.wikipedia.org/wiki?curid=1638159" title="36 Dywizja Piechoty (USA)">
36 Dywizja Piechoty (USA)

36 Dywizja Piechoty () – dywizja amerykańska, jednostka Gwardii Narodowej stanu Teksas.
I wojna światowa.
Dywizja została utworzona w lipcu 1917 z Gwardii Narodowej stanów Teksas i Oklahoma. W lipcu 1918 dotarła do Europy i walczyła na froncie w ostatnich miesiącach wojny, tracąc 466 zabitych i 2118 rannych. Po zakończeniu wojny dywizję rozwiązano w czerwcu 1919.
II wojna światowa.
Dywizję aktywowano ponownie 25 listopada 1940 jako dywizję Gwardii Narodowej stanu Teksas . W kwietniu 1943 dywizja dotarła do Afryki Północnej gdzie kontynuowała szkolenie. Weszła do linii we wrześniu 1943 podczas lądowań pod Salerno. Pomimo strat dywizja walczyła nieprzerwanie do 12 marca 1944, biorąc udział w bitwie o Monte Cassino. 20 stycznia 1944 dywizja podjęła nieudaną próbę przekroczenia rzeki Rapido na południe od Cassino. Atak ten zakończył się klęską, dywizja straciła ponad dwa tysiące zabitych, rannych i wziętych do niewoli, a pododdziały które przekroczyły rzekę musiały wycofać się. Jedyną korzyścią z ataku było odwrócenie uwagi Niemców od nadchodzącej operacji Shingle.
Straty dywizji były skupione w dwóch pułkach piechoty (141 i 143) które próbowały przekroczyć rzekę. 142 pułk był w rezerwie i uniknął strat. W lutym pułk ten wziął udział w walkach na północ od Cassino, wspierając 34 DP, również amerykańską.
Po kilku miesiącach odpoczynku i uzupełniania strat, 25 maja dywizja wylądowała pod Anzio i 5 czerwca weszła do Rzymu. 15 sierpnia wylądowała w południowej Francji w trakcie operacji Dragoon, następnie walczyła w Alzacji. Zakończyła wojnę w południowych Niemczech. Po wojnie dywizja wróciła do Stanów Zjednoczonych i została rozwiązana 15 grudnia 1945.
Stan obecny.
Dywizja została utworzona ponownie 1 maja 2004 jako dywizja Gwardii Narodowej stanu Teksas, z rozwiązanej 49 Dywizji Pancernej.

</doc>
<doc id="1638162" url="https://pl.wikipedia.org/wiki?curid=1638162" title="Méndez Núñez (1925)">
Méndez Núñez (1925)



</doc>
<doc id="1638168" url="https://pl.wikipedia.org/wiki?curid=1638168" title="Pielgrzymka do Jasnej Góry">
Pielgrzymka do Jasnej Góry

Pielgrzymka do Jasnej Góry – reportaż Władysława Reymonta z pieszej pielgrzymki na Jasną Górę, która rozpoczęła się 5 maja 1894 roku. Utwór ukazał się w formie książkowej w 1895 roku.
Okoliczności powstania utworu.
Pielgrzymka z 1894 roku nie miała być tylko wydarzeniem religijnym, ale i zakamuflowaną demonstracją patriotyczną dla uczczenia setnej rocznicy insurekcji kościuszkowskiej. Reymont, będący ówcześnie początkującym pisarzem, został nakłoniony do przyłączenia się do pielgrzymki i spisania z niej relacji reporterskiej, przez Aleksandra Świętochowskiego, pracującego wówczas w redakcji czasopisma "Prawda".
Charakterystyka utworu.
Utwór Reymonta zawiera cechy gatunkowe reportażu (chociaż to określenie gatunkowe nie było jeszcze ówcześnie używane). Pisany jest w formie pierwszoosobowej narracji, zawiera refleksje narratora na temat wydarzenia, w którym uczestniczy, charakterystyki konkretnych osób biorących udział w pielgrzymce oraz obserwacje socjologiczne jej dotyczące.
W warstwie językowej utworu występują elementy charakterystyczne dla stylu młodopolskiego, a także środki stylistyczne cechujące gawędy ludowe. Reymont posłużył się również środkami impresjonistycznymi, m.in. dla opisania muzyki kościelnej.
Recepcja.
Reportaż Reymonta został przyjęty dość przychylnie i przysporzył rozgłos początkującemu pisarzowi. Szczególnie przyczyniła się do tego kilkuczęściowa recenzja Ludwika Krzywickiego, opublikowana w "Prawdzie". Krytyk wyraża w niej uznanie dla talentu Reymonta i jego obserwacji socjologicznych.

</doc>
<doc id="1638171" url="https://pl.wikipedia.org/wiki?curid=1638171" title="Giovanni Dolfin">
Giovanni Dolfin



</doc>
<doc id="1638172" url="https://pl.wikipedia.org/wiki?curid=1638172" title="Zuzana Stocková">
Zuzana Stocková



</doc>
<doc id="1638174" url="https://pl.wikipedia.org/wiki?curid=1638174" title="Michiel Sten">
Michiel Sten



</doc>
<doc id="1638176" url="https://pl.wikipedia.org/wiki?curid=1638176" title="Gwiazda Imperium">
Gwiazda Imperium

Gwiazda Imperium (tytuł oryg. "Empire Star") – powieść science fiction amerykańskiego pisarza Samuela R. Delany’ego wydana w 1966 roku. Pierwsze polskie wydanie opublikowało wydawnictwo Phantom Press w 1992 roku.

</doc>
<doc id="1638177" url="https://pl.wikipedia.org/wiki?curid=1638177" title="Pancerniki typu R">
Pancerniki typu R



</doc>
<doc id="1638178" url="https://pl.wikipedia.org/wiki?curid=1638178" title="Pancerniki typu Royal Sovereign">
Pancerniki typu Royal Sovereign



</doc>
<doc id="1638179" url="https://pl.wikipedia.org/wiki?curid=1638179" title="Jaime Ramírez">
Jaime Ramírez



</doc>
<doc id="1638195" url="https://pl.wikipedia.org/wiki?curid=1638195" title="Dynastia Windsorów">
Dynastia Windsorów



</doc>
<doc id="1638198" url="https://pl.wikipedia.org/wiki?curid=1638198" title="Sebastiano Veniero">
Sebastiano Veniero

Sebastiano Veniero (ur. 1496 – zm. 3 marca 1578) – doża Wenecji od 1577, admirał floty weneckiej. Uczestnik bitwy pod Lepanto.

</doc>
<doc id="1638202" url="https://pl.wikipedia.org/wiki?curid=1638202" title="Nicolò da Ponte">
Nicolò da Ponte

Nicolò da Ponte (ur. 15 stycznia 1491 - zm. 30 lipca 1585) – doża Wenecji od 1578 roku.

</doc>
<doc id="1638206" url="https://pl.wikipedia.org/wiki?curid=1638206" title="Magdalena Lamparska">
Magdalena Lamparska

Magdalena Anna Lamparska (ur. 6 stycznia 1988 w Słupsku) – polska aktorka telewizyjna, filmowa i teatralna.
Życiorys.
Wykształcenie.
Ukończyła II Liceum Ogólnokształcące im. Adama Mickiewicza w Słupsku. Jest absolwentką Akademii Teatralnej im. Aleksandra Zelwerowicza w Warszawie (2010).
Kariera.
Przez wiele lat była chórzystką Chóru „Fantazja” w Słupsku, z którym trzykrotnie zdobyła Grand Prix w Ogólnopolskim Konkursie Chórów a capella w Bydgoszczy. Pracowała również jako modelka. Prowadziła bloga. Trenowała salsę, uprawia lekkoatletykę, narciarstwo, pływa i gra w siatkówkę.
Była uczestniczką czwartej edycji programu rozrywkowego Polsatu "Dancing with the Stars. Taniec z gwiazdami" (2015).
Wraz z Jowitą Radzińską i Olgą Bołądź jest współzałożycielką Fundacji Gerlsy, powstałej w 2018 roku, charakteryzującej się działaniem kulturalno-edykacyjno-oświatowym oraz dobroczynnością polegającej na poprawieniu sytuacji kobiet.
Życie prywatne.
Jest żoną podróżnika Bartka Osumka, z którym ma syna Tymoteusza (ur. 2017) oraz córkę Milę Magdalenę (ur. 2022).

</doc>
<doc id="1638207" url="https://pl.wikipedia.org/wiki?curid=1638207" title="Franciszek, kuglarz boży">
Franciszek, kuglarz boży

Franciszek, kuglarz boży (wł. "Francesco, giullare di Dio") – włoski film religijny w reżyserii Roberta Rosselliniego z głównymi rolami Nazario Gerardiego i Arabelli Lemaitre; oryginalną muzykę skomponowali Renzo Rossellini i Enrico Buondonno.
Film opowiada o życiu św. Franciszka z Asyżu i jest ekranizacją "Kwiatków świętego Franciszka". Autentyczni bracia Franciszkanie wzięli udział w realizacji filmu.
W roku 1995, w stulecie narodzin kina, obraz Rosselliniego znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Obsada.
Źródło:

</doc>
<doc id="1638208" url="https://pl.wikipedia.org/wiki?curid=1638208" title="Pasquale Cicogna">
Pasquale Cicogna

Pasquale Cicogna (ur. 1509 – zm. 1595) – doża Wenecji od 1585.
Życiorys.
W 1586 roku doża ofiarował Pałac Grittich w Wenecji papieżowi Sykstusowi V jako siedzibę dla jego nuncjusza. (Akt donacyjny przechowywany w archiwach watykańskich został w 2004 roku skopiowany w postaci faksymile, czyli wiernej kopii, w 399 egzemplarzach i rozprowadzony wśród kolekcjonerów).

</doc>
<doc id="1638211" url="https://pl.wikipedia.org/wiki?curid=1638211" title="Olga Kuczerienko">
Olga Kuczerienko

Olga Siergiejewna Kuczerienko (ros. О́льга Серге́евна Кучере́нко; ur. 5 listopada 1985) – rosyjska lekkoatletka, specjalizująca się w skoku w dal. 
Zdobyła brązowy medal halowych mistrzostw Europy, który zdobyła w 2009 roku. W 2010 zdobyła brąz podczas mistrzostw Europy.

</doc>
<doc id="1638212" url="https://pl.wikipedia.org/wiki?curid=1638212" title="Handeloh">
Handeloh

Handeloh – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Tostedt.
Położenie geograficzne.
Handeloh leży w północno-zachodniej części Pustaci Lüneburskiej ok. 35 km. na południe od Hamburga między rzekami Seeve na wschodzie i Este na zachodzie. Od wschodu sąsiaduje z gminą Hanstedt i południowego wschodu z gminą Undeloh z gminy zbiorowej Hanstedt, od południa graniczy z miastem Schneverdingen z powiatu Heidekreis, od zachodu z gminą Welle i północy z miastem Buchholz in der Nordheide.
Dzielnice gminy.
W skład gminy Handeloh wchodzą następujące dzielnice: Handeloh, Höckel, Inzmühlen i Wörme.
Komunikacja.
W odległości ok. 15 km od Handeloh znajdują się autostrady: A1 na północy z węzłami Hollenstedt, Rade i Dibbersen i autostrada A7 na wschodzie z węzłami Evendorf, Egestorf i Garlstorf. Bardzo blisko jest do drogi krajowej B3 w sąsiednim Welle - ok. 3 km.
Muzeum Historii Naturalnej.
We wsi działa prywatne Muzeum Historii Naturalnej.

</doc>
<doc id="1638214" url="https://pl.wikipedia.org/wiki?curid=1638214" title="Marino Grimani (doża)">
Marino Grimani (doża)

Marino Grimani (ur. 1 lipca 1532 w Wenecji, zm. 25 grudnia 1605 tamże) – 89. doża Wenecji od 1595 roku aż do śmierci.

</doc>
<doc id="1638215" url="https://pl.wikipedia.org/wiki?curid=1638215" title="Olga Kucherenko">
Olga Kucherenko



</doc>
<doc id="1638217" url="https://pl.wikipedia.org/wiki?curid=1638217" title="Viktor Yastrebov">
Viktor Yastrebov



</doc>
<doc id="1638218" url="https://pl.wikipedia.org/wiki?curid=1638218" title="Akcja „Burza” w Okręgu Polesie Armii Krajowej">
Akcja „Burza” w Okręgu Polesie Armii Krajowej

Akcja „Burza” w Okręgu Polesie AK – część akcji wojskowej zorganizowanej i podjęta przez oddziały Armii Krajowej przeciw wojskom niemieckim, w końcowej fazie okupacji niemieckiej, bezpośrednio przed wkroczeniem Armii Czerwonej, prowadzona w granicach II Rzeczypospolitej.
Akcja „Burza” w okręgu była prowadzona od 15 do 30 lipca 1944 przede wszystkim w rejonie Berezy Kartuskiej, Kobrynia i Brześcia oraz Pińska.
Planowano odtworzyć 30 Dywizję Piechoty, a oddziały partyzanckie przemianować na 82, 83 i 84 pułki piechoty. Siłami tymi zamierzano opanować teren na północ i wschód od Brześcia. Dowódcą dywizji mianowano ppłk. Henryka Krajewskiego „Leśnego”, „Trzaska”. Jako miejsce koncentracji wyznaczono lasy nurzeckie, Tam znajdowały się już oddziały partyzanckie mające tworzyć 82 pp mjr Stanisława Juliana Trondowskiego „Grzmota”. 83 Pułk Piechoty AK tworzono w Puszczy Białowieskiej. Dywizja osiągnęła stan około 1000 ludzi.
17 lipca pod Adampolem urządzono zasadzkę na kolumnę samochodową, a pod Wyżarami stoczono walkę z Niemcami. W lasach nurzeckich współdziałano z 3 Korpusem Kawalerii gen. Pijewa, walcząc pod Wilanowem. Następnie rozpoznano przeprawy na Bugu pod Drohiczynem. 30 lipca dowództwo 65 Armii poleciło przebazowanie dywizji w rejon Hajnówki. Zamierzano włączyć ją w skład Armii gen. Berlinga.
Rozkaz ten wykraczał poza uzgodnienia i zasady podporządkowania operacyjnego. Dowódca dywizji rozkazu nie wykonał i skoncentrował swoje oddziały pod Białą Podlaską, gdzie część dywizji została rozwiązana, pozostała część w sile 8 kompanii (około 1000 żołnierzy), w sierpniu, wyruszyła na pomoc Warszawie. W okolicach Otwocka dywizja została otoczona przez wojska sowieckie i rozbrojona.

</doc>
<doc id="1638219" url="https://pl.wikipedia.org/wiki?curid=1638219" title="Pavel Gerasimov">
Pavel Gerasimov



</doc>
<doc id="1638221" url="https://pl.wikipedia.org/wiki?curid=1638221" title="Implantowane elektrody domózgowe">
Implantowane elektrody domózgowe

Implantowane elektrody domózgowe są wszczepiane do mózgu w celu połączenia z odpowiednim urządzeniem elektronicznym. Mogą one rejestrować potencjały elektryczne mózgu lub stymulować neurony impulsami elektrycznymi pochodzącymi ze źródła zewnętrznego.
Potencjalnie możliwe zastosowanie implantowanych elektrod domózgowych do przywrócenia utraconych zmysłów lub czynności ruchowych jest ciągle niepewne, osoby dotknięte porażeniami mogłyby odzyskać sprawność poprzez podłączenie protezy bezpośrednio do ich kory ruchowej, jednak technologia takiej neuroprotezy ciągle nie jest jeszcze w pełni gotowa. Jest natomiast wiele przykładów w literaturze implantowanych elektrod domózgowych służących rejestracji potencjałów elektrycznych neuronów działających przez kilka tygodni lub nawet miesięcy.

</doc>
<doc id="1638222" url="https://pl.wikipedia.org/wiki?curid=1638222" title="Antonina Krivoshapka">
Antonina Krivoshapka



</doc>
<doc id="1638223" url="https://pl.wikipedia.org/wiki?curid=1638223" title="Samson Godwin">
Samson Godwin

Samson Godwin (ur. 11 listopada 1983 w Warri) – piłkarz nigeryjski grający na pozycji defensywnego pomocnika.
Kariera piłkarska.
Kariera klubowa.
Piłkarską karierę rozpoczął w klubie Gabros Nnewi. W 2000 wyjechał do Europy, gdzie bronił barw trzecioligowego klubu BBTS Marbet-Ceramed Bielsko-Biała. Latem trenował się w pierwszoligowym klubie GKS Katowice, ale żadnego meczu w rundzie jesiennej nie rozegrał. Zimą 2002 przeszedł do ukraińskim klubu Karpaty Lwów. 16 marca 2002 zadebiutował w koszulce Karpat. Kiedy Karpaty spadł do Pierwszej Lihi pozostał w klubie. W 2008 zwrócił się do władz Ukrainy o zmianę obywatelstwa. W pierwszej połowie sezonu 2008/09 młody piłkarz Andrij Tkaczuk zastąpił na boisku nigeryjskiego piłkarza. Dlatego w przerwie zimowej był zmuszony zmienić klub. Został wypożyczony do Szachtiora Karaganda. W lipcu 2011 ponownie został wypożyczony, tym razem do Wołyni Łuck. Rozegrał 2 mecze, po czym trener Witalij Kwarciany zrezygnował z usług piłkarza, i już 14 sierpnia powrócił do Karpat. Po zakończeniu kariery piłkarskiej w końcu 2011 opuścił lwowski klub. W czerwcu 2012 podpisał kontrakt z białoruskim FK Mińsk. Na początku 2013 przeniósł się do Sławii Mozyrz. W lipcu 2013 roku powrócił do Karpat Lwów. W styczniu 2014 ogłosił zakończenie kariery piłkarskiej.

</doc>
<doc id="1638224" url="https://pl.wikipedia.org/wiki?curid=1638224" title="Marbet-Ceramed Bielsko-Biała">
Marbet-Ceramed Bielsko-Biała



</doc>
<doc id="1638226" url="https://pl.wikipedia.org/wiki?curid=1638226" title="Francesco Venier">
Francesco Venier



</doc>
<doc id="1638227" url="https://pl.wikipedia.org/wiki?curid=1638227" title="Mariya Savinova">
Mariya Savinova



</doc>
<doc id="1638235" url="https://pl.wikipedia.org/wiki?curid=1638235" title="Aleksander Hnydiuk">
Aleksander Hnydiuk

Aleksander Hnydiuk (ur. 11 grudnia 1978 w Kędzierzynie-Koźlu) – polski szachista, mistrz międzynarodowy od 2009 roku.
Kariera szachowa.
Kilkukrotnie wystąpił w finałach mistrzostw kraju juniorów, dwukrotnie zdobywając srebrne medale, w latach 1996 (w Chorzowie, w kategorii do 18 lat) oraz 1997 (w Babimoście, do 20 lat). W 1996 r. reprezentował Polskę na rozegranych w Rimavskiej Sobocie mistrzostwach Europy do 18 lat, zajmując 18. miejsce. W 1997 r. po raz drugi uczestniczył w turnieju o ME juniorów, zajmując w Tallinnie 24. miejsce (w kategorii do 20 lat). W latach 1998 (w Księżu) i 2000 (w Płocku) dwukrotnie wystąpił w finałach indywidualnych mistrzostw Polski, w obu przypadkach zajmując 14. miejsca. W 1996 r. uzyskał najlepszy indywidualny wynik na IV szachownicy podczas rozgrywek II ligi seniorów w Nadolu.
W 2001 r. podczas otwartego turnieju memoriału Akiby Rubinsteina zdobył pierwszą normę na tytuł mistrza międzynarodowego. W 2005 r. podzielił II m. (za Dariuszem Szoenem, wspólnie z Andrijem Maksymenką) w otwartym turnieju w Turawie oraz osiągnął najlepszy indywidualny wynik na I szachownicy rozgrywek II ligi seniorów w Wysowej, w 2006 r. podzielił III m. (za Władimirem Małaniukiem i Atilą Figurą, wspólnie z Wadimem Szyszkinem) w memoriale Tadeusza Gniota w Policach, natomiast w 2007 r. podzielił II m. (za Piotrem Dobrowolskim, wspólnie z m.in. Olegiem Kalininem) w Pokrzywnej. W tym samym roku wypełnił dwie kolejne normy na tytuł mistrza międzynarodowego, podczas memoriału Emanuela Laskera w Barlinku oraz na ekstralidze w Ustroniu. Czwartą normę zdobył w 2008 r. na ekstralidze w Karpaczu. W 2011 r. zwyciężył w turnieju głównym memoriału Akiby Rubinsteina w Polanicy-Zdroju, wypełniając pierwszą normę na tytuł arcymistrza.
W IX Międzynarodowym Turnieju Szachowym na Górze Św. Anny wypełnił po raz drugi normę na arcymistrza.
Najwyższy ranking w dotychczasowej karierze osiągnął 1 września 2010 r., z wynikiem 2448 punktów zajmował wówczas 44. miejsce wśród polskich szachistów.

</doc>
<doc id="1638236" url="https://pl.wikipedia.org/wiki?curid=1638236" title="Mata-Utu">
Mata-Utu



</doc>
<doc id="1638237" url="https://pl.wikipedia.org/wiki?curid=1638237" title="Jelena Sokołowa (lekkoatletka)">
Jelena Sokołowa (lekkoatletka)

Jelena Sokołowa (ros. Елена Александровна Соколова; ur. 23 lipca 1986 w Biełgorodzie) – rosyjska lekkoatletka, specjalizująca się w skoku w dal.
Sezon 2014 postanowiła przeznaczyć na przerwę macierzyńską.
Największe osiągnięcia.
Wielokrotna mistrzyni Rosji.
Zwyciężczyni łącznej punktacji Diamentowej Ligi 2012 w skoku w dal.

</doc>
<doc id="1638238" url="https://pl.wikipedia.org/wiki?curid=1638238" title="Aleksander Dobrzański (biskup)">
Aleksander Dobrzański (biskup)

Aleksander Dobrzański (ur. w marcu 1766, zm. 6 czerwca 1831) – duchowny rzymskokatolicki, biskup pomocniczy sandomierski w latach 1820–1831.
Życiorys.
Święcenia kapłańskie otrzymał w 1789. Był duszpasterzem w diecezji kieleckiej, w 1818 został jej administratorem. 17 grudnia 1819 został mianowany biskupem pomocniczym diecezji sandomierskiej i biskupem tytularnym Leontopolis. Sakrę biskupią przyjął 23 kwietnia 1820 z rąk Adama Prospera Burzyńskiego. Dziekan sandomierskiej kapituły katedralnej w 1829. Od 1830 pełnił funkcję administratora diecezji.

</doc>
<doc id="1638240" url="https://pl.wikipedia.org/wiki?curid=1638240" title="Bohumil Brhel">
Bohumil Brhel

Bohumil Brhel (ur. 10 czerwca 1965 w Gottwaldovie) – czeski żużlowiec.
Kariera sportowa.
Pierwszy znaczący sukces odniósł w roku 1985, zostając Młodzieżowe Indywidualne Mistrzostwa Czechosłowacji. Rok później zaistniał na arenie międzynarodowej, w finale IMŚJ w Równem zajął czwarte miejsce.
W swojej karierze trzykrotnie był uczestnikiem rywalizacji o mistrzostwo świata. W 1989 roku w jednodniowym finale w Monachium zajął szesnaste miejsce. Regularnie otrzymywał „dziką kartę” na czeską eliminację Grand Prix. Najwyżej sklasyfikowany był w roku 2001, kiedy to zdobył siedem punktów w praskiej rundzie, zajął dwunastą lokatę. W roku 2002 był kwalifikowanym rezerwowym w Grand Prix, rok później zakwalifikował się jako pełnoprawny uczestnik, zajął XXII pozycję, w roku następnym poprawił się o trzy miejsca, czyli dziewiętnaste miejsca.
Trzykrotnie reprezentował swój kraj w finałach DMŚ – dwa razy i DPŚ – raz. W roku 1990 w Pardubicach zajął z drużyną czwarte miejsce, w roku 1999, ponownie na torze w Pardubicach Czesi zostali wicemistrzami świata, w 2002 w angielskim Peterborough czeska drużyna była piąta.
Dwa razy był finalistą MŚP, w roku 1989 w Lesznie był siódmy, a w roku 1991 w Poznaniu był piąty.
W roku 2001 został indywidualnym mistrzem Europy na torze w belgijskim Heusden-Zolder. Rok później w Rybniku był piąty. Wygrał mistrzostwo Europy w parach w Debreczynie w roku 2004, zdobył tytuł wicemistrzowski w roku 2005 w Gdańsku, natomiast w roku 2006 w Lendavie był czwarty.
Sześć razy był indywidualnym mistrzem Czech (1992, 1993, 1998, 2000, 2001, 2004), trzy razy był wicemistrzem (1991, 1997, 2002), dwa razy stawał na najniższym stopniu podium (1996, 1999).
W lidze polskiej reprezentował barwy klubów: ROW Rybnik (1991), Stal Gorzów Wielkopolski (1992–1994), Stal Rzeszów (1999–2003), Kolejarz Opole (2005) oraz TŻ Lublin (2006), w 1992 r. zdobywając srebrny medal drużynowych mistrzostw Polski.
W lidze brytyjskiej startował w klubach z King’s Lynn (1990-1995, 1997-1999), Oksfordu (1996) i Peterborough (2002)
Po zakończeniu kariery zajął się tuningiem motocykli, jest cenionym fachowcem zwłaszcza wśród żużlowców z południa Europy.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Mistrzostwa Świata Par
Indywidualne Mistrzostwa Europy
Mistrzostwa Europy Par
Inne ważniejsze turnieje.
Memoriał Edwarda Jancarza w Gorzowie Wielkopolskim
Memoriał Alfreda Smoczyka w Lesznie

</doc>
<doc id="1638242" url="https://pl.wikipedia.org/wiki?curid=1638242" title="Mariusz Kubaszewski">
Mariusz Kubaszewski

Mariusz Kubaszewski (ur. 11 lipca 1982) – polski lekkoatleta specjalizujący się w biegu na 110 m przez płotki.
Osiągnięcia.
Zawodnik Zawiszy Bydgoszcz. Srebrny medalista I Halowego Pucharu Świata Wojskowych w Atenach (2009) w biegu na 60 metrów przez płotki z wynikiem 7,91 s. Wielokrotny medalista Mistrzostw Polski seniorów zarówno w hali, jak i na stadionie, jednak nigdy nie udało mu się zdobyć złotego medalu tych imprez. W roku 2011 zdobył brązowy medal w biegu na 110 m przez płotki podczas Światowych Wojskowych Igrzysk Sportowych 2011.
Jest żołnierzem Wojska Polskiego w stopniu kaprala.

</doc>
<doc id="1638243" url="https://pl.wikipedia.org/wiki?curid=1638243" title="Kolegium jezuitów w Krakowie (ul. Grodzka)">
Kolegium jezuitów w Krakowie (ul. Grodzka)

Kolegium jezuitów przy kościele Świętych Apostołów Piotra i Pawła przy ulicy Grodzkiej istniało w latach 1600-1773. Po kasacie zakonu w gmachu kolegium mieścił się od 1774 dom emerytów, od 1780 Seminarium nauczycielskie, od 1786 zajmowali je cystersi, później urzędy austriackie, w l. 1815-46 Senat Wolnego Miasta Krakowa, potem sąd, od 1973 roku do dziś Collegium Broscianum Uniwersytetu Jagiellońskiego.
Geneza.
Król Zygmunt III podjął się 17 X 1595 fundacji domu profesów przy ul. Grodzkiej. W 1596 zakupiono dwór z ogrodem od Joachima Ocieskiego i ogród od klarysek, w 1597 dwie kamienice od altarzysty Jana Zerzyńskiego, w 1598 dwór od Marcina Stadnickiego. Zamieszkali tam jezuici kierujący budową kościoła oraz kapelani dworscy (Patres aulici) z o. Piotrem Skargą na czele. Po wybudowaniu kościoła miano tu przenieść dom profesów od św. Barbary. Jednak Kongregacja Prowincji w 1606 uprosiła generała, by nie opuszczać kościoła św. Barbary. Przy nowym kościele utworzono więc rezydencję zależną od domu profesów. W 1617 rezydencja uzyskała niezależność, bo król zgodził się fundować kolegium; erygowano je w ostatecznym kształcie w 1621 roku.
Rozwój.
Kolegium mieściło się początkowo w starych budynkach przy ul. Grodzkiej i we dworze Ocieskiego w głębi ogrodu. Zamierzano budować nowy gmach i przygotowano w 1627 i 1634 jakieś projekty. Król Władysław IV pozwolił w 1638 przesunąć nieco mur miejski, ale dopiero w 1651 podpisano umowę z miastem na podstawie nowego projektu, nakreślonego przez jezuickiego brata zakonnego Benedykta Molli. Z powodu wojen do budowy nie doszło. W 1668 wysłano do Rzymu nowy projekt (Stanisława Solskiego?), a w l. 1669-77 z fundacji biskupa Andrzeja Trzebickiego wystawiono nowy gmach tzw. Collegium Trebicianum między dworem Ocieskiego a murem miejskim, bez przesuwania muru. Potem wyburzono tzw. stary gmach i w 1679 zaczęto budować skrzydło poprzeczne, ale przerwano po śmierci fundatora (29 XII 1679) wskutek sprzeciwu Akademii Krakowskiej. 
Kolegium spalone w 1719, zostało odbudowane w dotychczasowym stanie do 1721. W l. 1727-30 ukończono budowę skrzydła poprzecznego. Po długich staraniach rektor Franciszek Koźmiński zakupił w 1768 tylną część Bursy Prawników i przygotował projekt rozbudowy kolegium, lecz zmarł nie rozpocząwszy budowy.
Działalność.
W 1617 jezuici uzyskali od króla Zygmunta III zgodę, by zamiast domu profesów otworzyć przy kościele św. Piotra i Pawła pełnoprawne kolegium połączone z Akademią Krakowską. Obmyślali różne sposoby połączenia, ale akademicy nie chcieli żadnej unii. Generał zakonu zgodził się jednak na otwarcie kolegium. Król wystawił dokument erekcyjny 3 III 1623. Rektor o. Mikołaj Łęczycki otworzył kurs teologii dla kleryków jezuickich w 1623 i dla obcych w 1624, a później publiczne szkoły humanistyczne w 1625 i kurs filozofii w 1628. Akademia Krakowska wniosła w 1623 skargę do króla, potem do nuncjusza i na sejmiki, a w 1625 do najwyższego trybunału papieskiego do Roty Rzymskiej. W l. 1626-27 zapadły cztery wyroki Roty na korzyść jezuitów. Akademia Krakowska wniosła w 1629 obszerny rekurs, na co odpowiedzią była piąta i szósta decyzja Roty, a w 1630 dekret nakazujący Akademii pod groźbą ekskomuniki zastosować się do wyroków Roty. Tymczasem studenci napadali na uczniów jezuickich, wybijali okna w kolegium, przeszkadzali w publicznych dysputach. Po śmierci Zygmunta III w 1632 sytuacja uległa zmianie. Król Władysław IV przez swego posła Jerzego Ossolińskiego wystarał się u papieża Urbana VIII o cofnięcie dekretów Roty Rzymskiej i nakaz zamknięcia szkół jezuickich w celu przywrócenia spokoju w mieście. Brewe papieskie wyszło 15 I 1634. Odtąd jezuici wykładali w Krakowie tylko teologię dla własnych kleryków aż do kasaty zakonu.
Biblioteka.
Biblioteka otrzymała liczne legaty książkowe od ks. Andrzeja Łukomskiego, biskupa Piotra Tylickiego, biskupa Andrzeja Trzebickiego. Pierwotny księgozbiór liczący ponad 9000 tomów spalił się w pożarze kolegium w 1719. Pożar rozpoczął się zresztą w bibliotece i zniszczył oprócz książek wiele cennych rękopisów, map, miedziorytów i globusów. W 1741 biblioteka otrzymała znaczniejszy legat książkowy od Andrzeja Morsztyna. Nowy katalog spisany w 1757 obejmował już 2895 tomów, w chwili kasaty było ich ok. 4000. Pomieszczenie biblioteczne w 1680 składało się z 8 pokoi nad jadalnią kolegium przerobionych na bibliotekę, po pożarze kolegium w 3 salach z szafami po bokach. Po kasacie zakonu księgozbiór uległ rozproszeniu.

</doc>
<doc id="1638244" url="https://pl.wikipedia.org/wiki?curid=1638244" title="Hilário (ur. 1939)">
Hilário (ur. 1939)



</doc>
<doc id="1638245" url="https://pl.wikipedia.org/wiki?curid=1638245" title="Domniemanie (prawo)">
Domniemanie (prawo)



</doc>
<doc id="1638248" url="https://pl.wikipedia.org/wiki?curid=1638248" title="Ferdynand Onufry Kicki">
Ferdynand Onufry Kicki

Ferdynand Onufry Kicki herbu Gozdawa (ur. ok. 1715 lub 1721, zm. 2 lutego 1797) – polski biskup rzymskokatolicki, biskup pomocniczy lwowski w latach 1777–1778, biskup koadiutor lwowski w latach 1778–1780, arcybiskup metropolita lwowski w latach 1780–1797, ordynowany biskupem tytularnym Targi w 1778 roku, prepozyt krakowskiej kapituły katedralnej w latach 1771–1797, proboszcz lwowski w 1777 roku, kanonik kapituły katedralnej lwowskiej w 1755 roku.
Do 1747 był żołnierzem w wojsku saskim. W 1750 przyjął święcenia kapłańskie. W 1764 został mianowany kanonikiem kapituły lwowskiej. Od 1771 do 1778 pełnił funkcję proboszcza parafii katedralnej w Krakowie.
W 1777 został mianowany biskupem pomocniczym archidiecezji lwowskiej, w 1778 jej biskupem koadiutorem. Od 1780 sprawował urząd arcybiskupa metropolity. Był lojalny wobec władz austriackich (używał nazwiska Kitzki). Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem. Był członkiem konfederacji Sejmu Czteroletniego.

</doc>
<doc id="1638249" url="https://pl.wikipedia.org/wiki?curid=1638249" title="Bitwa pod Quebecem">
Bitwa pod Quebecem



</doc>
<doc id="1638251" url="https://pl.wikipedia.org/wiki?curid=1638251" title="Renato Brunetta">
Renato Brunetta

Renato Brunetta (ur. 26 maja 1950 w Wenecji) – włoski politolog, nauczyciel akademicki i polityk, profesor, parlamentarzysta krajowy i europejski, minister.
Życiorys.
Ukończył nauki polityczne na Uniwersytecie Padewskim. Po studiach zajął się pracą naukową. W latach 80. był profesorem na Università Iuav di Venezia, a do połowy lat 90. na Università degli Studi di Roma „Tor Vergata”.
Od 1985 do 1989 pełnił funkcję wiceprzewodniczącego komitetu pracy i polityki społecznej Organizacji Współpracy Gospodarczej i Rozwoju. Zajmował też stanowisko pełnomocnika ministra pracy do spraw zatrudnienia. Publikował m.in. w „Il Sole 24 Ore” i „il Giornale”.
Zaangażował się w działalność polityczną w ramach Włoskiej Partii Socjalistycznej. W latach 80. i 90. był doradcą premierów Bettina Craxiego, Giuliana Amato i Carla Azeglia Ciampiego.
W połowie lat 90. przystąpił do partii Silvia Berlusconiego, Forza Italia. W 1999 i 2004 z jej ramienia uzyskiwał mandat posła do Parlamentu Europejskiego. W przedterminowych wyborach w 2008 uzyskał mandat do Izby Deputowanych XVI kadencji z ramienia federacyjnego Ludu Wolności jako przedstawiciel Lombardii. 8 maja 2008 został ministrem do spraw administracji publicznej i innowacji w nowo powołanym rządzie. Funkcję tę pełnił do 16 listopada 2011. W 2013 i 2018 był wybierany na posła XVII i XVIII kadencji.
13 lutego 2021 ponownie został ministrem do spraw administracji publicznej, dołączając do gabinetu Maria Draghiego. W lipcu 2022 opuścił FI, krytykując działania tej partii w trakcie kryzysu rządowego. W październiku tegoż roku zakończył pełnienie funkcji rządowej.

</doc>
<doc id="1638252" url="https://pl.wikipedia.org/wiki?curid=1638252" title="Anton Raadik">
Anton Raadik

Anton Raadik (ur. 15 stycznia 1917 w Raikküli, w prowincji Rapla, zm. 13 marca 1999 w Chicago, USA) – estoński bokser, mistrz Europy amatorów w wadze średniej z 1939 roku.
Był trzykrotnym mistrzem Estonii: w 1937 roku w kategorii średniej, a w 1940 i 1941 w wadze półciężkiej. Startując w mistrzostwach Europy w Mediolanie w 1937 roku, dotarł do ćwierćfinału kategorii średniej. Na następnych mistrzostwach w Dublinie w 1939 roku zdobył złoty medal, zostając najlepszym pięściarzem wagi średniej.
Po ataku Niemiec na ZSRR w 1941 roku przedostał się do Finlandii, a potem do neutralnej Szwecji. Właśnie w Skandynawii rozpoczął w 1943 roku starty jako zawodowy pięściarz. W 1946 roku wyemigrował na stałe do USA, gdzie kontynuował karierę. Mierzył się tam z najlepszymi bokserami wagi średniej epoki: Jakiem LaMottą, Alem Hostakiem, Georgiem Abramsem czy Marcelem Cerdanem. Karierę zakończył w 1952 roku. W sumie stoczył 60 zawodowych walk, z czego 35 wygrał, 1 zremisował i 24 przegrał.

</doc>
<doc id="1638258" url="https://pl.wikipedia.org/wiki?curid=1638258" title="Andriej Rublow (film)">
Andriej Rublow (film)

Andriej Rublow (ros. Андрей Рублёв) – radziecki film biograficzny w reżyserii Andrieja Tarkowskiego. Film stanowi cykl nowel powiązanych z postacią Andrieja Rublowa, jego dramatycznymi losami oraz twórczością. Autorami scenariusza byli Andriej Konczałowski oraz sam reżyser. Muzykę skomponował Wiaczesław Owczinnikow. Film ten został poświęcony epoce wyzwoleńczej walki narodu rosyjskiego z najeźdźcami mongolskimi i tatarskimi, a także dziełom wybitnego twórcy obrazów religijnych – Andrieja Rublowa.
Film opowiada o życiu mistyka rosyjskiego, mnicha i pisarza ikon, prawosławnego świętego Andrieja Rublowa.
Jednak „realia średniowiecznej Rusi posłużyły Tarkowskiemu jedynie za osnowę do przedstawienia własnej wizji obecności artysty w otaczającym go świecie”.
Obraz został nagrodzony Syrenką Warszawską jako najlepszy film zagraniczny w 1973 (Lubuskie Lato Filmowe) oraz Nagrodą Międzynarodowej Federacji Krytyki Filmowej na festiwalu w Cannes w 1969.
W roku 1995, w stulecie narodzin kina, obraz Tarkowskiego znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.

</doc>
<doc id="1638259" url="https://pl.wikipedia.org/wiki?curid=1638259" title="Dana Velďáková">
Dana Velďáková

Dana Velďáková (ur. 3 czerwca 1981 w Rożniawie) – słowacka lekkoatletka specjalizująca się w trójskoku.
Międzynarodową karierę rozpoczynała w 1998 zdobywając brązowy medal światowych igrzysk młodzieży oraz zajmując szóste miejsce w mistrzostwach świata juniorów. Rok później była ósma na europejskim czempionacie juniorów, a w 2000 zdobyła brąz kolejnej edycji mistrzostw globu juniorów. Dwa razy startowała w młodzieżowych mistrzostwach Europy (Amsterdam 2001 i Bydgoszcz 2003) zajmując miejsca w czołowej „piątce” tej imprezy. W 2005 roku zadebiutowała na mistrzostwach świata, a w 2006 na halowych mistrzostwach globu jednak w obu występach nie wywalczyła awansu do finału. Zdobyła srebrny medal na uniwersjadzie w Bangkoku, a później zajęła 12. miejsce w kolejnej edycji światowego czempionatu (2007). Nie zaliczyła żadnej mierzonej próby na igrzyskach olimpijskich w 2008 roku w Pekinie. Podczas halowych mistrzostw Starego Kontynentu w Turynie (2009) zajęła trzecie miejsce i zdobyła brązowy medal. W tym samym roku uplasowała się na 8. miejscu mistrzostw świata, a w 2010 była szósta na halowym czempionacie globu oraz siódma na mistrzostwach Europy. W 2011 zdobyła drugi w karierze brązowy medal halowych mistrzostw Europy. W 2012 roku zajęła 8. miejsce podczas mistrzostw Europy w Helsinkach. Złota medalistka (w drużynie) igrzysk europejskich (2015) – była druga w trójskoku oraz pierwsza razem ze sztafetą 4 × 100 metrów. Wielokrotna mistrzyni i rekordzistka kraju.
Okazjonalnie występuje także w skoku w dal – w tej konkurencji zajęła m.in. czwartą lokatę na mistrzostwach świata juniorów w 2000 roku ustanawiając wówczas wynikiem 6,35 rekord kraju juniorów.
Rekordy życiowe w trójskoku: stadion – 14,51 (11 maja 2008, Pawia) / 14,59w (29 lipca 2010, Barcelona; hala – 14,40 (8 marca 2009, Turyn). Oba rezultaty Velďákovej są aktualnymi rekordami Słowacji.
Jej siostra bliźniaczka Jana Velďáková także uprawia lekkoatletykę.

</doc>
<doc id="1638263" url="https://pl.wikipedia.org/wiki?curid=1638263" title="Strzelce Dolne (grodzisko)">
Strzelce Dolne (grodzisko)

 
Strzelce Dolne – grodzisko wczesnośredniowieczne zbudowane przez Piastów po 950 roku. Znajduje się kilka km na północ od rubieży Bydgoszczy, niedaleko drogi wojewódzkiej z Bydgoszczy-Fordonu do Włók.
Położenie.
Grodzisko leży na cyplu morenowym na zachodnim zboczu Doliny Dolnej Wisły. Od strony południowej gród sąsiaduje z parowem strzeleckim, od wschodu z doliną Wisły. Na szczycie znajduje się pagórek ze stromymi zboczami, wyniesiony 8 m ponad poziom majdanu. 
Jest on prawdopodobnie pochodzenia późniejszego. U podnóża od strony południowej znajduje się płaski taras. 
Należy podkreślić, że grodzisko leży na wyjątkowo eksponowanym miejscu, skąd rozpościerają się rozległe widoki na Dolinę Dolnej Wisły. Atrakcyjności krajobrazowej sprzyja fakt, że dolina jest w tym miejscu stosunkowo wąska (ok. 3 km).
Prace wykopaliskowe.
Prace wykopaliskowe na terenie grodziska przeprowadzono w latach 1964-1970. 
W ciągu pięcioletnich badań uzyskano pełny przekrój grodziska w osi wschód-zachód i północ-południe oraz wykonano wykop w jego południowej części. Znaleziono kilka tysięcy naczyń glinianych, 157 przedmiotów żelaznych, kościanych, rogowych i kamiennych. Wśród nich były groty strzał datowane na XI-XII wiek, noże, osełka, grzebienie rogowe, szydła i igły kościane oraz elementy uprzęży końskich. 
Rozpoznano stałe elementy fortyfikacyjne oraz kulturalne.
W warstwach kulturowych odkryto m.in. srebrny dirhem arabski oraz zespół siekańców monet i ozdób srebrnych. Monety arabskie datowane na I połowę X wieku stanowią jedna z największych kolekcji tych zabytków odkrytych na Pomorzu Wschodnim.
Charakterystyka.
W wyniku prac wykopaliskowych stanowisko zostało uznane za zbudowany przez Piastów gród obronny i duży zespół osadniczy, największy w rejonie dzisiejszej Bydgoszczy w X wieku. Początek jego funkcjonowania ocenia się na drugą połowę X wieku - pierwszą połowę XI wieku i wiązać należy z ekspansją Polan w kierunku Pomorza Wschodniego. 
Obok osiedla obronnego odkryto zespół kilku osiedli otwartych – wiejskich (m.in. w Gądeczu) oraz cmentarzysko.
W otoczeniu grodziska szczególnie imponująco prezentuje się sucha dookólna fosa, wcięta tarasowato w stok przy górnej krawędzi wzgórza. Dzięki niej w południowej części obiektu uzyskano przed naziemnymi konstrukcjami wału obronnego prawie pionową ścianę o 3,5 m wysokości wykopaną w glinie. Mimo silnego zniszczenia górnych warstw kulturowych oraz reliktów wału obronnego w wyniku gospodarki rolnej, udało się odtworzyć obraz jego konstrukcji wałowych.
Stwierdzono dwie fazy przebudowy wałów. Wał starszej fazy osadniczej posadowiony był w pasie 6-metrowej szerokości, przy czym nasyp jądra wału wewnątrz wzmocniony był luźną konstrukcją przeładunkową. W 1967 r. odkryto również częściowo naruszony zespół belek wskazujący wyraźnie na konstrukcję izbicową.
Przy jego wewnętrznej stronie odkryto domostwo półziemiankowe. W świetle tego odkrycia i przykładów innych grodzisk można wznosić, że wokół wału układał się dookólnie pojedynczy rząd podobnych domostw mieszkalnych zwróconych frontem w kierunku pustego majdanu osiedla.
W pobliżu grodu odkryto sieć osiedli otwartych. W świetle odkryć nasion zbóż i pozostałości kostnych zwierząt domowych można stwierdzić, że dominowały zajęcia rolnicze, przy znikomym udziale myślistwa i rybołówstwa. Zespoły żelaznych, kościanych, rogowych, glinianych i kamiennych narzędzi i ozdób, będących wytworami mieszkańców wskazuje na rozwój różnych rzemiosł i handlu.
Zniszczenie i opuszczenie grodu nastąpiło najprawdopodobniej podczas pomorskiej kampanii Bolesława Krzywoustego w latach 1113-1116. Nie podjęto jego odbudowy.

</doc>
<doc id="1638270" url="https://pl.wikipedia.org/wiki?curid=1638270" title="Zofia Terne">
Zofia Terne



</doc>
<doc id="1638274" url="https://pl.wikipedia.org/wiki?curid=1638274" title="Wołodymyr Bułhakow">
Wołodymyr Bułhakow

Wołodymyr Petrowycz Bułhakow (ukr. Володимир Петрович Булгаков, ros. Владимир Петрович Булгаков, "Władimir Pietrowicz Bułhakow"; ur. 1 stycznia 1947 we wsi Makiw, w obwodzie chmielnickim, Ukraińska SRR, zm. 18 maja 2003 we Lwowie, Ukraina) – ukraiński piłkarz, grający na pozycji ofensywnego pomocnika, trener piłkarski.
Kariera piłkarska.
Kariera klubowa.
Wychowanek klubu Dynamo Chmielnicki oraz Dynamo Kijów. W 1966 został zaproszony do Karpat Lwów. 20 sierpnia 1966 zadebiutował w spotkaniu z klubem Wołga Kalinino. 17 sierpnia 1969 strzelił zwycięską bramkę dla Karpat w meczu finałowym Pucharu ZSRR przeciwko klubowi SKA Rostów nad Donem. W 1972 przeszedł do drugoligowego klubu SK Łuck, skąd trafił do Sudnobudiwnyka Mikołajów. W 1975 przeszedł do Metalista Charków, w którym ukończył karierę piłkarską.
Kariera trenerska.
Po zakończeniu kariery piłkarskiej rozpoczął pracę trenerską w klubie Metalist Charków. Ukończył Wyższą Szkołę Trenerską w Moskwie. W latach 1984-1985 prowadził SKA Karpaty Lwów. Następnie pracował na stanowisku głównego trenera Krystał Chersoń. Również trenował odrodzony klub Karpaty Lwów. W 1992 prowadził klub Korona Kielce, w 1996 Podilla Chmielnicki, a w 2002 drużynę amatorską Rawa Rawa Ruska. 18 maja 2003 zmarł we Lwowie na atak serca.

</doc>
<doc id="1638277" url="https://pl.wikipedia.org/wiki?curid=1638277" title="Antonio Martino">
Antonio Martino

Antonio Martino (ur. 22 grudnia 1942 w Mesynie, zm. 5 marca 2022 w Rzymie) – włoski polityk, politolog i nauczyciel akademicki, były minister, parlamentarzysta.
Życiorys.
Ukończył prawoznawstwo w 1964. Po studiach zajął się karierą naukową. Doszedł do stanowiska docenta ekonomii na Uniwersytecie LUISS w Rzymie. Opublikował m.in. kilkanaście pozycji książkowych poświęconych myśli liberalnej i systemom wyborczym.
Będąc synem Gaetana Martino, zaangażował się w działalność ugrupowania swojego ojca, Włoskiej Partii Liberalnej. W latach 80. bez powodzenia ubiegał się o stanowisko sekretarza krajowego (lidera) tego ugrupowania.
W 1994 znalazł się wśród założycieli Forza Italia, otrzymał legitymację z numerem 2. (zaraz po Silviu Berlusconim). W tym samym roku po raz pierwszy został posłem, uzyskiwał regularnie reelekcję, wchodząc w skład Izby Deputowanych XII, XIII, XIV, XV, XVI i XVII kadencji i zasiadając w niej do 2018.
W latach 1994–1995 zajmował stanowisko ministra spraw zagranicznych w rządzie Silvia Berlusconiego. Od 12 maja do 31 grudnia 1994 pełnił funkcję przewodniczącego OBWE. Po powrocie centroprawicy do władzy od 2001 do 2006 w dwóch kolejnych gabinetach lidera FI sprawował urząd ministra obrony.

</doc>
<doc id="1638281" url="https://pl.wikipedia.org/wiki?curid=1638281" title="Omdlenie sytuacyjne">
Omdlenie sytuacyjne

Omdlenie sytuacyjne – omdlenie o charakterze odruchowym, związane z sytuacjami, jak mikcja, defekacja, kaszel, ból, gra na instrumentach dętych, podniesienie ciężaru, obfity posiłek i występujące bezpośrednio po tych czynnościach.
U podstaw wystąpienia omdlenia sytuacyjnego leży odruch związany z podrażnieniem przez ból lub inny bodziec fizyczny lub psychiczny nerwu błędnego, który doprowadza do zwolnienia szybkości akcji serca lub wręcz asystolii, co powoduje spadek rzutu minutowego serca, pogorszenie przepływu krwi przez mózg i doprowadza do wystąpienia omdlenia.
O rozpoznaniu tej postaci omdlenia decyduje wywiad. Celem wykluczenia innych postaci omdleń neurokardiogennych wykonuje się test pochyleniowy. Pomocne może być także wykonanie próby Valsalvy w pozycji leżącej i stojącej.
Omdlenia sytuacyjne występują przede wszystkim w starszym wieku. Z uwagi, że wystąpienie omdlenia zagrożone jest ryzykiem upadku i urazu, postępowanie z osobami cierpiącymi na omdlenia sytuacyjne powinno być ukierunkowane na minimalizowanie ryzyka uszkodzeń ciała.
Wśród metod zapobiegawczych zwraca się uwagę na:
leczenie farmakologiczne:
Midodryna- Midodryna działa przez pobudzanie receptorów alfa-1 adrenerginczych, zwężając tym samym naczynia krwionośne i zwiększając ciśnienie.

</doc>
<doc id="1638283" url="https://pl.wikipedia.org/wiki?curid=1638283" title="Parafia Trójcy Przenajświętszej w Błoniu">
Parafia Trójcy Przenajświętszej w Błoniu

Parafia Trójcy Przenajświętszej w Błoniu – mariawicka parafia diecezji warszawsko-płockiej, Kościoła Starokatolickiego Mariawitów w RP.
Siedziba parafii oraz kościół parafialny Trójcy Przenajświętszej znajduje się w Błoniu, w powiecie warszawskim zachodnim, w województwie mazowieckim. Obecnie funkcję administratora sprawuje kapł. Hubert Maria Paschalis Oganiesian. Parafia liczy niewielu wiernych, ale posiada własny cmentarz grzebalny.
Historia.
W 1906 w pobliskim Lesznie pozostający w konflikcie z miejscowym proboszczem, wikariusz parafii rzymskokatolickiej Narodzenia św. Jana Chrzciciela ks. Adam Furmanik postanowił wraz z kilkoma tysiącami wiernych przejść do Kościoła mariawickiego, był to impuls do powstania parafii mariawickiej w Błoniu.
W marcu 1906 kapłan Roman Maria Cyryl Żmudzki organizuje na terenie miasta parafię mariawicką, a 4 kwietnia 1906 wraz z liczną grupą swoich zwolenników przejmuje budynek kościoła rzymskokatolickiego Św. Trójcy i w jego murach organizuje placówkę mariawicką. Niedługo potem świątynia powraca w ręce rzymskich katolików, a mariawici przenoszą swoje życie liturgiczne do prowizorycznie zorganizowanej kaplicy w prywatnym domu jednego z wyznawców. 19 sierpnia 1909 Stanisław Jaśkiewicz przekazał parafii swój majątek drogą darowizny, dzięki czemu udało się uzyskać plac pod budowę prowizorycznego drewnianego i parterowego kościoła. Początki parafii wiążą się z prześladowaniami miejscowych mariawitów, 12 kwietnia 1906 miało miejsce apogeum konfliktów wyznaniowych. Pod błońskim kościołem zgromadziła się grupa półtora tysiąca rzymskich katolików uzbrojonych w rewolwery, noże, kosy i kije. Po wyłamaniu bram kościelnych napastnicy zaczęli bić mariawitów. Próbowali siłą odebrać kościół parafialny. W wyniku starcia wielu mariawitów zostało rannych, a Marianna Augustyniak na skutek ugodzenia nożem zmarła.
Budowa nowego kościoła była długo odwlekana w czasie. Dopiero w 1958 zakreślono pierwszy projekt architektoniczny nowego budynku. Budowa rozpoczęła się jednak dopiero dziesięć lat później z inicjatywy biskupa Wacława Marii Innocentego Gołębiowskiego. Uroczysta konsekracja budynku kościelnego odbyła się 24 października 1971. W latach 1992–2000 proboszczem parafii był kapł. Jarosław Maria Jan Opala, który dokonał szeregu niezbędnych remontów i konserwacji, które zakończyły się poświęceniem odnowionego budynku 27 października 1995.

</doc>
<doc id="1638285" url="https://pl.wikipedia.org/wiki?curid=1638285" title="Inspektorat C Okręgu Wilno Armii Krajowej">
Inspektorat C Okręgu Wilno Armii Krajowej

Inspektorat C Okręgu Wilno Armii Krajowej – terenowa struktura Okręgu Wilno Armii Krajowej
Obejmował teren powiatu postawskiego i dziśnieńskiego. Dowódcą jego był mjr Stefan Świechowski "Sulima", "Kalina". 
Na wiosnę 1943 "Sulima" w walce z Niemcami został ciężko ranny. Inspektorat "C" włączono do Inspektoratu „B”. Obowiązki dowódcy połączonych Inspektoratów przejął mjr dypl. Mieczysław Potocki "Węgielny".

</doc>
<doc id="1638287" url="https://pl.wikipedia.org/wiki?curid=1638287" title="Parafia św. Jana Chrzciciela w Lesznie (starokatolicka)">
Parafia św. Jana Chrzciciela w Lesznie (starokatolicka)

Parafia św. Jana Chrzciciela i Matki Bożej Różańcowej w Lesznie – mariawicka parafia diecezji warszawsko-płockiej, Kościoła Starokatolickiego Mariawitów w RP. 
Siedziba parafii oraz kościół parafialny św. Jana Chrzciciela znajduje się w Lesznie, w powiecie warszawskim zachodnim, w województwie mazowieckim. Obecnie funkcję proboszcza sprawuje kapł. Hubert Maria Paschalis Oganiesian. Parafia liczy ok. 250 wiernych i posiada własny cmentarz grzebalny.
Historia.
W 1906 pozostający w konflikcie z miejscowym proboszczem, wikariusz parafii rzymskokatolickiej Narodzenia św. Jana Chrzciciela ks. Adam Furmanik postanowił wraz z kilkoma tysiącami wiernych przejść do Kościoła mariawickiego, zgodnie z wolą większości cała miejscowa świątynia miała przejść pod jurysdykcję nowego Kościoła. Miejscowy proboszcz ks. Podbielski opuścił w niesławie zabudowania parafialne, a na jego miejsce placówkę objął ks. Kaim. 22 kwietnia 1906 w pierwszą niedzielę po Wielkanocy proboszcz sąsiedniej parafii Nawiedzenia Najświętszej Maryi Panny w Zaborowie ks. Piotr Mystkowski zorganizował liczącą kilka tysięcy ludzi zbrojną wyprawę do Leszna z krzyżem, chorągwiami, jazdą konną i bronią palną. Doszło do bitwy, w której zostało ciężko rannych około 80 osób. Po starciach z oddziałem wojska, mariawici musieli opuścić dotychczasowy kościół i postanowili założyć kaplicę na Grądach, której pierwszym proboszczem został ks. Furmanik.
Mariawici lesznowscy wznieśli własny kościół, dwa domy parafialne z ochronką dla dwustu dzieci, przytułkiem, salami nauki tkactwa i szwalnictwa. Od 1908 działa przy parafii orkiestra dęta. W 1909 parafia z okolicznymi miejscowościami liczyła ponad tysiąc mariawitów, obok kapł. Furmanika pracował w niej także kapł. Roman Maria Cyryl Żmudzki. W 1920 w mariawickiej parafii w Lesznie odbył się zjazd esperantystów pod przewodnictwem Feliksa Zamenhofa – brata twórcy Esperanto.
Uroczystość jubileuszowa z okazji 100-lecia istnienia Parafii Kościoła Starokatolickiego Mariawitów w Lesznie, odbyła się w święto patrona parafii – św. Jana Chrzciciela – w sobotę 24 czerwca 2006. 22 czerwca 2013 odbyła się uroczysta konsekracja nowego ołtarza, której w obecności licznych duchownych i wiernych dokonał bp Piotr Maria Bernard Kubicki.

</doc>
<doc id="1638293" url="https://pl.wikipedia.org/wiki?curid=1638293" title="Andrzej Wołłowicz">
Andrzej Wołłowicz

Andrzej Wołłowicz herbu Bogoria (ur. 1 grudnia 1750, zm. 9 marca 1822 w Kaliszu) – polski duchowny katolicki, rektor Hospicjum św. Stanisława w Rzymie, kanonik płocki w 1773 roku, kanonik warszawski w 1784 roku, proboszcz w Iłży, opat komendatoryjny czerwiński, od 1819 pierwszy ordynariusz diecezji kujawsko-kaliskiej, senator duchowny Królestwa Polskiego (kongresowego) w 1819 roku, archidiakon warszawskiej kapituły katedralnej w 1818 roku, kanonik katedralny warszawski w 1812 roku, sędzia pokoju powiatu warszawskiego Księstwa Warszawskiego.
Jako archidiakon kapituły warszawskiej, przystąpił do Konfederacji Generalnej Królestwa Polskiego w 1812 roku.
Ingres bpa Andrzeja Wołłowicza do kościoła św. Mikołaja Biskupa w Kaliszu odbył się 4 lipca 1819.
Posiadał polskie Order Orła Białego i Order św. Stanisława, a także rosyjski Order św. Aleksandra Newskiego.

</doc>
<doc id="1638296" url="https://pl.wikipedia.org/wiki?curid=1638296" title="Teodor Billewicz">
Teodor Billewicz



</doc>
<doc id="1638298" url="https://pl.wikipedia.org/wiki?curid=1638298" title="Zamieszki w Słupsku">
Zamieszki w Słupsku

Zamieszki w Słupsku – w styczniu 1998 roku, po meczu koszykówki pomiędzy Czarnymi Słupsk a AZS Zagaz Koszalin wybuchły kilkudniowe zamieszki w Słupsku. Bezpośrednią przyczyną była śmierć jednego z kibiców, 13-letniego Przemysława Czai (ur. 7 lipca 1984) oraz próba zatuszowania przez policjantów i prokuratorów jej okoliczności.
Przebieg wydarzeń.
W sobotę, 10 stycznia 1998 roku, około godziny 19:45, Przemysław Czaja wraz z dwustuosobowym tłumem kibiców wracał z meczu koszykówki. Kibicom towarzyszył radiowóz policji. W pewnym momencie część grupy wtargnęła przy czerwonym świetle na przejście dla pieszych przy ul. Szczecińskiej. Jak ustalono w trakcie śledztwa, jeden z policjantów – Dariusz Woźniak – wysiadł z radiowozu i udał się w pościg za uciekającymi na jego widok kibicami, podczas gdy drugi funkcjonariusz – Robert K. – pozostał w radiowozie. Dariusz Woźniak dogonił i kilkakrotnie uderzył Przemysława Czaję pałką policyjną m.in. w okolice głowy i szyi. Poszkodowany zmarł po kilkunastu minutach (około godziny 20:20) w wyniku wylewu spowodowanego odniesionymi obrażeniami.
Obaj policjanci, pomimo próśb kibiców, odmówili wezwania karetki pogotowia.
Po tragicznej śmierci Słupsk stał się areną trwających przez kilka dni zamieszek między kibicami a policjantami, które przybrały na sile szczególnie w nocy z 11 na 12 stycznia 1998 roku. W miejskich walkach brali udział głównie kibice (przybyli również z innych miast). Na ulicach Słupska płonęły barykady, rzucano kamieniami i butelkami z benzyną, zdemolowano 22 policyjne radiowozy, policjanci odpowiedzieli gazem łzawiącym. Tłum ludzi zebrany przed budynkami ówczesnej Komendy Rejonowej Policji w Słupsku i Prokuratury Rejonowej w Słupsku wykrzykiwał hasła: „Śmierć za śmierć” i „MO – Gestapo”. Jedną z ważniejszych przyczyn zamieszek było działanie śledczych z lokalnej prokuratury, a w szczególności wydane przez nich oświadczenie mówiące o tym, jakoby Przemek Czaja zmarł w wyniku nieszczęśliwego wypadku – uciekając przed funkcjonariuszami policji miał wpaść na słup trakcji trolejbusowej, a powstałe w ten sposób obrażenia rzekomo były przyczyną jego śmierci. W powszechnym odczuciu było to próbą popełnienia oszustwa w celu spowodowania uniknięcia przez funkcjonariuszy policji odpowiedzialności karnej za popełniony czyn.
W związku z niebezpieczną sytuacją nowo mianowany wojewoda słupski Jerzy Kuzyniak powołał zespół kryzysowy, w którego funkcjonowaniu brali udział m.in. senator Anna Bogucka-Skowrońska i poseł Kazimierz Janiak. Sytuacja została opanowana w środę 14 stycznia, po zgromadzeniu w mieście ok. 1000 policjantów wyznaczonych do patrolowania ulic. Dzięki wysiłkom lokalnych władz udało się uspokoić atmosferę przed mającym się odbyć pogrzebem chłopca.
W rezultacie walk 239 dorosłych osób zostało zatrzymanych, 72 policjantów odniosło obrażenia, z czego dwóch wymagało leczenia szpitalnego.
Śledztwo i wyrok.
Już następnego dnia po incydencie sąd zastosował wobec Dariusza Woźniaka środek zapobiegawczy w postaci tymczasowego aresztowania. Niezależny Samorządny Związek Zawodowy Policjantów w Słupsku wpłacił za niego poręczenie majątkowe w wysokości 5000 zł.
Po pół roku od zajścia Sąd Okręgowy w Koszalinie skazał Dariusza Woźniaka na karę 6 lat pozbawienia wolności za pobicie ze skutkiem śmiertelnym. Oskarżyciele posiłkowi (rodzice Przemysława Czai) i prokurator odwołali się od tego wyroku oddając sprawę do Sądu Apelacyjnego w Gdańsku. W połowie maja 2001 roku tenże sąd apelacyjny skazał byłego policjanta Dariusza Woźniaka prawomocnym wyrokiem na karę 8 lat pozbawienia wolności za wyżej wymieniony czyn. Zgodnie z przytoczonymi motywami rozstrzygnięcia potrzebę zastosowania surowszej kary uzasadniał sposób działania oskarżonego polegający na zaatakowaniu 13-letniego chłopca, który nie stwarzał bezpośredniego powodu do stosowania agresji.
Dariusz Woźniak został warunkowo przedterminowo zwolniony po odbyciu połowy z zasądzonej kary.
Drugiemu byłemu policjantowi Robertowi K., za nieudzielenie pomocy osobie znajdującej się w stanie bezpośredniego zagrożenia życia lub zdrowia sąd apelacyjny w 1999 roku wymierzył karę ośmiu miesięcy pozbawienia wolności.
Stanowisko policji.
Ówczesny oficer prasowy Komendy Rejonowej Policji w Słupsku Jacek Bujarski przyznał to, że tragiczna śmierć Przemysława Czai, późniejsze zamieszki i kwota, jaką zapłaciła za czyn popełniony przez Dariusza Woźniaka policja, są ciągle przywoływane podczas szkoleń nowej kadry.
Wpływ na społeczeństwo.
Kilka miesięcy po zamieszkach w miejscu śmierci Przemysława Czai władze miasta ustawiły niewielki pomnik upamiętniający tragiczne wydarzenia z 10 stycznia 1998 roku. W pierwszą rocznicę od tych wydarzeń do Słupska przybyło ponad 500 kibiców z całej Polski, którzy wszczęli zamieszki w centrum miasta. Nie nabrały one jednak poważnego charakteru i szybko ustały, zaś kolejne rocznice miały spokojny przebieg. Podczas ich trwania kibice gromadzili się przed pomnikiem, przynoszone były kwiaty i zapalane znicze, odpalano race.
W 2003 roku Athena Sawidis i Grzegorz Siedlecki wyprodukowali film dokumentalny zatytułowany "Zabić go!" ukazujący kilka dni z pobytu Dariusza Woźniaka w zakładzie karnym.

</doc>
<doc id="1638299" url="https://pl.wikipedia.org/wiki?curid=1638299" title="Parafia Nawiedzenia św. Elżbiety przez Najświętszą Maryję Pannę w Pepłowie">
Parafia Nawiedzenia św. Elżbiety przez Najświętszą Maryję Pannę w Pepłowie

Parafia Nawiedzienia św. Elżbiety przez Najświętszą Maryję Pannę w Pepłowie – mariawicka parafia diecezji warszawsko-płockiej, Kościoła Starokatolickiego Mariawitów w RP.
Siedziba parafii oraz kościół parafialny znajduje się w Pepłowie, w gminie Bodzanów, powiecie płockim, województwie mazowieckim. Proboszczem parafii jest kapłan Dariusz Maria Gabriel Grabarczyk.
Cmentarz parafialny w Pepłowie jest współużytkowany przez parafię i klasztor w Felicjanowie (Kościół Katolicki Mariawitów).
Historia parafii.
Mariawici wyodrębnili się w 1906 z parafii rzymskokatolickiej św. Wincentego i Anastazego w Święcieńcu. Założycielem parafii był proboszcz święciniecki kapłan Ludwik Maria Alfons Ryttel (w 1923 porzucił mariawityzm), który 13 grudnia 1906 wraz z liczną grupą mariawitów przeszedł z miejscowego kościoła rzymskokatolickiego w procesji ze swoimi zwolennikami do domu rodziny Chojnowskich w Pepłowie, gdzie odtąd odprawiano nabożeństwa mariawickie. Wiosną 1907 rozpoczęła się budowa kościoła parafialnego w Pepłowie. W 1908 rozpoczęła się również budowa domu parafialnego, gdzie urządzono ochronkę i szkołę. Przez wiele lat proboszczem parafii mariawickiej w Pepłowie oraz zarządcą klasztoru w Felicjanowie był biskup Wacław Maria Bartłomiej Przysiecki. Podczas rozłamu w 1935 (powstanie Kościoła Katolickiego Mariawitów) wielu wyznawców opowiedziało się po stronie abp Jana Marii Michała Kowalskiego, od tego czasu parafię tworzy niewielka liczba wyznawców.
Przed II wojną światową parafia opiekowała się wspólnotami mariawickimi w Lipińskich, Świniarach, Wólce Niskiej i Bodzanowie.

</doc>
<doc id="1638300" url="https://pl.wikipedia.org/wiki?curid=1638300" title="Tyle jest miast">
Tyle jest miast

Tyle jest miast (również "Piosenka o Lwowie") – polska piosenka napisana w roku 1926 i opiewająca Lwów. Muzykę do utworu skomponował Nacio Herb Brown, słowa napisał Marian Hemar specjalnie dla Zofii Terné, która też pierwotnie ją wykonywała. W późniejszych czasach utwór był interpretowany także przez innych artystów, między innymi Mariana Opanię, Edytę Geppert, Michała Bajora czy ukraiński zespół Tercja Pikardyjska. Ten ostatni wykonuje piosenkę w języku polskim oraz ukraińskim.

</doc>
<doc id="1638302" url="https://pl.wikipedia.org/wiki?curid=1638302" title="Poeci atomu">
Poeci atomu

Poeci atomu (is. Atómskáld) – islandzka szkoła poetycka istniejąca w latach 50. XX wieku, publikująca głównie w pierwszych wydaniach czasopisma „Birtingur” (1950–1968). Należeli do niej: Jón Óskar, Einar Bragi, Thor Vilhjálmsson, Sigfús Dadason, Hannes Sigfússon, Stefán Hördur Grímsson, Matthías Jóannesson i Jón úr Vör.
Poeci atomu nawiązywali głównie do francuskiego surrealizmu oraz egzystencjalizmu; w swoich utworach wyrażali niepokój i obawę przed wojną atomową, chaosem moralnym i innymi zagrożeniami współczesności. Usiłowali otworzyć literaturę islandzką na wartości europejskie. Ponieważ inspirowali się głównie twórczością André Bretona, Roberta Desnosa i Paula Éluarda, w poetyce islandzkiej szkoły dominował wiersz wolny i metafora charakteryzująca się nietypowymi zestawieniami poetyckich obrazów. Krytycy literaccy dostrzegli także podobieństwo pomiędzy np. twórczością Hannesa Sigfússona a poezją Thomasa Stearnsa Eliota. Natomiast Thor Vilhjálmsson oprócz poezji zajmował się także prozą, która cechowała się monologiem wewnętrznym, genologicznym synkretyzmem oraz wymieszanymi płaszczyznami czasowymi.
Reprezentatywnymi tomikami wydanymi w ramach szkoły są: Jóna Óskara "Nóttin á herdum okkar" ("Noc w naszych ramionach", 1958), Einara Bragi "Hreintjarnir" ("Przezroczyste jeziora", 1960), Hannesa Sigfússona "Strandid" ("Katastrofa", 1955) i "Sprek á eldinn" ("Łuczywo", 1961). W 1954 roku opublikowano antologię poezji szkoły, zebraną przez Magnúsa Ásgeirssona "Ljód ungra skálda 1944–1954" ("Wiersze gniewnych poetów 1944–1954").
Nazwa szkoły została nadana przez ich literackich przeciwników – przypuszcza się, że stanowi nawiązanie do powieści Halldóra Kiljana Laxnessa "Atómstödin" ("Baza atomowa", 1948).

</doc>
<doc id="1638303" url="https://pl.wikipedia.org/wiki?curid=1638303" title="Atomskald">
Atomskald



</doc>
<doc id="1638305" url="https://pl.wikipedia.org/wiki?curid=1638305" title="Albert Demczenko">
Albert Demczenko



</doc>
<doc id="1638307" url="https://pl.wikipedia.org/wiki?curid=1638307" title="Rogi Tartarusa">
Rogi Tartarusa

Rogi Tartarusa () – wspólne dzieło Michaela Scotta Rohana i Allana Scotta z gatunku fantasy wydane w 1992 roku. Jest to pierwszy tom cyklu który stworzyli dwaj Szkoci. Data pierwszego polskiego wydania to rok 1995 nakładem Wydawnictwa Amber.

</doc>
<doc id="1638312" url="https://pl.wikipedia.org/wiki?curid=1638312" title="Zofia Chajter">
Zofia Chajter



</doc>
<doc id="1638314" url="https://pl.wikipedia.org/wiki?curid=1638314" title="Parafia św. Piotra Apostoła w Międzyzdrojach">
Parafia św. Piotra Apostoła w Międzyzdrojach

Parafia pw. św. Piotra Apostoła w Międzyzdrojach – parafia rzymskokatolicka należąca do dekanatu Świnoujście, archidiecezji szczecińsko-kamieńskiej, metropolii szczecińsko-kamieńskiej Kościoła rzymskokatolickiego.
Miejsca święte.
Kościoły filialne i kaplice.
Stella Matutina (łac. "Gwiazda Zaranna") – ośrodek duszpasterski obejmujący kilka sąsiednich budynków przy ul. Krótkiej 5, z 1902, kaplica pw. Matki Boskiej Uzdrowicielki Chorych, dawne katolickie hospicjum, wzniesione ze składek letników – katolików, między innymi Polaków. Przed 1945, kaplica była jedynym katolickim domem modlitwy na całej wyspie Wolin. Do 1951 była filią parafii NMP Gwiazdy Morza w Świnoujściu. Obecnie jest kaplicą rektorską. Od początku powstania, po dzień dzisiejszy ośrodek jest prowadzony przez siostry boromeuszki. Architektura budynku dostosowana do charakteru miejscowości, o obecności kaplicy świadczą duże okna od strony zachodniej.
Inne budowle parafialne i obiekty małej architektury sakralnej.
Plebania.
Plebania przy kościele, ul. Lipowa 2, okazały pensjonat, z 1910, o tradycyjnie klasycznym wystroju, w szczycie ryzalitu ukoronowana dziewczęca główka.

</doc>
<doc id="1638317" url="https://pl.wikipedia.org/wiki?curid=1638317" title="Michael Scott Rohan">
Michael Scott Rohan

Michael Scott Rohan (ur. 22 stycznia 1951, zm. 12 sierpnia 2018 w Edynburgu) – szkocki pisarz fantasy i science fiction.
Urodził się w rodzinie francusko-szkockiej. Ukończył Edinburg Academy i Oxford University. Debiutował opowiadaniem w 1979 roku. Pierwszą powieść, Run to the Stars, opublikował cztery lata później. Zakres jego twórczości jest dość rozległy. Obok powieści SF i fantasy, Rohan pisywał rozprawy historyczne (np. o epoce wikingów), przewodniki operowe oraz poradniki komputerowe. Zarówno cykl "Zima Świata", jak i "Spirala", wyszły w Polsce niekompletne z tego względu, że pierwotnie były przewidziane jako trylogie, i jako takie były wprowadzane na rynek przez wydawnictwo Amber.
Wykaz twórczości.
Zima Świata.
Cykl "Zima Świata" zdobył w 1991 roku Nagroda Williama L. Crawforda.

</doc>
<doc id="1638318" url="https://pl.wikipedia.org/wiki?curid=1638318" title="Niszczyciele typu Grom">
Niszczyciele typu Grom

Niszczyciele typu Grom – seria dwóch dużych niszczycieli z okresu międzywojennego i II wojny światowej, zbudowanych w Wielkiej Brytanii dla polskiej Marynarki Wojennej. Oprócz nich szefostwo MW planowało wybudowanie dwóch kolejnych niszczycieli tego typu, ich budowa rozpoczęła się w kraju w 1939 roku, jednak nie udało się ich ukończyć przed wybuchem wojny. W chwili wejścia do służby były jednymi z najsilniejszych i najszybszych jednostek tej klasy na świecie, walczyły podczas wojny u boku marynarki brytyjskiej. ORP „Grom” został zatopiony przez niemieckie lotnictwo w 1940 pod Narvikiem, a ORP „Błyskawica” przetrwał wojnę i jest obecnie zachowany jako okręt-muzeum przycumowany do nabrzeża Pomorskiego w Gdyni.
Geneza i wybór projektu.
Szefostwo Marynarki Wojennej II RP od początku dążyło do włączenia do Floty dużych okrętów nawodnych, w tym niszczycieli (w ówczesnej polskiej terminologii – kontrtorpedowców). Możliwości finansowe państwa nie pozwoliły na zrealizowanie ambitnych planów. Tym niemniej w wyniku starań Kierownictwa Marynarki Wojennej (KMW) i sprzyjającego zbiegu okoliczności udało się zamówić i wybudować we Francji dwa niszczyciele typu "Wicher", które w 1932 roku utworzyły Dywizjon Kontrtorpedowców. Dalsze plany rozszerzenia floty o kolejne niszczyciele, pomimo pozytywnych rekomendacji oficerów Generalnego Inspektoratu Sił Zbrojnych, nie znajdowały aprobaty Głównego Inspektora Sił Zbrojnych marszałka Józefa Piłsudskiego, w rękach którego po przewrocie majowym znalazła się faktyczna władza w kraju. Marszałek nie widział potrzeby rozbudowy MW i był niechętny przeznaczaniu nań funduszy. Jednak zabiegi kadm. Świrskiego i prezesa zarządu Ligi Morskiej i Kolonialnej gen. G. Orlicz-Dreszera, mające na celu wyjaśnienie zasadności inwestowania w MW, oraz zakończona sukcesem misja ORP „Wicher” do Gdańska w czasie kryzysu gdańskiego w czerwcu 1932 roku przyczyniły się do zmiany stanowiska marszałka Piłsudskiego. W lutym 1931 roku kadm. Świrski przedstawił plan rozbudowy floty o kolejne okręty, w tym 2 nowe niszczyciele. Ostatecznie 24 listopada 1932 roku uzyskał zgodę Marszałka na realizację proponowanego planu, w kwietniu 1933 roku Sztab Generalny zezwolił na rozpisanie przetargu na budowę dwóch niszczycieli, a 29 sierpnia 1933 roku na posiedzeniu szefa Sztabu Generalnego i przedstawicieli Ministerstwa Spraw Wojskowych przyznano na ten cel środki finansowe: 6,5 mln złotych miało pochodzić z budżetu Ministerstwa Spraw Wojskowych, pozostałe koszty miały być pokryte z oszczędności w MW. 
Polski przemysł stoczniowy nie był w stanie samodzielnie zaprojektować, a do końca lat 30. także zbudować jednostek tej klasy, zatem polska marynarka musiała opierać się na konstrukcjach zagranicznych. Ograniczenia swobodnego rozwoju marynarki stwarzała także sytuacja ekonomiczna kraju.
Pierwszy przetarg rozpisano w maju 1933 roku tylko wśród stoczni francuskich – jego wyniki ogłoszono 16 października tego roku, lecz najlepsza oferta, przedstawiająca okręty o wyporności 1950 t, została odrzucona przez komisję przetargową jako zbyt droga (ponad 10 milionów franków za oba okręty, w przeliczeniu około 28,5 mln złotych). Rolę w podjęciu tej decyzji grały przy tym mało zachęcające doświadczenia z budowy we Francji niszczycieli typu "Wicher", nie w pełni spełniających polskie oczekiwania, a także okrętów podwodnych typu "Wilk". Dodatkowo Szef Artylerii kmdr ppor. Heliodor Laskowski zdecydował o uzbrojeniu przyszłych okrętów w działa kalibru 120 mm szwedzkiej firmy Bofors, które miały lepsze parametry niż oferowane działa francuskie.
20 stycznia 1934 roku Wydział Budowy Okrętów KMW wydał warunki techniczne na nowe niszczyciele i rozpisano drugi przetarg, tym razem wśród stoczni szwedzkich. Jako uzbrojenie okrętów przewidziano 6 dział 120 mm. Okręty miały mieć m.in. lepszą stateczność i prędkość niż okręty typu "Wicher", silniejszą artylerię przeciwlotniczą, turbiny umieszczone w osobnych przedziałach, a pomieszczenia załogi rozmieszczone zgodnie z przydziałami bojowymi. Specyfikację parametrów taktyczno-technicznych zamawianych okrętów opracowano w Wydziale Budowy Okrętów KMW. Zapytanie ofertowe wysłano do Kockums Mekaniska Verkstad AB z Malmö i Götaverken AB z Göteborga. Ofertę zgłosiła 14 maja 1934 roku tylko jedna stocznia – Kockums, zamiast wymaganych trzech, wobec czego przetarg unieważniono. Otwierało to możliwość zamówienia okrętów z wolnej ręki, lecz nie doszło do tego, gdyż projekt nie satysfakcjonował komisji w pełni. Przedstawiał trzykominowy okręt o gładkopokładowym kadłubie, typowym dla niewielkich szwedzkich niszczycieli tego okresu, lecz znacznie powiększonym (wyporność 1610 t). Dwa działa znajdowały się we wspólnym stanowisku z maską ochronną na pokładzie dziobowym, za nimi była stosunkowo niska i szeroka bryła nadbudówki, a pozostałe cztery działa w dwóch stanowiskach znajdowały się w dwóch poziomach na rufie. Dwa okręty miały kosztować – bez uzbrojenia – 15 750 000 koron (21 262 500 zł). Zastrzeżenia komisji dotyczyły niedociągnięć technicznych projektu (m.in. niedoszacowań w specyfikacji mas konstrukcji, zbyt małej mocy turbin) i konstrukcyjnych (m.in. trzy kominy, brak podwójnego dna pod maszynowniami i komorami amunicyjnymi, za małe i niezbyt dobrze rozplanowane pomieszczenia mieszkalne i użytkowe dla załogi).
Latem 1934 roku rozpisano trzeci przetarg na budowę niszczycieli, w którym wzięły udział czołowe stocznie brytyjskie, jak Thornycroft, Cammel Laird, Hawthorn Leslie, Swan Hunter, J. Samuel White, Vickers-Armstrong i Yarrow, być może też francuskie i poprawiony projekt szwedzki. Za najlepszy 4 września 1934 roku uznano projekt stoczni Thornycroft, przedstawiający dwukominowy okręt, o podniesionym pokładzie dziobowym. Cztery działa na rufie zostały w nim umieszczone klasycznie w dwóch poziomach (w superpozycji), natomiast na dziobie jedyne dwudziałowe stanowisko było umieszczone nietypowo, na piętrze nadbudówki, gdzie było lepiej chronione przed falami. Mimo to, ponieważ nie udało się wynegocjować korzystniejszej ceny, w grudniu 1934 roku podjęto rozmowy ze stocznią J. Samuel White z Cowes na wyspie Wight, której oferta, mimo jej mniejszego doświadczenia w budowie niszczycieli, zajęła drugie miejsce. W projekcie White'a dokonano następnie na życzenie strony polskiej pewnych zmian, przede wszystkim pojawiło się w nim siódme działo artylerii głównej, dodane w pojedynczym stanowisku na pokładzie dziobowym, poniżej dwudziałowego stanowiska na piętrze nadbudówki. Przedstawiciele tej firmy zapoznali się także z niszczycielami typu "Wicher" i polskimi spostrzeżeniami wynikającymi z ich eksploatacji, i odpowiednio zmodyfikowali projekt. W konsekwencji, projekt stoczni White został uznany za lepszy nawet od projektu autorstwa stoczni Thornycrofta, i zaakceptowany przez stronę polską. W styczniu 1935 roku uzgodniono treść umowy.
29 marca 1935 roku rząd polski zawarł umowę ze stocznią White na budowę dwóch niszczycieli o wyporności 2144 t, za cenę 388 233 funty za każdy okręt (10 171 705 zł). Cena ta nie obejmowała dostaw strony polskiej, przede wszystkim uzbrojenia. Całkowity koszt miał wynosić ok. 520 tys. funtów za okręt. Kontrakt podpisali: ze strony stoczni dyrektor Arthur Thomas Wall, a ze strony polskiej kierownik Wydziału Budowy Okrętów Służby Technicznej KMW inż. Mikołaj Berens. Pierwszy okręt miał zostać ukończony w ciągu 26 miesięcy od dnia zawarcia umowy, drugi – w ciągu 28 miesięcy. Płatności miały być uregulowane w ratach (harmonogram spłaty rat był szczegółowo rozpisany, 35% wartości kontraktu miało być uregulowane w chwili zawarcia umowy, w miarę postępów prac zapłacone miało być kolejne 45%, po odbiorze okrętów przez stronę polską – 15%, a po zakończeniu okresu gwarancyjnego – ostatnie 5%). Na okręty wykonawca udzielił rocznej gwarancji. Za niedotrzymanie parametrów taktyczno-technicznych przez wybudowane okręty przewidziane były kary umowne dla stoczni, jeśli zaś parametry te okazałyby się lepsze niż wymagane w kontrakcie – stocznia miała otrzymać nagrodę finansową. Materiały i wykonawstwo miało być zgodne z tymi, jakich wymagała przy odbiorze zamawianych dla siebie okrętów Admiralicja brytyjska (po zatwierdzeniu przez powołaną przez KMW Komisję Nadzorczą). Arbitra, który rozstrzygać miał ewentualne kwestie sporne, powoływać miał Sąd Arbitrażowy w Londynie. Okręty typu "Grom" były największymi niszczycielami zbudowanymi przez stocznię White do tamtej pory.
Przewidywano, że dostawy ze strony polskiej stanowić będą 26% wartości, zakupy uzbrojenia artyleryjskiego rozliczane miały być clearingowo, w zamian za dostawy węgla z polskich kopalń. Strona polska dążyła do tego, by w budowę okrętów włączyć polski przemysł, tak by zwiększyć samowystarczalność w tym zakresie. Jednakże, choć dostawy ze strony polskiej stanowiły 26% wartości zamówienia, to udział polskiego przemysłu w jego realizacji wyniósł 8,15% (8%) – pozostałą część stanowiły zamówienia złożone przez MW u innych dostawców zagranicznych.
Projekt systemu kierowania ogniem artyleryjskim i torpedowym dla kontrtorpedowców typu "Grom" przygotowały Polskie Zakłady Optyczne S.A. Umowa Nr 847/34 między polską MW a integratorem systemu PZO S.A., na same urządzenia bez okablowania opiewała na 1.084.991,00 zł, dla dwóch kontrtorpedowców. Projekty systemu kierowania ogniem artyleryjskim i torpedowym zachowały się.
Budowa.
17 lipca 1935 roku uroczyście, w obecności polskich i brytyjskich czynników oficjalnych, w tym przedstawiciela króla, rozpoczęto budowę pierwszego okrętu – późniejszego „Groma” (numer budowy 1800), a 1 października 1935 roku późniejszej „Błyskawicy” (nr budowy 1801). Pierwszy nit pod „Groma” wbił ambasador RP w Londynie Edward Raczyński, natomiast jego żona była później matką chrzestną „Błyskawicy”. Na terenie stoczni nad rzeką wzniesiono dwie zadaszone hale, w których miała następować składanie sekcji, oraz dwie pochylnie, położone obok siebie, które stopniowo, w miarę postępów prac nad kadłubami, przedłużano. Nadzór nad budową sprawowała wysłana do Anglii Komisja Nadzorcza Budowy Okrętów, pod kierownictwem kmdr Stanisława Rymszewicza. W jej skład wchodzili mgr inż. Jan Morze, ppor. mar. inż. Stanisław Radogost-Uniechowski, chor. mar. Józef Wojtkowiak oraz doraźnie powoływani eksperci. Komisja ta zatwierdzała dokumentację techniczną i rozwiązywała bieżące problemy. Ponadto część obowiązków związanych z kontrolą i nadzorem nad wykonaniem prac u podwykonawców stoczni przekazano kontrolerom brytyjskiej Admiralicji – przewidziano na ich wynagrodzenie środki w wysokości 4500 funtów.
14 maja 1936 roku Minister Spraw Wojskowych nadał okrętom nazwy „Grom” i „Błyskawica”.
20 lipca 1936 roku wodowano uroczyście kadłub „Groma”, a 1 października tego roku – „Błyskawicy”, po czym przystąpiono do wyposażania okrętów. 4 listopada 1936 roku statek „Clive” dostarczył ze Szwecji uzbrojenie artyleryjskie „Groma”, a 8 grudnia polski statek „Wilja” – wyposażenie wykonane przez stronę polską (m.in. kable, łodzie, radiostacje) i pierwszą część załogi. Odbioru okrętów od wykonawcy dokonywać miała polska Komisja Odbiorcza w Southampton, powołana 29 stycznia 1937 roku, pod kierownictwem kmdr Włodzimierza Steyera. W jej skład wchodzili Jan Morze (pełnił funkcję sekretarza), kmdr ppor. Stanisław Hryniewiecki oraz kpt. mar. mgr inż. Tadeusz Dobrzyński. W lutym 1937 roku rozpoczęto próby morskie „Groma”, w marcu zakończono budowę. 11 maja 1937 roku „Grom” został odebrany przez polską Komisję Odbiorczą i podniesiono na nim banderę MW. Okręt wyruszył do Polski, 16 maja, po pobraniu w Göteborgu amunicji, przypłynął do Gdyni. Zamontowano tam m.in. centralę artyleryjską produkcji Państwowych Zakładów Optycznych. Do czerwca 1937 roku „Grom” nosił na dziobie numer burtowy „G”, następnie usunięty.
Do końca września – z opóźnieniem – zakończono wyposażanie „Błyskawicy” (umowny termin oddania upływał 29 lipca 1937 roku). Zwłoka wynikała z opóźnień w dostawach części wyposażenia, braku wystarczających sił roboczych w stoczni i siły wyższej – epidemii grypy wśród pracowników stoczni. Po przeprowadzonych w październiku i listopadzie próbach morskich (i poprawieniu stwierdzonych usterek, do czego potrzeba było dokować okręt) niszczyciel został przekazany polskiej komisji i wszedł do służby 25 listopada 1937 roku. 1 grudnia tego roku „Błyskawica” przypłynęła przez Göteborg, gdzie pobrano amunicję, do Gdyni. Całkowity koszt budowy obu okrętów wyniósł 27 411 972 zł (z uwzględnieniem premii dla stoczni za lepsze niż oczekiwano parametry okrętów). Przemysł polski dostarczył 8,15% wartości zamówienia.
Opis konstrukcji.
Kontrtorpedowce typu "Grom" miały architekturę typową dla niszczycieli, cechowały się przy tym dość zwartą i harmonijną sylwetką. Całkowita długość okrętów wynosiła (według specyfikacji) 114 m (111 m na linii wodnej), szerokość maksymalna: 11,26 m, zanurzenie na dziobie: 3,15 m, na rufie: 3,45 m. Wyporność standardowa miała wynosić 2011 ton (wyporność normalna: 2144 t). Wysokość metacentryczną określono na 0,85 m. Okręty osiągać miały prędkość 39 węzłów (w rzeczywistości osiągały więcej: 39,6 węzła). Przy prędkości 15 w. ich zasięg wynosić miał 3500 Mm. Pojemność zbiorników paliwa wynosiła 130 t (maksymalnie – 350 ton). Cyrkulacja okrętu przy prędkości 20 węzłów wynosiła 4,05 długości okrętu, przy 36 wz. – 8,08 długości okrętu. Zakres dodatnich ramion stateczności określono na 65 stopni.
Pokład dziobowy o niewielkim wznosie rozciągał się na prawie 40% długości kadłuba. Dziobnica była lekko wygięta łukowo. Rufa była kształtu typowego dla brytyjskich niszczycieli, zaokrąglona w rzucie z góry, z pionową stewą. Stanowiska dział artylerii głównej, osłonięte maskami przeciwodłamkowymi, były rozmieszczone w sposób klasyczny (zapoczątkowany przez brytyjski typ "V/W") – po dwa na dziobie i rufie okrętu, na pokładzie dziobowym i rufowym oraz w superpozycji na piętrze nadbudówki dziobowej i rufowej. Poniżej tych stanowisk w dolnych częściach kadłuba znajdowały się komory amunicyjne z których osobne podnośniki dla każdego stanowiska dział dostarczały amunicję za stanowisko dział. Przy działach znajdowały się po 2 parki amunicyjne. Każdy park mieścił po 24 naboje. Pokłady nadbudówek dziobowej i rufowej były przedłużone ponad stanowiska dział na pokładzie, w celu osłony niższych dział przed podmuchem wylotowym wyższych dział.
Nadbudówka dziobowa miała wysunięte do przodu dolne piętro, na którym stało stanowisko dział. Drugie piętro było dość wysokie – w przedniej części obejmowało przeszkloną sterówkę, a nakryte było otwartym pomostem bojowym o charakterystycznej formie z przednią częścią tworzącą wystający nawis przed obrysem sterówki i wyposażoną przy górnej krawędzi ścianek w deflektor wiatru. W widoku od góry, przód pomostu i sterówki miał kształt zaokrąglony. Podobną nadbudówkę miał budowany w tym czasie we Francji stawiacz min ORP „Gryf”. Cała nadbudówka była przesunięta w stronę dziobu okrętu, względem uskoku pokładu dziobowego. W tylnej części pomostu bojowego był umieszczony na postumencie dalmierz, później na „Błyskawicy” zamieniony na dalocelownik. Na końcu nadbudówki był maszt palowy, początkowo połączony z wysoką i dość masywną, ustawiona na kratownicowej podstawie, platformą dla reflektora, później usuniętą.
Za uskokiem pokładu dziobowego, na pokładzie górnym, była wąska nadbudówka kryjąca podstawę komina i kanały wentylacyjne. Okręty miały pojedynczy, szeroki, pochylony komin na śródokręciu, o opływowym przekroju, do którego uchodziły spaliny ze wszystkich kotłowni. W początkowym okresie na kominie był umieszczony masywny kołpak, zdemontowany w 1939 roku w Wielkiej Brytanii. Między nadbudówką dziobową a kominem umieszczone były trzy duże łodzie ratunkowe, a po bokach nadbudówki komina dwie mniejsze (łodzie przed kominem zostały później zdemontowane i zastąpione przez lżejsze tratwy ratunkowe). Bezpośrednio za kominem, na końcu jego nadbudówki znajdowała się platforma dla działek przeciwlotniczych. Dalej w osi podłużnej okrętu, na pokładzie, ustawione były dwa trzyrurowe aparaty torpedowe, a między nimi była mała nadbudówka z drugą platformą działek przeciwlotniczych (kryjąca ciągi wentylacyjne maszynowni). Za aparatami torpedowymi była niska nadbudówka rufowa. Początkowo w jej przedniej części znajdowała się druga kondygnacja w postaci klockowatego zapasowego stanowiska dowodzenia z platformą reflektora na szczycie, lecz później zostało ono usunięte. Po jego bokach początkowo znajdowały się przeciwlotnicze wielkokalibrowe karabiny maszynowe, natomiast między nim a stanowiskiem dział, był drugi dalmierz. Na końcu nadbudówki i pokładzie rufowym znajdowały się dwa pozostałe podwójne stanowiska dział artylerii głównej.
Siłownia okrętowa w postaci dwóch turbin typu Curtiss-Parsons i trzech głównych kotłów parowych typu Admiralicji oraz kotła pomocniczego typu White Forster, miała moc 54 000 KM. Każdy kocioł główny miał, łącznie z przegrzewaczem o powierzchni 177 m2, powierzchnię grzewczą 1222 m2. Kocioł wytwarzał parę o temperaturze 227 oC (331oC po przegrzaniu) i ciśnieniu 27 atm. Kocioł pomocniczy, zasilający dwa turbogeneratory o mocy po 80 kW i liczne okrętowe urządzenia pomocnicze (m. in. windy kotwiczne, ogrzewanie, turbopompy, maszynkę sterową) miał powierzchnię grzewczą 30 m2 i dawał parę o ciśnieniu 27 atm. Dzięki niemu w trakcie postoju w porcie kotły główne okrętu mogły być odstawione. Para była przekazywana do maszynowni dwoma rurociągami głównymi, jednym na prawej i jednym na lewej burcie. W skład jednej grupy turbin wchodziły turbina wysokiego ciśnienia biegu naprzód, turbina niskiego ciśnienia biegu naprzód i turbina biegu wstecz. Dwie ostatnie były osadzone na razem na osobnym wale. Oba wały turbin napędzały jeden wał śruby poprzez helikoidalną przekładnię redukcyjną. Wał ten opierał się na łożysku oporowym typu Mitchell. Wały śrub nie przebiegały na tej samej wysokości i wchodziły w wodę pod nieco różnymi kątami (prawy przebiegał niżej niż lewy) – wynikało to z różnic w odległości od rufy pomiędzy dziobową i rufową maszynownią. Brązowe śruby miały po trzy łopaty, każda ze śrub miała masę 6627 kg. Okręty miały po dwie kotłownie i dwie maszynownie w prostym układzie liniowym (od dziobu: pierwsza kotłownia z jednym kotłem, druga z dwoma kotłami i dalej dwie maszynownie). Układ taki stwarzał większe ryzyko pozbawienia napędu od jednego uszkodzenia w stosunku do układu przemiennego, lecz było ono zmniejszone przez rozmieszczenie turbin w osobnych przedziałach maszynowni, w odróżnieniu od typu "Wicher" i współczesnych niszczycieli brytyjskich, które miały obie turbiny w jednym przedziale. Gródź poprzeczna między maszynowniami miała nietypowy, łamany kształt – obie maszynownie częściowo zachodziły na siebie. W pierwszej maszynowni turbina była umieszczona po lewej burcie i napędzała lewą śrubę, w drugiej maszynowni była umieszczona po prawej. Na rufie okrętu znajdował się przedział maszynki sterowej, po bokach którego początkowo znajdowały się umieszczone pod pokładem wyrzutnie bomb głębinowych. Na żądanie strony polskiej kwatery dla oficerów umieszczono w bardziej praktycznym miejscu pod nadbudówką dziobową, zamiast tradycyjnego miejsca na rufie, utrudniającego im zajmowanie stanowisk (na brytyjskich niszczycielach zastosowano to dopiero w typie "R" z 1941 roku).
Oprócz dwóch turbogeneratorów parowych, dających napięcie 110 V, okręty były wyposażone w pojedynczy generator dieslowski o mocy 25 kW.
Kadłub wykonany był ze stali o podwyższonej wytrzymałości (brytyjski typ D, zbliżony gatunkowo do stali St35), ocynkowanej, malowanej minią ołowianą. Na dziobie okręty posiadały wzmocnienia przeciwlodowe. Do konstrukcji nadbudówek wykorzystano blachy, wykonane ze stali o charakterystyce zbliżonej do polskiej stali St3.
Uzbrojenie.
Pierwotne uzbrojenie artyleryjskie okrętów stanowiło 7 dział Bofors 120 mm L/50 wz. 36 na trzech podstawach podwójnych i jednej pojedynczej (zdecydowana większość okrętów tej klasy na świecie miała nie więcej niż 6 dział głównego kalibru, nieliczne typy miały 8). Działa cechowały się sporą szybkostrzelnością do 10 strz./min; pewnym minusem jednak przy dłuższym ogniu było stosowanie nabojów zespolonych, cięższych do ładowania od amunicji rozdzielnej (masa naboju 41 kg, w tym pocisku 24 kg). Masa podstawy podwójnej wynosiła 20,5 t. Działa miały donośność maksymalną przy kącie podniesienia 30° – 19 500 m. 
Amunicja do dział była dostarczana ręcznie z podręcznych parków amunicyjnych oraz z wind amunicyjnych, wynoszących amunicję z komór amunicyjnych. Windy były francuskiej produkcji (firmy Sautte-Harle), miały napęd elektryczny oraz awaryjny ręczny. Każde stanowisko artylerii głównej obsługiwały cztery takie podnośniki, ulokowane bezpośrednio przy stanowiskach. Ich wydajność wynosiła 20 nabojów na minutę. Komora amunicyjna nr 1 mieściła 150 nabojów bojowych i 176 oświetlających, komora nr 2: 300 nabojów bojowych i 83 ćwiczebne, komory nr 3 i 4: po 300 nabojów bojowych, a komora nr 4 ponadto 64 naboje ćwiczebne. Cały zapas amunicji do artylerii głównej niszczycieli typu Grom zgromadzony przed wybuchem II wojny światowej wynosił 2662 szt. nabojów bojowych i 411 oświetlających.
Umiarkowanie silne było natomiast uzbrojenie torpedowe, składające się z dwóch 3-rurowych wyrzutni torpedowych 550 mm typu Creole (2xIII), z wkładkami redukującymi kaliber (do 533 mm lub 450 mm) ). Wyrzutnie wyprodukowane zostały przez Peter Brotherhood Ltd z Peterborough. Wyrzutnia miała masę 9,11 t, długość 6255 mm, kąt strzału mieścił się w zakresie 60-120° i 240-300°. Wyrzutnię można było naprowadzać na cel ręcznie (predkość obrotu 0,4-7,6°/s) lub elektrycznie (silnik o mocy 3,25 kW, zapewniający prędkość obrotu 9°/s). Strzał odbywał się przez odpalenie ładunku prochu czarnego lub z wykorzystaniem sprężonego powietrza (zmagazynowanego w 3 butlach o pojemności 100 L każda i ciśnieniu roboczym 60 kg/cm², ładowanych przez dwie sprężarki o wydajności 375 L/h). Wyrzutnie były przystosowane do torped francuskich 550 mm wz. wzór 1923D, lecz mogły być dostosowane przez zastosowanie wkładek także do torped wzór AB standardowego na świecie kalibru 533 mm (21 cali) firmy Whithehead Torpedo Company Ltd z Weymouth i 450 mm (zakupiono sześć adapterów do kalibru 533 mm i cztery do kalibru 450 mm). Celowanie i odpalanie mogło odbywać się zdalnie (z pomostu) lub z poszczególnych stanowisk z wykorzystaniem lunetki celowniczej. Na potrzeby niszczycieli typu "Grom" przed wybuchem wojny zakupiono 66 torped wz. AB, w zasobach MW było ponadto 17 torped wz. 1923D.
Wyjątkowo silne jak na okres przedwojenny i początek II wojny światowej było uzbrojenie przeciwlotnicze okrętów, składające się przede wszystkim z dwóch podwójnie sprzężonych automatycznych armat przeciwlotniczych Bofors 40 mm L/60 wz. 36. Masa armat ze stanowiskiem wynosiła 3,5 t. Armata strzelała amunicją zespoloną, zestawioną w magazynkach po 4 sztuki, masa naboju wynosiła 0,9 kg. Lufy były chłodzone wodą. Przyrządy celownicze wyposażone były w pochyłomierz i urządzenia stabilizujące, umożliwiające prowadzenie celnego ognia także przy trudnych warunkach pogodowych. Sektor ostrzału w poziomie obejmował 300°, ograniczały go komin i nadbudówka dziobowa. Amunicje do armat przechowywano w skrzyniach zawierających po 20 sztuk nabojów, przymocowanych do pokładu przy stanowiskach armat. Na stanowiskach było ich początkowo po 6, później na stanowisku nr 1 - 9, na stanowisku nr 2 - 12. Amunicje uzupełniano, donosząc ją z komór amunicyjnych. Działa miały zabezpieczenia przed ostrzelaniem własnego okrętu – stanowił je system krzywek, regulowanych osobno dla każdego stanowiska z uwzględnieniem pół ostrzału i pomijania, które blokowały spusty broni, gdy lufa była wycelowana we własny okręt. Armaty tego systemu były dość powszechnie uznawane za najlepsze działka tego rodzaju okresu II wojny światowej, skuteczniejsze m.in. od brytyjskich działek 40 mm „pom-pom” i niemieckich 37 mm C/30. Niszczyciele typu "Grom" były prekursorami zastosowania armat 40 mm Boforsa, które, w nieco innych modelach, zostały dopiero w drugiej połowie wojny zaadaptowane jako standardowe uzbrojenie okrętów brytyjskich i amerykańskich (przed wojną, oprócz polskich okrętów, planowano je jedynie dla holenderskich niszczycieli typu "Gerard Callenburgh"). Pewnym minusem było jedynie rozmieszczenie tych działek, nie zapewniające ostrzału w kierunku dziobu, lecz było to typowe dla przedwojennych niszczycieli. 
Uzbrojenie przeciwlotnicze uzupełniały 4 podwójne stanowiska najcięższych karabinów maszynowych Hotchkiss wz. 30 kal. 13,2 mm ustawionych na podstawach morskich typu R4SM na skrzydłach mostka przy głównym stanowisku dowodzenia (GSD) i po bokach na nadbudówce rufowej. Amunicja podawana była z 30 nabojowych magazynków. Masa broni z podstawą wynosiła 350 kg. Broń wyposażona była w celownik systemu Le Prieur DAC940.
Uzbrojenie do zwalczania okrętów podwodnych stanowiły dwie tunelowe wyrzutnie bomb głębinowych, wyprodukowane przez firmę T.H. Dixon &amp; Co Ltd. Engineers Letchworth Herts, umieszczone pod pokładem rufowym, z zapasem 20 bomb (po 10 na każdej). Wyrzutnie napędzane były silnikami elektrycznymi poprzez łańcuchy, powodującymi przesuwanie ułożonych w gniazdach bomb w kierunku wylotu. Wyloty wyrzutni otwierane były zdalnie, z mostka. Awaryjny napęd zapewniała ręczna przekładnia korbowa, znajdująca się w pomieszczeniu maszynki sterowej. Dodatkowe 10 bomb składowano w magazynie głowic torped, bomby na wyrzutniach przenoszono z wykorzystaniem żurawików, poprzez otwierane luki w pokładzie nad pomieszczeniem wyrzutni. Niektóre źródła podają też, że okręty wyposażono w dwa miotacze bomb głębinowych Thornycrofta, ustawione na pokładzie w części rufowej. 
Okręty miały ponadto możliwość stawiania min morskich, dla których na pokładzie rufowym zamontowano dwie pary torów minowych, na których można było ustawić 44-60 min: wz. 08 lub SM-5.
Każdy okręt tego typu uzbrojony był ponadto w cztery ckm wz. 08, ustawiane na przenośnych, składanych podstawach trójnożnych (zwykle na pokładzie rufowym). Na uchwytach na rogach pomostu bojowego mocowano dwa km wz. 28. Ponadto w zbrojowni znajdowało się 30 karabinów i 6 rewolwerów dla załogi.
Okręty na stopie wojennej przenosiły: po 1050 sztuk amunicji do artylerii głównej, po 2400 sztuk amunicji do działek 40 mm, po 20 tys. sztuk amunicji do nkm 13,2 mm, po 12 torped 533 mm i 40 bomb głębinowych.
Wyposażenie.
Okręty początkowo wyposażone były w radiostacje korespondencyjne typu SM1K, radiostacje krótkofalowe typu RKD/K, radiostacje alarmowe typu Y, radiostacje goniometryczne typu RJ, radionamierniki i hydrofony. Hydrofony były produkcji amerykańskiej firmy Multispot, posiadały po 6 mikrofonów rozmieszczonych pod linią wodną na każdej burcie. Ich przydatność okazała się niewielka – wyposażony w nie stojący w dryfie okręt nie był w stanie wykryć zanurzonego okrętu podwodnego, płynącego z prędkością 9 węzłów w odległości większej niż 4500 m, przy prędkości własnej większej niż 15 węzłów aparat był całkiem bezużyteczny. Hydrofony były zgrupowane z podwodnymi mikrofonami i nadajnikiem oscylatora systemu Fessendena, służącymi do komunikacji podwodnej.
Ponadto okręty wyposażone były w dwa reflektory o średnicy lustra 90 cm, umieszczone początkowo na nadbudówce rufowej i na platformie masztu głównego. Sprzęt ratunkowy stanowiły: dwie ośmiometrowe łodzie motorowe, ośmiometrowa szalupa, motorówka i mniejsza łódź wiosłowa oraz tratwy ratunkowe. Przy uskoku pokładu na śródokręciu ustawione były trały parawanowe D Mk. V z obsługującymi je żurawikami.
System kierowania ogniem artylerii był produkcji PZO S.A. Opracowano go w oparciu o francuski system przekaźnikowy S’Chamond Granat, zastosowany na ORP Gryf. Wykorzystano polskie przekaźniki typu Synchro. Na system kierowania ogniem składał się dalmierz główny (4-metrowy z wysokościomierzem firmy Optique &amp; Precision de Levallois) i miernik kąta kursowego na pomoście dowodzenia na nadbudówce dziobowej, dalmierz rufowy na nadbudówce rufowej tej samej firmy i centrala artyleryjska z kalkulatorami (z tyłu nadbudówki rufowej, poniżej pomostu bojowego a za kabiną nawigacyjną). Kalkulator artyleryjski był produkcji francuskiej, typu D1 firmy La Precision Moderne, połączony z przekaźnikiem Anschutza. Na czterech stanowiskach artylerii głównej, dwóch stanowiskach artylerii przeciwlotniczej i dwóch stanowiskach reflektorów przewidziano przekaźniki tego systemu, np. przy każdym stanowisku artylerii dział głównego kalibru: klakson, odbiornik trójsilnikowy kręgu (typ OS3), odbiornik dwusilnikowy odchylenia (typ OS2), odbiornik dwusilnikowy celownika (typ OS2), odbiornik jednosilnikowy komend (typ OW1), dzwonek, lampka sygnałowa, skrzynka S.o. i skrzynka rozdzielcza R (zależnie od stanowiska oznaczone od R6 do R8). Przekaźniki przekazywały do kalkulatora dane o namiarze kąta kursowego, odległości do celu z dalmierza głównego (dane z dalmierza rufowego zgrywano w razie potrzeby ręcznie z danymi z dalmierza głównego, dzięki czemu mógł on wspomagać lub zastąpić główny dalmierz). Pozostałe dane do strzelań (m. in. kurs własny, prędkość, kierunek wiatru) wprowadzano ręcznie. Działa były naprowadzane na cel ręcznie, na podstawie danych wypracowanych przez kalkulator i przekazanych za pomocą przekaźników na stanowiska artylerii głównej. Według niektórych autorów system wypracowywał też niektóre dane dla artylerii przeciwlotniczej oraz obsługi stanowisk reflektorów. Dalmierz rufowy służył do wypracowywania danych dla artylerii przeciwlotniczej.
Z systemem kierowania ogniem artylerii zintegrowany był układ sterowania strzelaniem torpedowym. Główne elementy układu znajdowały się na pomostach nawigacyjnych po bokach nadbudówki dziobowej. Zdalne przekaźniki stanowiska kierowania wyrzutniami znajdowały się przy zewnętrznych obudowach pomostów (tam gdzie obecnie na „Błyskawicy” ustawione są działa 37 mm 70-K), a obok nich urządzenia kąta strzału w postaci kolumienek na których umieszczone były lunetki na celowniku torpedowym. Układ przekazywał dane na wyrzutnie torped już z wypracowanym kątem strzału. Uznano go za lepszy niż na okrętach typu "Wicher", m.in. dzięki temu, że umożliwiał natychmiastowe użycie nawet przez standardową obsadę wachty, stanowiska na wyrzutniach torped przewidziano do użycia jedynie w sytuacjach awaryjnych.
Okręty posiadały po dwie kotwice Halla.
Załoga.
Załogę etatową stanowiło 192 ludzi w czasie pokoju, w warunkach bojowych obsada wzrastała do 10-12 oficerów i 200 podoficerów i marynarzy.
Malowanie.
Kadłuby okrętów były przed wybuchem wojny malowane farbą w kolorze szarym, powierzchnie pionowe farbą w jaśniejszym, a poziome – w ciemniejszym odcieniu. Na rufach namalowane były nazwy okrętów. Wnętrze nadbudówek malowano na biało. Podłogi pomieszczeń, pokryte wykładziną z linoleum lub gumoleum, były w kolorze ciemnoczerwonym, w pomieszczeniach o wyższych wymaganiach co do standardów sanitarnych na podłogach był położony gres, a na ścianach glazura. Farba w pomieszczeniach była wymieszana z mielonym korkiem, by wyciszyć pomieszczenia i ograniczyć wibracje. Systemy malowania i oznaczania rurociągów okrętowych ulegały zmianie w trakcie służby okrętów. Od 1937 roku stosowano farby etatowego dostawcy farb dla MW – firmy Lepper+Karpiński. Części podwodne malowano minią ołowianą „Rapidol” i farbą smołowo-asfaltową „Akumulina”. Przy wodnicy, ponad poziomem wody, malowano czarny pas o wysokości 25-50 cm. W trakcie służby wojennej schematy kamuflażu okrętów ulegały zmianom. Na burtach i na rufie malowano, początkowo czarną farbą, numer burtowy.
Modernizacje.
Modernizacje okrętów zaczęły się jeszcze w trakcie ich budowy. Ponieważ okazało się, że jeden z wentylatorów na lewej burcie, na wysokości wysepki ze stanowiskiem armat 40 mm Bofors, blokuje obrót wyrzutni torped na lewą burtę, w wentylatorach na „Gromie” wykonano podcięcie, przez które mogły przesunąć się końcówki rur wyrzutni. „Błyskawica” otrzymała wentylator o zmodyfikowanym kształcie. Po przyjęciu do służby okrętów części podestów i relingów przy podstawach dział 120 mm wz. 36 odcięto, ponieważ przeszkadzały w działoczynach. Konieczne okazało się wzmocnienie burt wokół kluz kotwicznych, ponieważ łapy kotwic przy podnoszeniu nie układały się we wnękach i wgniatały burty. Dodano wentylację do prowiantur załogi na rufie okrętu. Na maskach stanowiska artylerii głównej nr 3, po obu stronach, zamontowano zegary artyleryjskie, mające przekazywać dane do strzelania dla innych okrętów w formacji. Początkowo pole widzenia dalmierza rufowego było ograniczone do 210 stopni przez nadbudówkę rufowej kabiny nawigacyjnej ze stojącym na niej reflektorem. Dlatego najpierw na „Gromie”, a później „Błyskawicy”, zamieniono miejscami położenie dalmierza rufowego i reflektora rufowego, co zwiększyło pole widzenia dalmierza i poprawiło możliwość namierzania celów powietrznych. Zwiększono liczbę skrzyń na łódkowaną amunicję do armat 40 mm Boforsa, a zmniejszono liczbę skrzyń z amunicją niełódkowaną. Zmieniono wyprowadzenie rury głosowej z kabiny szumonamiernika, które początkowo prowadziło do kabiny nawigacyjnej, na prowadzące bezpośrednio na pomost bojowy. 
W trakcie służby okręty przeszły dalsze modernizacje, których celem było poprawienie ich niewystarczającej stateczności oraz, w przypadku „Błyskawicy” („Grom” został zatopiony w początkowym okresie wojny), wzmocnienie uzbrojenia przeciwlotniczego i doposażenie w nowocześniejszy sprzęt hydrolokacyjny i radioelektroniczny.
Pierwszą większą przebudowę obydwa okręty przeszły po przybyciu do Wielkiej Brytanii w 1939 roku, gdy okazało się, że ich dzielność morska w warunkach atlantyckich jest niewystarczająca. Przeprowadzono ją w dniach 2-22 października 1939 roku w stoczni w Plymouth. Przebudowa obejmowała usunięcie: łodzi ratunkowych z przestrzeni pomiędzy nadbudówką główną a kominem, trałów ochronnych, torów minowych, demontaż „krążowniczej” kapy z komina, kratownicowej podstawy z platformą reflektora i masztem z nadbudówki głównej – zostały one zastąpione przez lżejszy maszt palowy, a reflektor przeniesiono przed komin, na miejsce szalup. Ponadto zdemontowano górną część nadbudówki rufowej, służąca za podstawę reflektora, i sam reflektor oraz wytyk anteny – został on zastąpiony mniejszym masztem z małą rejką. Antenę radionamiernika przeniesiono na maszt główny. Na rufie ustawiono dwa dodatkowe miotacze bomb głębinowych Thornycrofta. Z dziobu usunięto fortrały. W wyniku przebudowy zdjęto z pokładu elementy o łącznej masie około 56 ton, co przyczyniło się do poprawy wysokości metacentrycznej, dodano też balastu dennego. W trakcie kolejnego remontu w dniach 10 stycznia – 19 marca 1940 roku zamontowano na okręcie instalację demagnetyzacyjną. 
Kolejne modernizacje i przebudowy przechodziła już tylko „Błyskawica” – najważniejsze z nich to zainstalowanie azdyku, pokładowych zrzutni bomb głębinowych oraz działa plot. 76 mm HA/LA Mk II na podstawie Mk III w miejsce drugiej wyrzutni torpedowej, co nastąpiło w trakcie remontu w czerwcu 1940 roku, zamontowanie radaru typu 281 w lutym 1941 roku, przezbrojenie w uniwersalne działa Vickers 102 mm Mk XVI na podstawach Mk XIX (ustawiono wtedy również ponownie drugą wyrzutnię torpedową) z zamontowaniem bogatszego i nowszego wyposażenia radioelektronicznego (nowa wieżyczka kierowania ogniem artylerii głównej, stanowisko radaru typu 291 do kierowania ogniem plot.) – co trwało od czerwca do listopada 1941 roku. Kolejnej modernizacji dokonano w czerwcu 1943 roku, zastępując nkmy Hotchkissa pojedynczymi działkami 20 mm Oerlikon, dodając 2 podwójne ckm 7,7 mm Lewis na pomoście, wymieniając radionamiernik na nowszy FM 12 MF/DF, instalując system identyfikacji „swój-obcy” typu 252 oraz radiotelefony UKF typu 86 i 86M. W marcu 1944 roku zainstalowano na nadbudówce rufowej radar typu 271, wymieniono system identyfikacji „swój-obcy” na nowszy, typu 244 oraz dodano antenę systemu „Headache” do przechwytywania nieprzyjacielskich transmisji radiowych. Ostatni remont połączony z przebudową w Wielkiej Brytanii miał miejsce od lutego do lipca 1944 roku. Usunięto wówczas obydwa aparaty torpedowe, a na miejsce wyrzutni nr 2 ustawiono jeden aparat czterorurowy kal. 533 mm, usunięto karabiny maszynowe kal. 7,7 mm i wymieniono radar typu 272 na typu 293. Po powrocie do Polski w 1951 roku okręt przeszedł remont połączony z przezbrojeniem – wymieniono lufy dział artylerii głównej na lufy radzieckich armat 100 mm B-24, pozostałe systemy uzbrojenia wymieniono na radzieckie odpowiedniki, ponownie ustawiono tory minowe dla 60 min wz. 08. Całkowicie wymieniono sprzęt ratunkowy na zestaw składający się z szalupy wiosłowej i motorówki na pokładzie głównym oraz 10 tratew ratunkowych. W kwietniu 1961 roku wymianie na sprzęt radziecki uległo wyposażenie radioelektroniczne (zainstalowano stacje radiolokacyjne Gjuis-1M4 i Rif, system identyfikacji „swój-obcy” Kremnij-5N, nowe systemy łączności) i hydroakustyczne (Tamir-5N). W 1975 roku okręt uległ ostatniej przebudowie, w związku z adaptacją do pełnienia funkcji okrętu-muzeum, co obejmowało m.in. urządzenie sal wystawowych i wytyczenie ścieżek zwiedzania.
Służba.
Po przybyciu do Polski okręty dołączyły do Dywizjonu Kontrtorpedowców, który do tej pory składał się z OORP „Wicher” i „Burza”. Początkowo „Grom”, a później „Błyskawica” były okrętami flagowymi Dywizjonu.
ORP „Grom”.
„Grom” w okresie przedwojennym wraz z innymi okrętami MW uczestniczył w trzech kurtuazyjnych wizytach w portach zagranicznych: w sierpniu 1937 roku odwiedził Tallinn oraz Rygę, a w sierpniu 1938 roku – Kopenhagę. W lutym 1938 roku po błędzie nawigacyjnym wszedł na mieliznę i doznał uszkodzeń, których usunięcie wymagało dokowania. Realizując plan „Peking” przedostał się we wrześniu 1939 roku wraz z dwoma innymi polskimi niszczycielami: „Błyskawicą” i „Burzą”, do Wielkiej Brytanii. Tam przeszedł większą przebudowę (podobnie jak „Błyskawica”), która miała na celu poprawę dzielności morskiej. Podczas II wojny światowej pełnił służbę patrolową i ochraniał konwoje na wodach wokół Wysp Brytyjskich oraz na Morzu Północnym. Wspierał działania wojsk lądowych w trakcie kampanii norweskiej. Został zatopiony 4 maja 1940 roku przez samolot niemiecki w Rombakkenfjordzie pod Narwikiem.
ORP „Błyskawica”.
W okresie przedwojennym okręt, wraz z bliźniaczym „Gromem”, reprezentował MW podczas wizyty w Kopenhadze. Wraz z „Gromem” i „Burzą” w przededniu wojny wypłynął do portów brytyjskich, realizując plan „Peking”. W działaniach II wojny światowej operował na Atlantyku, Morzu Północnym i Morzu Śródziemnym. Brał udział między innymi w kampanii norweskiej i ewakuacji Dunkierki, eskortowaniu konwojów atlantyckich i wokół Wysp Brytyjskich, operacjach „Torch” i „Neptune” – w trakcie tej ostatniej uczestniczył w bitwie pod Ushant. Działalność operacyjną zakończył udziałem w operacji „Deadlight”. W maju 1946 roku został przejęty przez Royal Navy, a następnie 1 lipca 1947 roku zwrócony rządowi PRL. Po remoncie i przezbrojeniu powrócił do czynnej służby. Uczestniczył w wielu kurtuazyjnych wizytach w portach innych państw (Leningradzie, Bałtyjsku, Portsmouth, Sztokholmie, Helsinkach, Londynie, Kopenhadze, Chatham, Göteborgu). Po awarii kotłowni w 1967 roku uznano kolejny remont za nieopłacalny i od 1969 roku pozostawał w Świnoujściu jako stacjonarny okręt obrony przeciwlotniczej. Od 1 maja 1976 roku okręt pełni funkcję okrętu-muzeum w porcie gdyńskim.
Zmodyfikowany typ Grom.
W ramach sześcioletniego planu rozbudowy floty, przyjętego w 1936 roku, szefostwo KMW planowało powiększyć flotę m.in. o dwa kolejne duże niszczyciele (nr 5 i 6). Przewidziano dla nich nazwy ORP „Orkan” i „Huragan”. Zdecydowano, że będą one wybudowane w Polsce, w Stoczni Marynarki Wojennej w Gdyni, w oparciu o zmodyfikowane nieco plany niszczycieli typu "Grom". Planowano, że ich koszt zamknie się kwotą 32,2 mln złotych. Miały być ukończone do kwietnia – października 1942 roku. Okręty miały być nieco większe niż dwójka ich poprzedników: ich wyporność normalna miała wynosić 2214 ton metrycznych, długość całkowita 114 m, a szerokość 11 m. Napędzać je miały maszyny o mocy 56 500 KM, co miało umożliwić osiągnięcie prędkości maksymalnej 39 w. Okręty miały mieć podobne uzbrojenie jak wcześniejsze okręty typu "Grom", planowano jednak wzmocnić uzbrojenie przeciwlotnicze, dodając 4 ckm 7,9 mm. Rozważano też dodanie kolejnego stanowisko działek 40 mm Boforsa oraz zastąpienie nkm Hotchkissa podwójnie sprzężonymi działkami 20 mm Oerlikona. Przebudowana miała być nadbudówka główna, w celu zmniejszenia oporów powietrza, których pokonanie przy pływaniu z prędkością maksymalną zabierało 27% mocy – planowano zgrupować ją z masztem głównym i kominem. Budowę okrętów rozpoczęto 1 maja 1939 roku, jednak w związku z wybuchem wojny nie zostały one ukończone. 

</doc>
<doc id="1638319" url="https://pl.wikipedia.org/wiki?curid=1638319" title="Deflektor">
Deflektor

Deflektor (z łac. "deflecto" = odginam, odchylam):

</doc>
<doc id="1638320" url="https://pl.wikipedia.org/wiki?curid=1638320" title="Allan Scott">
Allan Scott

Allan Scott (ur. 4 grudnia 1952 w Londynie) – brytyjski pisarz fantasy. Debiutował w 1986 roku powieścią "The Ice King", napisaną wspólnie z Michaelem Scottem Rohanem. Ich dziełem jest również dwutomowy cykl: "Rogi Tartarusa" &amp; "Zaklęcie Imperium" (1992).
Pierwszą samodzielną książką Allana Scotta był "The Dragon in the Stone" (1991).

</doc>
<doc id="1638327" url="https://pl.wikipedia.org/wiki?curid=1638327" title="Rosenborg">
Rosenborg

Zamek Rosenborg – dawna rezydencja podmiejska królów Danii, obecnie muzeum w Kopenhadze poświęcone duńskim monarchom z dynastii Oldenburgów i jeden z najbardziej rozpoznawalnych budynków stolicy Danii.
Historia.
Zamek Rosenborg, który był jedną z wielu inwestycji bardzo aktywnego na polu budownictwa Chrystiana IV, powstawał etapami pomiędzy 1606 a 1634 r. Król Chrystian IV pragnął zbudować dla siebie podmiejską rezydencję znajdującą się jednak w pobliżu Kopenhagi i miejsce wytchnienia od ponurego Christiansborga, znajdującego się w obrębie fortyfikacji starego miasta. Wybór padł na tereny położone na północ od wałów obronnych stolicy. W l. 1606-1607 król kazał tam wznieść dwukondygnacyjny pałacyk, który został w trakcie następnej przebudowy włączony w obręb nowego zamku. W l. 1613-1615 został on dwukrotnie powiększony, osiągając obecną powierzchnię. W l. 1616-1624 zamek został podwyższony o jedno piętro i dobudowano doń dwie wieże od strony wschodniej, które przykryto hełmami. Od strony zachodniej postawiono wyższą od pozostałych pojedynczą wieżę, a w 1634 r. dodano wieżyczkę z klatką schodową kończąc tym samym dzieło budowy zamku. Zamek został zbudowany według projektu niderlandzkich architektów pod kierunkiem Hansa van Steenwinkela Juniora przy znaczącym udziale króla Chrystiana IV, który też przeniósł się tutaj ze dworem.
Niderlandzcy architekci nadali zamkowi formy i wystrój zgodny z założeniami ówcześnie modnego renesansu niderlandzkiego. Wokół zamku powstał park zwany Ogrodem Króla "(Kongens Have)", a sam budynek został otoczony fosą. Chrystian IV zakończył swój żywot właśnie w Rosenborgu, gdzie zmarł 26 lutego 1648 r. Jego następcy, Fryderyk III i Chrystian V także często przebywali w Rosenborgu, ale na pocz. XVIII w. dwór duński przestał tam bywać preferując inne rezydencje. Fryderyk IV uważał Rosenborg za przestarzały i niemodny. Chrystian VII był ostatnim królem Danii, który spędził noc w Rosenborgu. Stało się to po przegranej przez Duńczyków bitwie na redzie portu kopenhaskiego w 1801 r. Zamek przetrwał nienaruszony wraz z wyposażeniem wnętrz z czasów Chrystiana IV, nadawał się więc doskonale na muzeum, które otwarto w 1838 r.
Muzeum.
Zamek Rosenborg jest jednym z najbardziej znanych muzeów duńskich i zajmuje się dokumentowaniem historii dynastii Oldenburgów od XVI do XIX w. Na trzech kondygnacjach budynku znajdują się komnaty królewskie z kompletnym wyposażeniem pochodzącym w większości z XVII i XVIII w. Są pośród nich ciekawe meble, portrety królów i królowych, gobeliny, rozliczne precjoza i inne pamiątki po duńskich monarchach. Jednym z najciekawszych pomieszczeń jest Długa Sala, zwana także Salą Rycerską, gdzie znajdują się trony króla (z 1665 r. z ciosów narwala), królowej (z 1731 r.) i tron Chrystiana VI z 1740 r. Na zamku przechowywany jest również wspaniały i niezwykle cenny XVIII wieczny serwis porcelanowy królów Danii "Flora Danica", ozdobiony malowanymi z niezwykłą precyzją motywami przedstawiającymi duńską florę. W podziemiach zamku znajduje się skarbiec, w którym obok licznych wyrobów ze złota, srebra i szlachetnych kamieni, przechowywane są duńskie regalia koronacyjne (wystawione na widok publiczny od 1922 r.):
Po inwazji Niemiec na Danię w 1940 r. duńskie regalia zostały zakopane w podziemiach Rosenborga, ponieważ istniała obawa, że Niemcy będą chcieli je zrabować, tak jak to uczynili wcześniej w Czechosłowacji. Po wojnie regalia zostały wyjęte ze skrytki i ponownie wystawione na widok publiczny.

</doc>
<doc id="1638329" url="https://pl.wikipedia.org/wiki?curid=1638329" title="I Am a Lonesome Hobo">
I Am a Lonesome Hobo

I Am a Lonesome Hobo – piosenka skomponowana przez Boba Dylana, nagrana przez niego w listopadzie 1967 i wydana na albumie "John Wesley Harding".
Historia i charakter utworu.
Kolejny utwór Dylana na albumie poruszający problem zaufania. Piosenka jest prostym moralitetem o człowieku, który utracił cały swój majątek, gdy stracił wiarę w swojego brata.
Na tle ówczesnej sytuacji Dylana, utwór ten na głębszym poziomie wyraża problem alienacji, bez wątpienia odnoszący się i do artysty. Ta piosenka ma istotny związek z kompozycją „Drifter’s Escape”. Problem alienacji najmocniej wyraża końcowa część utworu składająca się z mocno moralizatorskich wersów.
Bohater (czy właściwie antybohater) piosenki przekroczył już kafkowską sytuację w poprzednich piosenek z tego albumu. Tak jak i bohater „Drifter’s Escape”, jest już wyrzutkiem, znajduje się poza społeczeństwem (m.in. za występowanie przeciw swojemu bratu), spędził wiele lat w więzieniu. Końcowe odczucie jest raczej negatywne. Na tej drodze odkupienie raczej go nie czeka.
Utwór wykonany jest znów minimalistycznie. Duet wytrawnych muzyków związanych z grupą Area Code 615 akompaniuje Dylanowi bardzo dyskretnie. Jest to jeden z najlepiej zaśpiewanych przez Dylana utworów na albumie z partią na harmonijce ustnej.
Dylan nigdy nie wykonał tej piosenki na koncercie.

</doc>
<doc id="1638330" url="https://pl.wikipedia.org/wiki?curid=1638330" title="3 Irkucka Syberyjska Dywizja Strzelecka">
3 Irkucka Syberyjska Dywizja Strzelecka

3 Irkucka Syberyjska Dywizja Strzelecka (ros. 3-я Иркутская Сибирская стрелковая дивизия) – związek taktyczny białych podczas wojny domowej w Rosji.
Historia.
Po zajęciu Irkucka przez oddziały białych i Korpusu Czechosłowackiego 11 lipca 1918 r., została sformowana przez płk. Peterisa Grīviņša Drużyna Irkucka. Składała się ona z trzech batalionów. Wkrótce trafiła na front, gdzie uczestniczyła w ciężkich walkach wzdłuż Krygo-Bajkalskiej Linii Kolejowej oraz pod wsiami Tanchoj i Posolskaja, aż do połączenia się z oddziałami atamana Grigorija M. Siemionowa. Na bazie Drużyny Irkuckiej została utworzona 4-5 tysięczna Dywizja Irkucka (Pułki: Irkucki, Bajkalski, Niżnieudiński i Chamardabański), która 26 sierpnia 1918 r. otrzymała oficjalną nazwę 3 Irkuckiej Syberyjskiej Dywizji Strzeleckiej. Pułki dostały numery od 9 do 12. Na czele Dywizji stanął ppłk Borys F. Uszakow. Funkcję szefa sztabu pełnił ppłk Siemionow. Weszła ona w skład I Średnio-Syberyjskiego Korpusu ppłk. Anatolija N. Piepielajewa Armii Syberyjskiej gen. Aleksieja N. Griszyna-Ałmazowa. Wkrótce Dywizję przeniesiono do Jekaterynburga, skąd trafiła na front w rejonie wsi Bisert. Następnie uczestniczyła w zajęciu Krasnoufimska, walczyła w rejonie wsi Szalia, nad rzeką Osą, pod Sarapułem na południowym Uralu. W walkach tych została wykrwawiona. Resztki Dywizji 3 października 1918 r. weszły w skład II Stepowego Korpusu Syberyjskiego. Na początku stycznia 1919 r. Dywizję zasiliły oddziały IV Wschodnio-Syberyjskiego Korpusu Armijnego. 26 marca 1919 r. weszła ona w skład IV Syberyjskiego Korpusu Armijnego. Na jej czele na początku kwietnia tego roku stanął płk Wasilij G. Osipow, a następnie gen. Wasilij A. Rakitin. Po ciężkich walkach we wschodniej Syberii, od marca 1920 r. w składzie II Korpusu Armii Dalekowschodniej, przeszła na Zabajkale. Tam wielu żołnierzy Dywizji przeszło do Azjatyckiej Dywizji Konnej gen. Romana von Ungern-Sternberga. Z pozostałych żołnierzy Dywizji w regionie nadmorskim powstał 3 Irkucki Pułk Strzelecki.

</doc>
<doc id="1638334" url="https://pl.wikipedia.org/wiki?curid=1638334" title="Renault 8">
Renault 8

Renault 8 (Renault R8 do 1964 roku) oraz Renault 10 – kompaktowe samochody produkowane przez francuski koncern Renault w latach 60. oraz 70. XX wieku. Produkcja R8 została uruchomiona w roku 1962, R10 (lepiej wyposażonej wersji R8) natomiast w 1965 r. Produkcja jak i sprzedaż obydwu modeli została zakończona we Francji w roku 1971. Na terenie Bułgarii produkcję zakończono rok wcześniej, w Hiszpanii dopiero w roku 1976. W Rumunii 8 produkowany był na licencji jako Dacia 1100 w latach 1968-1971.
Historia i opis modelu.
Stylistyka modelu Renault nawiązuje do przednionapędowego prototypu Alfy Romeo - "tipo 103", spowodowane to było relacjami biznesowymi w jakich znajdowały się Renault i Alfa Romeo w latach 50. oraz 60. Renault wprowadzał na rynek samochody Alfy Romeo, zaś Alfa Romeo produkowała model Dauphine (1959–1964), Ondine (lepiej wyposażoną wersję Dauphine) (1961–1962) oraz R4 na licencji we Włoszech (1962–1964). Łącznie przez włoskiego producenta wyprodukowanych zostało 70 502 egzemplarzy Dauphine/Ondine oraz 41 809 R4.
R8 (model R1130) został wypuszczony w lipcu 1962 roku, opierał się na poprzedniku, Renault Dauphine. Samochód wyróżniał się wśród swoich konkurentów zastosowaniem hamulców tarczowych na obydwu osiach, był to pierwszy samochód klasy kompaktowej z takim rozwiązaniem. Model 8 napędzany był również przez całkiem nowy silnik o pojemności 956 cm³ rozwijający moc 43 KM.
W roku 1964 wypuszczono na rynek mocniejszą wersję, 8 Major (model R1132), napędzana była silnikiem o pojemności 1108 cm³ generującym moc 50 KM. Również w tym roku zaprezentowano jeszcze mocniejszą wersję, 8 R1134 Gordini. Posiadała ona zmodyfikowany silnik o tej samej pojemności rozwijający moc 90 koni mechanicznych. Zastosowano w nim również pięciobiegową manualną skrzynię biegów o bliskich przełożeniach. Gordini dostępny był tylko w kolorze niebieskim, z dwoma naklejonymi białymi pasami. W roku 1965 zaprezentowano Renault 10 Major, bardziej luksusową wersję 8, wyróżniał ją inny wygląd tylnego i przedniego pasa oraz bardziej luksusowe wyposażenie.
W roku 1967 8 Gordini (model R1135) został poddany lekkiej modernizacji, z przodu pojawiły się dodatkowe dwie lampy, zastosowano silnik o pojemności zwiększonej do 1255 cm³ co zwiększyło jego moc do 104 KM. Oba modele (8 oraz 10) przeszły poważną modernizację w 1968. Część rozwiązań z modelu 10 zastosowano w 8, co zaowocowało powstaniem nowej wersji 8 Major która zastąpiła bazową opcję wyposażenia. R10 otrzymał nowe prostokątne klosze lamp przednich. W roku 1970 do palety silników dodano pochodzącą z Renault 12 jednostkę o pojemności 1289 cm³.

</doc>
<doc id="1638335" url="https://pl.wikipedia.org/wiki?curid=1638335" title="Renault 10">
Renault 10



</doc>
<doc id="1638337" url="https://pl.wikipedia.org/wiki?curid=1638337" title="Iago (film)">
Iago (film)

Iago – włoska komedia romantyczna w reżyserii Volfanga De Biasi z głównymi rolami Nicolasa Vaporidisa (tytułowy Iago) i Giuli Steigerwalt (Emilia). Autorami scenariusza byli Volfango De Biasi, Felice Di Basilio i Tiziana Martini, oryginalną muzykę skomponował Michele Braga.
Film opowiada o miłości i zemście w życiu weneckiego studenta architektury Iago.
Producentką była wpływowa córka Silvio Berlusconiego, Marina Berlusconi.

</doc>
<doc id="1638338" url="https://pl.wikipedia.org/wiki?curid=1638338" title="Ego (singel Beyoncé)">
Ego (singel Beyoncé)

Ego – piosenka amerykańskiej wokalistki rhythm and bluesowej Beyoncé Knowles, pochodząca z wersji deluxe jej trzeciego albumu studyjnego, "I Am... Sasha Fierce". 2 czerwca 2009 roku wydana została jako piąty singel promujący płytę w Stanach Zjednoczonych.
Oficjalny remiks „Ego” nagrany z udziałem rapera Kanye Westa nominowany był do nagrody Grammy w kategorii najlepsza rapowa/wokalna kolaboracja. Wersja ta wydana została na "Above and Beyoncé – Video Collection &amp; Dance Mixes".
Tło.
„Ego” miał pierwotnie zostać wydany jako trzeci singel z albumu, jednak ostatecznie ukazał się dopiero jako piąty. Następnie planowano, że jego premiera nastąpi równocześnie z „Broken-Hearted Girl”, jednak wytwórnia kolejny raz zmieniła decyzję i w następstwie wydała jako singel „Sweet Dreams”.
Knowles powiedziała w wywiadzie dla MTV, że piosenka „po części mówi o kimś bardzo pewnym siebie i mającym pewną dumę w sposobie chodzenia i rozmowy, co jest jednym z powodów, dlaczego tacy ludzie mnie przyciągają.”
Przyjęcie.
Magazyn "Billboard" dał piosence pozytywną recenzję, pisząc: „Piąty singel z jej albumu "I Am... Sasha Fierce" łączy elementy z obu stron jej muzycznej osobowości. ‘Ego’ brzmi jak hołd dla old schoolowego R&amp;B, zakorzenionego w dzisiejszych trendach produkcyjnych. Eksplorowana jest popowa strona Beyoncé, której towarzyszy opanowany wokal i ciekawa aranżacja pianina. Należy wyróżnić wokalistkę za umiarkowany wokal podczas tego interludium, zamiast którego pokazała prawdziwy głos i resztę, tak samo jak za dawnych czasów.”
Wideoklip.
Knowles przeżyła swój reżyserski debiut przy okazji kręcenia „Ego”. Reżyserią kreatywną zajął się choreograf, z którym wokalistka współpracowała od kilkunastu lat, Frank Gatson Jr. Beyoncé powiedziała "Entertainment Weekly", że jej celem „było przede wszystkim zachowanie prostoty”. Zbootlegowana wersja teledysku, w której to Sheryl Murakami, choreograf i przyjaciel Gatsona, wykonuje ruchy taneczne z wideoklipu wyciekła do Internetu na początku marca 2009 roku. W materiale dodatkowym zawartym na "Above and Beyoncé" pokazany jest gliniany posąg Knowles stworzony z myślą o „Ego”. Nie został on jednak wykorzystany w finałowym wideoklipie.
Istnieją trzy wersje teledysku do „Ego”.
Miała premierę na stronie internetowej Knowles 21 maja 2009 roku. Wideoklip, podobnie jak „If I Were a Boy”, „Single Ladies (Put a Ring on It)” oraz „Diva”, nakręcony został w monochromatycznym formacie. W teledysku Beyoncé ma na sobie srebrny trykot i towarzyszą jej dwie tancerki w podobnych strojach, wykonujące tę samą choreografię. Fabuła widea opiera się wyłącznie na tańcu. „Ego” był pierwszym teledyskiem z "I Am... Sasha Fierce", w którym wokalistka wystąpiła w kręconych włosach, podobnych do tych w „Work It Out”. W premierowych wersjach występujące w tekście słowo „bitch” było zagłuszane.
Remiks „Ego” oraz teledysk do tej wersji wydany zostały na albumie "Above and Beyoncé". Wideoklip miał premierę 15 czerwca 2009 roku w programie "Access Granted" BET. Wersja ta jest niemal identyczna z oryginalną, a wyjątek stanowi jedynie początek tekedysku, kiedy to kamera skierowana jest na Kanye Westa.
„Ego” zajął 38. miejsce na liście najlepszych teledysków 2009 roku według BET.
Ekskluzywna wersja teledysku wydana została na "Above and Beyoncé" i występuje w niej wyłącznie Knowles.
Sukces komercyjny.
Singel zadebiutował na 77. miejscu "Billboard" Hot 100, a po ośmiu tygodniach awansował na 39. pozycję. „Ego” zajął również 3. miejsce, wyższe niż „If I Were a Boy” i „Halo”, na "Billboard" Hot R&amp;B/Hip-Hop Songs.
W Nowej Zelandii „Ego” zadebiutował na 28. miejscu, a po trzech tygodniach awansował na 11. pozycję. W Bułgarii singel zajął miejsce 8., a 18 października 2009 roku był autorem największego awansu na liście po wzroście o 20 pozycji. W Afryce Południowej „Ego” dotarł na szczyt notowania po ośmiu tygodniach.
Po upływie kilku miesięcy od premiery w Stanach Zjednoczonych remiks piosenki z udziałem Kanye Westa zaczął zdobywać popularność w brytyjskich stacjach muzycznych. Jeden z kanałów muzycznych wybrał 29 marca 2010 roku „Ego” singlem tygodnia.

</doc>
<doc id="1638342" url="https://pl.wikipedia.org/wiki?curid=1638342" title="Rockład jazzdy">
Rockład jazzdy



</doc>
<doc id="1638345" url="https://pl.wikipedia.org/wiki?curid=1638345" title="Penang">
Penang



</doc>
<doc id="1638346" url="https://pl.wikipedia.org/wiki?curid=1638346" title="Parafia Świętych Apostołów Piotra i Pawła w Radzyminku">
Parafia Świętych Apostołów Piotra i Pawła w Radzyminku

Parafia Świętych Apostołów Piotra i Pawła w Radzyminku – mariawicka parafia diecezji warszawsko-płockiej, Kościoła Starokatolickiego Mariawitów w RP.
Siedziba parafii oraz kościół parafialny znajduje się w Radzyminku, w gminie Naruszewo, powiecie płońskim, województwie mazowieckim. Parafia posiada cmentarz grzebalny położony nieopodal kościoła. Proboszczem parafii jest kapł. Stefan Maria Robert Żaglewski.
Historia parafii.
W 1906 w kościele rzymskokatolickim Świętych Apostołów Piotra i Pawła w Radzyminie nastąpił rozłam, w wyniku którego część wiernych przyłączyła się do nowo powstałego Kościoła Mariawitów wraz ze swoim proboszczem ks. Czesławem Czerwińskim (od 1895 prowadził on ukryte życie zakonne pod imieniem Maria Maciej). Konflikt między katolikami a mariawitami przebiegał bardzo ostro i drastycznie. W trakcie bójek i napadów na dwór rodziny Jaworowskich w Radzyminie, pchnięta bagnetem, zginęła jedna kobieta – mariawitka. W 1907 mariawici postawili w Radzyminku niewielki kościół parafialny. W 1935, wskutek rozłamu w mariawityzmie zwolennicy arcybiskupa Jana M. Michała Kowalskiego utworzyli odrębną parafię z siedzibą w Michałowie.

</doc>
<doc id="1638350" url="https://pl.wikipedia.org/wiki?curid=1638350" title="Księstwo bydgosko-wyszogrodzkie">
Księstwo bydgosko-wyszogrodzkie

Księstwo bydgosko-wyszogrodzkie – najbardziej na północ wysunięta dzielnica Kujaw, istniejąca w latach 1314–1323 (1327).
Geografia.
Księstwo obejmowało terytoria dwóch kasztelanii kujawskich: bydgoskiej i wyszogrodzkiej, w przybliżeniu obszar dzisiejszego powiatu bydgoskiego.
Naturalną granicą wschodnią była Wisła, zachodnią – rynna jezior byszewskich. Południową granicę wyznaczał skraj Puszczy Bydgoskiej oraz rzeka Noteć. Na północy granica była umowna, sięgała od Trzęsacza nad Wisłą po styk rzeki Brdy i jezior byszewskich.
Główne grody na terytorium księstwa to Wyszogród, Bydgoszcz, Solec (Kujawski), Byszewo. Jedynym miastem na wymienionym obszarze w okresie istnienia księstwa był Solec lokowany w 1325 r.
Historia.
Księstwo, zwane Kujawami Północnymi powstało w następstwie podziałów dzielnicowych, po śmierci księcia inowrocławskiego Ziemomysła (zm. 1287) Władca pozostawił trzech małoletnich synów: Leszka (ur. 1275), Przemysła (ur. 1278) i Kazimierza (ur. 1280–1287).
Początkowo rządy sprawowała żona zmarłego – regentka Salomea. Wychowywała ona synów w duchu ekspansji na Pomorze Gdańskie, gdyż walczyła o spadek po ojcu Samborze II – dawnym władcy pomorskiej dzielnicy lubiszewsko-tczewskiej.
Do opieki poczuwał się również ich stryj Władysław Łokietek, który m.in. wydał za mąż ich córkę Fenennę (1290 r.)
Od 1294 r. trzej bracia: Leszek, Przemysł i Kazimierz rozpoczęli sprawowanie samodzielnej władzy na Kujawach Zachodnich (dzielnica, która obejmowała kasztelanie: inowrocławską, bydgoską, słońską, kruszwicką, radziejowską). W niektórych dokumentach wystawianych przez młodych książąt pojawia się Bydgoszcz, jako składnik tytulatury, zawsze jednak za miejscowościami „starszymi”: Inowrocławiem i Wyszogrodem.
Notowano również pobyty książąt w Wyszogrodzie.
W 1296 r. po śmierci króla Wielkopolski i Pomorza Gdańskiego Przemysła II, Władysław Łokietek przyłączył do Kujaw inowrocławskich dodatkowo kasztelanię wyszogrodzką (kasztelania ta należała już do Kujaw w latach 1242–1271). Przekazał ją w ramach rekompensaty dla książąt Leszka, Przemysława i Kazimierza za rezygnację z praw do Pomorza przysługujących im po matce Salomei. Odbyło się to w związku z uprzednią zbrojną próbą opanowania Pomorza Gdańskiego przez Leszka (1296 r.).
Po powrocie Leszka z niewoli czeskiej (1312 r.), bezpośrednio po śmierci Salomei (1313 r.) bracia przystąpili do podziału ojcowizny, w celu wydzielenia udzielnych księstw, rządzonych samodzielnie przez każdego z nich:
Księstwo bydgosko-wyszogrodzkie Przemysła powstało między 12 października 1314 r., a 6 kwietnia 1315 r., kiedy przedstawił się jako "Dominius Wyszogrodiensis et Bidgostiensis". Książę przez 13 lat sprawował władzę na tym terytorium.
W 1318 r. Przemysł zawarł z Leszkiem układ o przeżycie, jednak ok. 1323 r. starszy brat abdykował. W tej sytuacji w 1323 r. Przemysł zyskał również pod swoje zwierzchnictwo księstwo inowrocławskie przekazane mu przez brata Leszka. Odtąd tytułował się księciem Kujaw, panem Inowrocławia i Wyszogrodu. Jego dzielnica obejmowała cztery kasztelanie: bydgoską, wyszogrodzką, inowrocławską i kruszwicką.
W 1327 lub 1328 r. wobec wybuchu wojny polsko-krzyżackiej w celu ułatwienia Łokietkowi prowadzenia działań wojennych, Przemysł zgodził się na objęcie księstwa sieradzkiego, w zamian za pozostawienie księstwa inowrocławskiego Łokietkowi.
Hierarchia urzędnicza.
Księstwo bydgosko-wyszogrodzkie w hierarchii „starszeństwa” znajdowało się na drugim miejscu na Kujawach Inowrocławskich. Posiadało ono podstawowe urzędy ziemskie o funkcjach administracyjnych, sądowych, fiskalnych i obronnych (kasztelanie, sędstwo, podkomorstwo), a nadto podczaszego, podkoniego, podstolego.
Wojewoda – wspólny urzędnik dla trzech księstw zachodniokujawskich rezydował w Inowrocławiu. Natomiast w hierarchii kasztelanów zachodniokujawskich, pierwsze miejsce zajmował inowrocławski, następnie bydgoski zwany czasem podwojewodą ("vicepalatinus"), potem kolejno: wyszogrodzki lub kruszwicki (zamątwiański), słoński i na koniec gniewkowski lub michałowski.
W dzielnicy bydgosko-wyszogrodzkiej najważniejszymi urzędnikami byli kasztelanowie. Od czasu przejścia terytorium wyszogrodzkiego do Kujaw (1296 r.) urzędowało dwóch kasztelanów, w bydgoskim (od 1286 do 1330 r.) siedmiu.
Urząd kasztelana wyszogrodzkiego zanikł po 1314 r. Wszystko wskazuje na to, że jego funkcję przejął kasztelan bydgoski. Spośród urzędów średnich zarówno sędziowie (Przybysław z Leszcz, Jakub z Leszcz), jak i podkomorzowie (Bogumił z Pakości) prawdopodobnie urzędowali w Wyszogrodzie.
Spuścizną po księstwie bydgosko-wyszogrodzkim (jak również po okresie rządów Kazimierza Słupskiego 1370–1377 i Władysława Opolczyka 1378–1392) była tradycja odrębnej hierarchii urzędów ziemskich dla ziemi bydgoskiej.
Zobacz też.
Przegląd bydgoskich jednostek administracyjnych:
Inne:

</doc>
<doc id="1638351" url="https://pl.wikipedia.org/wiki?curid=1638351" title="Parafia św. Anny w Raszewie Dworskim">
Parafia św. Anny w Raszewie Dworskim

Parafia św. Anny w Raszewie Dworskim – mariawicka parafia diecezji warszawsko-płockiej, Kościoła Starokatolickiego Mariawitów w RP. 
Siedziba parafii oraz kościół parafialny św. Anny znajduje się w Raszewie Dworskim, w gminie Czerwińsk nad Wisłą, powiecie płońskim, województwie mazowieckim. Obecnie funkcję proboszcza sprawuje kapłan Kamil M. Marcin Kolasiński. Parafia posiada własny cmentarz grzebalny.
Historia parafii.
W 1903 roku na proboszcza parafii rzymskokatolickiej św. Anny w Kobylnikach został mianowany ks. Kazimierz Przyjemski. Ks. Przyjemski był pierwszym przełożonym Zgromadzenia Kapłanów Mariawitów w latach 1893–1903, używającym w zakonie imion Maria Jan. Był jednym z najbliższych współpracowników św. Marii Franciszki Kozłowskiej, nazywany w Dziele Wielkiego Miłosierdzia „Drugim Mariawitą”. 
8 lutego 1906 ks. Przyjemski wypowiedział posłuszeństwo hierarchii rzymskokatolickiej i zaczął organizować wspólnotę Kościoła Mariawitów. 12 grudnia 1906 pod przymusem władzy carskiej opuścił kobylnicki kościół i wraz ze swoimi zwolennikami. Parafia mariawicka znalazła swoją siedzibę w sąsiedniej wiosce Raszewo Dworskie w ofiarowanym na ten cel opuszczonym domu Teofila Pielacińskiego. Niedługo potem w 1907 mariawici postawili ceglany kościół, który konsekrowany został w 1915. 
Proboszcz parafii kapł. Kazimierz Maria Jan Przyjemski cieszył się wśród ludu mariawickiego wielkim autorytetem. Założyciel parafii zmarł w 1920, a przyczyną jego śmierci okazała się być mylna wiadomość o śmierci Mateczki (zmarła w 1921). Pochowany został w Raszewie przy kościele parafialnym. 
Z czasem liczba mariawitów w parafii spadała i obecnie jest już ich niewielu, chociaż jest to jedna z aktywniejszych wspólnot mariawickich. W latach 1998–2013 przy parafii rezydował biskup Antoni Maria Roman Nowak, który cieszył się we wsi dużym szacunkiem oraz przywiązaniem wiernych, tutaj również zmarł. W niedzielę 27 lipca 2014 przy okazji remontu kościoła parafialnego poświęcono tablicę pamiątkową poświęconą biskupowi Nowakowi. Od 2019 roku proboszczem parafii jest kapłan Michał Maria Fabian Wylazłowski. Rok później zastąpił go kapłan Stefan Maria Robert Żaglewski. Od 2021 r. administratorem Parafii jest kapł. Kamil M. Marcin Kolasiński.

</doc>
<doc id="1638354" url="https://pl.wikipedia.org/wiki?curid=1638354" title="San Marino na letnich igrzyskach olimpijskich">
San Marino na letnich igrzyskach olimpijskich

Sportowcy z San Marino do tej pory zdobyli trzy medale Igrzysk Olimpijskich: jeden srebrny i dwa brązowe. Alessandra Perilli i Gian Marco Berti zdobyli medal w trapie drużyn mieszanych. Medal brązowy zdobyła Alessandra Perilli w konkurencji trap w strzelectwie i Myles Amine w zapasach w stylu wolnym w konkurencji do 86 kg.

</doc>
<doc id="1638356" url="https://pl.wikipedia.org/wiki?curid=1638356" title="U-59 (1938)">
U-59 (1938)

U-59 – niemiecki okręt podwodny (U-Boot) typu "II C" z okresu II wojny światowej. Okręt wszedł do służby w 1939.
Historia.
Zamówienie na kolejny okręt podwodny typu "II C" zostało złożone w stoczni Deutsche Werke AG w Kilonii 17 czerwca 1937. Budowę rozpoczęto 5 października 1937. Wodowanie nastąpiło 12 października 1938, wejście do służby 4 marca 1939.
Przydzielony do flotylli okrętów podwodnych „Emsmann” stacjonującej w Kilonii jako jednostka szkolna. 1 stycznia 1940 włączony w skład 1 Flotylli jako jednostka bojowa.
Odbył 13 patroli, podczas których zatopił 19 jednostek o łącznej pojemności 34 994 BRT, uszkodził dwie (łącznie 12 952 BRT).
1 stycznia 1941 U-59 przeznaczony został do szkolenia i włączony w skład 22 Flotylli stacjonującej w Gdyni. 1 lipca 1944 przeniesiony do 19 Flotylli, stacjonował w Pilawie. W styczniu 1945 ewakuowany do Kilonii. W kwietniu 1945 ze względu na znaczny stopień zużycia i zły stan techniczny wycofany ze służby.
Samozatopiony przez załogę 3 maja 1945 w Kilonii (operacja Regenbogen). Wydobyty po wojnie i złomowany.

</doc>
<doc id="1638363" url="https://pl.wikipedia.org/wiki?curid=1638363" title="Biowskaźniki">
Biowskaźniki



</doc>
<doc id="1638365" url="https://pl.wikipedia.org/wiki?curid=1638365" title="Marketing klasyczny">
Marketing klasyczny

Marketing klasyczny – zespół działań mających na celu dokonanie przepływu produktu od producenta do odbiorcy, opiera się na doświadczeniach, analizach i matematyce. Marketing klasyczny zakłada, że główną inwestycją są pieniądze. Jest popularny w zinstytucjonalizowanych przedsiębiorstwach, jest dobry w organizacjach w których unifikacja jest ważniejsza niż swoboda. W marketingu klasycznym często wpada się w pułapkę oceny skuteczności, pod kątem oceny ilości sprzedanych towarów/usług. Jest to pułapka, gdyż wielkość sprzedaży nie zawsze przekłada się na zyski.
Marketing klasyczny jest charakteryzowany przez typowy mix czterech P ("product" – produkt, "price" – cena, "place" – miejsce, "promotion" – promocja) i związany jest z wczesnymi formami rozwoju orientacji rynkowej. Marketing ten bazuje na strategii sprzedażowej. Cechami charakterystycznymi tej formy marketingu są: „ograniczony zakres badań rynkowych, dość szeroki, ale nie zintegrowany zestaw instrumentów. Oznacza to ich ilościowy wzrost w miarę komplikowania się sytuacji na rynku. Pogarsza to relację efekty-nakłady. Brak jest jednoznacznej identyfikacji potrzeb nabywców”.
Zbyt mała znajomość potrzeb i preferencji klientów jest niejako konsekwencją segmentacji rynku, w której nie uwzględniano kryterium korzyści oferowanych klientom. Według D. Castenowa dylematem marketingu klasycznego jest posługiwanie się przez przedsiębiorstwa podczas rozmów z klientami argumentami, w których przeważają techniczne walory produktów (jedna trzecia przedsiębiorstw). Można zatem stwierdzić, że wskutek zbyt małej wiedzy o nabywcach dochodzi do wielu błędów marketingowych, zwłaszcza w zakresie strategii sprzedaży i strategii cen. Słabe strony marketingu klasycznego związane są również z komunikacją.

</doc>
<doc id="1638369" url="https://pl.wikipedia.org/wiki?curid=1638369" title="Kapitał naturalny">
Kapitał naturalny

Kapitał naturalny (przyrodniczy) tworzą zasoby naturalne, czyli ziemia i wszystko co znajduje się na jej powierzchni oraz we wnętrzu, jest użyteczne dla człowieka, ale nie jest wynikiem jego pracy.
Kapitał naturalny dzieli się na zasoby:
W ekonomii środowiska są to pierwotne czynniki produkcji z cechą doskonałej substytucji. Z
tego względu uznaje się, że ekonomiści środowiska mają uproszczone rozumienie środowiska
naturalnego jako jednego z wielu zamiennych zasobów, który może być odnawiany dla
zaspokojenia ludzkich potrzeb w podobny sposób jak kapitał uprzedmiotowiony i praca.
Kapitał naturalny reprezentuje określone wartości. 
Generalnie wartości funkcji kapitału naturalnego i usług ekologicznych dzielą się na:
Wymienione wartości razem tworzą wartość całkowitą.
Linki zewnętrzne.
Europejskie Stowarzyszenie Ekonomistów Środowiska i Zasobów Naturalnych

</doc>
<doc id="1638370" url="https://pl.wikipedia.org/wiki?curid=1638370" title="Andrzej Huszno">
Andrzej Huszno

Andrzej Huszno (ur. 6 listopada 1892 w Goleniowach, zm. 4 czerwca 1939 w Dąbrowie Górniczej) – polski duchowny, założyciel i administrator generalny Polskiego Narodowego Kościoła Prawosławnego.
Życiorys.
Duchowny rzymskokatolicki.
W 1915 po studiach w seminarium duchownym w Kielcach przyjął święcenia kapłańskie. Pracował jako wikariusz w parafiach rzymskokatolickich w Wolbromiu, Kazimierzy Wielkiej i Pacanowie. W 1916 ze względu na niedopełnianie obowiązków kapłańskich i prowadzenie niemoralnego stylu życia został suspendowany przez biskupa ordynariusza kieleckiego, Augustyna Łosińskiego.
W czasie I wojny światowej rozpoczął działalność publicystyczną i społeczną sympatyzując z Polską Partią Socjalistyczną. Po nałożeniu kar kościelnych przebywał w Krakowie, gdzie podjął studia na Uniwersytecie Jagiellońskim. W 1917 opublikował kontrowersyjną w owym czasie broszurę "Syn człowieczy", w której głosił poglądy sprzeczne z ówczesnym nauczaniem Kościoła katolickiego. 
W 1918 tuż po zakończeniu działań wojennych mimo kar kościelnych wdał się w sprawę parafii niezależnej w Mstyczowie i został wybrany niezgodnie z prawem kanonicznym jej proboszczem. Naraziło go to na konflikt z kurią biskupią w Kielcach. Został oskarżony o podburzanie ludzi do zamieszek i trafił na dziesięć miesięcy do więzienia. Niedługo później popadł w spór z episkopatem polskim za opublikowanie broszury "Kościół demokratyczny". Znów trafił na krótko do więzienia, a także został ekskomunikowany. Jego sprawa była poruszana przez posłów podczas obrad Sejmu Ustawodawczego Rzeczypospolitej Polskiej. W 1920 pojednał się z Kościołem rzymskokatolickim i odwołał głoszone przez siebie hasła. W 1921 powrócił jednak do Mstyczowa i ponownie rozpoczął organizowanie parafii niezależnej. W 1922 odszedł definitywnie z Kościoła rzymskokatolickiego i w następnym roku został kapłanem Polskiego Narodowego Kościoła Katolickiego.
Duchowny polskokatolicki.
Jako ksiądz polskokatolicki był organizatorem parafii narodowej na osiedlu górniczym Dziewiąty w Dąbrowie Górniczej oraz jej placówek misyjnych w Gołonogu i Strzemieszycach. Głosząc poglądy socjalistyczne zebrał liczną grupę wiernych wśród robotników Zagłębia Dąbrowskiego. Zjednywał sobie także ludzi praktykowanym przez siebie ziołolecznictwem. Prowadził pensjonat przyrodoleczniczy na terenie kolonii Basiula pod Ząbkowicami i wytwórnię ziół leczniczych w Dąbrowie Górniczej. 
W 1926 z powodu nieporozumień odszedł z Polskiego Narodowego Kościoła Katolickiego. Początkowo działał niezależnie. Założył Polski Katolicki Kościół Narodowy, który w krótkim czasie zrzeszał 2 tysiące wiernych. Organem Kościoła było pismo „Głos Ziemowida”. Doktryna PKKN łączyła katolicyzm z teozofią a nawet neopogaństwem. Z czasem podjął zabiegi mające na celu zawarcie unii kościelnej z Cerkwią prawosławną. Po ponad półrocznych rozmowach jego starania zostały uwieńczone sukcesem. W sierpniu 1926 przeszedł na prawosławie.
Duchowny prawosławny.
8 sierpnia 1926 Andrzej Huszno został w warszawskim soborze św. Marii Magdaleny uroczyście inkardynowany jako mitrat i proboszcz parafii św. Michała Archanioła w Dąbrowie Górniczej do Polskiego Autokefalicznego Kościoła Prawosławnego. 
Pod jurysdykcją soboru biskupów prawosławnych ksiądz Huszno założył autonomiczny Polski Narodowy Kościół Prawosławny. Z czasem pozyskał dla swojej denominacji kilku księży, którzy założyli placówki wspólnoty prawosławnej obrządku łacińskiego w całej Polsce. Konflikty wewnątrz Kościoła doprowadziły jednak do rozłamów. Polski Narodowy Kościół Prawosławny opuściło kilku duchownych, którzy utworzyli własne denominacje. Sam ksiądz Andrzej Huszno był też wiele razy skonfliktowany z hierarchią prawosławną, której nie podobały się jego poglądy teozoficzne, neopogańskie i socjalistyczne oraz kontakty z polonijnym biskupem niezależnym ze Stanów Zjednoczonych Ameryki, Józefem Zielonką.
Śmierć.
Przez wiele lat ksiądz Huszno chorował na raka. W 1939 jego stan gwałtownie pogorszył się. Musiał zostać hospitalizowany. Mimo operacji nie odzyskał zdrowia i zmarł w szpitalu.
Przed śmiercią ksiądz Huszno pogodził się z Kościołem rzymskokatolickim i złożył rekoncyliację w obecności księdza Stefana Niedźwiedzkiego. Jego pogrzeb, który odbył się bazylice Najświętszej Maryi Panny Anielskiej w Dąbrowie Górniczej zgromadził kilka tysięcy osób, z których znaczna część w przeszłości była członkami jego wspólnoty lub z nią sympatyzowała.
Życie prywatne.
Po odejściu z Kościoła rzymskokatolickiego ksiądz Andrzej Huszno żeniąc się zerwał celibat. Jego żona Stefania zmarła jednak w roku 1932. Para miała jedno dziecko, córkę Indrę Irenę.
Andrzej Huszno w literaturze.
Ksiądz Andrzej Huszno był pierwowzorem postaci księdza Kani z powieści "Czarne Skrzydła", Juliusza Kaden-Bandrowskiego opowiadającej o losach górników pracujących w Zagłębiu Dąbrowskim.
Literatura dodatkowa.
Tomasz Sikorski, "Herezjarcha. Andrzej Huszno (1892 - 1939). Życie - Działalność – Poglądy". Warszawa – Radzymin 2018

</doc>
<doc id="1638371" url="https://pl.wikipedia.org/wiki?curid=1638371" title="Orientacja marketingowa">
Orientacja marketingowa

To jeden z podstawowych paradygmatów marketingu.
Opiera się na założeniu, iż firma koncentruje się na potrzebach i preferencjach nabywców, określeniu i zaspokojeniu ich potrzeb w sposób efektywniejszy od konkurentów.
Głównym zadaniem przedsiębiorstwa jest dostosowanie produktu do zróżnicowanych preferencji i życzeń nabywców oraz tworzenie nowych potrzeb i rynków.
W ramach tej orientacji często stosuje się koncepcję marketingu mix (produkt, cena, dystrybucja, promocja) polegającą na stworzeniu produktu spełniającego oczekiwania nabywców, w odpowiedniej cenie, przy zastosowaniu kanałów dystrybucji i form promocji (np. reklama, sprzedaż osobista, promocja sprzedaży, public relations).
Jeśli firma dobrze zdefiniuje potrzeby klientów przed produkcją i zastosuje odpowiednią strategię marketingową, wtedy osiągnie zysk dzięki lojalności odbiorców.
Zwykle stosuje się analizę SWOT, określającą mocne i słabe strony przedsiębiorstwa oraz szanse i zagrożenia w otoczeniu, aby dobrze zaspokoić potrzeby nabywców.

</doc>
<doc id="1638373" url="https://pl.wikipedia.org/wiki?curid=1638373" title="Cerkiew Przemienienia Pańskiego w Kiejdanach">
Cerkiew Przemienienia Pańskiego w Kiejdanach

Cerkiew Przemienienia Pańskiego – cerkiew prawosławna w Kiejdanach, położona przy ulicy Giedymina. 
Historia.
Pierwsza prawosławna świątynia w Kiejdanach została wzniesiona w 1652 jako część męskiego monasteru. Działał on do pożaru w 1771, po którym nie został odbudowany. Świątobliwy Synod Rządzący oficjalnie w 1798 poinformował o jego zamknięciu, w tym czasie nieczynna była także cerkiew. Częściowo odrestaurowana, pełniła ona jedynie funkcje cerkwi polowej i nie była miejscem regularnych nabożeństw. 
Parafia prawosławna w Kiejdanach powstała na nowo dopiero w 1846. W 1895 wzniesiony został obecny budynek cerkwi. Mimo porzucenia go w okresie I wojny światowej, nie poniósł w tym czasie żadnych strat i od listopada 1918 na nowo stał się czynną placówką duszpasterską. Według danych eparchii z 1937 parafia w Kiejdanach w 1941 liczyła 341 osób, w 1945 – 230. 
W 1947 władze radzieckie zgodziły się na czynne działanie cerkwi, jednak w 1961 odebrały parafii podległą jej kaplicę cmentarną św. Andrzeja i zmieniły ją na magazyn.
Architektura.
Cerkiew jest wzniesiona na planie czworoboku z wyodrębnionym pomieszczeniem ołtarzowym i przedsionkiem. Nad wejściem do budynku położona jest dzwonnica zwieńczona iglicą z krzyżem dekorowaną oślimi grzbietami. Poniżej iglicy znajdują się półkoliste okna. Pozostałe otwory okienne w cerkwi mają podobny kształt, są obramowane motywem naśladującym kolumny doryckie. Nad nawą położona jest pojedyncza cebulasta kopuła z krzyżem. Cały gmach malowany jest na biało i jasnozielono. 
We wnętrzu cerkwi zachowały się: zabytkowy ikonostas, dwa boczne kioty z ikonami oraz zespół fresków na suficie i ponad pomieszczeniem ołtarzowym. 

</doc>
<doc id="1638374" url="https://pl.wikipedia.org/wiki?curid=1638374" title="Marco Ne">
Marco Ne



</doc>
<doc id="1638375" url="https://pl.wikipedia.org/wiki?curid=1638375" title="Szata spoczynkowa">
Szata spoczynkowa

Szata spoczynkowa – jedno z kilku rodzajów charakterystycznego upierzenia, przyjmowanego przez dorosłe ptaki poza okresem toków i lęgów. Ze względu na funkcję ochronną ma przeważnie stonowane barwy. W przypadku ptaków występujących w określonych rejonach geograficznych funkcjonuje również nazwa „szata zimowa”. U niektórych gatunków ptaków podział na szatę spoczynkową i szatę godową nie występuje lub jest bardziej skomplikowany, niż prosty podział na szatę spoczynkową i szatę godową. W anglojęzycznym systemie Humphreya-Parkesa występuje podział na „szatę podstawową” (ang. "basic plumage") i „szatę alternatywną” (ang. "alternate plumage"), która w przypadku ptaków strefy umiarkowanej może być kojarzona z „szatą godową”.

</doc>
<doc id="1638380" url="https://pl.wikipedia.org/wiki?curid=1638380" title="Mazliah">
Mazliah



</doc>
<doc id="1638381" url="https://pl.wikipedia.org/wiki?curid=1638381" title="Politbiuro">
Politbiuro



</doc>
<doc id="1638382" url="https://pl.wikipedia.org/wiki?curid=1638382" title="Enderleinellus">
Enderleinellus

Enderleinellus – rodzaj wszy należący do rodziny Enderleinellidae, pasożytujący na wiewiórkowatych powoduje chorobę wszawicę.
Gatunki należące do tego rodzaju nie posiadają oczu. Antena składa się z 5 segmentów bez dymorfizmu płciowego. Środkowa i tylna para nóg jest tej samej wielkości.
Enderleinellus stanowią rodzaj składającą się obecnie z około 50 gatunków:

</doc>
<doc id="1638384" url="https://pl.wikipedia.org/wiki?curid=1638384" title="Bractwo Różańcowe">
Bractwo Różańcowe

Bractwo Różańcowe – wspólnota osób, która modlitwą różańcową wspiera apostolską działalność Zakonu Kaznodziejskiego. Idea Bractwa Różańcowego wywodzi się od św. Dominika, a rozpowszechniona została przez bł. Alana z La Roche dzięki zorganizowaniu pierwszego bractwa, które zbierało się w Douai by odmawiać Pozdrowienie Anielskie (1464-1468). Pierwsze Bractwo Różańcowe założył w Kolonii 8 września 1475 roku Jakub Sprenger.
Najstarsze wspólnoty w Polsce powstały: we Wrocławiu – w 1481 r., w Krakowie – 1484, w warszawskim konwencie św. Jacka – 1604, w Międzyrzecu Podlaskim - 1614, w Gidlach – 1616, w Poznaniu – 1630.
Do wspólnoty Bractwa Różańcowego należą osoby, które podjęły decyzję odmawiania w ciągu tygodnia dowolnie wybranych piętnastu tajemnic różańcowych. Sprawą istotną jest tu modlitwa za wszystkie Bractwa Różańcowe na całym świecie i za zakon dominikański. Można się także modlić we wszystkich innych intencjach Kościoła, intencjach osobistych, a także intencjach innych wspólnot różańcowych, na przykład Żywego Różańca. Czas i miejsce nie mają znaczenia. Decyzja o przystąpieniu do tej wspólnoty modlitewnej odnotowana zostaje w Księdze Bractwa.

</doc>
<doc id="1638387" url="https://pl.wikipedia.org/wiki?curid=1638387" title="PDMS">
PDMS



</doc>
<doc id="1638390" url="https://pl.wikipedia.org/wiki?curid=1638390" title="Gołąb lodowy">
Gołąb lodowy



</doc>
<doc id="1638394" url="https://pl.wikipedia.org/wiki?curid=1638394" title="Charles Étienne Brasseur de Bourbourg">
Charles Étienne Brasseur de Bourbourg



</doc>
<doc id="1638397" url="https://pl.wikipedia.org/wiki?curid=1638397" title="Guido Pisano">
Guido Pisano

Guido Pisano (zm. 15 sierpnia 1149) – włoski kardynał.
Życiorys.
Pochodził z Pizy. Na konsystorzu w marcu 1132 papież Innocenty II nadał mu godność kardynała diakona Santi Cosma e Damiano. Podpisywał bulle papieskie między 8 marca 1132 a 6 maja 1149. Kilkakrotnie służył jako legat papieski w Hiszpanii, północnych Włoszech, południowej Francji i Niemczech. Od grudnia 1146 roku był kanclerzem Świętego Kościoła Rzymskiego.

</doc>
<doc id="1638398" url="https://pl.wikipedia.org/wiki?curid=1638398" title="Cisowce">
Cisowce



</doc>
<doc id="1638400" url="https://pl.wikipedia.org/wiki?curid=1638400" title="Pearl Aday">
Pearl Aday

Pearl Aday (ur. 1975) – amerykańska wokalistka. Absolwentka Emerson College. Znana, prawdopodobnie, przede wszystkim z występów w zespole The Neverland Express wspierającym podczas koncertów jej ojca-piosenkarza Meat Loafa. Wraz z mężem Scottem Ianem występuje ponadto w zespole rockowym Motor Sister. Prowadzi także solową działalność artystyczną.
Kariera.
Od początku lat 90. przez ponad dziesięć lat występowała jako chórzystka w zespole The Neverland Express wspierającym jej ojca Meat Loafa. W 2003 roku wystąpiła na płycie Meata „Couldn’t Have Said It Better” w duecie w piosence "Man Of Steel".
W 2010 roku ukazał się debiutancki album solowy piosenkarki zatytułowany "Little Immaculate White Fox". Materiał trafił do sprzedaży nakładem wytwórni muzycznej Megaforce Records. W nagraniach piosenkarkę wsparli m.in. basista Marcus Blake, perkusista Matt Tecu oraz gitarzysta Jim Wilson.
W 2015 roku wraz z mężem - gitarzystą Scottem Ianem, perkusistą Johnem Tempestą, basistą Joeyem Verą oraz gitarzystą Jimem Wilsonem występuje w zespole pod nazwą Motor Sister. Debiutancki album tejże formacji zatytułowany "Ride" ukazał się 10 marca 2015 roku.
Działalność społeczna.
W 2008 roku wzięła udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).

</doc>
<doc id="1638403" url="https://pl.wikipedia.org/wiki?curid=1638403" title="Jan II Wittelsbach (Pfalz-Zweibrücken-Veldenz)">
Jan II Wittelsbach (Pfalz-Zweibrücken-Veldenz)

Jan Wittelsbach (ur. 26 marca 1584 w Bad Bergzabern, zm. 9 sierpnia 1635 w Metzu) - hrabia palatyn i książę Palatynatu-Zweibrücken-Veldenz.
Syn księcia Jana I i Magdaleny, księżniczki Jülich-Kleve-Berg. Jego dziadkami byli Wolfgang Wittelsbach i Anna księżniczka heska oraz Wilhelm IV, książę Jülich-Kleve-Berg i Maria Habsburg. Jego starsza siostra Maria Elżbieta była żoną księcia Jerzego Gustawa z Palatynatu-Veldenz. Miał również dwóch młodszych braci: Fryderyka Kazimierza oraz Jana Kazimierza.
Po śmierci ojca w 1604 roku księstwo Zweibrücken zostało podzielono między synów. Jan otrzymał tereny Zweibrücken-Veldenz, Fryderyk Kazimierz Zweibrücken-Landsberg zaś Jan Kazimierz Zweibrücken-Kleeburg.
26 sierpnia 1604 roku ożenił się z Katarzyną de Rohan (1578-1607) para doczekała się jednej córki Magdaleny, która poślubiła w 1630 roku księcia Christiana I.
13 maja 1612 w Heidelbergu poślubił Luizę Julianę Wittelsbach córkę elektora Palatynatu Reńskiego Fryderyka IV i Luizy Julianny Orańskiej. Para doczekała siedmiorga dzieci:
Od 1610 do 1612 roku był administratorem Palatynatu Reńskiego ze względu na niepełnoletniość Fryderyka V Wittelsbacha. Po śmierci cesarza Rudolfa II pełnił przez krótki okres funkcje Wikariusza Rzeszy.

</doc>
<doc id="1638405" url="https://pl.wikipedia.org/wiki?curid=1638405" title="Sobór św. Mikołaja w Nicei">
Sobór św. Mikołaja w Nicei

Sobór św. Mikołaja – cerkiew prawosławna w Nicei, wzniesiona w 1912 na miejscu willi, w której zmarł carewicz Nikołaj Aleksandrowicz, syn Aleksandra II. Od 1987 ma status zabytku. Znajduje się przy dawnym bulwarze Carewicza, obecnie bulwarze Mikołaja II. Należy do eparchii chersoneskiej Rosyjskiego Kościoła Prawosławnego.
Historia.
W II połowie XIX wieku w Nicei na stałe osiadła duża grupa Rosjan, licząca ok. 150 arystokratycznych rodzin. W 1856 caryca Aleksandra Fiodorowna ogłosiła zbiórkę pieniędzy na budowę dla nich cerkwi pod wezwaniem św. Mikołaja i św. Aleksandry.
Caryca sama ufundowała ikonostas z malowidłami N. Wasiliewa. Cerkiew została uroczyście otwarta w 1860, jednak już po kilku latach okazała się za mała dla stale wzrastającej społeczności prawosławnej.
W 1865 zmarł w czasie wakacji w Nicei carewicz Nikołaj Aleksandrowicz. Jego ojciec, car Aleksander II, wykupił willę Bermonda – budynek, w którym carewicz spędził swoje ostatnie dni, i sfinansował wzniesienie kaplicy prawosławnej. W 1903 na jej miejscu zaczęto budować o wiele większy sobór, naśladujący w swojej architekturze sobór Wasyla Błogosławionego. W 1912 budynek został otwarty dla wiernych. W latach 1923–2011 opiekunem cerkwi było rosyjskie stowarzyszenie kulturalne, związane ze środowiskiem białej emigracji. Jednak od 2008 rząd Federacji Rosyjskiej domagał się formalnego zwrotu gruntu, na którym stoi sobór, wskazując na fakt, że został on przed rozpoczęciem budowy wykupiony przez carską rodzinę panującą. Ze względu na fakt, że cerkiew podlegała patriarsze Konstantynopola (wchodziła w skład Zachodnioeuropejskiego Egzarchatu Cerkwi Rosyjskich), a nie Rosyjskiej Cerkwi Prawosławnej, parafianie postrzegali roszczenia rządowe jako nieuzasadnione i przedawnione. Istotnym czynnikiem była również niechęć między środowiskami białej emigracji rosyjskiej we Francji, dla której cerkiew jest ważnym ośrodkiem kultu, oraz powstałej po upadku ZSRR warstwy bogatych Rosjan, którą emigranci postrzegają jako sterujących państwem rosyjskim, a zarazem skorumpowanych i pozbawionych patriotyzmu.
20 stycznia 2010 sąd w Nicei uznał Federację Rosyjską za jedynego prawnego właściciela soboru św. Mikołaja oraz gruntu, na którym znajduje się cerkiew. W 2011 wyrok ten podtrzymał sąd apelacyjny w Aix-en-Provence. Mimo wydanych orzeczeń, zarządzające soborem stowarzyszenie Rosjan na emigracji odmówiło przekazania obiektu.
30 czerwca 2011, wskutek pogarszającego się stanu technicznego soboru, po oderwaniu się od jego południowej ściany dwumetrowej części, budynek został czasowo zamknięty. Dwa tygodnie później obiekt otwarto ponownie. Portal Interfax poinformował jednak, że stan obiektu jest nadal bardzo zły, wskazując m.in. na niszczenie zabytkowych fresków przez grzyb.
Wieloletni spór o sobór zakończył się w grudniu 2011 przekazaniem kluczy do niego przedstawicielom Patriarchatu Moskiewskiego. Stowarzyszenie wniosło skargę kasacyjną, która została oddalona w kwietniu 2013, definitywnie zamykając spór o budynek.
Architektura.
Sobór reprezentuje styl staroruski. Ma pięć kopuł zgrupowanych wokół centralnej. Został wzniesiony na planie krzyża greckiego. Z zewnątrz jest bogato zdobiony oślimi grzbietami, płaskorzeźbami, obramowaniami okiennymi, malowany na czerwono, biało i zielono (kopuły). Wejście do obiektu prowadzi przez dwa równolegle położone przedsionki zwieńczone strzelistymi wieżyczkami. Dzwonnica cerkiewna jest wkomponowana w całość budynku i położona między przedsionkami, także wykończona kopułą. We wnętrzu zachowało się kompletne wyposażenie z ikonostasem z początku XX wieku, dekoracjami w postaci złoceń i mozaik, wykonanymi przez artystę o nazwisku Pianowski.
Sobór św. Mikołaja w Nicei jest największą cerkwią w stylu rosyjskim wzniesioną poza Rosją.

</doc>
<doc id="1638410" url="https://pl.wikipedia.org/wiki?curid=1638410" title="Ludwik Zięba">
Ludwik Zięba

Ludwik Zięba (ur. 5 marca 1953 w Koniówce) – polski biathlonista, brązowy medalista mistrzostw świata.
Kariera.
Pierwszy sukces osiągnął w 1971 roku, kiedy na mistrzostwach świata juniorów w Hämeenlinna zdobył srebrny w biegu indywidualnym. Na rozgrywanych rok później mistrzostwach świata juniorów w Linthal zwyciężył w sztafecie, powtarzając ten wynik także podczas mistrzostw świata juniorów w Lake Placid w 1973 roku. Ponadto na mistrzostwach świata juniorów w Mińsku w 1974 roku zajął trzecie miejsce w sztafecie.
Podczas mistrzostw świata w Anterselvie w 1975 roku razem z Janem Szpunarem, Andrzejem Rapaczem oraz Wojciechem Truchanem zdobył brązowy medal w sztafecie. Na tej samej imprezie zajął 10. miejsce w biegu indywidualnym i 36. miejsce w sprincie. Podczas rozgrywanych rok później mistrzostw świata w tej samej miejscowości rywalizację w sprincie ukończył na 47. pozycji. Brał też udział w igrzyskach olimpijskich w Innsbrucku w 1976 roku, zajmując dwunaste miejsce w sztafecie.
Pięciokrotnie wygrywał biegi na mistrzostwach Polski juniorów.

</doc>
<doc id="1638412" url="https://pl.wikipedia.org/wiki?curid=1638412" title="Duży Cisowiec">
Duży Cisowiec

Duży Cisowiec (648 m) – wzniesienie w masywie Flaków w Pieninach Czorsztyńskich. Znajduje się w pasie skał wznoszącym się od północy nad polami Sromowiec Wyżnych. W kolejności od zachodu na wschód w pasie tym wyróżnia się trzy formacje skalne: Mały Cisowiec, Duży Cisowiec i Zamczysko. Wszystkie znajdują się na obszarze Pienińskiego Parku Narodowego (na jego południowych obrzeżach). Są dobrze widoczne z drogi od Krośnicy do Sromowiec Niżnych.
Nazwa skał pochodzi od występujących tu jeszcze kilku sztuk cisów. Jest stara, w dokumentach występuje już w roku 1822. Duży Cisowiec zbudowany jest ze zwietrzałych wapieni i porasta go ciekawa flora sucholubnych i wapieniolubnych roślin. Stwierdzono też występowanie tak rzadkich roślin, jak marzanka pagórkowa i irga czarna.
Po północno-zachodniej stronie Dużego Cisowca znajduje się duża polana Za Cisowcem.

</doc>
<doc id="1638415" url="https://pl.wikipedia.org/wiki?curid=1638415" title="Wielki Cisowiec">
Wielki Cisowiec



</doc>
<doc id="1638417" url="https://pl.wikipedia.org/wiki?curid=1638417" title="Leonardo Donato">
Leonardo Donato

Leonardo Donato, "Leonardo Donà" (ur. 12 lutego 1536 - zm. 16 lipca 1612) – doża Wenecji od 1606.

</doc>
<doc id="1638418" url="https://pl.wikipedia.org/wiki?curid=1638418" title="Stary Zdrój (struga)">
Stary Zdrój (struga)

Stary Zdrój (także "Kanał Zdrojowy") – struga na wyspie Wolin, w gminie Międzyzdroje, w powiecie kamieńskim, w województwie zachodniopomorskim.
Długość cieku wodnego wynosi 2,8 km, a powierzchnia zlewni 3,7 km² .
Struga bierze swe źródło w centrum miasta Międzyzdroje, skąd płynie na południe w kierunku Zalewu Szczecińskiego. Stary Zdrój biegnie na pograniczu Mierzei Świny i Pasma Wolińskiego. Uchodzi do jeziora Wicko Małe w okolicach wsi Zalesie. 
Stary Zdrój jest odbiornikiem ścieków oczyszczonych.

</doc>
<doc id="1638419" url="https://pl.wikipedia.org/wiki?curid=1638419" title="Enderleinellus malaysianus">
Enderleinellus malaysianus

Enderleinellus malaysianus – gatunek wszy należący do rodziny Enderleinellidae, pasożytujący na wiewiórce ("Sciurus lucas") powoduje chorobę wszawicę.
Samiec długości 0,6 mm, samica 0,7 mm. Są one silnie spłaszczona grzbietowo-brzusznie. Samica składa jaja zwanych gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze całego ciała. Występuje na terenie Europy i Azji.

</doc>
<doc id="1638420" url="https://pl.wikipedia.org/wiki?curid=1638420" title="Marcantonio Memmo">
Marcantonio Memmo

Marcantonio Memmo (zm. 31 października 1615) – doża Wenecji od 1612 roku.

</doc>
<doc id="1638425" url="https://pl.wikipedia.org/wiki?curid=1638425" title="Giovanni Bembo">
Giovanni Bembo

Giovanni Bembo (ur. 21 sierpnia 1543, zm. 16 marca 1618) – doża Wenecji od 1615.

</doc>
<doc id="1638427" url="https://pl.wikipedia.org/wiki?curid=1638427" title="Liji">
Liji

Liji ("Zapiski o obyczajach", "Księga rytuałów", "Księga obyczajów") – jeden z klasycznych tekstów chińskich, opisujący obrzędy i ceremonie dworskie oraz ludowe odprawiane w okresie dynastii Zhou. Księga zaliczana jest do Pięcioksięgu konfucjańskiego.
Ostatecznej redakcji księgi dokonano w III wieku p.n.e., włączając do niej również rytuały nieznane w czasach dynastii Zhou.
Przez wieki Liji stanowiła zbiór oficjalnych obrzędów i rytuałów, które towarzyszyły wszelkim wydarzeniom, od obrzędów dworskich, po turnieje łucznicze, zaślubiny i pogrzeby. Niektóre obrzędy ulegały jednak w późniejszych wiekach modyfikacjom, a część z nich zanikła w czasie panowania mandżurskiej dynastii Qing.

</doc>
<doc id="1638428" url="https://pl.wikipedia.org/wiki?curid=1638428" title="Nicolò Donato">
Nicolò Donato

Nicolò Donato (ur. 28 stycznia 1539, zm. 9 maja 1618) – doża Wenecji od 1618 roku.

</doc>
<doc id="1638431" url="https://pl.wikipedia.org/wiki?curid=1638431" title="Antonio Priuli">
Antonio Priuli

Antonio Priuli (ur. 10 maja 1548, zm. 12 sierpnia 1623) – doża wenecki od 1618 roku.

</doc>
<doc id="1638433" url="https://pl.wikipedia.org/wiki?curid=1638433" title="Zamczysko (Pieniny)">
Zamczysko (Pieniny)

Zamczysko (687 m) – wydłużony szczyt skał w masywie Flaków w Pieninach Czorsztyńskich. Jest najdalej na wschód wysuniętym wierzchołkiem pasa skał o nazwie Cisowce; pozostałe to Duży Cisowiec i Mały Cisowiec. Wszystkie znajdują się na obszarze Pienińskiego Parku Narodowego, ale na jego obrzeżach, na granicy z polami uprawnymi Sromowiec Wyżnych i jest dobrze widoczny z szosy.
Zamczyskoc tworzy wydłużony i położony mniej więcej równoleżnikowo i podsypany piargami pas skał o stromych od wschodniej i południowej strony ścianach wysokości mniej więcej 35–40 m. Są one zbudowane ze zwietrzałych wapieni, w większości są nagie, częściowo porośnięte sucholubną murawą wapieniolubnych roślin i młodymi drzewami, wśród których rośnie kilka okazów chronionego cisa pospolitego, od którego pochodzi nazwa tych skał. Stwierdzono też tutaj występowanie rzadkiej w Polsce irgi czarnej oraz ostu pagórkowego – bardzo rzadkiej rośliny, w Polsce występującej tylko w Pieninach i to na kilku tylko stanowiskach. W 2016 r. znaleziono tu gatunki rzadkich mchów podlegających ochronie: jodłówka pospolita ("Abietinella abietina"), zwiślik wiciowy ("Anomodon viticulosus"), widłoząb kędzierzawy ("Dicranum polysetum"), strzechwa bezząb ("Grimmia anodon"), fałdziec pomarszczony ("Rhytidium rugosum"), "Thuidium assimile".
Na szczycie Zamczyska odkryto ceglany gruz i resztki ceramiki – pozostałość po niewielkim zamku obronnym „Cisowiec”, o którym wspominał Józef Łepkowski w 1822. Był to prawdopodobnie zamek Fedora Rusina z 1433, który został stąd potem wypędzony przez wojska królewskie. Pozostałości zamku były w latach 1954–1968 badane przez Karpacką Ekspedycję Archeologiczną, która stwierdziła, że istniał tutaj średniowieczny niewielki drewniany zameczek z wałami obronnymi o konstrukcji przekładkowej. Po jego zniszczeniu teren przekopywany był przez poszukiwaczy skarbów, m.in. niejakiego Słowika z pobliskiej Starej Wsi na Słowacji.

</doc>
<doc id="1638435" url="https://pl.wikipedia.org/wiki?curid=1638435" title="Francesco Contarini">
Francesco Contarini

Francesco Contarini (ur. 1556, zm. 6 grudnia 1624) – doża wenecki od 1623 roku.

</doc>
<doc id="1638437" url="https://pl.wikipedia.org/wiki?curid=1638437" title="Sumoto">
Sumoto

 – miasto w Japonii (prefektura Hyōgo) położone na wyspie Awaji na Morzu Wewnętrznym.
Położenie.
Miasto leży na wyspie w południowej części prefektury, graniczy z miastami:
Historia.
Miasto powstało 11 lutego 1940 roku.

</doc>
<doc id="1638442" url="https://pl.wikipedia.org/wiki?curid=1638442" title="U-A (1938)">
U-A (1938)

U-A, U A – niemiecki okręt podwodny z okresu II wojny światowej; jeden z grupy „obcych U-Bootów” – okrętów podwodnych przejętych przez niemiecką marynarkę wojenną, a wcześniej należących do flot innych państw.
Historia i służba.
Turecka marynarka wojenna przed wybuchem wojny zamówiła w Niemczech cztery okręty podwodne określane jako typ "Ay". Konstrukcyjnie były one zbliżone do U-Bootów typu "IX", ale uwzględniono dodatkowe wymagania odbiorcy. Pierwsza z jednostek o nazwie „Saldıray” dostarczona została Turcji w czerwcu 1939 roku, druga – „Batiray” w związku z wybuchem wojny została zarekwirowana przez Kriegsmarine (dwie pozostałe: „Atılay”, „Yıldıray” budowane były w stoczniach tureckich przy udziale niemieckich specjalistów).
„Batiray” został włączony do niemieckiej marynarki wojennej pod oznaczeniem U-A pod koniec września 1939 roku. Służył w 7. Flotylli U-Bootów jako jednostka bojowa; od kwietnia 1941 roku w 2. Flotylli, w grudniu tegoż roku powrócił do 7. Flotylli.
Swoje pierwsze zadanie U-A pod dowództwem kmdr. ppor. Hansa Cohausza odbył w dniach 27 kwietnia - 9 maja 1940 roku, przeprowadzając misję zaopatrzeniową dla walczących w Norwegii wojsk niemieckich (przewóz benzyny lotniczej do Trondheim). Dużym sukcesem zakończył się drugi, ponaddwumiesięczny (82 dni: 7 czerwca - 28 sierpnia 1940 roku) patrol bojowy, który zaczął się od zatopienia krążownika pomocniczego HMS „Andania” (13 950 BRT) 16 czerwca 1940 roku na północny zachód od Wysp Owczych w pozycji . Następnie okręt skierowano ku wybrzeżom Afryki Zachodniej, gdzie zatopił jeszcze 6 statków - m.in. 26 czerwca na wysokości Gibraltaru norweski motorowiec „Crux” (3828 BRT); 14 lipca w pozycji norweski zbiornikowiec „Sarita” (5824 BRT) i 3 sierpnia w pozycji neutralny jugosłowiański „Rad” (4201 BRT), pobierając w międzyczasie paliwo, żywność i torpedy z niemieckiego rajdera „Pinguin”. Łącznie zatopiony tonaż wyniósł 40 706 BRT.
Po tym długotrwałym rejsie okręt poddano modernizacji i na trzeci patrol wypłynął dopiero 27 lutego 1941 roku, pod dowództwem Hansa Eckermana. 8 marca U-A atakował konwój OB-293 (wspólnie z U-37, U-47, U-70 i U-99), uszkadzając lekko brytyjski frachtowiec „Dunaff Head” (5300 BRT). Wkrótce potem został zaatakowany bombami głębinowymi przez eskortujący konwój niszczyciel HMS „Wolverine” i doznał uszkodzeń, co spowodowało konieczność przerwania patrolu i powrotu do Lorient 18 marca 1941 roku (przez lata uważano, że ofiarą tego ataku padł U-47 Günthera Priena).
Na kolejny patrol na Południowy Atlantyk okręt wyruszył 14 kwietnia 1941 roku, jednak z powodu awarii bez żadnych sukcesów U-A powrócił do bazy już 26 kwietnia. Pech prześladował okręt również na piątym (16 maja - 30 sierpnia 1941 roku) - nie zatopiono żadnego statku przeciwnika.
Podczas szóstego patrolu (23 października - 24 grudnia 1941 roku), w dniu 1 grudnia U-A (nadal pod dowództwem Hansa Eckermana) został wraz z U-68 zaskoczony podczas pobierania paliwa z niemieckiego statku zaopatrzeniowego „Python” przez brytyjski ciężki krążownik HMS „Dorsetshire”. Oba okręty podwodne zanurzyły się i próbowały zaatakować krążownik (U-A wystrzelił aż 5 torped, nie uzyskując jednak żadnego trafienia), a po jego odpłynięciu wzięły udział w ratowaniu rozbitków z zatopionego zaopatrzeniowca (414 osób). Każdy z U-Bootów wziął na pokład po 100 marynarzy, a resztę holowano w 10 łodziach ratunkowych do odległej o 5000 km Francji. Po przybyciu w rejon katastrofy kolejnych U-Bootów (U-124 i U-129) przenieśli się na nie rozbitkowie z łodzi i 4 okręty w położeniu nawodnym mogły płynąć nieco szybciej. Między 16 a 18 grudnia w okolicach Wysp Zielonego Przylądka do armady dołączyły 4 włoskie okręty podwodne, dostarczając zaopatrzenie U-Bootom i przejmując 260 rozbitków, co dało możliwość zanurzenia się w razie niebezpieczeństwa. Ta jedna z najciekawszych akcji ratowniczych przeprowadzonych przez okręty podwodne podczas II wojny światowej zakończyła się wielkim sukcesem Niemców - nie zginął żaden z 414 rozbitków.
Na przełomie 1941 i 1942 roku rozpoczęto przebudowę okrętu na prowizoryczny podwodny zbiornikowiec, w związku z odczuwalnym brakiem okrętów tego typu. W takim charakterze w wiosną 1942 roku (14 marca - 24 kwietnia) okręt ten wziął udział (wraz z U-459 - pierwszym specjalnie skonstruowanym podwodnym zaopatrzeniowcem typu "XIV") w ataku U-Bootów na żeglugę Sprzymierzonych u wschodnich wybrzeży USA (znów pod dowództwem Hansa Cohausza), zaopatrując w paliwo mające niewystarczający zasięg okręty typu "VII".
W sierpniu 1942 roku został wycofany ze służby bojowej (dowódcą był wówczas Friedrich Schäfer), od tego czasu służył w różnych flotyllach jako jednostka doświadczalna i szkolna, a 15 marca 1943 roku przeniesiono go do rezerwy.
U-A podczas służby odbył łącznie 9 patroli bojowych, podczas których zatopił 7 jednostek przeciwnika o łącznej pojemności 40 706 BRT (wszystkie podczas drugiego patrolu); dodatkowo uszkodził jeden statek (7524 BRT).
U-A został zatopiony przez załogę 3 maja 1945 roku w Kilonii. Wrak został później złomowany.

</doc>
<doc id="1638443" url="https://pl.wikipedia.org/wiki?curid=1638443" title="Danger Close Games">
Danger Close Games

Danger Close Games (znane poprzednio jako EA Los Angeles) – producent gier komputerowych mający siedzibę w Los Angeles w USA.
Historia.
Firma została założona w 1995 roku jako DreamWorks Interactive LLC, filia DreamWorks SKG. Została ona przejęta przez Electronic Arts oraz Microsoft w 2000 roku, a w 2003 roku połączona z Westwood Studios oraz EA Pacific tworząc EA Los Angeles. Na podstawie EA Los Angeles w 2010 roku powstało Danger Close Games, którego pierwszym zadaniem była produkcja gry "Medal of Honor".

</doc>
<doc id="1638444" url="https://pl.wikipedia.org/wiki?curid=1638444" title="Giovanni Cornaro (1556–1629)">
Giovanni Cornaro (1556–1629)

Giovanni Cornaro (ur. 1556, zm. 23 grudnia 1629) – doża wenecki od 1624 roku.

</doc>
<doc id="1638445" url="https://pl.wikipedia.org/wiki?curid=1638445" title="Nicolò Contarini">
Nicolò Contarini

Nicolò Contarini (ur. 1553 - zm. 1631) – doża wenecki od 1630 roku.

</doc>
<doc id="1638447" url="https://pl.wikipedia.org/wiki?curid=1638447" title="Czteroksiąg konfucjański">
Czteroksiąg konfucjański

Czteroksiąg konfucjański () – zbiór czterech najważniejszych ksiąg stanowiących wykładnię filozofii konfucjańskiej. Zostały zebrane przez Zhu Xi (1130-1200) jako uzupełnienie Pięcioksięgu konfucjańskiego.
W skład Czteroksięgu wchodzą:

</doc>
<doc id="1638448" url="https://pl.wikipedia.org/wiki?curid=1638448" title="Francesco Erizzo">
Francesco Erizzo

Francesco Erizzo (ur. 18 lutego 1566 – zm. 3 stycznia 1646) – doża wenecki od 1631.

</doc>
<doc id="1638454" url="https://pl.wikipedia.org/wiki?curid=1638454" title="Gustaw Kłucis">
Gustaw Kłucis

Gustaw Kłucis (łot. Gustavs Klucis; ur. 4 stycznia 1895 w Rūjiena, zm. 26 lutego 1938 w Moskwie) − rosyjski malarz i fotograf pochodzenia łotewskiego.
Życiorys.
Od 1919 r. w swej twórczości zaczął stosować założenia suprematyzmu oraz konstruktywizmu. Tworzył wówczas dwu- i trójwymiarowe prace abstrakcyjne. Zasłynął z tworzonych plakatów i fotomontażu, a w 1931 r. był reprezentantem ZSRR na wystawie fotomontażu w Berlinie.
Padł ofiarą represji stalinowskich, zmarł w łagrze. Dopiero wystawa w 1970 r. przypomniała jego twórczość.

</doc>
<doc id="1638455" url="https://pl.wikipedia.org/wiki?curid=1638455" title="Carlo Contarini">
Carlo Contarini

Carlo Contarini (ur. 5 lipca 1580, zm. 1 maja 1656) – doża wenecki od 1655 roku.

</doc>
<doc id="1638456" url="https://pl.wikipedia.org/wiki?curid=1638456" title="Gustavs Klucis">
Gustavs Klucis



</doc>
<doc id="1638457" url="https://pl.wikipedia.org/wiki?curid=1638457" title="GoboLinux">
GoboLinux

GoboLinux jest modularną dystrybucją systemu GNU/Linux rozpowszechnianą jako wolne oprogramowanie.
Charakterystyka.
Jej nietypowość polega na odmiennej organizacji katalogów na dysku systemowym. Nie korzysta z menedżera paczek, gdyż jest nim sam system plików. Każdy program, wraz ze wszystkimi plikami binarnymi i towarzyszącymi, jak biblioteki, pliki konfiguracyjne i dokumentacja, mieści się we własnym katalogu, a każda wersja – w swoim podkatalogu. Katalog główny zawiera takie podkatalogi, jak Programy, Użytkownicy, System, Pliki itp. Każdy oddzielny program posiada swój katalog w katalogu Programy. W danym katalogu z programem znajdują się pliki wykonywalne (standardowe dystrybucje przechowują te pliki w katalogu /usr/bin), pliki konfiguracyjne (standardowo w /etc) czy pliki bibliotek (standardowo w /usr/lib). Taka organizacja czyni tę dystrybucję niezwykle logicznie uporządkowaną. Ponadto w szybki sposób pozwala nam stwierdzić, jakie programy mamy zainstalowane w systemie. GoboLinux jest w pełni zgodny z oprogramowaniem linuksowym/uniksowym, twórcy zadbali o to, aby zasada działania takiej hierarchii katalogów była niewidoczna dla użytkownika.
System GoboLinux jest rozprowadzany w wersji LiveCD co daje możliwość przetestowania go przed instalacją na twardym dysku.

</doc>
<doc id="1638460" url="https://pl.wikipedia.org/wiki?curid=1638460" title="Bertuccio Valiero">
Bertuccio Valiero

Bertuccio Valiero (ur. 1 czerwca 1596, zm. 29 marca 1658) – doża wenecki od 1656 roku.

</doc>
<doc id="1638462" url="https://pl.wikipedia.org/wiki?curid=1638462" title="Cerkiew Świętych Piotra i Pawła w Szawlach">
Cerkiew Świętych Piotra i Pawła w Szawlach

Cerkiew Świętych Piotra i Pawła – cerkiew prawosławna w Szawlach. Świątynia parafialna.
Historia.
Pierwsza świątynia prawosławna w Szawlach powstała w latach 1864–1867. Część środków potrzebnych na budowę przekazał gubernator wileński Michaił Murawiew, resztę zebrano z dobrowolnych wpłat wiernych. W czasie I wojny światowej wojska niemieckie zamieniły cerkiew na lazaret. Tuż po zakończeniu wojny i ponownym otwarciu parafii władze lokalne zażądały zwrotu gruntu, na którym znajdowała się cerkiew, z zamiarem budowy nowego urzędu miejskiego. Na początku lat 30. proces sądowy przyznał teren magistratowi Szawli, skargi prawosławnych wnoszone nawet do prezydenta Antanasa Smetony nie przyniosły skutku. 
W 1935 metropolita wileński Eleuteriusz (Bogojawleński) wystąpił o zezwolenie na budowę nowej cerkwi dla liczącej prawie 2 tys. osób prawosławnej społeczności. Uzyskał zgodę na wzniesienie obiektu w granicach prawosławnego cmentarza. Budynek został poświęcony w 1938. Po agresji hitlerowskiej na ZSRR cerkiew była nieczynna, gdyż została zamieniona przez wojska niemieckie na magazyn. Nabożeństwa odbywały się jedynie w cmentarnej cerkwi cerkwi Ikony Matki Bożej „Wszystkich Strapionych Radość”. 
Cerkiew została formalnie zarejestrowana jako parafia przez władze stalinowskie w 1947. W 1957 należało do niej ok. 600 osób. W 1976 budynek został obrabowany. Złodzieje wynieśli z cerkwi 28 ikon wykonanych dla pierwszej cerkwi w Szawlach w XIX wieku.
Architektura.
Cerkiew jest wzniesiona na planie prostokąta. Wejście do budynku prowadzi przez drzwi z portalem, ponad którymi znajduje się okrągłe okno z motywem krzyża greckiego. Nad szczytem w formie oślego łuku znajduje się prawosławny krzyż. W narożnikach budynku niewielkie kopułki z krzyżami, większa kopuła położona jest na bębnie w centralnym punkcie dachu i również jest zwieńczona krzyżem. We wnętrzu dwurzędowy ikonostas oraz kilkanaście ikon z różnych epok. 

</doc>
<doc id="1638463" url="https://pl.wikipedia.org/wiki?curid=1638463" title="Zamek w Bydgoszczy">
Zamek w Bydgoszczy

Zamek w Bydgoszczy – budowla obronna i administracyjna z czasów Kazimierza Wielkiego, istniejąca w latach 1346–1656 (ruiny do 1895). W latach 1370-1377 był rezydencją Kazimierza Słupskiego (wnuka Kazimierza Wielkiego), później aż do potopu szwedzkiego - rezydencją starostów bydgoskich. Przebywali w nim prawie wszyscy królowie polscy, a szczególnie często Kazimierz Jagiellończyk (podczas wojny trzynastoletniej), zaś w 1577 roku przez trzy miesiące mieszkał w nim król Stefan Batory.
Położenie.
Zamek bydgoski zbudowano na planie prostokąta na wzgórzu, gdzie znajdował się gród bydgoski, w 1330 spalony przez Krzyżaków. Wzgórze otoczone było ze wszystkich stron ciekami wodnymi: rzeką Brdą od północy i fosami z pozostałych stron. 
Zamek był budowlą wzniesioną na wschód od miasta lokacyjnego, z niezależnym systemem fortyfikacji. Z czasem jednak oba zespoły zostały połączone. Zbudowano bramkę w parkanie oddzielającym miasto od zamku (odkrytą w 2019 w czasie rewitalizacji Teatru Kameralnego) oraz most nad fosą zamkową. Zbudowano również fortyfikacje bastionowe, chroniące oprócz zamku również przedpole miasta.
Obecnie miejsce, na którym znajdował się zamek jest zniwelowanym obszarem położonym na północ od ul. Grodzkiej i na wschód od ul. Przy Zamczysku. 
Architektura.
Zamek bydgoski uznaje się za jeden z większych obiektów obronnych wzniesionych przez Kazimierza Wielkiego w północnej części Królestwa Polskiego. Wzniesiono go z cegły na wzór zamków krzyżackich (np. w Kętrzynie, Morągu, Węgorzewie).
Główny budynek miał wymiary około 36x30 m. Budowla składała się z trzech prostopadłych skrzydeł mieszkalnych o szerokości około 13 m. Skrzydła te były masywne, trójkondygnacyjne, kryte dwuspadowym dachem z trójkątnymi szczytami. Wewnątrz znajdował się dziedziniec o wymiarach około 35 × 14 m. Wjazd na dziedziniec odbywał się przez ceglaną wieżę bramną o wymiarach około 11 × 10 m. Oprócz niej istniały trzy narożne wieże, zaopatrzone w dwa rzędy strzelnic. Gmach zamku otaczał mur obwodowy o długości ok. 240 m i szerokości 1,5 m z nakrytym daszkiem krenelażem. W kompleksie zamkowym znajdowały się m.in. kancelaria, kaplica, pomieszczenia mieszkalne i składy broni. Zbudowana w zamku kaplica zastąpiła wykorzystywany do tego celu dawniej (1250-1350) kościół św. Idziego. 
W I połowie XVII w. warownię otoczyły fortyfikacje bastionowe. Dwa główne bastiony strzegły newralgicznych punktów twierdzy: drogi wjazdowej do Bramy Kujawskiej oraz mostu prowadzącego na zamek. Umocnienia miały konstrukcję murowano-ziemną (wewnątrz ziemia, na zewnątrz mur). W górnej części bastionów znajdował się chodnik wałowy, umożliwiający komunikację.
Historia.
Zamek wzniesiono z polecenia króla Kazimierza Wielkiego jako jeden z węzłów umocnień północnych rubieży Królestwa Polskiego na linii Noteci i Wisły. Budowa trwała 10-20 lat prawdopodobnie od 1343 do przełomu lat 50./60. XIV wieku. W 1346, kiedy nastąpiła lokacja miasta Bydgoszczy, na zamku rezydował już burgrabia. Zamek od połowy XIV wieku był siedzibą starostów bydgoskich.
Po śmierci Kazimierza Wielkiego zamek w latach 1370–1377 był własnością królewskiego wnuka, księcia słupsko-szczecińskiego Kazimierza. Książę tutaj zlokalizował swoją kancelarię, dwór i tutaj 2 stycznia 1377 zmarł. Po nim władzę nad zamkiem objął książę Władysław Opolczyk. Warownia wróciła w skład państwa polskiego w 1390 roku.
W czasie wielkiej wojny z zakonem krzyżackim w latach 1409–1410, zamek bydgoski był terenem zaciętych walk. Pod koniec sierpnia 1409 roku, na skutek nieudanego wypadu pod Świecie, znaczna część załogi zamku została wzięta do niewoli, a pozostali obrońcy, nie widząc możliwości obrony, oddali twierdzę bez walki w ręce wojsk zakonnych. Odbicia zamku z rąk krzyżackich dokonał Władysław Jagiełło, szturmując go w ciągu 8 dni, od 28 września do 6 października 1409 roku. Tutaj właśnie król podpisał rozejm z wielkim mistrzem krzyżackim Ulrichem von Jungingen, który obowiązywał do 24 czerwca 1410. W roku następnym, po wygaśnięciu tego rozejmu, armia Jagiełły i księcia Witolda rozegrały słynną kampanię, w której złamały potęgę militarną państwa zakonnego pod Grunwaldem. Jesienią 1409 remont zamku nadzorował osobiście król Władysław Jagiełło. 
W 1441 roku zamek wraz z miejscowym starostwem został przekazany pod zastaw długu, jaki zaciągnął król Władysław Warneńczyk. Od tego czasu aż do 1600 roku urząd starosty sprawowali wierzyciele królewscy – przedstawiciele rodu Kościeleckich. W 1466 roku z chwilą wcielenia krzyżackiego Pomorza i ziemi chełmińskiej, zamek utracił charakter kluczowej twierdzy pogranicza, a kolejni starostowie nie prowadzili w obiekcie większych prac remontowych. Częściowej odbudowy warownia doczekała się w latach 1632–1645, gdy starostą bydgoskim był kanclerz wielki koronny Jerzy Ossoliński. Dostojnik wyłożył wówczas m.in. sumę potrzebną na remont zrujnowanej wieży narożnej oraz budowę systemu fortyfikacji bastionowych otaczających zamek.
Katastrofę dla warowni przyniosły działania wojenne podczas potopu szwedzkiego (1655–1658). Oddziały szwedzkie zajęły twierdzę w sierpniu 1655, aby ustąpić z niej pod naporem wojsk Stefana Czarnieckiego w kwietniu 1656 roku. W ręce Szwedów zamek ponownie wpadł w maju 1656. W październiku 1656 nastąpił kolejny szturm wojsk polskich, podczas którego Szwedzi stawiali zacięty opór. Twierdza została wysadzona w powietrze, a eksplozja ładunków wybuchowych zniszczyła skrzydła mieszkalne oraz otaczające wzgórze fortyfikacje bastionowe.
Zamek po zniszczeniach wojennych nie został już odbudowany. W 1773 roku na rozkaz dowódcy miejscowego garnizonu znaczna część pozostałych jeszcze murów i fundamentów została rozebrana, a uzyskany w ten sposób materiał posłużył do budowy koszar pruskich huzarów. W 1774 na terenie dawnego zamku kupcy bracia Schickler, założyli rafinerię cukru trzcinowego, co przyczyniło się do dalszego niszczenia pozostałości po warowni. W 1794 w ruinach warowni bronili się pruscy żołnierze podczas szturmu miasta przez wojsko gen. Jana Henryka Dąbrowskiego.
W XIX wieku ruiny zamku były dalej niszczone, a uzyskiwana z nich cegła posłużyła do budowy wielu obiektów w mieście, zwłaszcza kamienic przy ulicy Długiej. Ostatecznej rozbiórce obiekt uległ w 1895 roku. Związane to było z kompleksowymi pracami, jakie przedsięwzięły władze pruskie w celu uporządkowania i zagospodarowania dawnego wzgórza zamkowego. Zasypano pozostałości fosy, na której miejscu w latach 1900–1903 wybudowano świątynię ewangelicką, dzisiejszy kościół Jezuitów przy Placu Kościeleckich 7. Obecnie w miejscu zniszczonych ostatnich ruin twierdzy znajduje się budynek Przedszkola nr 23, położony na ulicy Przy Zamczysku.
W 2019 wysunięto koncepcję odbudowy zamku, której koszt oszacowano na ok. 30 mln zł. Władze miasta nie wykluczyły włączenia odbudowy do Strategii Rozwoju Bydgoszczy do roku 2030. Realizacji koncepcji sprzyja zamknięcie w lipcu 2020 przedszkola "Alf", mieszczącego się w budynku powstałym w miejscu zamku.
Garnizon.
W okresie funkcjonowania zamku stacjonowały na nim różne liczby żołnierzy: 
Wizerunki zamku.
Najwartościowsze rysunki zamku wykonał szwedzki Inżynier Erik Dahlbergh, podążający z wojskami Karola Gustawa podczas potopu szwedzkiego (1657). Inny wizerunek pochodzi spod pióra Johanna Storna w 1661. Sytuację topograficzną zamku przedstawiają plany z 1657, 1774,1789 i 1800 roku.
Badania archeologiczne.
Badania archeologiczne na terenie zamku prowadzone są sukcesywnie od 1880 roku – daty powstania Towarzystwa Historycznego Obwodu Nadnoteckiego w Bydgoszczy. Szerokopłaszczyznowe badania archeologiczne podjęto jednak dopiero w 1992, po utworzeniu Zespołu do Badań Dziejów Bydgoszczy.
Lata 1889–1910.
Najwcześniejsze prace wykopaliskowe w strefie dawnego wzgórza zamkowego (1889) przyniosły odkrycie licznych fragmentów ceramiki i kości, łyżew kościanych i żelaznego toporka. Podczas rozbiórki zamku w 1895 pozyskano kilkanaście kamiennych kul armatnich, czaszkę tura, fragmenty poroża oraz późnośredniowieczną kielnię murarską. Kolejne badania z 1910 roku dostarczyły kilkanaście fragmentów ceramiki i kości.
Lata 1963–1970.
W 1963 roku badania przeprowadzili pracownicy działu archeologii Muzeum Okręgowego im. Leona Wyczółkowskiego w Bydgoszczy przy okazji budowy plebanii kościoła Jezuitów przy Placu Kościeleckich. Analizy odwiertów wskazywały na istnienie w tym rejonie dwóch fos oraz wału drewniano-ziemnego. Kolejne badania przeprowadzone w 1970 roku na dziedzińcu obecnego gmachu Seminarium Duchownego odsłoniły stok wzgórza grodowego z warstwami rumowiskowo-zasypiskowymi oraz fragmentem fosy.
Lata 1992–1997.
Badania prowadził Zespół do Badań Dziejów Bydgoszczy w ramach Uniwersyteckiego Centrum Archeologii Średniowiecza i Nowożytności UMK w Toruniu.
W strefie zamku eksplorowano 24 wykopy położone w strefie obrysu, dziedzińca wewnętrznego i przedpola dawnej budowli. Badania wykazały niemal całkowitą destrukcję obiektu. Wykryto jedynie pozostałość kamienno-ceglanego fundamentu wschodniej wieży narożnej oraz duże ilości gruzu ceglanego, zaprawy i spalenizny. Nieopodal znaleziono liczne przemieszane relikty ceramiki wczesnośredniowiecznej (z okresu egzystencji grodu bydgoskiego) oraz z okresu XV-XVII wieku (czasu egzystencji zamku).
2008 rok.
Podczas wykopów pod ciepłociąg w ciągu ul. Grodzkiej we wrześniu 2008 odkryto fundamenty narożnika północno-zachodniej wieży zamku. Stwierdzono, że wieżę usytuowano na płaszczu kamiennym spoczywającym na drewnianych konstrukcjach wału obronnego wczesnośredniowiecznego grodu kasztelańskiego.
2016 rok.
Badania realizowane w związku z rozpoczęciem budowy biurowca Immobile K3 przy Placu Kościeleckich (rejon dawnej fosy zamkowej) - od czerwca do września 2016. W toku badań wydobyto m.in. porcelanowe fajki, naczynie liturgiczne ze złotej blachy oraz kulę armatnią z XV w..
2017 rok.
Przy okazji prac prowadzonych przez Komunalne Przedsiębiorstwo Energetyki Cieplnej u zbiegu ulic: Przy Zamczysku, Grodzkiej oraz Placu Kościeleckich odkryto fundamenty południowo-zachodniego narożnika zamku bydgoskiego 
Relikty.
Reliktami zamku są pojedyncze eksponaty, zachowane w zbiorach Muzeum Okręgowego im. Leona Wyczółkowskiego w Bydgoszczy. Są to m.in.: gotyckie cegły, kule armatnie, kielnia murarska, gotyckie kafle piecowe oraz późnośredniowieczne naczynia, pozyskane w XIX w. przez historyków amatorów oraz w latach 90. XX w. podczas prac archeologicznych Zespołu do Badań Dziejów Bydgoszczy.
Wizyty królów.
Zamek bydgoski był wielokrotnie odwiedzany przez polskich królów i książąt podczas prowadzonych wojen z zakonem krzyżackim, jak również przy innych okazjach.
Na zamku przebywali:
Kolejni władcy nie przebywali już na zamku, gdyż znajdował się w ruinie, ale odnotujmy jeszcze kilku kolejnych królów:

</doc>
<doc id="1638464" url="https://pl.wikipedia.org/wiki?curid=1638464" title="Droga krajowa B241 (Niemcy)">
Droga krajowa B241 (Niemcy)

Droga krajowa 241 () – niemiecka droga krajowa przebiegająca z zachodu na północny wschód od skrzyżowania z drogą B252 w Hohenwepel w Nadrenii Północnej-Westfalii do skrzyżowania z autostradą A395 na węźle "Vienenburg" w Dolnej Saksonii.

</doc>
<doc id="1638466" url="https://pl.wikipedia.org/wiki?curid=1638466" title="Giovanni Pesaro">
Giovanni Pesaro

Giovanni Pesaro (ur. 1 września 1589, zm. 30 września 1659) – doża wenecki od 1658 roku.

</doc>
<doc id="1638467" url="https://pl.wikipedia.org/wiki?curid=1638467" title="Zaklęcie Imperium">
Zaklęcie Imperium

Zaklęcie Imperium () – wspólna powieść Michaela Scotta Rohana i Allana Scotta z gatunku fantasy, wydana w 1992 roku. Jest to drugi tom cyklu, który stworzyli dwaj Szkoci. Pierwszy tom to Rogi Tartarusa. Pierwsze polskie wydanie ukazało się w roku 1995 nakładem wydawnictwa Amber.

</doc>
<doc id="1638468" url="https://pl.wikipedia.org/wiki?curid=1638468" title="Eastern Suburbs AFC">
Eastern Suburbs AFC

Eastern Suburbs AFC – nowozelandzki klub piłkarski z siedzibą w Auckland. Klub powstał w 1934 w wyniku fuzji zespołów Tamaki United AFC (założony w 1924) i Glen Innes (założony w 1930). Występuje w rozgrywkach New Zealand Football Championship.

</doc>
<doc id="1638472" url="https://pl.wikipedia.org/wiki?curid=1638472" title="Domenico Contarini (1585–1675)">
Domenico Contarini (1585–1675)

Domenico Contarini (ur. 28 stycznia 1585 - zm. 26 stycznia 1675) – doża wenecki od 1659 roku.

</doc>
<doc id="1638473" url="https://pl.wikipedia.org/wiki?curid=1638473" title="Regiment olbrzymów">
Regiment olbrzymów



</doc>
<doc id="1638474" url="https://pl.wikipedia.org/wiki?curid=1638474" title="Nicolò Sagredo">
Nicolò Sagredo

Nicolò Sagredo (ur. 18 grudnia 1606 - zm. 14 sierpnia 1676) – doża wenecki od 1675 roku.

</doc>
<doc id="1638475" url="https://pl.wikipedia.org/wiki?curid=1638475" title="Patti Russo">
Patti Russo

Patti Russo, właśc. Patricia Rousseau (ur. 20 maja 1964 w New Jersey) – amerykańska piosenkarka, kompozytorka i aktorka.
Życiorys.
Patti Russo znana jest przede wszystkim ze swoich występów na koncertach Meat Loafa (w latach 1993–2006 i ponownie od 2008). Wystąpiła również na jego płytach koncertowych, DVD oraz na trzech albumach studyjnych: "Welcome To The Neighborhood", "Couldn't Have Said It Better" i ".
Z zespołem Trans-Siberian Orchestra nagrała jedną z jego płyt. W 2000 piosenki przez nią śpiewane znalazły się na ścieżce dźwiękowej filmu ". Razem z zespołem Queen wystąpiła na festiwalu z okazji Dnia Królowej w Amsterdamie w 2002. W 2009 wystąpiła na koncertach Cher w Las Vegas.
Jako kompozytorka Patti Russo napisała razem z Fredem Weinbergiem piosenkę "Take Good Care Of My Heart", która pojawiła się w filmie "South Beach Dreams" (2006). Była jedną z osób, które stworzyły piosenkę "Runnin’ for the Red Light (I Gotta Life)" na album Meat Loafa "Welcome To The Neighborhood" (1995). Razem z gitarzystą Jonem Tivenem napisała piosenkę "Bible And A Beer", którą śpiewała na koncertach Meat Loafa w 2008 (trasa koncertowa "Casa de Carne tour"). Piosenka "Hide And Hell" (współstworzona z gitarzystą Paulem Crookiem) została nagrana przez piosenkarza Steve’a Steinmana.
W Londynie w musicalu "Notre-Dame de Paris" zagrała główną rolę Esmeraldy. W Las Vegas wystąpiła w roli Killer Queen w musicalu "We Will Rock You" opartym na muzyce zespołu Queen.

</doc>
<doc id="1638476" url="https://pl.wikipedia.org/wiki?curid=1638476" title="40. ceremonia wręczenia nagród Brytyjskiej Akademii Filmowej">
40. ceremonia wręczenia nagród Brytyjskiej Akademii Filmowej

40. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (5) otrzymał film "Pokój z widokiem".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1638481" url="https://pl.wikipedia.org/wiki?curid=1638481" title="Alvise Contarini">
Alvise Contarini

Alvise Contarini (Wenecja, 24 października 1601–15 stycznia 1684) – 106. Doża Wenecji od elekcji 26 sierpnia 1676 do śmierci siedem lat później. Był ósmym członkiem rodu Contarini, który został weneckim dożą (pierwszy był Domenico Contarini, został wybrany w 1043).
Jego rządy należały do spokojnych, gdyż Republika Wenecka odzyskiwała stabilność po V wojnie osomańsko-weneckiej (o Kretę, w latach 1645–1669). Pomimo tego w ostatnich dniach jego panowania stosunki z Imperium Osmańskim uległy pogorszeniu, a Republika rozpoczęła walkę w VII wojnie, znanej też jako Wojna Moreańska (1684-1699).

</doc>
<doc id="1638482" url="https://pl.wikipedia.org/wiki?curid=1638482" title="Sobiepan">
Sobiepan



</doc>
<doc id="1638484" url="https://pl.wikipedia.org/wiki?curid=1638484" title="Marcantonio Giustinian">
Marcantonio Giustinian

Marcantonio Giustinian (ur. 2 marca 1619 - zm. 23 marca 1688) – doża wenecki od 1683 roku.

</doc>
<doc id="1638486" url="https://pl.wikipedia.org/wiki?curid=1638486" title="Pagina (artzin)">
Pagina (artzin)

Pagina – arkusz literacki Polsko-Czeskiej Grupy Poeci ’97, który powołali do życia Krzysztof Karwowski i Tomasz Leśniowski w Nowej Rudzie. Artzin miał różny format o objętości 4-8 stron. „Pagina” trafiała do domów kultury, bibliotek, stowarzyszeń i klubów zrzeszających literatów, redakcji pism, oraz osób prywatnych w Polsce, a także za granicą. Prócz poezji na łamach arkusza prezentowana była proza (w fragmentach), przekłady, recenzje, a także krótkie informacje. Do lutego 1999 r. ukazało się 12. numerów tego pisemka (cztery z nich było dwumiesięcznikami, a ostatni, 12. numer (luty 1999 r.) ukazał się po 11. miesięcznej przerwie w formacie A6). W piśmie publikowana była twórczość Polsko-Czeskiej Grupy Poeci ’97.

</doc>
<doc id="1638489" url="https://pl.wikipedia.org/wiki?curid=1638489" title="Francesco Morosini">
Francesco Morosini

Francesco Morosini (ur. 26 lutego 1618 - zm. 6 stycznia 1694) – doża wenecki od 1688 roku.
W 1684 roku dowodząc wojskami weneckimi zdobył główną bazę korsarzy tureckich na wyspie Santa Maura. Do 1687 zostały opanowane Morea, Attyka, Zatoka Koryncka i Lepanto. Dzięki tym sukcesom zyskał przydomek "Peloponeski".

</doc>
<doc id="1638491" url="https://pl.wikipedia.org/wiki?curid=1638491" title="Naftali Botwin">
Naftali Botwin

Naftali Botwin, właśc. Izaak Naftali Botwin (ur. 11 lub 19 lutego 1905 w Rudach Strzeleckich pow. Kamionka Strumiłowa, zm. 6 sierpnia 1925 we Lwowie) – działacz polskiego ruchu komunistycznego.
Życiorys.
Od 1922 członek organizacji Cukunft. Od 1923 członek organizacji Związek Młodzieży Komunistycznej w Polsce. Od 1924 członek Wydziału Zawodowego ZMK we Lwowie. Od 1925 członek Komunistycznej Partii Zachodniej Ukrainy. 28 lipca 1925, wypełniając polecenie partii, w sądzie we Lwowie zastrzelił funkcjonariusza polskiej Defensywy Józefa Cechnowskiego, który przeniknął do KPZU i wydał policji czterech jej członków. Cechnowskiego już 11 dni wcześniej próbowali zabić Władysław Hibner, Władysław Kniewski i Henryk Rutkowski, jednak zorganizowany przez nich zamach nie powiódł się. Botwin został skazany przez sąd doraźny we Lwowie na karę śmierci (jego obrońcą był Maurycy Axer) i rozstrzelany.
Śmierć Naftalego Botwina upamiętnił Władysław Broniewski w wierszu "Na śmierć rewolucjonisty".
Imię Naftalego Botwina nadano kompanii w składzie Brygady Dąbrowszczaków w 1937 w Hiszpanii.

</doc>
<doc id="1638492" url="https://pl.wikipedia.org/wiki?curid=1638492" title="Bremgarten (Argowia)">
Bremgarten (Argowia)

Bremgarten – gmina miejska w Szwajcarii, w kantonie Argowia, siedziba okręgu Bremgarten. 31 grudnia 2014 liczyło 7767 mieszkańców.
Bremgarten jest położone w dolinie rzeki Reuss. Posiada bogatą i burzliwą historię, sięgającą XI wieku. Przez wiele wieków należało do Habsburgów. Cieszyło się przywilejami, rozwijało się ekonomicznie, stając się ważnym ośrodkiem targowym i rzemieślniczym. W czasach reformacji, w mieście działał znany protestancki teolog Johann Heinrich Bullinger.
Miasto może się poszczycić chętnie odwiedzaną starówką oraz wieloma zabytkami, w tym średniowiecznymi murami miejskimi, wieżami: szpitalną, kata i czarownic, zamkiem, ratuszem i kamieniczkami.

</doc>
<doc id="1638494" url="https://pl.wikipedia.org/wiki?curid=1638494" title="Silvestro Valiero">
Silvestro Valiero

Silvestro Valiero (ur. 28 marca 1630, zm. 7 lipca 1700) – doża wenecki od 1694 roku. Był synem doży Bertuccio Valiero.

</doc>
<doc id="1638497" url="https://pl.wikipedia.org/wiki?curid=1638497" title="Jędrzej Wala">
Jędrzej Wala



</doc>
<doc id="1638499" url="https://pl.wikipedia.org/wiki?curid=1638499" title="Gustav Andreas Tammann">
Gustav Andreas Tammann

Gustav Andreas Tammann (ur. 24 lipca 1932 w Getyndze, zm. 6 stycznia 2019) – niemiecki astronom, wnuk chemika Gustava Tammanna.
Życiorys.
Gustav Andreas studiował astronomię w Bazylei i Getyndze. W 1963 wyjechał do obserwatorium Mount Wilson i rozpoczął wieloletnią współpracę z Allanem Sandage. W 1972 został profesorem Uniwersytetu w Hamburgu. Od 1977 do emerytury był kierownikiem Instytutu Astronomicznego Uniwersytetu w Bazylei.
W 2000 otrzymał nagrodę im. Alberta Einsteina, zaś w 2005 Medal Karla Schwarzschilda. Był członkiem Rady Europejskiego Obserwatorium Południowego.
W uznaniu jego zasług jedną z planetoid nazwano (18872) Tammann.

</doc>
<doc id="1638503" url="https://pl.wikipedia.org/wiki?curid=1638503" title="Lodowe kowadło">
Lodowe kowadło

Lodowe kowadło (ang. "The Anvil of Ice") to dzieło Michaela Scotta Rohana utrzymane w tematyce fantasy wydane po raz pierwszy w 1986 roku. Jest to pierwsza część sagi "Zima świata", opowiadającej o życiu i bohaterskich czynach młodego Alva-Elofa, nawiązującej do mitologii staroskandynawskiej. Data pierwszego polskiego wydania to rok 1994 nakładem Wydawnictwa Amber.

</doc>
<doc id="1638504" url="https://pl.wikipedia.org/wiki?curid=1638504" title="Ika Freudenberg">
Ika Freudenberg

Ika Freudenberg (właśc. Frederike Freudenberg) (ur. 25 marca 1858 w Raubach k. Koblencji, zm. 9 stycznia 1912 w Monachium) – przywódczyni umiarkowanego ruchu sufrażystek w Niemczech i działaczka społeczna.
W 1894, mając 36 lat, założyła wraz z towarzyszką Sophie Goudstikker monachijskie "Verein für Fraueninteressen", którego była przewodniczącą do 1912. Do sympatyków towarzystwa należeli Rainer Maria Rilke oraz Ernst von Wolzogen. Jej następczynią była Luise Kiesselbach.
Działając na terenie Bawarii i w Monachium, założyła punkt pomocy prawnej i kierowała placówką informacyjną ds. opieki społecznej i zatrudnienia kobiet, co na przełomie XIX i XX w. było bardzo dużym osiągnięciem. Pisała publikacje poświęcone obronie praw kobiet oraz pisma programowe ruchu sufrażystek, np. "Die Frau und die Kultur des öffentlichen Lebens" z 1912 ("Kobieta a kultura życia publicznego"), "Grundsätze und Forderungen der Frauenbewegung" z 1912 ("Założenia i żądania ruchu kobiecego"), "Die Frau und die Politik" z 1908 (Kobieta i polityka").

</doc>
<doc id="1638506" url="https://pl.wikipedia.org/wiki?curid=1638506" title="Cermait (artzin)">
Cermait (artzin)

„Cermait” – artzin redagowany od czerwca 1998 r. przez Tomasza Leśniowskiego w Nowej Rudzie. Arkusz poetycki, podobnie jak „Pagina” trafiał do bibliotek, domów kultury, klubów i stowarzyszeń zrzeszających literatów oraz do osób prywatnych. Pismo miało format A5 i objętość dwóch stron. 
Oprócz poezji na łamach arkusza prezentowane były przekłady oraz informacje o konkursach poetyckich. Do lipca 2000 r. ukazały się 23 numery „Cermait”. W piśmie publikowana była twórczość Polsko-Czeskiej Grupy Poeci ’97.

</doc>
<doc id="1638507" url="https://pl.wikipedia.org/wiki?curid=1638507" title="Młodzieżowe mistrzostwa Polski w szachach">
Młodzieżowe mistrzostwa Polski w szachach

Młodzieżowe mistrzostwa Polski w szachach – turnieje szachowe, mające na celu wyłonienie medalistów mistrzostw Polski w kategorii do 23 lat, rozgrywane systemem szwajcarskim w latach 1986–1989. Podczas ostatniej edycji rozegrano jeden turniej z oddzielną klasyfikacją dla kobiet.

</doc>
<doc id="1638508" url="https://pl.wikipedia.org/wiki?curid=1638508" title="Spiroergometria">
Spiroergometria

Spiroergometria (test wysiłkowy sercowo-płucny, ang. "ergospirometry, cardiopulmonary exercise test, CPET, CPX") – badanie medyczne służące do diagnostyki odpowiedzi na wysiłek fizyczny układów krążenia i oddechowego oraz metabolizmu układu mięśniowego. Metoda ta stosowana jest w diagnostyce medycznej sportowców wyczynowych, a ostatnio również sportowców amatorów i osób dbających o swoją kondycję fizyczną.
Zastosowanie.
Test jest wykorzystywany w kardiologii, pulmonologii, medycynie sportowej i rehabilitacji. Przeprowadzane w celu diagnostyki różnicowej przyczyn duszności wysiłkowej oraz oceny wydolności oddechowej, tolerancji wysiłku fizycznego i rokowania w przebiegu choroby serca lub płuc (m.in. przed przeszczepem serca lub przed wszczepieniem układu resynchronizującego CRT). Jest też wykorzystywany w ocenie wydolności fizycznej przed rozpoczęciem treningu fizycznego i do oceny postępów w ramach jego realizacji.
Wykonanie.
Wysiłek fizyczny wykonywany jest przez osobę badaną na bieżni lub cykloergometrze. Obciążenie wysiłkiem jest kontrolowane przez komputer, zgodnie z protokołem badania (według m.in. Bruce’a, Naughtona lub Balke’a). Badanie jest oparte na elektrokardiograficznej próbie wysiłkowej z monitorowaniem ciśnienia tętniczego krwi, czynności serca, zmian odcinka ST, wystąpienia zaburzeń rytmu i przewodzenia. Wydychane przez badanego powietrze jest poddawane ocenie spirometrycznej celem wykrycia ewentualnej obturacji (pomiar wskaźnika Tiffeneau oraz FEV1) oraz określenia pojemności życiowej płuc (VC). Równocześnie analizowane są stężenia tlenu i dwutlenku węgla w wydychanym powietrzu. Daje to możliwość dokonania analizy przemian metabolicznych zachodzących w organizmie w trakcie wysiłku. Ryzyko wystąpienia zgonu podczas badania jest niskie i wynosi 2 do 5 na 100000 testów.

</doc>
<doc id="1638509" url="https://pl.wikipedia.org/wiki?curid=1638509" title="Richard Matthew Stallman">
Richard Matthew Stallman



</doc>
<doc id="1638510" url="https://pl.wikipedia.org/wiki?curid=1638510" title="Leo Jud">
Leo Jud

Leo Jud (Leo Judä, Leo Keller) (ur. w 1482 w Guémar w Nadrenii, zm. 19 czerwca 1542 w Zurychu) – szwajcarski teolog i reformator protestancki, współpracownik Ulricha Zwingliego i Heinricha Bullingera.
Był synem księdza, uczęszczał do szkoły łacińskiej w Sélestat, a od 1499 studiował medycynę w Bazylei i Fryburgu Bryzgowijskim. Od 1505 zajął się teologią i zaprzyjaźnił z Ulrichem Zwinglim. W latach 1507–1510 był diakonem w Bazylei, kończąc jednocześnie studia.
Został proboszczem w kościele św. Hipolita, a w 1519 następcą Zwingliego w Einsiedeln. Rozpoczął też pracę nad egzegezą i tłumaczeniem Biblii. W 1523 przejął parafię św. Piotra w Zurychu, ożenił się i został jednym z najbliższych współpracowników Zwingliego. Działał jako kaznodzieja, sędzia i nauczyciel. Brał udział w przekładzie Biblii wydanym w roku 1531 i znanym jako Biblia zuryska. Układał pieśni religijne. Współpracował z Heinrichem Bullingerem, opracowując dogmaty wiary ewangelicko-reformowanej (konfesje helweckie) oraz przepisy kościelne. Zmarł mając 60 lat.

</doc>
<doc id="1638512" url="https://pl.wikipedia.org/wiki?curid=1638512" title="Max von Schillings">
Max von Schillings

Max von Schillings (ur. 19 kwietnia 1868 w Düren w Nadrenii, zm. 24 lipca 1933 w Berlinie) – niemiecki kompozytor i dyrygent; prezes Pruskiej Akademii Sztuki w Berlinie, członek NSDAP, zwolennik Adolfa Hitlera; brat fotografa Carla Georga Schillingsa.
1 października 1892 ożenił się z kuzynką Karoliną Józefą Peill. W 1923 doszło do rozwodu i w tym samym roku poślubił śpiewaczkę operową - Barbarę Kemp. Druga żona przeżyła go o 26 lat i zmarła w 1959. W 1910 znalazł się na czołówkach gazet z powodu skandalu związanego ze swoją teściową Wilhelminą Peill-Schillings. Umieścił ją bowiem w zakładzie zamkniętym dla psychicznie chorych, żeby uniemożliwić jej dysponowanie majątkiem. Teściowa zmarła 3 lata później. Prawnik Paul Elmer, który zajmował się reformą niemieckich przepisów, dotyczących osób psychicznie chorych, opisał ten przypadek w artykule "Geld und Irrenhaus" ("Pieniądze i dom wariatów") z 1914.
Schillings pobierał nauki u Caspara Josepha Brambacha i Otto von Königslöwa. Studiował też prawo i filozofię. Mając dwadzieścia kilka lat pracował przy wagnerowskich festiwalach muzycznych w Bayreuth. Następnie był dyrygentem i nauczycielem w Monachium. Profesurę otrzymał w lutym 1903. Jego uczniami byli Paul von Klenau, Wilhelm Furtwängler, Robert Heger i Frederick Delius, który poświęcił Schillingsowi utwór "Sea Drift" z 1904.
Od 1908 do 1918 Schillings był generalnym dyrektorem Królewskiego Teatru Dworskiego w Stuttgarcie, zaś król Wirtembergii Wilhelm II nadał mu tytuł szlachecki i order królewski. Czasy wilhelmińskiej, arystokratyczno-burżuazyjnej Rzeszy, były dla Schillingsa okresem najwyższego uznania.
Od 1918 do 1925, jako następca swojego przyjaciela Richarda Straussa, był dyrektorem opery pruskiej w Berlinie. Jednocześnie był kierownikiem muzycznym Opery Leśnej w Sopocie. W drugiej połowie lat 20. odbywał podróże koncertowe po Europie i USA.
Był zagorzałym przeciwnikiem Republiki Weimarskiej i zadeklarowanym antysemitą. 1 kwietnia 1933 został członkiem NSDAP. Wcześniej w 1932 otrzymał medal Goethego (Goethe-Medaille für Kunst und Wissenschaft) oraz został wybrany prezesem Pruskiej Akademii Sztuki w Berlinie, której szefował aż do śmierci. Przyczynił się do usunięcia z niej takich znanych osobistości, jak: Alfred Döblin, Ricarda Huch, Käthe Kollowitz, Max Libermann, Heinrich Mann, Thomas Mann, Alfons Paquet, Jakob Wassermann i Franz Werfel. Zmusił do rezygnacji Arnolda Schönberga i Franza Schrekera. Co prawda opowiedział się za pozostawieniem aktora Alberta Bassermanna. Poza tym na miesiąc przed śmiercią poprosił wraz z architektami Paulem Schultze-Nauburgiem i Germanem Bestelmeyerem o nieniszczenie dzieł, określonych przez nazistów jako zdegenerowane, lecz pozostawienie ich jako "pomniki czasów niemieckiego upadku". Od marca 1933 do śmierci w lipcu był kierownikiem Opery Miejskiej w Berlinie. Zmarł nagle w wieku 65 lat na zator płuc.
Komponował dzieła sceniczne i wokalne ("Dem Verklärten", "Glockenlieder"), muzykę orkiestrową ("Meergruss und Seemorgen" z 1895, "Zwiegespräch" z 1897) i kameralną (kwartet e-moll z 1906; kwintet Es-dur z 1917). W swej twórczości odwoływał się do dzieł Richarda Wagnera. Jego twórczość jest prawie zapomniana. Sporadycznie jedynie wystawia melodramat "Hexenlied" (1903) oraz operę "Mona Lisa" (1905). Schillings pisał nie tylko dramaty muzyczne (jak "Ingwelde" z 1894), czy opery: "Der Pfeifertag" (1899), "Moloch" (1906), ale także kantaty i koncerty.

</doc>
<doc id="1638514" url="https://pl.wikipedia.org/wiki?curid=1638514" title="Alberto Cuello">
Alberto Cuello

Alberto Cuello – piłkarz argentyński, obrońca.
Jako piłkarz klubu Tigre Buenos Aires był w kadrze reprezentacji podczas turnieju Copa América 1929, gdzie Argentyna zdobyła mistrzostwo Ameryki Południowej. Cuello nie zagrał w żadnym meczu.
W 1932 roku Cuello przeszedł z Tigre do River Plate, z którym w tym samym roku zdobył swój pierwszy tytuł mistrza Argentyny. Sukces ten powtórzył w 1936 roku.
Jako piłkarz klubu River Plate wziął udział w turnieju Copa América 1937, gdzie Argentyna została mistrzem Ameryki Południowej. Cuello zagrał tylko w drugiej połowie wygranego 6:1 meczu z Paragwajem. W tym samym roku razem z River Plate zdobył swoje trzecie mistrzostwo Argentyny i puchar Copa Ibarguren.
W 1938 i 1939 dwa razy z rzędu Cuello razem z River Plate został wicemistrzem Argentyny.
Po raz czwarty i ostatni tytuł mistrza Argentyny Cuello zdobył w 1941 roku. W tym samym roku zakończył karierę piłkarską.

</doc>
<doc id="1638517" url="https://pl.wikipedia.org/wiki?curid=1638517" title="Oswald Myconius">
Oswald Myconius

Oswald Myconius (zwany też jako Oswald Geißhüsler) (ur. w 1488 w Lucernie, zm. 14 października 1552 w Bazylei) – szwajcarski teolog protestancki, przedstawiciel reformacji.
Życiorys.
Był nauczycielem w Zurychu, Lucernie i Einsiedeln. Od 1532 pastorem i profesorem w Bazylei. Zaangażował się w prace nad reformą szkolnictwa. Współpracował z Heinrichem Bullingerem, z którym ułożył tzw. konfesje szwajcarskie. Wspierał starania Martina Bucera (przywódcy, po śmierci Zwingliego, ewangelików reformowanych w Szwajcarii), który dążył do pogodzenia luteran z katolikami. Był autorem biografii Ulrycha Zwingliego. Napisał komentarz do prac znanego szwajcarskiego humanisty i muzyka - Henricusa Glareanusa (Heinricha Loriti).

</doc>
<doc id="1638519" url="https://pl.wikipedia.org/wiki?curid=1638519" title="Silent Company">
Silent Company

Silent Company – to drugi album studyjny (LP) australijskiego power metalowego zespołu Black Majesty. Muzyka na nim zawarta to szybki, melodyjny power metal, przypominający dokonania Helloween, Gamma Ray, czy pierwsze albumy Edguy, z domieszką metalu progresywnego. Zespół zarejestrował również własną wersję utworu Jon'a English'a – Six Ribbons.
Lista utworów.
wszystkie utwory (oprócz "Six Ribbons") napisał Black Majesty
Twórcy.
Muzycy dodatkowi.
Evan Harris (Eyefear) – gitara basowa
Endel Rivers – instrumenty klawiszowe
Jason Old – boczny śpiew w utworach: "Silent Company", "Firestorm", "New Horizons", "Visionary", "Darkened Room"
Susie Goritchan: boczny śpiew w utworach: "Six Ribbons" i "Silent Company"
Informacje o albumie.
"Silent Company" został nagrany i zmixowany w PalmStudios (Melbourne). Nagranie perkusji odbyło się w K.A.R.O Studios (Niemcy) przy udziale znanego producenta muzycznego oraz lidera Iron Savior – Piet'a Sielck'a. Za inżynierie, mixy i produkcje odpowiada Endel Rivers. Mastering albumu wykonał Christian Schmid w Music Factory (Niemcy). Projekt i wykonanie okładki zdobiącej album należy do Dirka Illinga. Fotografie muzyków zamieszczone w książeczce wykonał Allen Moore.

</doc>
<doc id="1638521" url="https://pl.wikipedia.org/wiki?curid=1638521" title="Drzewica indyjska">
Drzewica indyjska

Drzewica indyjska ("Dendrocygna javanica") – gatunek średniej wielkości ptaka z podrodziny drzewic (Dendrocygninae) w rodzinie kaczkowatych (Anatidae). Nie wyróżnia się podgatunków.
Występowanie.
W środowisku naturalnym zamieszkuje południową i południowo-wschodnią Azję (m.in. Pakistan, Indie, Nepal, Sri Lankę, Bangladesz, Tajlandię, Malezję, południowe Chiny, Wietnam, Indonezję). Są też ptakami hodowlanymi.
Morfologia.
Brak widocznego dymorfizmu płciowego. Długość ciała 38–42 cm; masa ciała 450–600 g.

</doc>
<doc id="1638522" url="https://pl.wikipedia.org/wiki?curid=1638522" title="Richard Brinsley Sheridan">
Richard Brinsley Sheridan

Richard Brinsley Sheridan (ur. 30 października 1751 w Dublinie, zm. 7 lipca 1816 w Londynie) – irlandzki poeta, dramatopisarz i polityk.
Richard Brinsley Sheridan był trzecim synem aktora i pisarza Thomasa Sheridana (zm. 1788) i pisarki Frances Sheridan. W 1762 rodzina przeniosła się do Londynu, a jego matka zmarła, gdy miał 11 lat.
Po ukończeniu Harrow School rozpoczął studia prawnicze. Związał się w tym czasie z aktorką Elizabeth Linley. Po powrocie do Londynu rozpoczął pisanie dramatów i kupił wraz z przyjaciółmi Theatre Royal przy Drury Lane (gdzie uprzednio grała Elizabeth). Pierwsza sztuka "The Rivals" (wystawiona w 1775 w Covent Garden) nie osiągnęła początkowo sukcesów, z czasem weszła jednak do kanonu literatury angielskiej. Powodzenie osiągnęła komedioopera "The Duenna" z 1775. Rozgłos natomiast przyniosła mu komedia obyczajowa "The School for Scandal" z 1777, która zaliczana jest do najlepszych angielskich komedii. Późniejsza (z 1779) farsa "The Critic" również została pozytywnie odebrana przez publiczność.
Richard Brinsley Sheridan zaangażował się także w politykę. Mając 29 lat, został w 1780 wybrany do parlamentu z ramienia wigów. Stał się znanym mówcą politycznym. U boku Charlesa Foksa był pierwszym sekretarzem, a potem ministrem finansów. Znana była jego mowa przeciwko gubernatorowi Indii Wschodnich – Warrenowi Hastingsowi, którego oskarżył o nadużycia w stosunku do tamtejszej ludności. Po śmierci Williama Pitta Młodszego w 1806 został ministrem floty. Zmarł w 1816 w wieku 64 lat.
Komedia "School for Scandal" została zaadaptowana przez Wojciecha Bogusławskiego w 1793. W polskim tłumaczeniu zyskała tytuł "Szkoła obmowy".
Wnuczką Richarda Brinsleya Sheridana była poetka romantyczna Caroline Norton.

</doc>
<doc id="1638523" url="https://pl.wikipedia.org/wiki?curid=1638523" title="Brendon Hartley">
Brendon Hartley

Brendon Hartley (ur. 10 listopada 1989 w Palmerston North) – nowozelandzki kierowca wyścigowy.
Życiorys.
Początki kariery.
Urodził się w rodzinie bardzo zaangażowanej w sporty motorowe. Jego ojciec, Bryan, startował m.in. w Formule Atlantic. W wieku 6 lat, podobnie jak jego brat Nelson, rozpoczął karierę w kartingu. Sześć lat później rozpoczął karierę w Formule 1st, a swój pierwszy sezon zakończył na 7 pozycji. W 2003 roku trzynastoletni wygrał New Zealand Formula Ford Festival, co skutkowało jego startami w następnym roku w Formule Ford. Startował w niej w samochodzie używanym przez swojego brata rok wcześniej i wygrał 2 z 4 startów.
Po sezonie w nowozelandzkiej Formule Toyota Hartley przeniósł się do Europy gdzie startował w Eurocup Formula Renault i Formula Renault Northern European Cup (NEC) – zajął tam kolejno 14 i 10 miejsce. Rok później ścigał się nadal w Eurocup i przeniósł się z NEC do włoskiej Formuły Renault - w Eurocup wygrał 3 wyścigi, a we Włoskiej Formule Renault 3 wyścigi ukończył na podium i został mistrzem Eurocup. W 2007 roku Hartley zadebiutował w Masters of Formula 3 w Zolder i zajął tam 4 miejsce. Następnie został kierowcą zespołu Nowej Zelandii w A1 GP.
Formuła 1.
W lutym 2008 roku, osiemnastoletni Hartley zaliczył pierwsze spotkanie z Formułą 1, został zaproszony do wykonania pokazu zespołu Red Bull Racing w Rijadzie. Później wziął udział w testach samochodu STR3 zespołu Scuderia Toro Rosso.
W listopadzie 2008 roku Mark Webber złamał nogę w wypadku rowerowym, Hartley razem z Sébastienem Buemim testował samochód RB4 zespołu Red Bulla.
W roku 2009 Hartley został oficjalnym kierowcą testowym i rezerwowym zespołów Scuderia Toro Rosso i Red Bull Racing. W lipcu 2010 roku został zwolniony z tych funkcji, a także wyrzucony z programu Red Bull Junior Team dla młodych kierowców.
W 2017 Brendon wystąpił w Grand Prix Stanów Zjednoczonych 2017 w bolidzie Toro Rosso zastępując Daniiła Kwiata. Po tym wyścigu został zatrudniony do końca sezonu 2017.

</doc>
<doc id="1638529" url="https://pl.wikipedia.org/wiki?curid=1638529" title="Serhij Pszenycznych">
Serhij Pszenycznych

Serhij Mykołajowycz Pszenycznych, ukr. Сергій Миколайович Пшеничних (ur. 19 listopada 1981 w Połtawie) – ukraiński piłkarz, grający na pozycji obrońcy lub pomocnika.
Kariera piłkarska.
Kariera klubowa.
W 2001 rozpoczął karierę piłkarską w miejscowym klubie Worskła Połtawa. Od 2003 występował w czeskim SFC Opawa. Podczas przerwy zimowej sezonu 2004/2005 razem z Williamem Batistą opuścił Opawę i przeszedł do Borysfena Boryspol. Od lata 2005 już bronił barw Karpat Lwów. 30 lipca 2005 zadebiutował w koszulce Karpat. Przed rozpoczęciem sezonu 2008/09 po tym, jak klub opuścił poprzedni kapitan Mykoła Iszczenko, został wybrany nowym kapitanem drużyny. 23 lipca 2009 otrzymał status wolnego agenta. A już następnego dnia podpisał 3-letni kontrakt z Metalistem Charków. W lipcu 2015 przeniósł się do Stali Dnieprodzierżyńsk. W czerwcu 2016 opuścił Stal.

</doc>
<doc id="1638535" url="https://pl.wikipedia.org/wiki?curid=1638535" title="L. E. Tammelin">
L. E. Tammelin



</doc>
<doc id="1638536" url="https://pl.wikipedia.org/wiki?curid=1638536" title="39. ceremonia wręczenia nagród Brytyjskiej Akademii Filmowej">
39. ceremonia wręczenia nagród Brytyjskiej Akademii Filmowej

39. ceremonia rozdania nagród Brytyjskiej Akademii Sztuk Filmowych i Telewizyjnych.Najwięcej statuetek (4) otrzymał film "Amadeusz".
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1638537" url="https://pl.wikipedia.org/wiki?curid=1638537" title="W pogoni za porankiem">
W pogoni za porankiem

W pogoni za porankiem (ang. "Chast the Morning") – powieść Michaela Scotta Rohana, utrzymana w konwencji fantasy, wydana oryginalnie w 1990 roku. Jest to pierwsza część cyklu "Spirala". W Polsce wydana w roku 1994 nakładem wydawnictwa Amber.

</doc>
<doc id="1638538" url="https://pl.wikipedia.org/wiki?curid=1638538" title="Lekkoatletyka na Letniej Uniwersjadzie 1970 – rzut oszczepem kobiet">
Lekkoatletyka na Letniej Uniwersjadzie 1970 – rzut oszczepem kobiet

Rzut oszczepem kobiet – jedna z konkurencji lekkoatletycznych rozegranych w Turynie na Stadio Comunale podczas szóstej letniej uniwersjady.
Do rywalizacji przystąpiło tylko 13 zawodniczek z 11 krajów, w związku z czym nie rozegrano rundy eliminacyjnej. W konkursie wzięła udział jedna reprezentantka Polski – Daniela Jaworska, która wywalczyła złoty medal.
Rekordy.
Tabela przedstawia najlepsze wyniki, które uzyskały zawodniczki na świecie, w Europie, Polsce i na dotychczasowych uniwersjadach.

</doc>
<doc id="1638542" url="https://pl.wikipedia.org/wiki?curid=1638542" title="Frantz Kruger">
Frantz Kruger

Frantz Kruger (ur. 22 maja 1975) – południowoafrykański lekkoatleta, dyskobol, od 2007 startujący w barwach Finlandii.
Osiągnięcia.
Kruger od 2007 startuje w barwach Finlandii, której jest obywatelem dzięki małżeństwu z byłą fińską lekkoatletką Heli Koivulą.

</doc>
<doc id="1638549" url="https://pl.wikipedia.org/wiki?curid=1638549" title="Parafia Przenajświętszego Sakramentu w Płocku">
Parafia Przenajświętszego Sakramentu w Płocku

Parafia Przenajświętszego Sakramentu w Płocku – mariawicka parafia diecezji warszawsko-płockiej, Kościoła Starokatolickiego Mariawitów w RP.
Siedziba parafii oraz katedra znajduje się w Płocku, przy ul. Kazimierza Wielkiego 27, w województwie mazowieckim. Proboszczem parafii jest biskup Marek Maria Karol Babi, zwierzchnik Kościoła. Przy parafii mieszka dwóch kleryków, którzy uzupełniają wykształcenie w płockich szkołach średnich. W Płocku znajduje się również cmentarz mariawicki.
Historia parafii.
Historia mariawityzmu w Płocku ściśle związana jest z osobą bł. Marii Franciszki Kozłowskiej, która w 1901 zakupiła posesję wraz z parterowym domem przy ul. Kazimierza Wielkiego 27. Od 1902 w budynku znajdował się klasztor sióstr pod nazwą pracowni robót kościelnych. We wrześniu 1906 na sąsiedniej, wydzierżawionej posesji, w głównym domu urządzono kaplicę mieszczącą 300 osób. 4 października 1906 w uroczystość św. Franciszka dokonano jej poświęcenia i odprawiono pierwsze publiczne nabożeństwo. Od samego początku w Płocku mieszkało niewielu mariawitów, skuteczne prześladowania zatrzymały ich liczebność na 300–400 duszach. Mariawici myśleli jednak nieustannie o budowie dużego kościoła parafialnego. 27 maja 1911 odbyło się poświęcenie fundamentów pod budowę obszernego kościoła i klasztoru. Budowę ukończono latem 1914. Od tej pory parafia płocka jest najważniejszą parafią Kościoła Starokatolickiego Mariawitów, chociaż jest ona jedną z najmniej licznych. Każdorazowo biskup naczelny Kościoła jest proboszczem tej parafii.
Nabożeństwa.
W okresie zimowym nabożeństwa odbywają się w kaplicy przyklasztornej.

</doc>
<doc id="1638550" url="https://pl.wikipedia.org/wiki?curid=1638550" title="Eddy Ellwood">
Eddy Ellwood

Eddy Ellwood, właściwie Edmund Ellwood (ur. 30 marca 1964 r. w Hartlepool) – angielski kulturysta i strongman.
Życiorys.
Urodził się w Hartlepool, a wychowywał we wsi Horden, na wschód od Durham. Ma siostrę Gillian oraz braci: Karla i Sama. Karl Ellwood również jest kulturystą. W roku 1980 ukończył szkołę Yohden Hall Comprehensive w Durham, a w 1984 uczelnię wyższą, Hartlepool College of Further Education w Hartlepool.
Jako nastolatek, przez okres około siedmiu lat, uprawiał boks. Po ukończeniu dziewiętnastego roku życia zaczął zajmować się kulturystyką.
Pięciokrotnie zdobywał tytuł Mister Universe (Pro), w latach 1997, 1998, 1999, 2000 i 2001. Pobił rekord ustanowiony przez Arnolda Schwarzeneggera, który nagradzany był tym laurem cztery razy. W 2007 roku wyróżniono go Oscar Heidenstam Foundation Hall of Fame, która przyznawana jest wybitnie zasłużonym kulturystom.
Wziął udział w indywidualnych Mistrzostwach Świata Strongman 2003, jednak nie zakwalifikował się do finału. W Drużynowych Mistrzostwach Świata Strongman 2006 również nie zakwalifikował się do finału.
Właściciel siłowni Xtreme Fitness, położonej w Hartlepool. Zamieszkuje Durham. Pierwszy z jego synów, Jake, uprawia rugby, a drugi, Ethan, jest kulturystą. Ma też syna Maksa. Trenuje młodszych kulturystów; współpracował między innymi z Lukasem Gabrisem.
Warunki fizyczne.
Rekordy życiowe:

</doc>
<doc id="1638552" url="https://pl.wikipedia.org/wiki?curid=1638552" title="Reaktor ciężkowodny">
Reaktor ciężkowodny

Reaktor ciężkowodny (ang. "heavy water reactor") – rodzaj reaktora jądrowego, w którym rolę moderatora i chłodziwa pełni woda ciężka. Najpopularniejszą na świecie tego typu konstrukcją jest reaktor CANDU opracowany w Kanadzie.
Lekka woda jest dobrym moderatorem neutronów, ale jednocześnie silnym pochłaniaczem, co wymaga wzbogacania paliwa uranowego w celu utrzymania reakcji łańcuchowej w reaktorze lekkowodnym. Woda ciężka ma podobne właściwości moderujące, jednakże pochłania neutrony w dużo mniejszym stopniu. Dlatego reaktor ciężkowodny może wykorzystywać jako paliwo naturalny uran, bez potrzeby kosztownego i długotrwałego wzbogacania.
Wadą reaktorów ciężkowodnych jest koszt początkowej inwestycji związanej z produkcją wody ciężkiej. W przypadku reaktora CANDU materiał ten stanowi około 20% kosztów początkowych.
Jednym z produktów uranowego reaktora jądrowego jest pluton. Metal ten, obok wysokowzbogaconego uranu, jest materiałem służącym do budowy broni jądrowej. Z tego powodu budowa reaktorów ciężkowodnych jest jedną z najpopularniejszych dróg do budowy arsenału nuklearnego. Dokonały tego:
O próbę podążenia tą samą drogą i konstruowanie reaktora do celów militarnych podejrzewany jest Iran (reaktor "IR-40 Arak").

</doc>
<doc id="1638558" url="https://pl.wikipedia.org/wiki?curid=1638558" title="Kościół św. Jadwigi i św. Stanisława w Odrzywole">
Kościół św. Jadwigi i św. Stanisława w Odrzywole

Kościół św. Jadwigi i św. Stanisława w Odrzywole datowany na XIX wiek wybudowany na miejsce starej świątyni z XV wieku.
Historia kościoła.
Pierwszy, drewniany kościół został zbudowany w 1413 roku. Jego fundatorem był starosta radomski Dobrogost Czarny Odrzywolski. W 1640 roku za sprawą Mikołaja Odrzywolskiego, została dobudowana murowana kaplica. Po pożarze Odrzywołu w 1740 roku, ks. Adam Liźniewicz ufundował nową świątynię z piaskowca. W 1858 roku spłonął dach kościoła, a pozostałe ściany zniszczyła wilgoć.
Obecny kształt trójnawowego neogotyckiego kościoła został nadany w latach 1898-1907 roku. Jego projektantami byli Konstanty Wojciechowski i Jarosław Wojciechowski.
Zabytki sztuki w kościele.
W świątyni, na ołtarzu głównym, znajduje się obraz Matki Boskiej Bolesnej pochodzący z 1692 roku. Z tego samego wieku pochodzą płaskorzeźby sakralne, wczesnobarokowe epitafium marmurowe Abrahama Odrzywolskiego (1640 r.) oraz portret trumienny K. Odrzywolskiej. Z późniejszego okresu z XIX wieku pochodzi pasja żeliwna.

</doc>
<doc id="1638564" url="https://pl.wikipedia.org/wiki?curid=1638564" title="Pokraczka">
Pokraczka

Pokraczka ("Thalassornis leuconotus") – gatunek średniej wielkości ptaka z rodziny kaczkowatych (Anatidae). W naturalnym środowisku występuje w regionach Afryki Subsaharyjskiej, w szczególności na obszarze pomiędzy Czadem i Senegalem oraz pomiędzy Etiopią a RPA. Występuje też na Madagaskarze. Jest jedynym przedstawicielem monotypowego rodzaju Thalassornis. Długość ciała do 45 cm, masa ciała 625 do 800 g. Zasiedla ciepłe, śródlądowe jeziora, stawy, bagna i mokradła.
Systematyka.
Wyróżniono dwa podgatunki "T. leuconotus":
Status.
Międzynarodowa Unia Ochrony Przyrody (IUCN) uznaje pokraczkę za gatunek najmniejszej troski (LC, Least Concern) nieprzerwanie od 1988 roku. Liczebność populacji szacuje się na 12–28 tysięcy osobników, w tym 8–19 tysięcy osobników dorosłych. Trend liczebności uznaje się za malejący, choć niektóre populacje mogą być stabilne.

</doc>
<doc id="1638565" url="https://pl.wikipedia.org/wiki?curid=1638565" title="Bramy południa">
Bramy południa

Bramy południa (ang. "The Gates of Noon") – powieść Michaela Scotta Rohana, utrzymana w tematyce fantasy, wydana oryginalnie w 1992 roku. Jest to druga część cyklu "Spirala". W Polsce wyszła w roku 1996 nakładem wydawnictwa Amber.

</doc>
<doc id="1638568" url="https://pl.wikipedia.org/wiki?curid=1638568" title="Berezne">
Berezne



</doc>
<doc id="1638569" url="https://pl.wikipedia.org/wiki?curid=1638569" title="Gmina Berezne">
Gmina Berezne



</doc>
<doc id="1638574" url="https://pl.wikipedia.org/wiki?curid=1638574" title="Mistrzostwa Polski przedszkolaków w szachach">
Mistrzostwa Polski przedszkolaków w szachach

Mistrzostwa Polski przedszkolaków w szachach – turnieje szachowe mające na celu wyłonienie medalistów mistrzostw Polski przedszkolaków, rozgrywane systemem szwajcarskim od 1993 do 2013 w kategorii wiekowej do 7 lat. Od 2014 jako Mistrzostwa Polski juniorów do 6 lat.
W przeciwieństwie do mistrzostw w pozostałych kategoriach wiekowych, turnieje przedszkolaków rozgrywane są wyłącznie tempem szachów szybkich (aktualnie po 30 minut na całą partię). Kilka edycji odbyło się w obsadzie międzynarodowej (m.in. w 2004 r. w turnieju chłopców zwyciężył Czech Tomas Pavelek, w 1993 r. w turnieju dziewcząt III m. zajęła Czeszka Petra Novakova, a w 1994 r. – II m. zajęła Węgierka Veronica Schneider). W 1998 r. mistrzostw nie rozegrano.

</doc>
<doc id="1638575" url="https://pl.wikipedia.org/wiki?curid=1638575" title="Łysków (Białoruś)">
Łysków (Białoruś)

Łysków, Łyskowo (biał. "Лы́скава," "Лы́скаў", ros. "Лысково") – agromiasteczko na Białorusi położone w obwodzie brzeskim, w rejonie prużańskim.
W okresie II Rzeczypospolitej w województwie białostockim, w powiecie wołkowyskim. Siedziba wiejskiej gminy Łysków. W 1921 roku miejscowość liczyła 899 mieszkańców, w 2009 roku liczyła 357 mieszkańców.
Historia.
W przeszłości miasteczko należące do rodziny Bychowców. Od 1527 do 1839 znajdował się tu klasztor Misjonarzy, rozbudowany w XVIII w. w stylu baroku wileńskiego. W 1841 kościół klasztorny został zamieniony na cerkiew. W dwudziestoleciu międzywojennym po 1921 roku przywrócony do dawnej funkcji jako kościół rzymskokatolicki, po II wojnie światowej, około 1960 roku, został porzucony i zdewastowany.
Na cmentarzu przykościelnym znajduje się grób Franciszka Karpińskiego, polskiego poety okresu oświecenia, autora min. poematu "Laura i Filon" i znanych pieśni religijnych min. "Kiedy ranne wstają zorze, Wszystkie nasze dzienne sprawy, Bóg się rodzi – moc truchleje". Grobowiec ma kształt wielokrotnie zmniejszonej wiejskiej chaty. W szczycie tablica z płaskorzeźbą półpostaci, pod nią napis: "Oto mój dom ubogi", pod nim "Franciszek Karpiński * 1741–1825 * Poeta". Grobowiec zastąpił pierwotnie postawiony głaz marmurowy tylko z napisem "Oto mój dom ubogi".
W Łyskowie znajduje się również parafialna cerkiew prawosławna w stylu zakarpackim z 1933.
Miejsce urodzenia Jewno Azefa i Izraela Szochata.

</doc>
<doc id="1638577" url="https://pl.wikipedia.org/wiki?curid=1638577" title="Stefan Radosław">
Stefan Radosław

Stefan Radosław (serb. Стефан Радослав, "Stefan Radoslav") – syn Stefana I Koronowanego, król serbski w latach 1228-1234.
Dzieciństwo.
Najstarszy syn Stefana I Koronowanego i jego pierwszej żony Eudoksji Angeliny. Małżeństwo jego rodziców zostało zawarte jako potwierdzenie traktatu pokojowego pomiędzy Bizancjum a Serbią w 1190 roku, a rozpadło się po 1198 roku. Pomiędzy tymi dwoma datami należy więc umieścić datę narodzenia Radosława. Matka jego była Greczynką, w 1195 jej ojciec Aleksy III Angelos w drodze zamachu wojskowego objął tron cesarzy bizantyńskich. Bardzo prawdopodobne, że jej wpływ zaważył na skłonnościach filohelleńskich syna. Stefan Nemanicz miał z Eudoksją najprawdopodobniej jeszcze dwóch synów i dwie córki. W 1198 roku Stefan Nemanicz, od 1196 roku, po abdykacji ojca, władca Serbii, oskarżył swą żonę o zdradę. Eudoksja zbiegła do Zety na dwór szwagra Wukana, który przygotowywał się właśnie do obalenia brata, a stamtąd do Konstantynopola. W 1204 roku miała na krótko poślubić ostatniego cesarza bizantyńskiego przed najazdem krzyżowców, Aleksego V Murzuflosa. W 1202 roku Wukan wspólnie z królem węgierskim Emerykiem, pokonał ojca Radosława Stefana Nemanicza, który zbiegł na dwór cara bułgarskiego Kałojana. W 1203, a najpóźniej 1204 roku Stefan Nemanicz odzyskał tron. Losy Radosława w tym czasie nie są nam znane.
Następca tronu.
W 1216 roku Stefan Nemanicz interweniował w sprawie wygnanego księcia Humu Andrzeja, swego bratanka. Po odzyskaniu Humu na rzecz Andrzeja, na części terytorium osadził swego najstarszego syna Radosława. W tym samym roku interweniował również w Zecie, gdzie władzę po śmierci Wukana objął jego syn "król" Jerzy. Również Zetę Stefan Nemanicz poddał pod władzę Radosława. W dokumencie pochodzącym najprawdopodobniej z 1222 roku Radosław figuruje wraz z ojcem Stefanem I Koronowanym jako fundator monasteru w Żiczy, siedzibie pierwszego patriarchy serbskiego, stryja Radosława Sawy.
Po objęciu władzy w Epirze około 1216 roku przez Teodora Angelosa Dukasa Stefan Nemanicz doprowadził do zażegnania konfliktu między obydwoma państwami żeniąc swego najstarszego syna Radosława z córką Teodora, Anną. Prawdopodobnie około 1227 roku zrzekł się władzy na rzecz syna i wstąpił do klasztoru.
Król.
W 1228 roku Radosław został koronowany w Żiczy przez swego stryja Sawę na króla Serbii. Jego teść Teodor Angelos około 1227 roku, po opanowaniu Tesaloniki ogłosił się cesarzem Romejów i podjął energiczne kroki zmierzające do opanowania Konstantynopola. Radosław całkowicie podporządkował się teściowi. Nawet na dokumentach podpisywał się po grecku. Greckie napisy umieszczał też na wybijanym pieniądzu. W sprawach wiary i Kościoła zwracał się o radę do biskupa Ochrydy Demetriosa Chomatianosa. Jego progrecka postawa nie przysporzyła mu poparcia w kraju. Klęska Teodora Angelosa pod Kłokotnicą w 1230 roku i zdobycie hegemonii przez Bułgarię na Bałkanach doprowadziło w 1233 roku do wybuchu buntu możnowładców serbskich o orientacji probułgarskiej. Radosław zbiegł do Dubrownika, gdzie zdążył jeszcze wydać przywilej dla kupców dubrownickich. Ostatecznie władzę w państwie przejął jego młodszy brat Władysław. Bardzo prawdopodobne, że Radosław wrócił do Serbii, gdzie wraz z żoną wstąpił do klasztoru. Okoliczności jego śmierci nie są znane.

</doc>
<doc id="1638586" url="https://pl.wikipedia.org/wiki?curid=1638586" title="Sergei Zenjov">
Sergei Zenjov

Sergei Zenjov (ur. 20 kwietnia 1989 w Parnawie) – estoński piłkarz występujący na pozycji napastnika w kazachskim klubie Szachtior Karaganda oraz w reprezentacji Estonii.
Kariera piłkarska.
Kariera klubowa.
Jako 16 rozpoczął karierę piłkarską w miejscowym klubie Vaprus Parnawa. W 2006 bronił barw FC TVMK Tallinn. W lutym 2008 podpisał 3-letni kontrakt z ukraińskim klubem Karpaty Lwów. 1 marca 2008 zadebiutował w koszulce Karpat. Po 6 latach występów w końcu maja 2014 opuścił lwowski klub. W lipcu 2014 został piłkarzem Blackpool F.C.
Kariera reprezentacyjna.
20 sierpnia 2008 zadebiutował w reprezentacji Estonii w spotkaniu towarzyskim z Maltą.

</doc>
<doc id="1638592" url="https://pl.wikipedia.org/wiki?curid=1638592" title="Greatest Hits (album Eurythmics)">
Greatest Hits (album Eurythmics)

Greatest Hits – album brytyjskiego zespołu Eurythmics, wydany w 1991 roku.
Ogólne informacje.
Album jest pierwszą kompilacją hitów Eurythmics i zawiera największe przeboje grupy od 1983 do 1989 roku. Standardowa europejska wersja płyty różni się od wersji wydanej w USA. Wersja amerykańska ma inną listę utworów i zawiera 14, a nie 18 ścieżek.
Mimo tego że na albumie nie znalazł się żaden nowy utwór, to jednak stał się on ogromnym sukcesem wydawniczym na całym świecie. Składanka trafiła na pierwsze miejsca list sprzedaży m.in. w Wielkiej Brytanii, Niemczech i Australii.
Na kasecie VHS i płycie DVD, wydano odpowiednik płyty z większością klipów. Nie znalazły się na nich teledyski do: „Never Gonna Cry Again”, „The Walk”, „Shame” i „Revival”. Klipy są uporządkowane chronologicznie, a między nimi pokazane są kolaże.
Lista utworów.
Wersja amerykańska
Wersja winylowa

</doc>
<doc id="1638594" url="https://pl.wikipedia.org/wiki?curid=1638594" title="Bańków Gronik">
Bańków Gronik



</doc>
<doc id="1638598" url="https://pl.wikipedia.org/wiki?curid=1638598" title="Heli Kruger">
Heli Kruger

Heli Kruger (wcześniej jako Heli Koivula, ur. 27 czerwca 1975) – fińska lekkoatletka, specjalistka od skoku w dal i trójskoku, olimpijka.
Rekordy życiowe.
W 2002 została wybrana sportsmenką roku w Finlandii. Jest żoną znanego dyskobola Frantza Krugera.

</doc>
<doc id="1638600" url="https://pl.wikipedia.org/wiki?curid=1638600" title="Kuźnia w lesie">
Kuźnia w lesie

Kuźnia w lesie (ang. "The Forge in the Forest") to dzieło Michaela Scotta Rohana utrzymane w tematyce fantasy, wydane po raz pierwszy w 1987 roku. Jest to druga część sagi "Zima świata", opowiadającej o życiu i bohaterskich czynach młodego Alva-Elofa, nawiązującej do mitologii staroskandynawskiej. Data pierwszego polskiego wydania to rok 1995 nakładem Wydawnictwa Amber.

</doc>
<doc id="1638601" url="https://pl.wikipedia.org/wiki?curid=1638601" title="Heli Koivula">
Heli Koivula



</doc>
<doc id="1638605" url="https://pl.wikipedia.org/wiki?curid=1638605" title="Sweet Dreams (Are Made of This)">
Sweet Dreams (Are Made of This)

Sweet Dreams (Are Made of This) – singel brytyjskiego duetu Eurythmics, wydany w 1983 roku.
Ogólne informacje.
Był to czwarty singel z albumu "Sweet Dreams (Are Made of This)" i pierwszy duży przebój zespołu. Dotarł do 1. miejsca w USA i 2. w Wielkiej Brytanii, torując tym samym drogę zespołowi do światowej sławy.
W 1991 roku wydano na singlu remix piosenki, który miał za zadanie promować kompilację przebojów Eurythmics, "Greatest Hits"
W 2011 roku Emily Browning wykonała cover utworu do filmu "Sucker Punch".
Oryginalna wersja utworu pojawiła się także w 1. odcinku 1. sezonu serialu "Grimm" (2011), a także w filmie "" (2016).
Kompozycja.
Głównym motywem instrumentalnym wykorzystanym w utworze jest riff syntezatora analogowego, który Dave Stewart przypadkowo odkrył w studiu grając linię basową od tyłu. Oprócz syntezatora, aranżacja wykorzystuje także Movement Systems Drum Computer, fortepian w środkowej oktawie i multitracking wokalu Annie Lennox.
Teledysk.
Do piosenki nakręcono kultowy już teledysk, w którym Annie Lennox wystąpiła w męskim garniturze, z włosami zafarbowanymi na pomarańczowo. Androgyniczny wizerunek Annie wywołał kontrowersje w Stanach Zjednoczonych, gdzie przez pewien czas emisja teledysku w MTV była zabroniona. Teledysk został nakręcony przez Chrisa Ashbrooka.
Wersja Marilyn Manson.
„Sweet Dreams (Are Made of This)” – singel Marilyn Mansona, pochodzący z albumu "Smells Like Children". Cover utworu pod tym samym tytułem z repertuaru grupy Eurythmics. Piosenka znalazła się także na albumie Marilyn Mansona pt. "", podsumowującym dziesięcioletnią działalność medialną zespołu. Została wydana w roku 1996 przez Interscope Records, ponieważ – jak wyznał w swojej autobiografii frontman – wytwórnia Nothing, wcześniej współpracująca z grupą, nie chciała go opublikować.
Utwór znalazł się na ścieżce dźwiękowej do horroru "Dom na Przeklętym Wzgórzu" (1999). Ścieżka dźwiękowa została wykorzystana również w filmie Gamer, a także w jednym z odcinków serialu młodzieżowego "Jezioro marzeń".

</doc>
<doc id="1638608" url="https://pl.wikipedia.org/wiki?curid=1638608" title="Carlos Henrique">
Carlos Henrique

Henrique, właśc. Carlos Henrique dos Santos Souza (ur. 2 maja 1983 w Rio de Janeiro) – brazylijski piłkarz grający na pozycji obrońcy w Girondins Bordeaux.
Kariera klubowa.
Henrique profesjonalną piłkarską karierę rozpoczynał we CR Flamengo. W jego barwach zadebiutował 9 lipca 2003 roku w wygranym 2:1 spotkaniu z EC Juventude, w którym wystąpił w podstawowym składzie i został ukarany żółtą kartką. W sezonie 2003 rozegrał łącznie osiem spotkań, a w kolejnym 21. Również w rozgrywkach toczonych w 2004 strzelił swojego pierwszego gola. Uczynił to 12 września w pojedynku z Fluminense FC, a jego bramka była honorowym trafieniem dla Flamengo. W sezonie 2005 wystąpił sześć razy.
Latem 2005 roku Henrique przeszedł do Girondins Bordeaux. W nowym zespole zadebiutował 15 października w meczu z FC Sochaux, zakończonym remisem 1:1. Pierwszą bramkę zdobył w marcu 2006 roku, pokonując bramkarza Toulouse FC i przyczyniając się do zwycięstwa. W sezonie 2006/2007 wystąpił w 15 ligowych pojedynkach, nie zdobywając w nich żadnego gola. Do siatki rywala trafił natomiast w 89 minucie finałowego meczu Pucharu Ligi Francuskiej z Olympique Lyon, zapewniając wygraną Bordeaux. W sezonie 2008/2009, w którym rozegrał 16 spotkań, wraz ze swoją drużyną sięgnął po tytuł mistrza Francji.

</doc>
<doc id="1638610" url="https://pl.wikipedia.org/wiki?curid=1638610" title="07 Vestur">
07 Vestur

07 Vestur (2004-2007 "FS Vágar 2004", do 2004 "FS Vágar") – farerski klub piłkarski, który powstał jako zrzeszenie klubów w obrębie wyspy Vágar. Pierwszy człon jego nazwy, "07", może być tłumaczony w dwojaki sposób. Pierwsza interpretacja nasuwa się po spojrzeniu na datę założenia – rok 2007, jednak cyfra ta odnosi się także do siódmego południka, około którego leży wyspa Vágar. Drugi człon nazwy, po przetłumaczeniu na język polski oznacza "Zachód" i odnosi się w sposób oczywisty, do położenia wyspy na archipelagu.
Historia.
Pierwsze zespoły na wyspie Vágar powstawały już na początku XX wieku. Wtedy zajmowały one stosunkowo wysokie miejsca ligowe, jednak wraz z przyrostem nowych klubów stawały się one coraz słabsze. W latach 90. XX wieku pojawiła się koncepcja połączenia tychże klubów, by stworzyć jeden, silny na tyle, by konkurować w rozgrywkach pierwszoligowych. Myśl tę częściowo zrealizowano 18 grudnia 1993 roku, kiedy fuzji uległy; słabszy SÍF Sandavágur oraz silniejszy MB Miðvágur, tworząc "FS Vágar". Poza tym związkiem pozostawał klub SÍ Sørvágur, również ulokowany na Vágar, który dołączył do tego nowego tworu w 1998 roku.
Początkowo nowy klub odnosił sukcesy. Już w roku 1994 roku awansował do pierwszej ligi, zajmując tam szóste miejsce rok później, sześciu zwycięstwach i pięciu remisach na osiemnaście spotkań. Był to pierwszy klub z Vágar od roku 1990, który utrzymał się w lidze dłużej niż jeden sezon. Jednak już rok później musiał walczyć o utrzymanie się w lidze, zajął bowiem dziewiąte miejsce, co wtedy oznaczało baraże z drugą drużyną w 2.Deild ("dziś 1.Deild"), które drużyna FS Vágar wygrała z EB/Streymur 7-2 i 5-2.
Następny sezon ponownie nie należał do udanych. Klub po raz kolejny zajął dziewiąte miejsce i po dwóch meczach przeciwko TB Tvøroyri, zakończonych rezultatem 1:3 i 1:0 został zdegradowany do drugiej ligi. Rok później, kiedy klub został wzmocniony przez zawodników SÍ Sørvágur, zajął trzecie miejsce w tabeli, nie mając szans na awans. Następny zespół, LÍF Leirvík zdobył o cztery punkty więcej od FS Vágar.
Awans udało się jednak osiągnąć w sezonie 1999, kiedy zespół ten zajął pierwsze miejsce w tabeli drugoligowej, zdecydowanie punktowo przeganiając kolejne kluby (następny, LÍF Leirvík, miał dziewięć punktów straty do FS Vágar). Powrót do pierwszej ligi wcale jednak nie należał wtedy do udanych. Klub ponownie zajął dziewiąte miejsce i przed spadkiem w sezonie 2000 uratowały go baraże, w których po remisie 2:2 na wyjeździe FS Vágar wygrał z ÍF Fuglafjørður u siebie 2:0.
FS Vágar rozgrywał wtedy również mecze pucharowe, jednak występ w 1999 zakończył się porażką 1-4 w rundzie eliminacyjnej, w meczu przeciw TB Tvøroyri. Lepiej poszło im rok później, w 2000, z racji występowania w pierwszej lidze, klub ten trafił od razu do fazy grupowej, gdzie z drugiego miejsca trafił do fazy finałowej, swą jedyną porażkę odnotowawszy w meczu przeciwko GÍ Gøta (2-3). Ostatecznie jednak, pomimo wygranej 1/4 finału z KÍ Klaksvík (2:2, 7:6 w karnych) ulegli ponownie GÍ Gøta w półfinale 3-4, a w drugim zremisowali 0-0.
Kolejny spadek do drugiej ligi nastąpił w sezonie 2001, kiedy zespół po raz pierwszy w swojej historii zajął ostatnie miejsce w tabeli, przegrywając piętnaście z osiemnastu możliwych spotkań. Zawodnicy tego klubu nie poddawali się jednak w swoich pierwszoligowych dążeniach i już w sezonie 2002 zajęli pierwsze miejsce w tabeli 1.Deild, wyprzedzając kolejny klub o czternaście punktów. Triumf nie potrwał jednak długo, sezon 2003 był ostatnim, jaki klub ten rozegrał w Formuladeildin aż do roku 2009. FS Vágar zajął ponownie ostatnie miejsce w tabeli, nie przegrywając jedynie pięciu spotkań na osiemnaście.
Rozgrywki pucharowe w roku 2001 nie należały do udanych dla 07 Vestur, który ponownie trafił od razu do fazy grupowej, tym razem jednak nie tylko nie opuścił grupy, ale także przegrał cztery z sześciu możliwych spotkań, wygrywając tylko jedno, ostatnie – 3:1 z NSÍ Runavík. Rok następny, pomimo że drużyna rozgrywała wtedy mecze w drugiej lidze, był już znacznie korzystniejszy, dla FS Vágar, który w pierwszym meczu rundy eliminacyjnej zniszczył Royn Hvalba 8:0, w drugim zaś pokonał 3:0 AB Argir, tym samym wychodząc do rundy grupowej. Tam zajął trzecie miejsce z sześcioma punktami, czyli taką samą ich liczbą, jak dwa wyższe z czterech zespołów w grupie. Pomimo walecznej postawy, w ćwierćfinale, zremisowanym 3:3 z NSÍ Runavík, przegrali 1:3 w rzutach karnych, odpadając tym samym z turnieju.
W roku 2003 klub ten ponownie znalazł się w pierwszej lidze, a więc rozgrywki pucharowe zaczynał od fazy grupowej. Ponownie znalazł się wtedy na trzecim miejscu w grupie, co dało mu awans do fazy finałowej, gdzie po remisie 0:0 przegrał z GÍ Gøta 1:3 po rzutach karnych.
Porażka ta przypieczętowała losy FS Vágar. Po nieudanym sezonie 2004, kiedy klub ten zdobył dopiero piąte miejsce w drugoligowej tabeli, zdecydowano o jego rozwiązaniu. Istniało wtedy jednak wiele osób, które były przeciwne takiemu obrotowi sprawy i po dyskusjach w hotelu na lotnisku Vágar, zdecydowano się na utworzenie kontynuatora tejże drużyny. Ten nowy twór nazwano "Fótbóltssamtakið Vágar 2004" (w skrócie "FS Vágar 2004", nazwa często była jeszcze bardziej skracana do "FSV2004"), co, po przełożeniu na język polski oznaczałoby "Związek Piłkarski Vágar 2004". W projekcie tym nie uczestniczyły drużyny SÍ Sørvágur i MB Miðvágur, które od podstaw postanowiły budować swą pozycję.
FS Vágar 2004 nigdy nie awansował do pierwszej ligi. W sezonie 2005 zajął trzecie miejsce, do drugiego B71 Sandoy zabrakło mu wtedy trzech punktów. Następne sezony wypadały jednak gorzej, w 2006 roku, klub ten zajął szóste miejsce, a w 2007 trzecie, tyle, że do drugiego ÍF Fuglafjørður zabrakło mu dziesięciu punktów.
Rozgrywki pucharowe w roku 2004, podobnie, jak cały sezon, nie można zaliczyć do udanych. Zespół ten, pomimo dwóch wygranych w fazie eliminacyjnej – 3:0 z Fram Tórshavn i 2:1 z SÍ Sumba, zajął ostatnie miejsce w rundzie grupowej, nie zdobywszy ani jednego punktu. Kolejne rozgrywki pucharowe, odbywały się już na współczesnych zasadach, stricte pucharowych, bez fazy grupowej. Pierwsza runda eliminacyjna objęła wtedy tylko dwa kluby Royn Hvalba i FS Vágar 2004, z których ten drugi odniósł zwycięstwo 1-0. W kolejnej, tak zwanej pierwszej rundzie, FS Vágar 2004 pokonał SÍ Sørvágur 3:2, jednak w drugiej uległ 1:2 południowemu TB Tvøroyri.
Następne rozgrywki pucharowe, w roku 2006 skończyły się dla FS Vágar 2004 bardzo szybko, już w pierwszej rundzie przegrali z AB Argir 1:2, odpadając tym samym z turnieju. Puchar Wysp Owczych w piłce nożnej (2007) poszedł jednak bardziej po myśli zespołu. Pierwszy mecz, przeciw NÍF Nólsoy został przezeń wygrany 8:1 (cztery bramki należały do grającego dziś w barwach klubu Sjúrðura Ellefsena). Druga jednak runda pogrzebała nadzieje fanów klubu na dobry rezultat w turnieju – FS Vágar 2004 przegrał ze Skála ÍF 0:1.
SÍ Sørvágur pod koniec roku 2007 zaczął rozpatrywać możliwość ponownego złączenia się z FS Vágar 2004. Spowodowane to było porażkami klubu w sezonach 2006 i 2007, kiedy zajmował on dwukrotnie ósme miejsce w drugiej lidze. 6 listopada 2007 zdecydowano o ponownym złączeniu się tychże dwóch zespołów. O nowej nazwie, "07 Vestur", zdecydowano dopiero później.
Decyzję o złączeniu tychże dwóch klubów można, jak na razie, traktować, jako udaną. W sezonie 2008 zawodnicy nowo utworzonej drużyny zdobyli pierwsze miejsce w drugiej lidze, choć tylko jeden punkt różnił ich od kolejnego AB Argir. Oznacza to, że po raz pierwszy od roku 2003 drużyna z wyspy Vágar zagra w pierwszej lidze. W sezonie 2008 drużyna wystąpiła także w Pucharze Wysp Owczych, wygrywając pierwszy mecz z Víkingur Gøta (1:1, po rzutach karnych 5:3), jednak odpadła w ćwierćfinale, po porażce na własnym stadionie z B36 Tórshavn (2:2, 5:7 po rzutach karnych).
W sezonie 2009 zespół zajął ostatnie, dziesiąte miejsce w pierwszoligowej tabeli, co poskutkowało jego degradacją do niższej ligi. Klub ten wygrał cztery z dwudziestu siedmiu spotkań i siedem zremisował. 07 Vestur dotarł do ćwierćfinału Pucharu Wysp Owczych 2009, po zwycięstwie 3-0 nad KÍ Klaksvík, gdzie przegrał mecz przeciwko ÍF Fuglafjørður 0-3.
Skład.
Klub 07 Vestur wystawił na mecze w roku 2008 następujący skład:
Daty w nawiasach, to daty rozpoczęcia gry w FS Vágar 2004 lub SÍ Sørvágur.
Przyszli:
 Hendrik Rubeksen – HB Tórshavn (styczeń 2009)
 Torkil Kollsker – HB Tórshavn (styczeń 2009)
 Ricardo – ? (styczeń 2009)
 Milan Pejcic – NSÍ Runavík (styczeń 2009)
 Ikechukwu Onyema – AB Argir (styczeń 2009)
Odeszli:
 Andrzej Stretowicz – Dolcan Ząbki (styczeń 2009)
 Jovan Radinovic-Panic – PKB Padinska Skela (styczeń 2009)
Drużyna Żeńska.
Żeński skład 07 Vestur istniał samodzielnie do roku 2008, kiedy nastąpiła jego fuzja z MB Miðvágur. Od tamtej pory całą wyspę Vágar reprezentuje jeden zespół żeński – MB Miðvágur/07 Vestur. Fuzja okazała się pozytywna, gdyż w sezonie 2009 nowa drużyna awansowała do pierwszej ligi, osiągając pierwsze miejsce w tabeli z dorobkiem dziewięciu zwycięstw w dwunastu meczach. Zawodniczki te dotarły do półfinałów pucharu Wysp Owczych, ulegając jednak składowi AB Argir w dwumeczu 1-9 (1-6, 0-3).
Początkowo, od 2004 roku, podobnie, jak cały klub, zawodniczki grały jako FS Vágar 2004, lecz później nazwa została przekształcona na 07 Vestur. W roku 2007 zajęły trzecie miejsce w tabeli, a w 2008 piąte.
Klub 07 Vestur wystawił na mecze w roku 2008 następujący skład:

</doc>
<doc id="1638612" url="https://pl.wikipedia.org/wiki?curid=1638612" title="Europa Wschodnia (region fizycznogeograficzny)">
Europa Wschodnia (region fizycznogeograficzny)

 
Europa Wschodnia – część Europy wyróżniana jako region w regionalizacji fizycznogeograficznej Europy zgodnej z Uniwersalną Klasyfikacją Dziesiętną Międzynarodowej Federacji Dokumentacji. 
Regionalizacja fizycznogeograficzna Europy Wschodniej: 

</doc>
<doc id="1638615" url="https://pl.wikipedia.org/wiki?curid=1638615" title="Bet Nehemia">
Bet Nehemia



</doc>
<doc id="1638621" url="https://pl.wikipedia.org/wiki?curid=1638621" title="Alfred Jan Schmidt">
Alfred Jan Schmidt

Alfred Jan Schmidt (ur. 19 czerwca 1888 w Krakowie, zm. 6 maja 1968 w Penley) – pułkownik piechoty Wojska Polskiego.
Życiorys.
Alfred Jan Schmidt urodził się 19 czerwca 1888 w Krakowie, w rodzinie Rudolfa i Anny z Zagórskich. Po ukończeniu Wyższej Szkoły Realnej w Krakowie studiował chemię na Politechnice w Brnie. W latach 1912–1913 odbył jednoroczną służbę wojskową w cesarskiej i królewskiej armii. W 1914 roku został zmobilizowany do c. i k. armii, i skierowany na front gdzie dostał się do rosyjskiej niewoli. W niewoli spędził cztery lata. W 1918 roku znalazł się w Semipałatyńsku.
W czasie wojny z bolszewikami walczył w 84 pułku piechoty. 
30 kwietnia 1921 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłej 5 Dywizji Strzelców Polskich. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 489. lokatą w korpusie oficerów piechoty, a jego oddziałem macierzystym był 82 Syberyjski pułk piechoty w Brześciu. 22 lipca 1922 roku został zatwierdzony na stanowisku pełniącego obowiązki dowódcy batalionu sztabowego 84 pułku piechoty w Pińsku. W listopadzie 1924 roku został przeniesiony do 39 pułku piechoty Strzelców Lwowskich w Jarosławiu na stanowisko dowódcy II batalionu. W następnym roku został przesunięty na stanowisko kwatermistrza pułku. 23 stycznia 1928 roku został mianowany podpułkownikiem ze starszeństwem z dniem 1 stycznia 1928 roku i 53. lokatą w korpusie oficerów piechoty. 28 kwietnia 1928 roku został przeniesiony z 39 pp do 69 pułku piechoty wielkopolskiej w Gnieźnie na stanowisko zastępcy dowódcy pułku. 4 lipca 1935 roku został przeniesiony do 78 pułku piechoty w Baranowiczach na stanowisko dowódcy pułku. Pułkownikiem został mianowany ze starszeństwem z dniem 19 marca 1939 roku i 4. lokatą w korpusie oficerów piechoty.
W kampanii wrześniowej 1939 dowodził etapami Samodzielnej Grupy Operacyjnej „Narew”. 
Od 1 października 1941 roku do 8 stycznia 1942 roku był dowódcą 21 pułku piechoty. W 1942 roku dowodził 10 Dywizją Piechoty wchodzącą w skład Polskich Sił Zbrojnych w ZSRR. W okresie od 7 września 1943 do 12 kwietnia 1944 dowodził 7 Dywizją Piechoty wchodzącą w skład Armii Polskiej na Wschodzie, a następnie Bazy Armii Polskiej na Wschodzie. Od maja do lipca 1944 r. w dyspozycji dowódcy 2 KP, od 27 lipca 1944 r. do grudnia tego roku w Centrum Wyszkolenia Piechoty 1 KP. Od grudnia 1944 r. do października 1945 r. w dyspozycji dowódcy Jednostek Wojska w Wielkiej Brytanii. W latach 1945–1947 w rezerwie.
Po zakończeniu II wojny światowej pozostał na emigracji. Zmarł 6 maja 1968 roku w Penley.

</doc>
<doc id="1638623" url="https://pl.wikipedia.org/wiki?curid=1638623" title="Bareqet">
Bareqet



</doc>
<doc id="1638626" url="https://pl.wikipedia.org/wiki?curid=1638626" title="Fininho">
Fininho

Fininho, właśc. Vinicius Aparecido Pereira de Santana Campos (ur. 3 listopada 1985 roku w São Paulo) – brazylijski piłkarz występujący na pozycji lewego obrońcy.
Kariera klubowa.
Wychowanek klubu Corinthians Paulista, w którym rozpoczął karierę piłkarską. Występował na zasadach wypożyczenia w klubach Vitória Salvador i EC Juventude. Od 2006 roku gracz Lokomotiwu Moskwa, do którego trafił za 1,7 miliona euro z Figueirense. Jego kontrakt z moskiewskim klubem trwał do 2009 roku, ale pełnił w nim rolę rezerwowego. W 2009 został wypożyczony do Sport Recife. 9 lutego 2010 podpisał roczny kontrakt z Metalistem Charków. Po zakończeniu sezonu 2012/13 opuścił ukraiński klub.

</doc>
<doc id="1638629" url="https://pl.wikipedia.org/wiki?curid=1638629" title="Rinnatia">
Rinnatia



</doc>
<doc id="1638635" url="https://pl.wikipedia.org/wiki?curid=1638635" title="Puchar Angoli w piłce nożnej">
Puchar Angoli w piłce nożnej

Puchar Angoli w piłce nożnej - rozgrywki piłkarskie, rozgrywane w systemie pucharowym, corocznie, przez kluby zrzeszone w Federação Angolana de Futebol (Angolska Federacja Piłki Nożnej). Rozgrywki zostały rozpoczęte w 1982 roku (triumf Primeiro de Maio). 

</doc>
<doc id="1638640" url="https://pl.wikipedia.org/wiki?curid=1638640" title="Richmond K. Turner">
Richmond K. Turner



</doc>
<doc id="1638641" url="https://pl.wikipedia.org/wiki?curid=1638641" title="Wraki">
Wraki

Wraki – polski barwny film fabularny z 1956 roku w reżyserii Ewy i Czesława Petelskich, zrealizowany na podstawie socrealistycznej powieści Janusza Meissnera pod tym samym tytułem. Rzecz oparta (film i powieść) na prawdziwych wydarzeniach związanych z wydobyciem niemieckiego statku „MS Seeburg”, który zatonął koło Jastarni 2 grudnia 1944 r., a który po wydobyciu i wyremontowaniu otrzymał nazwę „Dzierżyński”. 
Konsultantami przy realizacji filmu byli zawodowi nurkowie Bronisław Sadowy i S. Zdechlik oraz kpt ż.w. Witold Poinc, współtwórca przedsiębiorstwa Polskie Ratownictwo Okrętowe.
Treść.
Sensacyjny dramat psychologiczny rozgrywający się w środowisku gdyńskich nurków: historia człowieka niesłusznie posądzonego o spowodowanie wypadku podczas podwodnej akcji ratowniczej. Nurek Antoni Barnat zostaje oskarżony o doprowadzenie do wypadku przy wydobywaniu wraku, wskutek czego omal nie ginie Rafał Grabień – jego przyjaciel, a zarazem konkurent do uczuć Teresy. Sprawa ostatecznie wyjaśnia się jako bezpodstawne oskarżenie i obaj znów wspólnie podejmują pracę.

</doc>
<doc id="1638643" url="https://pl.wikipedia.org/wiki?curid=1638643" title="GNAT-750">
GNAT-750

GNAT-750 – amerykański bezzałogowy samolot rozpoznawczy (ang. Unmanned Aerial Vehicle – UAV), wyprodukowany przez firmę General Atomics Aeronautical Systems. Konstrukcja samolotu wywodzi się z aparatu LSI "Amber" firmy Leading Systems Incorporated (LSI), która została przejęta przez General Atomics Aeronautical Systems.
Historia.
W 1984 roku DARPA ("Defense Advanced Research Projects Agency" - Agencja Zaawansowanych Projektów Badawczych Obrony Departamentu Obrony Stanów Zjednoczonych) podpisała z firmą LSI kontrakt na budowę bezpilotowego aparatu latającego "Amber". W listopadzie 1986 roku pierwszy egzemplarz nowego bezpilotowca wzniósł się w powietrze. Wyprodukowano łącznie siedem tego typu samolotów. W 1988 roku rozpoczęto budowę powiększonej wersji "Ambera" oznaczonej jako Gnat-750, który po raz pierwszy wzniósł się w powietrze w 1989 roku. W 1990 roku firma General Atomics Aeronautical Systems wykupiła LSI, prace nad "Gnatem" były dalej kontynuowane. W toku tych prac Gnat-750 został pierwszym bezpilotowym aparatem latającym, który mógł być kontrolowany poprzez łącze satelitarne. 
Konstrukcja.
Gnat-750 jest dolnopłatem o konstrukcji kompozytowej z dwusuwowym silnikiem umieszczonym z tyłu kadłuba, napędzającym pchające śmigło. Aparat może wykonywać w pełni autonomiczne misje po wcześniejszym zaprogramowaniu trasy lotu z wykorzystaniem odbiornika GPS. W skład wyposażenia rozpoznawczego może wchodzić kamera TV, kamera światła szczątkowego lub kamerę FLIR ("Forward Looking Infra Red" - obserwacja przedniej półsfery w podczerwieni). Aparat startuje i ląduje na sposób samolotowy z wykorzystaniem trójgoleniowego podwozia. 
Służba.
Aparaty były wykorzystywane w drugiej połowie lat 90. XX wieku przez CIA w Bośni, gdzie wykonywały misje na rzecz dowództwa SFOR. Prawdopodobnie samoloty używane były również w misjach na terenie Chorwacji i Serbii. Amerykańska agencja wywiadowcza wykorzystuje swoje bezzałogowe samoloty rozpoznawcze również na terenie Iraku oraz Afganistanu. W Afganistanie służyły oficerom CIA do wyszukiwania i rozpoznawania poszukiwanych terrorystów. W 1993 roku na zakup aparatów zdecydowała się Turcja, prawdopodobnie wiązało się to z bardzo dobrymi doświadczeniami jakie zdobyli tureccy wojskowi z "Gnatami", które wykorzystywane był z terytorium Turcji przez CIA do kontroli północnych obszarów Iraku jak również wspierania działań sił tureckich w walkach przeciwko kurdyjskim separatystom.

</doc>
<doc id="1638645" url="https://pl.wikipedia.org/wiki?curid=1638645" title="Angel (piosenka Lionela Richiego)">
Angel (piosenka Lionela Richiego)

Angel – wydana na singlu piosenka amerykańskiego muzyka Lionela Richiego, która znalazła się na jego albumie "Renaissance".

</doc>
<doc id="1638646" url="https://pl.wikipedia.org/wiki?curid=1638646" title="Wiktorija Klugina">
Wiktorija Klugina

Wiktorija Jurjewna Klugina (z domu Sliwka), ros. "Виктория Юрьевна Клюгина" ("Сливка") (ur. 28 września 1980), rosyjska lekkoatletka, specjalizująca się w skoku wzwyż.
Rekordy życiowe.
Jej mężem jest rosyjski skoczek wzwyż, mistrz olimpijski z Sydney (2000) – Siergiej Klugin.

</doc>
<doc id="1638647" url="https://pl.wikipedia.org/wiki?curid=1638647" title="Viktoriya Klyugina">
Viktoriya Klyugina



</doc>
<doc id="1638649" url="https://pl.wikipedia.org/wiki?curid=1638649" title="Resurrection Macabre">
Resurrection Macabre

Resurrection Macabre – piąty album studyjny holenderskiej grupy deathmetalowej Pestilence. Wydawnictwo ukazało się 13 marca 2009 roku nakładem wytwórni muzycznej Mascot Records. Nagrania zostały zarejestrowane pomiędzy 17 a 31 października 2009 roku w Hansen Studios w Ribe w Danii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1638653" url="https://pl.wikipedia.org/wiki?curid=1638653" title="Alberto Fassora">
Alberto Fassora

Alberto Fassora – argentyński piłkarz, napastnik.
Jako piłkarz klubu Atlético Tucumán był w kadrze reprezentacji podczas turnieju Copa América 1929, gdzie Argentyna zdobyła mistrzostwo Ameryki Południowej. Fassora nie zagrał w żadnym meczu.
Po mistrzostwach kontynentalnych Fassora przeszedł do klubu Racing Club de Avellaneda, w którego barwach w 1931 roku wziął udział w pierwszej edycji zawodowej pierwszej ligi argentyńskiej (Primera División).
W 1934 na krótko przeniósł się do Brazylii, gdzie występował w klubie America Rio de Janeiro. Rok później wrócił do Argentyny, by grać w Argentinos Juniors Buenos Aires.

</doc>
<doc id="1638656" url="https://pl.wikipedia.org/wiki?curid=1638656" title="Superpuchar Angoli w piłce nożnej">
Superpuchar Angoli w piłce nożnej

Superpuchar Angoli w piłce nożnej – turniej piłkarski dla angolskich zespołów klubowych. Mierzą się w nim zwycięzca I ligi angolskiej oraz Pucharu Angoli. Turniej rozgrywany na zasadzie dwumeczu (mecz u siebie i na wyjeździe).

</doc>
<doc id="1638657" url="https://pl.wikipedia.org/wiki?curid=1638657" title="Równanie Sellmeiera">
Równanie Sellmeiera



</doc>
<doc id="1638659" url="https://pl.wikipedia.org/wiki?curid=1638659" title="Gisborne City">
Gisborne City

Gisborne City – nieistniejący, nowozelandzki klub piłkarski z siedzibą w Gisborne.

</doc>
<doc id="1638660" url="https://pl.wikipedia.org/wiki?curid=1638660" title="YDP">
YDP



</doc>
<doc id="1638663" url="https://pl.wikipedia.org/wiki?curid=1638663" title="Prawo oświatowe">
Prawo oświatowe

Prawo oświatowe – gałąź prawa administracyjnego regulująca działanie, organizację i nadzór nad systemem oświaty.
Najważniejsze akty prawne z zakresu polskiego prawa oświatowego.
Ponadto dla uczniów istotne mogą być zasady przeprowadzania egzaminów w szkołach i zasady klasyfikowania uczniów, które są zawarte w ustawie o systemie oświaty i (uzupełniająco) rozporządzeniach do ww. ustaw.
Główne zasady prawa oświatowego.
Główne zasady prawa oświatowego są powiązane z zadaniami systemu oświaty. Są to:
Uczeń w prawie oświatowym.
Wedle polskiego prawa oświatowego, osoby do ukończenia 18. roku życia mogą podlegać:
Uczeń po ukończeniu 18. roku życia ma prawo do pobierania nauki.
Ponadto, od kilkunastu lat w Polsce istnieje obowiązek rocznego przygotowania przedszkolnego przed rozpoczęciem spełniania obowiązkowi szkolnemu. W sytuacjach określonych ustawą dziecko może być zwolnione z tego obowiązku.
Warto także dodać, że każdy uczeń szkoły lub placówki oświatowej prowadzonej przez organ stanowiący jednostek samorządu terytorialnego jest członkiem samorządu uczniowskiego danej szkoły lub placówki. Dlatego też, często stosowane w szkołach określenie "wybory do samorządu" jest "de lege" niepoprawne, gdyż w wyborach wybiera się wyłącznie władze samorządu uczniowskiego, a ich wybór powinien odbywać się zgodnie z ustalanym przez uczniów regulaminem.
Krytyka prawa oświatowego.
Obowiązek szkolny warunkuje brak prawnej możliwości tzw. skreślenia ucznia z listy uczniów. Dyrektor szkoły lub placówki publicznej może w drodze decyzji administracyjnej dokonać takiego skreślenia w przypadkach określonych w statucie szkoły lub placówki. Skreślenie następuje na podstawie uchwały rady pedagogicznej, po zasięgnięciu opinii samorządu uczniowskiego, jednakże nie dotyczy to ucznia objętego obowiązkiem szkolnym (art. 68 ust. 2 i 3 Prawa oświatowego), chyba że chodzi o szkołę artystyczną (art. 68 ust. 3a Prawa oświatowego). W „uzasadnionych przypadkach” jedyną realną sankcją wobec tych osób jest przeniesienie do innej szkoły przez kuratora oświaty na wniosek dyrektora szkoły. Wobec szczególnie zdemoralizowanej młodzieży jest to środek o bardzo wątpliwej skuteczności, stąd koniecznym wydaje się dopuszczenie – w enumeratywnie wyszczególnionych w ustawie przypadkach – możliwości skreślenia uczniów z listy uczniów. Niestety na gruncie przepisu konstytucyjnego nikogo nie można pozbawić prawa – obowiązku pobierania nauki, co właściwie trwale uniemożliwia eliminowanie z systemu oświaty jednostek potencjalnie niebezpiecznych dla otoczenia lub co do których podejmowane środki wychowawcze okazały się bezskuteczne. W tych okolicznościach pozostaje jedynie oczekiwanie, aż uczeń ukończy szkołę podstawową lub 18. rok życia.

</doc>
<doc id="1638666" url="https://pl.wikipedia.org/wiki?curid=1638666" title="Parafia Miłosierdzia Bożego w Tarnobrzegu">
Parafia Miłosierdzia Bożego w Tarnobrzegu

Rzymskokatolicka parafia pod wezwaniem Miłosierdzia Bożego w Tarnobrzegu – Parafię erygował w 1997 roku bp Wacław Świerzawski. Powstała ona z wydzielonego terenu parafii Matki Bożej Nieustającej Pomocy w Tarnobrzegu.
Historia.
W 1986 roku rozpoczęto budowę nowego osiedla w Tarnobrzegu, które wzięło nazwę od wcześniejszej wsi Dzików - osiedle Dzików. W 1990 roku wybrano teren pod budowę kościoła, a w 1995 roku zakupiono działkę. W latach 1995-1996 z inicjatywy ks. prałata Michała Józefczyka proboszcza serbinowskiej parafii zbudowano kościół pw. Miłosierdzia Bożego, a w latach 1999-2001 zbudowano dom parafialny.
28 marca 2009 roku do parafii przybyła ikona nawiedzenia w kopii Obrazu Matki Bożej Jasnogórskiej. Było to historyczne wydarzenie na skalę lokalną, którego powtarzalność oblicza się na ok. 50 lat.
Terytorium parafii.
Parafia liczy 4276 wiernych, a należy do niej ponad 25 ulic na osiedlu Dzików: 

</doc>
<doc id="1638668" url="https://pl.wikipedia.org/wiki?curid=1638668" title="Angolska Federacja Piłki Nożnej">
Angolska Federacja Piłki Nożnej

Angolska Federacja Piłki Nożnej (port. "Federação Angolana de Futebol", "FAF") - ogólnokrajowy związek sportowy, działający na terenie Angoli, będący jedynym prawnym reprezentantem angolskiej piłki nożnej, zarówno mężczyzn, jak i kobiet, we wszystkich kategoriach wiekowych w kraju i za granicą. Został założony w 1979 roku, a w roku 1980 przystąpił do FIFA i CAF.

</doc>
<doc id="1638669" url="https://pl.wikipedia.org/wiki?curid=1638669" title="Esepos">
Esepos

Esepos (gr. "Aísēpos", łac. "Aesepus") – syn najady Abarbarei oraz króla Troi Laomedona miał z woli ojca zostać królem Troi, ale nie posłuchał ojca i umarł zabity przez niedźwiedzia, którego ponoć zesłała na niego przypadkiem Afrodyta (ale mówi się też, że zabił go jego brat podczas polowania strzałą z łuku chcąc zabić niedźwiedzia). Po śmierci Eseposa królem Troi został jego młodszy brat Pedasos.

</doc>
<doc id="1638670" url="https://pl.wikipedia.org/wiki?curid=1638670" title="Central United">
Central United

Central United FC – nowozelandzki klub piłkarski z siedzibą w Auckland, obecnie występuje w Northern League. Założony w 1962 przez grupę młodych chorwackich imigrantów pochodzących z Dalmacji.

</doc>
<doc id="1638671" url="https://pl.wikipedia.org/wiki?curid=1638671" title="Federação Angolana de Futebol">
Federação Angolana de Futebol



</doc>
<doc id="1638673" url="https://pl.wikipedia.org/wiki?curid=1638673" title="Pluck">
Pluck

Pluck - system zarządzania treścią (ang. "Content Management System") udostępniany na licencji GNU/GPL wykorzystywany do tworzenia prostych serwisów internetowych.
Pluck jest prostym systemem zarządzania treścią, w całości napisanym w języku PHP. Jest darmowym programem z "jawnym kodem źródłowym tworzonym pod licencją GPL".
Podstawowe zalety CMS Pluck:
Zespół developerów Plucka:
W 2014 roku kod źródłowy został przeniesiony z serwisu launchpad na github.

</doc>
<doc id="1638674" url="https://pl.wikipedia.org/wiki?curid=1638674" title="Mary Cullen">
Mary Cullen

Mary Cullen (ur. 17 sierpnia 1982) – irlandzka lekkoatletka, specjalizująca się w biegach długodystansowych. 
Najważniejszym jej osiągnięciem jest brązowy medal halowych mistrzostw Europy w biegu na 3000 m (2009). 

</doc>
<doc id="1638678" url="https://pl.wikipedia.org/wiki?curid=1638678" title="Józef Stefan Szper">
Józef Stefan Szper

Józef Stefan Szper (ur. 1 lutego 1883 w Woli Wydrzynej, zm. 30 stycznia 1942 w Perth) – polski lekarz, chirurg.
Życiorys.
Urodził się 1 lutego (według innych źródeł 13 listopada, 13 lutego) 1883 roku w Woli Wydrzynej w powiecie noworadomskim, jako syn Ludwika i Adeli z Lange'ów. Miał młodszego brata Ignacego (ur. 1890), siostrę i dwóch starszych braci, Leona i Władysława. Jego ojciec był dzierżawcą rolnym i później administratorem domów czynszowych w Warszawie. Uczęszczał do szkoły Liśkiewicza w Warszawie, potem do szkoły Pankiewicza, a od roku 1903 uczył się w College de Genéve. Dodatkowe egzaminy zdał w 1914 roku w Lublinie.
Studiował medycynę w Paryżu od 1911 do 1912 roku, dyplom otrzymany w 1912 roku nostryfikował w 1914 roku na Uniwersytecie św. Włodzimierza w Kijowie. Przez dwa lata pracował na Oddziale Chirurgii prof. Bernarda Cunéo w Paryżu, potem na Oddziale Wewnętrznym prof. Fedinanda Widala, od 1914 do 1915 roku w lazarecie im. Sobańskich u dra Lewensterna, a następnie w szpitalu dla rannych w Hotelu Rzymskim u Wertheima. Specjalizował się w chirurgii i urologii.
Od 31 maja 1919 roku służył w Wojsku Polskim; najpierw jako kapitan lekarz w Szpitalu Polowym 114, potem (od 17 stycznia 1920) w baonie zapasowym 21, 14 stycznia 1920 został przeniesiony do Szpitala Polowego 114, następnie do Szpitala Polowego 905, a 29 października 1920 do Szpitala Polowego 306 w 7 Dywizji Piechoty. 13 grudnia 1921 roku został lekarzem baonu 21 pp, a 16 marca następnego roku został przeniesiony do rezerwy. W 1934 roku został rzecznikiem dyscyplinarnym Izby Lekarskiej Warszawsko-Białostockiej. Od września 1934 był ordynatorem oddziału chirurgicznego Szpitala na Czystem. Mieszkał przy ul. Nowogrodzkiej 19.
Brał udział w kampanii wrześniowej. Przedostał się do Rumunii, przez Jugosławię i Włochy dostał się do Francji. Uczestniczył w kampanii francuskiej w 1940 roku jako lekarz komendant pociągu lazaretowego. Razem z rannymi trafił do Anglii i do obozu w Crawford Castle. Zmarł 30 stycznia 1942 roku w Perth, pochowany jest na tamtejszym cmentarzu (grób 18C). Nekrolog ukazał się w „Lekarzu Wojskowym”.
Zaprzyjaźniony z rodziną Zofii Nałkowskiej. Był znajomym Michała Choromańskiego i pomagał mu przy pisaniu "Zazdrości i medycyny". Leczył Bolesława Leśmiana. Dwukrotnie sportretował go (w 1929 i 1930) Witkacy.
Pierwszy raz ożenił się jako student w Paryżu. Potem był narzeczonym Eugenii Beylin, a po jej śmierci ożenił się z jej siostrą Marią (ur. 1892) i rozwiódł w 1919 roku. Syn Konstanty zmarł w wieku dwóch lat na błonicę. 30 października 1919 ożenił się po raz trzeci, z lekarką Natalią Emilią z Kamińskich (1896–1959). Mieli syna Andrzeja (1921–1985).

</doc>
<doc id="1638686" url="https://pl.wikipedia.org/wiki?curid=1638686" title="Elisa Cusma">
Elisa Cusma

Elisa Cusma Piccione (ur. 24 lipca 1981 w Bolonii) – włoska lekkoatletka, specjalizująca się w biegu na 800 metrów, olimpijka.
Najważniejszym jej osiągnięciem jest brązowy medal halowych mistrzostw Europy w biegu na 800 m (2009). Wielokrotna mistrzyni i rekordzistka Włoch.

</doc>
<doc id="1638694" url="https://pl.wikipedia.org/wiki?curid=1638694" title="Wilhelm Schäfer">
Wilhelm Schäfer

Wilhelm Schäfer (ur. 20 października 1911 w Obhausen, zm. 16 czerwca 1961 w Lipsku) – zbrodniarz nazistowski, SS-Hauptscharführer oraz członek załogi niemieckich obozów koncentracyjnych Lichtenburg i Buchenwald.
Służbę w obozach koncentracyjnych rozpoczął w 1935 w Lichtenburgu, skąd w 1937 przeniesiono go do Buchenwaldu. Pełnił między innymi funkcję zastępcy kierownika obozowej pralni. Schäfer znęcał się w tym okresie nad więźniami, nieraz ze skutkiem śmiertelnym. Uczestniczył również w masowych egzekucjach więźniów oraz, w Buchenwaldzie, w eksterminacji ponad siedmiuset jeńców radzieckich. W 1943 Schäfer zakończył służbę obozową i skierowany został do Estonii, gdzie brał udział w walkach frontowych w ramach 20 Dywizji Grenadierów SS. Tu z kolei partycypował w egzekucjach i torturowaniu schwytanych partyzantów radzieckich. 
20 maja 1961 Wilhelm Schäfer skazany został za swoje zbrodnie na karę śmierci przez Sąd Najwyższy Niemieckiej Republiki Demokratycznej. 16 czerwca 1961 został stracony w więzieniu w Lipsku.

</doc>
<doc id="1638695" url="https://pl.wikipedia.org/wiki?curid=1638695" title="Gia Guruli">
Gia Guruli

Gia Guruli (, , "Gia Giewicz Guruli"; ur. 20 maja 1964 w Cziaturze) – gruziński piłkarz występujący na pozycji napastnika, reprezentant Gruzji w latach 1990–1994, trener piłkarski. 
Kariera klubowa.
W 1982 roku rozpoczął karierę piłkarską w Dinamie Tbilisi. W latach 1988-1989 występował w Gurii Lanczchuti, a potem wrócił do Dynama, które zmieniło nazwę na Iberia Tbilisi. W 1990 wyjechał za granicę i bronił barw GKS Katowice. Od 1992 występował we Francji: najpierw w Le Havre AC, następnie w USL Dunkerque, w 1999 zakończył karierę piłkarską jako zawodnik Calais RUFC.
Kariera reprezentacyjna.
22 lutego 1994 zadebiutował w reprezentacji Gruzji w meczu towarzyskim z Izraelem. Łącznie w drużynie narodowej zanotował 3 występy..
Kariera trenerska.
Po zakończeniu kariery piłkarskiej osiedlił się na stałe we Francji, gdzie rozpoczął pracę trenerską w miejscowych klubach. W latach 2004–2005 był asystentem selekcjonera reprezentacji Gruzji Alaina Giresse'a. W 2012 roku objął posadę trenera Dinamo Batumi, skąd odszedł po roku.
Życie prywatne.
Jest ojcem Aleksandre Guruliego.

</doc>
<doc id="1638696" url="https://pl.wikipedia.org/wiki?curid=1638696" title="Jan Innocenty Petrycy">
Jan Innocenty Petrycy

Jan Innocenty Petrycy inne formy nazwiska: "Petrici, Petricius", (ur. 27 grudnia 1592 we Lwowie, zm. 31 maja 1641 w Krakowie) – polski lekarz, balneolog, pisarz medyczny, historyk i historiograf. Nauczyciel księcia Dominika Ostrogskiego.
Życiorys.
Syn Sebastiana i Anny Franc-Wenig. Wychowanek Akademii Krakowskiej, gdzie jako bakałarz sztuk wyzwolonych wykładał "Topiki" Cycerona. Nieco później, uzyskawszy stopień doktora filozofii, poświęcił się sztuce lekarskiej. Doktorat medycyny uzyskał w Bolonii, gdzie został też radcą tamtejszej wszechnicy. W roku 1620 został profesorem medycyny i wymowy, a na podstawie zapisu ojca mianowany został (1621) pierwszym historiografem Akademii. W 1634 był dziekanem wydziału lekarskiego. Piastował także godność rajcy miejskiego Krakowa.
Twórczość.
Napisał m.in. "Historia rerum in Polonia gestarum anno 1620" (1622), "Comitia Sapientum" (1628) i "Princeps Polonus" (1633). Obok licznych prac historycznych napisał pracę "O wodach w Drużbaku i Łęckowej", w której podał m.in. po raz pierwszy parametry fizyko-chemiczne wód mineralnych z rejonu Drużbaków na Spiszu oraz medyczne wytyczne ich stosowania.

</doc>
<doc id="1638697" url="https://pl.wikipedia.org/wiki?curid=1638697" title="Iberia Tbilisi">
Iberia Tbilisi



</doc>
<doc id="1638704" url="https://pl.wikipedia.org/wiki?curid=1638704" title="Mistrzostwa Świata w kolarstwie szosowym 2008">
Mistrzostwa Świata w kolarstwie szosowym 2008



</doc>
<doc id="1638706" url="https://pl.wikipedia.org/wiki?curid=1638706" title="Steroidy anaboliczne">
Steroidy anaboliczne



</doc>
<doc id="1638707" url="https://pl.wikipedia.org/wiki?curid=1638707" title="Sara Moreira">
Sara Moreira

Sara Moreira (ur. 17 października 1985 w Santo Tirso) – portugalska lekkoatletka, specjalizująca się w biegach długodystansowych.
W 2008 ustanowiła nieaktualny już rekord kraju w biegu na 3000 metrów z przeszkodami (9:34,30).
Najważniejszymi jej osiągnięciami są: srebrny medal mistrzostw Europy w biegu na 5000 m z 2010 roku (po dyskwalifikacji pierwszej na mecie Turczynki Alemitu Bekele) oraz srebrny medal halowych mistrzostw Europy w biegu na 3000 m (2009). Nie była w stanie obronić 2. miejsca w HME w 2011 – portugalska federacja lekkoatletyczna błędnie zgłosiła ją do biegu na 1500 metrów.
Zajęła 12. miejsce w finałowym biegu na 3000 metrów z przeszkodami podczas mistrzostw świata w Taegu (2011). Podczas tych zawodów wykryto jednak u niej niedozwolone środki dopingujące, na skutek czego wynik anulowano, a na Portugalkę nałożono (po uwzględnieniu wszystkich okoliczności) karę 6 miesięcy dyskwalifikacji (8 września 2011–7 marca 2012).
W marcu 2013 sięgnęła po złoto w biegu na 3000 metrów podczas halowych mistrzostw Europy w Göteborgu. Mistrzyni Europy w półmaratonie z Amsterdamu (2016).

</doc>
<doc id="1638711" url="https://pl.wikipedia.org/wiki?curid=1638711" title="Mistrzostwa Polski juniorów do lat 8 w szachach">
Mistrzostwa Polski juniorów do lat 8 w szachach

Mistrzostwa Polski juniorów do lat 8 w szachach – turnieje szachowe mające na celu wyłonienie medalistów mistrzostw Polski juniorów w kategorii do 8 lat, rozgrywane systemem szwajcarskim od 2005 roku. Podobnie jak w turniejach do lat 10, oficjalną nazwą mistrzostw jest Puchar Polski. W 2006 r. zawody nie zostały rozegrane.

</doc>
<doc id="1638715" url="https://pl.wikipedia.org/wiki?curid=1638715" title="Szczepan Sobalkowski">
Szczepan Sobalkowski

Szczepan Sobalkowski (ur. 23 grudnia 1901 w Kromołowie, zm. 12 lutego 1958 w Częstochowie) – polski duchowny rzymskokatolicki, doktor teologii moralnej, rektor Seminarium Duchownego w Kielcach w latach 1945–1958, biskup pomocniczy kielecki w 1958.
Życiorys.
Urodził się 23 grudnia 1901 w Kromołowie. Wykształcenie zdobył dzięki ufundowanemu stypendium. W latach 1915–1919 kształcił się w Gimnazjum Męskim w Zawierciu. Następnie w latach 1919–1923 studiował w Seminarium Duchownym w Kielcach, a w latach 1923–1926 odbył dalsze studia w Innsbrucku, ukończone doktoratem z teologii moralnej. Święcenia prezbiteratu otrzymał 27 lipca 1924 w Innsbrucku.
Po powrocie ze studiów zagranicznych pracował jako wikariusz we Włoszczowie (1926) i w Chmielniku (1926–1928). Następnie był prefektem w Gimnazjum bł. Kingi w Kielcach (1928–1929) i Gimnazjum Biskupim im. św. Stanisława Kostki (1929–1935), po czym przez rok zajmował stanowisko dyrektora gimnazjum. Od 1928 pełnił funkcję moderatora Stowarzyszenia Młodzieży Katolickiej pozaszkolnej. Wygłaszał kazania radiowe, stanowe i pasyjne. Od 1929 prowadził wykłady z teologii moralnej i teologii fundamentalnej w Seminarium Duchownym w Kielcach. W 1936 został mianowany wicerektorem seminarium, a w 1938 wykładowcą historii religii w Instytucie Wyższej Kultury Religijnej w Kielcach. W tym samym roku objął stanowisko diecezjalnego asystenta Katolickiego Stowarzyszenia Młodzieży Męskiej, pełnił również funkcję referenta spraw katechetycznych w kurii kieleckiej. W 1939 został dyrektorem gimnazjum biskupiego. W 1939 został mianowany kanonikiem honorowym, a w 1942 kanonikiem gremialnym katedry kieleckiej. Podczas okupacji niemieckiej działał w konspiracji. Pomimo zamieszkiwania nieopodal siedziby żandarmerii niemieckiej ukrywał u siebie żydowskie małżeństwo. W związku z zamknięciem gimnazjum przez okupanta włączył się w tajne nauczanie. Był zwierzchnikiem kapelanów okręgu V (radomsko-kieleckiego) Narodowych Sił Zbrojnych. 1945 został ustanowiony rektorem Seminarium Duchownego w Kielcach. W 1947 doprowadził do odzyskania całości gmachu seminaryjnego, którego znaczna część była dotąd zajmowana przez szpital i szkołę pielęgniarską. W latach 1947–1950 był redaktorem „Współczesnej Ambony”, gdzie zamieszczał wskazania homiletyczne.
W czerwcu 1950 wezwany na przesłuchanie w Urzędzie Bezpieczeństwa w związku z działalnością w NSZ podczas II wojny światowej, został aresztowany i przez 3 miesiące był poddawany ciężkiemu śledztwu. Ponownie aresztowany w sierpniu następnego roku, został osadzony w więzieniu mokotowskim w Warszawie. Śledczy uznali go za współpracownika antypaństwowego ośrodka, którym kierował biskup Czesław Kaczmarek. Torturami psychicznymi i fizycznymi prowadzonymi pod nadzorem sowieckich oficerów starano się uzyskać przyznanie się do stawianych mu fikcyjnych zarzutów. W procesie biskupa Kaczmarka wyznaczono mu rolę świadka. Podczas rozprawy odczytał spreparowane przez śledczych pismo, jednak o nic nie oskarżył biskupa i innych aresztowanych księży. W kwietniu 1954 rozpoczął się jego proces. Oskarżony został m.in. o wrogość wobec ustroju socjalistycznego i ZSRR, lojalność wobec Niemców oraz przynależność do NSZ i posługę duszpasterską wśród żołnierzy wyklętych, a także posiadanie obcych walut i handel nimi (były to zagraniczne darowizny na rozbudowę gmachu seminarium). W czerwcu 1954 został skazany na łączną karę 7 lat pozbawienia wolności, utratę praw publicznych i obywatelskich na 4 lata i przepadek mienia na rzecz Skarbu Państwa. Był więziony na Mokotowie w Warszawie, a potem w Sztumie i we Wronkach. W związku z zachorowaniem na serce, reumatyzm i żółtaczkę czynione były starania o jego przedterminowe zwolnienie. Więzienie opuścił w kwietniu 1956, powracając na urząd rektora kieleckiego seminarium.
3 czerwca 1957 papież Pius XII mianował go biskupem pomocniczym diecezji kieleckiej ze stolicą tytularną Medeli. Święcenia biskupie otrzymał 11 lutego 1958 w Kielcach wraz z Janem Jaroszewiczem. Głównym konsekratorem był biskup diecezjalny kielecki Czesław Kaczmarek, któremu towarzyszyli Michał Klepacz, biskup diecezjalny łódzki, i Piotr Kałwa, biskup diecezjalny lubelski. Jako zawołanie biskupie przyjął słowa "Pokuta i modlitwa", będącymi wskazaniami objawień Maryjnych w Lourdes.
W dniu konsekracji był wyraźnie osłabiony. Mimo to następnego dnia udał się do Częstochowy, aby przed obrazem Matki Boskiej Częstochowskiej odprawić dziękczynną mszę świętą. Zmarł w trakcie nabożeństwa podczas odmawiania spowiedzi powszechnej. 15 lutego 1958 został pochowany w grobowcu kapituły kieleckiej na cmentarzu Starym w Kielcach.

</doc>
<doc id="1638721" url="https://pl.wikipedia.org/wiki?curid=1638721" title="Zbójnicki Skok">
Zbójnicki Skok

Zbójnicki Skok, Zbójecki Skok, Janosikowy Skok ( lub ), dawniej przez flisaków nazywany też "lijem" – przewężenie Dunajca w Przełomie Pienińskim, w którym rzeka ma szerokość zaledwie 12 m, płynąc ciasnym skalnym wąwozem pomiędzy wapiennymi ścianami Łysiny (tzw. Zbójeckie Skały) i Klasztornej Góry. Miejsce to nie jest widoczne z Drogi Pienińskiej poprowadzonej po prawej stronie Dunajca, gdyż zasłaniają je drzewa. W zwężeniu tym prąd przyspiesza, a głębokość rośnie – jak twierdzą flisacy – do 8 m. Nazywają to miejsce "Na Głębokie". Niekiedy, aby to udowodnić, wrzucali pionowo do wody żerdki, które po jakimś czasie wyskakiwały.
Flisacy przewożonym na tratwach turystom opowiadają, że w tym miejscu Janosik „uciekając przed hajdukami wysłanymi za nim przez pana na zamku w Niedzicy, przeskoczył Dunajec”. Pozostał po tym rzekomo na lewym cyplu rzeki ślad odciśniętych kierpców. Są też legendy, według których zbójnicy przechodzili w tym miejscu próby skoku.

</doc>
<doc id="1638727" url="https://pl.wikipedia.org/wiki?curid=1638727" title="Jakub Ettinger">
Jakub Ettinger

Jakub Karol Ettinger (ur. 1870 w Warszawie, zm. 22 maja 1907 w Otwocku) – polski lekarz, okulista.
Urodził się w Warszawie. W rodzinnym mieście uczęszczał do szkół i rozpoczął studia. Następnie jeden semestr spędził w pracowni Rudolfa Virchowa, potem przez kilka lat jako asystent Oscara Eversbuscha w Erlangen i księcia Karola Teodora w Monachium. Pod koniec studiów zachorował na zapalenie opłucnej. Odbył podróż do Australii, potem spędził pewien czas w uzdrowisku w Tegernsee, pracując jednocześnie w miejskim szpitalu jako wolontariusz.
Po powrocie do Warszawy (około 1899) podjął pracę w Instytucie Oftalmicznym, najpierw jako asystent, potem lekarz ambulatoryjny. W 1905 został ordynatorem Domu Wychowawczego. 
W złym stanie zdrowia od czasu studiów, przebył jeszcze w 1905 różę z zapaleniem nerek. Zmarł w 1907 roku w wieku 37 lat. Pochowany jest na cmentarzu żydowskim przy ulicy Okopowej w Warszawie (kwatera 71, rząd 2).
Publikował niewiele; współpracował z redakcją Wielkiej Encyklopedii Ilustrowanej i Przeglądu Piśmiennictwa Lekarskiego Polskiego.

</doc>
<doc id="1638732" url="https://pl.wikipedia.org/wiki?curid=1638732" title="Superstar (piosenka)">
Superstar (piosenka)

Superstar – piosenka Jamelii, która znajduje się na płycie Thank You.

</doc>
<doc id="1638737" url="https://pl.wikipedia.org/wiki?curid=1638737" title="Zamki w chmurach">
Zamki w chmurach

Zamki w chmurach (ang. "Cloud Castles") – powieść Michaela Scotta Rohana, utrzymana w tematyce fantasy, wydana oryginalnie w 1993 roku. Jest to trzecia część cyklu "Spirala". W Polsce wyszła w 1996 roku nakładem wydawnictwa Amber.

</doc>
<doc id="1638738" url="https://pl.wikipedia.org/wiki?curid=1638738" title="FS Vágar">
FS Vágar



</doc>
<doc id="1638739" url="https://pl.wikipedia.org/wiki?curid=1638739" title="FS Vagar">
FS Vagar



</doc>
<doc id="1638740" url="https://pl.wikipedia.org/wiki?curid=1638740" title="FS Vágar 2004">
FS Vágar 2004



</doc>
<doc id="1638741" url="https://pl.wikipedia.org/wiki?curid=1638741" title="FS Vagar 2004">
FS Vagar 2004



</doc>
<doc id="1638746" url="https://pl.wikipedia.org/wiki?curid=1638746" title="Dievturība">
Dievturība

Dievturība – łotewski nurt rodzimowierstwa bałtyjskiego zapoczątkowany w roku 1925 (główny twórca to Ernests Brastiņš) na bazie idei przechowanych w tradycyjnych pieśniach łotewskich, zwanych daina, z których znaczna część pochodzi z okresu przedchrześcijańskiego. Nazwa pochodzi od łotewskiego słowa "Dievs" "Bóg" i starobałtyckiego "turi" "mający" na określenie osoby żyjącej w harmonii z Bogiem.
Współczesny ruch Dievturība na podstawie zachowanych w pieśniach fragmentów tradycyjnych idei dokonał usystematyzowania dawnych koncepcji i wierzeń, łącząc je w triady, np. trzy boginie wodne: Jūras māte (Matka morza), Udens māte (Matka wody) i Upes māte (Matka rzek) itd.
Wierzenia.
Dievturība jest światopoglądem panteistycznym, naczelnym bogiem jest Dievs, zaś pozostałe bóstwa są jego różnymi aspektami lub emanacjami. Pomimo prób usystematyzowania podstawowych pojęć, dievturība jest bardziej specyficznym sposobem życia niż zorganizowanym ruchem religijnym.

</doc>
<doc id="1638749" url="https://pl.wikipedia.org/wiki?curid=1638749" title="Mariano Alvarez de Castro">
Mariano Alvarez de Castro



</doc>
<doc id="1638750" url="https://pl.wikipedia.org/wiki?curid=1638750" title="Jerry Unser">
Jerry Unser

Jeremy Michael „Jerry” Unser Jr (ur. 15 listopada 1932 roku w Colorado Springs, zm. 17 maja 1959 roku w Indianapolis) – amerykański kierowca wyścigowy.
Pochodził z rodziny o tradycjach wyścigowych, związanej głównie z serią Indy Car. Jego ojciec, dwa wujkowie, dwaj bracia, syn oraz dwóch bratanków również startowali w wyścigach samochodowych.
Najstarszy z trójki braci; dwaj pozostali Al i Bobby w późniejszych latach łącznie wygrali siedem edycji Indianapolis 500.
Jerry jako pierwszy z braci wziął udział w słynnym wyścigu (1958), jednak debiut zakończył się w zbiorowym karambolu, zainicjowanym przez piruet Eda Elisiana. Miał sporo szczęścia, bowiem jego samochód przeleciał nad zewnętrzną ścianę toru i lądował na nieużytkach; Unser doznał jedynie niegroźnej kontuzji ramienia.
2 maja 1959 roku podczas jednego z pierwszych treningów przed kolejną edycją Indianapolis 500, Unser rozbił się w zakręcie numer cztery. Samochód wykonał kilka salt na prostej startowej i stanął w płomieniach. Kierowca zmarł wskutek obrażeń w szpitalu dwa tygodnie później. Pozostawił żonę Jeanne oraz dwóch synów: Jerry'ego III oraz Johnny'ego.
Po wypadku Unsera, USAC nakazał wszystkim kierowcom noszenie ognioodpornych kombinezonów.

</doc>
<doc id="1638756" url="https://pl.wikipedia.org/wiki?curid=1638756" title="Tarcza Faradaya">
Tarcza Faradaya



</doc>
<doc id="1638761" url="https://pl.wikipedia.org/wiki?curid=1638761" title="Generator jednobiegunowy">
Generator jednobiegunowy



</doc>
<doc id="1638762" url="https://pl.wikipedia.org/wiki?curid=1638762" title="Młot Słońca">
Młot Słońca

Młot Słońca (ang. "The Hammer of the Sun") to dzieło Michaela Scotta Rohana utrzymane w tematyce fantasy wydane po raz pierwszy w 1988 roku. Jest to trzecia część sagi "Zima świata", opowiadającej o życiu i bohaterskich czynach młodego Alva-Elofa, nawiązującej do mitologii staroskandynawskiej. Data pierwszego polskiego wydania to rok 1995 nakładem Wydawnictwa Amber.

</doc>
<doc id="1638764" url="https://pl.wikipedia.org/wiki?curid=1638764" title="Karta Ateńska">
Karta Ateńska



</doc>
<doc id="1638765" url="https://pl.wikipedia.org/wiki?curid=1638765" title="Walka z wiatrakami">
Walka z wiatrakami

Walka z wiatrakami – związek frazeologiczny oznaczający walkę z czymś nierealnym, urojonym, bądź też walkę beznadziejną, nie mającą szans na powodzenie.
Określenie to pochodzi od fikcyjnej walki z powieści Miguela Cervantesa "Don Kichot". Tytułowy bohater widząc kilkadziesiąt wiatraków bierze je za olbrzymy i decyduje się stoczyć z nimi walkę. Pomimo ostrzeżeń swojego giermka, Sancha Pansy, rzuca się na jeden z wiatraków, wbijając kopię w skrzydło. Pod wpływem uderzenia szybko obracającego się skrzydła, kopia zostaje zniszczona, a koń Rosynant i sam Don Kichot – ranni. Walka z urojonymi olbrzymami nie przynosi żadnych efektów.

</doc>
<doc id="1638768" url="https://pl.wikipedia.org/wiki?curid=1638768" title="Kasper Trądkowski">
Kasper Trądkowski

Kasper Trądkowski, Trądcovius (zm. 23 kwietnia 1620 w Zamościu), filozof i retor polski, autor panegiryków, profesor Akademii Zamojskiej.
Życiorys.
Pochodził z Gielniowa koło Opoczna. Około 1606 rozpoczął studia w Akademii Zamojskiej, w 1609 uzyskał bakalaureat filozofii na Akademii Krakowskiej. W 1611 objął w Akademii Zamojskiej funkcję profesora analogii, w 1618 przeszedł na zwolnioną przez W. Zielonkę katedrę poezji. Był także wykładowcą retoryki i filozofii. Kilka miesięcy przed śmiercią w 1620 uzyskał magisterium sztuk wyzwolonych.
Z jego prac pisanych znane są trzy panegiryki, powstałe w latach 1606-1611; najstarszy z nich autor zadedykował synowi fundatora Akademii, Tomaszowi Zamoyskiemu. Napisał też życiorys współczesnego sobie profesora medycyny w Zamościu, ks. Jana Ursinusa.
Zmarł w Zamościu 23 kwietnia 1620. Zapisem testamentowym przekazał swoją bibliotekę Akademii Zamojskiej, a środki finansowe przeznaczył na wsparcie materialne dla ubogich studentów (300 złotych polskich) oraz na rozbudowę katedry retoryki.

</doc>
<doc id="1638770" url="https://pl.wikipedia.org/wiki?curid=1638770" title="Droga wojewódzka nr 471">
Droga wojewódzka nr 471

Droga wojewódzka nr 471 (DW471) – droga wojewódzka o długości 36 km, łącząca Opatówek z wsią Dąbrowa koło miejscowości Dobra. Trasa ta leży na obszarze województwa wielkopolskiego i przebiega przez teren powiatów kaliskiego i tureckiego.

</doc>
<doc id="1638771" url="https://pl.wikipedia.org/wiki?curid=1638771" title="GEM">
GEM



</doc>
<doc id="1638779" url="https://pl.wikipedia.org/wiki?curid=1638779" title="Jakób Ettinger">
Jakób Ettinger



</doc>
<doc id="1638780" url="https://pl.wikipedia.org/wiki?curid=1638780" title="Jakub Karol Ettinger">
Jakub Karol Ettinger



</doc>
<doc id="1638781" url="https://pl.wikipedia.org/wiki?curid=1638781" title="USS Augusta (CA-31)">
USS Augusta (CA-31)

USS Augusta (CA-31) – amerykański krążownik ciężki typu "Northampton", czwarty okręt należący do United States Navy noszący nazwę pochodzącą od miasta Augusta w stanie Georgia.
Okręt, zbudowany w 1930 roku, służył w latach 1931-1946 i brał udział w działaniach wojennych na Atlantyku i Morzu Śródziemnym podczas II wojny światowej.

</doc>
<doc id="1638782" url="https://pl.wikipedia.org/wiki?curid=1638782" title="Aleksandre Guruli">
Aleksandre Guruli

Aleksandre Guruli, gruz. ალექსანდრე გურული (ur. 9 listopada 1985 w Batumi, Gruzińska SRR) – gruziński piłkarz, grający na pozycji ofensywnego pomocnika.
Kariera piłkarska.
Kariera klubowa.
Syn piłkarza i trenera Gii Gurulego. Wychowanek Szkoły Piłkarskiej Olympique Lyon (77 meczów, 7 goli). Występował we francuskich zespołach US Boulogne, Olympique Lyon B, AS Lyon Duchère i US Lesquin. We wrześniu 2008 podpisał kontrakt z ukraińskim klubem Karpaty Lwów. 28 września 2008 zadebiutował w koszulce Karpat. Na początku 2012 został na pół roku wypożyczony do Dila Gori. Podczas przerwy zimowej sezonu 2012/13 powrócił do Karpat. 24 lutego 2013 przeszedł do Dinamo Batumi.
Kariera reprezentacyjna.
Występował najpierw w juniorskiej, a potem w młodzieżowej reprezentacji Gruzji. Łącznie rozegrał 4 gry reprezentacyjnych i strzelił 1 gola.

</doc>
<doc id="1638787" url="https://pl.wikipedia.org/wiki?curid=1638787" title="Manuel Machado (piłkarz)">
Manuel Machado (piłkarz)

Manuel Machado (ur. 24 grudnia 1985 roku w Luandzie) – angolski piłkarz występujący na pozycji obrońcy, reprezentant kraju.
Kariera klubowa.
Swoją karierę piłkarską Machado rozpoczynał w 2004 roku w portugalskiej Académice Coimbra. Kolejne lata w Portugalii spędzał w GD Tourizense i GD Santacombadense, skąd w 2007 trafił do Anadia FC. Dla Anadii w rozgrywkach Segunda Divisão rozegrał 24 spotkania.
W 2009 wyjechał do Angoli, gdzie dołączył do Recreativo Libolo. Karierę piłkarską zakończył w 2011 w Primeiro de Agosto.
Kariera reprezentacyjna.
Machado po raz pierwszy dla drużyny narodowej zagrał 20 listopada 2007 w przegranym 0:3 meczu z Gwineą. 
W 2008 roku Luís de Oliveira Gonçalves powołał go do kadry na Puchar Narodów Afryki. Na tym turnieju wraz z reprezentacja dotarł do ćwierćfinału, jednak Machado całe rozgrywki spędził na ławce rezerwowych. Drugie i zarazem ostatnie spotkanie w koszulce reprezentacji Angoli rozegrał 3 marca 2010. Przeciwnikiem była Łotwa, a mecz zakończył się remisem 1:1. 

</doc>
<doc id="1638792" url="https://pl.wikipedia.org/wiki?curid=1638792" title="Karta Ateńska (architektura)">
Karta Ateńska (architektura)



</doc>
<doc id="1638793" url="https://pl.wikipedia.org/wiki?curid=1638793" title="Jai Taurima">
Jai Taurima

Jai Taurima (ur. 26 czerwca 1972) – australijski lekkoatleta, skoczek w dal. 

</doc>
<doc id="1638798" url="https://pl.wikipedia.org/wiki?curid=1638798" title="Henryk Szylkin">
Henryk Szylkin

Henryk Szylkin (ur. 1 listopada 1928 w Santoce koło Wilna, zm. 16 stycznia 2022 w Zielonej Górze.) – polski poeta.
Był z zawodu nauczycielem. Ukończył filologię polską na Uniwersytecie Wrocławskim. Debiutował jako poeta na łamach tygodnika "WTK" w 1954 roku. Od 1955 roku mieszkał w Zielonej Górze. Laureat dyplomu honorowego Lubuskiego Wawrzynu Literackiego 2016 za całokształt twórczości.

</doc>
<doc id="1638799" url="https://pl.wikipedia.org/wiki?curid=1638799" title="Chatka w Teodorówce">
Chatka w Teodorówce



</doc>
<doc id="1638803" url="https://pl.wikipedia.org/wiki?curid=1638803" title="Koloseum w Rzymie">
Koloseum w Rzymie



</doc>
<doc id="1638804" url="https://pl.wikipedia.org/wiki?curid=1638804" title="Gija Guruli">
Gija Guruli



</doc>
<doc id="1638808" url="https://pl.wikipedia.org/wiki?curid=1638808" title="Beata Szymańska">
Beata Szymańska

Beata Szymańska (ur. 29 stycznia 1938 w Puławach) – polska historyk filozofii oraz poetka i prozaiczka.
Życiorys.
Jest absolwentką VII Liceum Ogólnokształcącego w Krakowie. W 1960 ukończyła studia polonistyczne, a w 1964 studia filozoficzne na Uniwersytecie Jagiellońskim. W 1974 roku uzyskała stopień doktora z dziedziny filozofii, a w 1988 doktora habilitowanego za rozprawę o filozofii polskiego modernizmu. Od 1964 była pracownikiem naukowym Instytutu Filozofii Uniwersytetu Jagiellońskiego, w latach 1990–1993 prodziekanem Wydziału Filozoficznego, od 1991 kierownikiem Zakładu Filozofii Wschodu, od 2000 kierownikiem Zakładu Filozofii Kultury. W 1998 otrzymała tytuł profesora nauk humanistycznych.
Wiele uczyniła w dziedzinie dociekań nad filozofią Wschodu i odegrała doniosłą rolę w rozwoju takich badań na Uniwersytecie Jagiellońskim:
W roku 2001 pod redakcją Beaty Szymańskiej ukazał się podręcznik filozofii Wschodu, obejmujący swym zakresem filozofię Indii, Chin, Tybetu i Japonii. Ten podręcznik stał się absolutną nowością na polskim rynku wydawniczym.
Jako pisarka debiutowała w 1961 roku na łamach prasy. Również tłumaczy utwory literatury pięknej. W 2014 roku otrzymała nominację do Nagrody Poetyckiej im. K.I. Gałczyńskiego – Orfeusz za tom "Złota godzina".
Jej mężem był Jerzy Aleksandrowicz.

</doc>
<doc id="1638810" url="https://pl.wikipedia.org/wiki?curid=1638810" title="Wileński Uniwersytet Techniczny">
Wileński Uniwersytet Techniczny



</doc>
<doc id="1638812" url="https://pl.wikipedia.org/wiki?curid=1638812" title="Boks na Letnich Igrzyskach Olimpijskich 1980">
Boks na Letnich Igrzyskach Olimpijskich 1980

Boks na Letnich Igrzyskach Olimpijskich 1980 – na letnich igrzyskach olimpijskich w roku 1980 startowano w 11 kategoriach wagowych: papierowej, muszej, koguciej, piórkowej, lekkiej, lekkopółśredniej, półśredniej, lekkośredniej, średniej, półciężkiej i ciężkiej. W dyscyplinie wzięło udział 271 zawodników, reprezentujących 51 państw, startowali wyłączenie mężczyźni. Medale zdobyli w sumie przedstawiciele 15 reprezentacji narodowych. Najwięcej medali zarówno złotych jak i ogółem zdobyli pięściarze reprezentujący Kubę wyprzedając ZSRR i NRD. 
Hala.
Turnieje bokserskie w ramach Letnich Igrzysk Olimpijskich w 1980 w Moskwie odbyły się na Sportowym Kompleksie Olimpijskim (Спорткомплекс Олимпийский), zbudowanym w Moskwie w 1980 specjalnie na igrzyska olimpijskie. Oprócz walk bokserskich odbyły się tu mecze w koszykówce. Obiekt ten był wówczas największą halą w Europie, pomiędzy trybunami mieści się pełnowymiarowe boisko do piłki nożnej, trybuny mają pojemność 16 tysięcy widzów, podczas meczów bokserskich na hale mogło wejść dodatkowo 17 tysięcy. W tym samym kompleksie sportowym znajdowała się również pływalnia, na której odbywały się konkursy pływackie oraz lodowisko hokejowe, które podczas Letnich Igrzysk Olimpijskich nie było areną zmagań sportowców.

</doc>
<doc id="1638813" url="https://pl.wikipedia.org/wiki?curid=1638813" title="Dziewczyna żołnierza">
Dziewczyna żołnierza

Dziewczyna żołnierza (ang. "Soldier's Girl") – amerykański biograficzny dramat telewizyjny, wyemitowany w roku 2003 przez stację Showtime.
Fabuła.
Film rekonstruuje prawdziwą historię, która zdarzyła się w amerykańskiej bazie wojskowej Fort Campbell.
Kentucky. Główny bohater, Barry Winchell, służy w 101. Dywizji Powietrznodesantowej. Pewnego dnia wraz ze swoim współlokatorem, Justinem Fisherem, wybiera się do jednego z klubów w Nashville. Tam poznaje transgenderyczną młodą kobietę, Calpernię – wcześniej chłopaka, imieniem Scottie. Gdy dwójka zaczyna się regularnie spotykać, Fisher zaczyna szerzyć w bazie plotki na temat ich domniemanego związku i orientacji seksualnej Winchella. Barry zostaje oskarżony o naruszenie zasady „don’t ask, don’t tell”; wkrótce staje się ofiarą militarnej kontrowersji. Czwartego lipca, podczas Dnia Niepodległości, żołnierz zostaje zabity przez Calvina Glovera, którego do popełnienia zbrodni namawia Fisher. Fisher zostaje ukazany jako seksualnie zagubiony manipulator, zazdrosny o Barry’ego, Calpernię lub też ich oboje.
Nagrody i nominacje.
Przez Amerykański Instytut Filmowy (ang. "American Film Institute") film został również okrzyknięty jednym z dziesięciu najlepszych projektów telewizyjnych roku 2003.

</doc>
<doc id="1638814" url="https://pl.wikipedia.org/wiki?curid=1638814" title="Maksym Feszczuk">
Maksym Feszczuk

Maksym Ihorowycz Feszczuk, ukr. Максим Ігорович Фещук (ur. 25 listopada 1985 w Brodach) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Karpaty Lwów. Rozpoczął karierę piłkarską w drugiej drużynie Karpaty-2 Lwów, skąd w 2003 trafił do klubu Hałyczyna-Karpaty Lwów. Od 2004 już bronił barw Karpat Lwów. 14 marca 2004 zadebiutował w koszulce Karpat. W styczniu 2009 podpisał 3-letni kontrakt z klubem Tawrija Symferopol. 1 stycznia 2014 zasilił skład Howerły Użhorod. 3 lipca 2015 przeniósł się do Szachtiora Karaganda. Na początku stycznia 2016 opuścił kazachski klub. 2 marca 2016 podpisał kontrakt z mołdawską Dacią Kiszyniów. 3 stycznia 2017 opuścił mołdawski klub, a 23 lutego został piłkarzem FK Taraz. Od 2018 bronił barw Arsenału Kijów. 13 lutego 2019 podpisał kontrakt z FK Witebsk. W 2020 został zawodnikiem FK Kołos Buczacz.
Kariera reprezentacyjna.
Występował w młodzieżowej reprezentacji Ukrainy. Łącznie rozegrał 17 gier reprezentacyjnych i strzelił 6 goli.

</doc>
<doc id="1638818" url="https://pl.wikipedia.org/wiki?curid=1638818" title="Monika Fronczek">
Monika Fronczek

Monika Fronczek (ur. 25 czerwca 1980 w Tarnowskich Górach) – polska aktorka teatralna i telewizyjna.
Życiorys.
Jest absolwentką (2006) Wydziału Aktorskiego Akademii Sztuk Teatralnych im. Stanisława Wyspiańskiego w Krakowie – filia we Wrocławiu. W 2007–2008 była aktorką Teatru Dramatycznego im. J. Szaniawskiego w Wałbrzychu. Wystąpiła także w Teatrze Polonia w Warszawie w spektaklu Przemysława Wojcieszka "Miłość ci wszystko wybaczy".
Na 24 Festiwalu Szkół Teatralnych w Łodzi została wyróżniona za rolę Iwony w spektaklu Eweliny Paszke-Lowitzsch "Iwona, księżniczka Burgunda". Za rolę Gwiazdki w spektaklu Moniki Strzępki "Polak, polak, polak i diabeł" otrzymała Nagrodę Marszałka Województwa Dolnośląskiego za najlepszą rolę kobiecą sezonu 2007.
Filmografia.
Źródło: Filmpolski.pl.

</doc>
<doc id="1638820" url="https://pl.wikipedia.org/wiki?curid=1638820" title="Mont Bengoué">
Mont Bengoué

Mont Bengoué - szczyt górski w Gabonie, w prowincji Ogooué-Ivindo, o wysokości 1070 m n.p.m. Według części źródeł jest to najwyższy szczyt kraju (inne źródła za najwyższy szczyt uznają jednak Mont Iboundji o kwestionowanej wysokości 1575 m n.p.m.).

</doc>
<doc id="1638823" url="https://pl.wikipedia.org/wiki?curid=1638823" title="Zbigniew Szymański (pisarz)">
Zbigniew Szymański (pisarz)

Zbigniew Szymański, ps. "Witold Tarasiewicz" (ur. 21 sierpnia 1927 w Wilnie, zm. 18 maja 2020 w Gdyni) – polski poeta i architekt.
Życiorys.
Urodził się w 1927 roku w Wilnie w rodzinie urzędniczej. Jego rodzicami byli Stanisław i Józefa. Z. Szymański ukończył liceum budowlane. W lutym 1944 wstąpił do AK i w jej szeregach brał udział w wyzwoleniu Wilna w lipcu tego samego roku. Bezpośrednio potem został aresztowany przez NKWD, wywieziony do Kaługi i wcielony do Armii Czerwonej. Z powodu młodego wieku został urlopowany i wrócił do Wilna. W obawie przed aresztowaniem wstąpił do armii Berlinga. Po zdemobilizowaniu zdał maturę w Gdańsku i zdobył tytuł technika architektury i budownictwa. Debiutował jako poeta w roku 1950 na łamach „Tygodnika Powszechnego” pod pseudonimem Witold Tarasiewicz. W latach 1954-1973 był kierownikiem Biura Projektów Architektonicznych. Od 1952 roku mieszkał w Gdyni.
Przyjaźnił się z pisarką Różą Ostrowską, pisarzem Lechem Bądkowskim oraz poetą Franciszkiem Fenikowskim. Jego syn, Zbigniew Radosław, także jest poetą.

</doc>
<doc id="1638824" url="https://pl.wikipedia.org/wiki?curid=1638824" title="Wsewołod Romanenko">
Wsewołod Romanenko

Wsewołod Wadymowycz Romanenko, ukr. Всеволод Вадимович Романенко (ur. 24 marca 1977 w Kijowie) – ukraiński piłkarz, grający na pozycji bramkarza.
Kariera piłkarska.
Rozpoczął karierę piłkarską w klubie Obołoń Kijów. Potem bronił barw trzeciej i drugiej drużyny Następnymi klubami jego karierze były: Tawrija Symferopol, Zakarpattia Użhorod, Prykarpattia Iwano-Frankowsk i Wołyń Łuck. W 2008 przeszedł do Karpat Lwów, w barwach których zadebiutował 19 lipca 2008. Zimą 2009 przeniósł się do Illicziwca Mariupol, w którym występował do końca 2010. Wiosną 2011 powrócił do Prykarpattia Iwano-Frankowsk. W sierpniu 2011 ponownie został piłkarzem Wołyni Łuck, gdzie grał do zakończenia sezonu 2011/12. W lipcu 2012 został piłkarzem FK Połtawa.

</doc>
<doc id="1638826" url="https://pl.wikipedia.org/wiki?curid=1638826" title="Aleksander Dobrzański">
Aleksander Dobrzański



</doc>
<doc id="1638827" url="https://pl.wikipedia.org/wiki?curid=1638827" title="Stanisław Łukaszczyk">
Stanisław Łukaszczyk

Stanisław Łukaszczyk (ur. 13 lipca 1944 w Murzasichlu) – polski biathlonista, dwukrotny medalista mistrzostw świata, olimpijczyk. Reprezentant klubów SN PTT i WKS Zakopane.
Kariera.
W sztafecie razem z Józefem Gąsienicą Sobczakiem, Stanisławem Szczepaniakiem oraz Józefem Rubisiem zdobył w sztafecie dwa medale: brązowy na mistrzostwach świata w Elverum w 1965 roku i srebrny podczas rozgrywanych rok później mistrzostw świata w Garmisch-Partenkirchen. Na mistrzostwach Polski zdobył złoty i srebrny medal (oba w sztafecie).
Po zakończeniu kariery sportowej pracował jako strażnik wysokogórski TPN w rejonie Doliny Pięciu Stawów Polskich (1970–1971), a następnie, do 1987 jako ratownik górski GOPR. W latach 1982–1987 pełnił funkcję Naczelnika Grupy Tatrzańskiej GOPR. Jest też przewodnikiem tatrzańskim, instruktorem ratownictwa i narciarstwa.
24 października 2009 r. "za wybitne zasługi dla rozwoju ratownictwa górskiego, za wykazaną odwagę i poświęcenie w ratowaniu zdrowia i życia ludzkiego, za działalność w Tatrzańskim Ochotniczym Pogotowiu Ratunkowym" został odznaczony Krzyżem Kawalerskim Orderu Odrodzenia Polski.

</doc>
<doc id="1638828" url="https://pl.wikipedia.org/wiki?curid=1638828" title="Anna Śliwicka">
Anna Śliwicka

Anna Śliwicka (ur. 6 września 1936 w Pruszkowie) – polska pisarka, absolwentka filologii polskiej na Uniwersytecie Warszawskim. Studiowała też na Wydziale Ekonomii Politycznej tegoż uniwersytetu.

</doc>
<doc id="1638832" url="https://pl.wikipedia.org/wiki?curid=1638832" title="Social lending">
Social lending



</doc>
<doc id="1638839" url="https://pl.wikipedia.org/wiki?curid=1638839" title="Thorsten Grasshoff">
Thorsten Grasshoff

Paul Thorsten Grasshoff (ur. 20 grudnia 1969 w Berlinie) – niemiecki aktor filmowy, teatralny i telewizyjny.
Życiorys.
Studiował w Wyższej Szkole Muzyki i Sztuk Dramatycznych (Hochschule für Musik und Darstellende Kunst) we Frankfurcie nad Menem. Występował w teatrach: Nationaltheater Mannheimie (1997–1999), Theater des Ostens (2000), Ernst-Deutsch Theater w Hamburgu (2001), Tribühne w Berlinie (2003) i Künstlerkolonie Schütte &amp; Raibach w Poczdamie (2005).
W 2004 poślubił Caroline Scholze. Mają córkę Janne (ur. 2002) i syna Ole Antona (ur. 2006).

</doc>
<doc id="1638840" url="https://pl.wikipedia.org/wiki?curid=1638840" title="Pieniński Potok">
Pieniński Potok

Pieniński Potok ("Pieniński") – potok w Pieninach, będący lewobrzeżnym dopływem Dunajca. Spływa głęboką doliną oddzielająca Masyw Trzech Koron od Pieninek. Jednym z dwu jego większych dopływów jest Huliński Potok. Źródła Pienińskiego Potoku znajdują się pod przełęczą Szopka, do Dunajca uchodzi na wysokości ok. 440 m n.p.m. tworząc w miejscu ujścia wysoki stożek napływowy. Po orograficznie prawej stronie ujścia znajdują się wysokie wapienne skały zwane Fujarkami, po lewej stronie Ślimakowa Skała.
Pieniński Potok ma długość 2,5 km i średni spadek 120 m/km. Dolina, którą płynie, to jedno z najbardziej dzikich miejsc w Pieninach. Stanowi obszar ochrony ścisłej i z wyjątkiem górnego odcinka w pobliżu Bajkowego Gronia jest niedostępna turystycznie. Porasta ją bujny las mieszany, w stromych zboczach znajdują się białe ściany wapienne porośnięte bogatą florą roślin wapieniolubnych. W korycie potoku oprócz pospolitego lepiężnika białego zdarza się rzadki litwor arcydzięgiel. W dolinie stwierdzono występowanie 30 gatunków ptaków, w tym pliszki górskiej i rzadkiego pluszcza.
Powyżej potoku, w Masywie Trzech Koron, znajduje się druga pod względem długości jaskinia w polskich Pieninach – Jaskinia Pienińska.
Według Józefa Nyki potok ten nazywany był przez miejscową ludność Pieńskim Potokiem. Nazwa ta w dokumentach pisanych znana jest już z 1626. W literaturze jednak ostatnio coraz częściej wprowadza się nazwę Pieniński Potok. Jego doliną chodzono ok. 1860 do Zamku Pienińskiego, w 1907 wyznakowano nawet wzdłuż potoku szlak turystyczny. W 1930 teren ten został wykupiony od prywatnych właścicieli, a cały obszar doliny włączony do Pienińskiego Parku Narodowego. W 1948 uznany został za matecznik dzikiej zwierzyny. Już w 1626 w dokumencie przy nazwie Pieńskiego Potoku znajduje się zapis: "„zostawić go w pokoju dla zamrożenia zwierza na potrzebę zamkową”".
Górną część Pienińskiego Potoku, na odcinku pomiędzy Bajkowym Groniem a polaną Wyrobek, na wysokości 678 m przekracza żółty szlak turystyczny z Krościenka na przełęcz Szopka. Znajdują się tutaj ławki dla turystów, tablica Pienińskiego Parku Narodowego i drewniana rynna, która płynie woda z Pienińskiego Potoku. Tworzy on tutaj niewielkie rozlewisko z młaką eutroficzną, na której dominują takie gatunki roślin, jak: kozłek całolistny, knieć błotna i turzyca prosowa. U ujścia Pienińskiego Potoku natomiast występuje rzadki w Polsce gatunek rośliny – oset klapowany. W 2016 r. w dolinie Pienińskiego Potoku znaleziono gatunki rzadkich mchów podlegających ochronie: zwiślik maczugowaty ("Anomodon attenuatus"), miechera Bessera ("Neckera besseri"), miechera spłaszczona ("Neckera complanata"), krzewik źródliskowy ("Thamnobryum alopecurum"). W latach 1987–1988 znaleziono tu bardzo rzadki, w Polsce wymierający gatunek porostu – plamca jasnego ("Arthothelium ruanum") i zagrożoną wyginięciem przewiertnicę grabową "Porina aenea".

</doc>
<doc id="1638841" url="https://pl.wikipedia.org/wiki?curid=1638841" title="Orbitrap">
Orbitrap

Orbitrap – analizator masy jonów, zbudowany jest z dwóch elektrod zewnętrznych rozdzielonych izolatorem oraz jednej elektrody wewnętrznej (centralnej). W przestrzeni między elektrodami w polu elektrycznym poruszają się jony. 
Elektrody zewnętrzne mają kształt zwężających się na jednym z końców beczek. Elektrody te są ustawione szerszymi końcami do siebie. Wrzecionowata elektroda wewnętrzna umieszczona jest w środku urządzenia, jej oś symetrii pokrywa się z osiami symetrii elektrod zewnętrznych.
Historia.
Orbitrap jest modyfikacją pułapki jonowej (Kingdom trap) opracowanej przez Kingdoma w 1923 roku. Pułapka Kingdoma składa się z cylindrycznej elektrody zewnętrznej oraz cienkiego drutu przebiegającego wzdłuż osi cylindra stanowiącego drugą elektrodę. Między elektrody przyłożone jest statyczne napięcie elektryczne. W 1981 roku Knight przedstawił pułapkę ze zmodyfikowaną elektrodą zewnętrzną, która ogranicza jonów na osi pułapki. Pułapki Kingdoma i Knighta nie były stosowane do analizy mas. Pod koniec lat 90 XX w. Aleksandr Makarow wyznaczył kształt elektrod, przy którym oscylacje podłużne jonów nie zależą od ich prędkości początkowej, rozpoczął tym samym sekwencję ulepszeń technicznych, które doprowadziły do skonstruowania komercyjnego analizatora mas wyprodukowanego przez Thermo Fisher Scientific, jako część instrumentu hybrydowego LTQ Orbitrap w 2005.
Budowa i zasada działania.
Wiązka jonów wprowadzana jest do analizatora przez otwór w elektrodzie zewnętrznej. Natychmiast po wprowadzeniu jonów do analizatora pomiędzy elektrodą centralną i elektrodami zewnętrznymi przykładany jest potencjał elektryczny o napięciu kilku kilowoltów (w najnowszych konstrukcjach 4,5 kV). Jony poruszają się dookoła elektrody wewnętrznej, do której są przyciągane. Odpowiednia prędkość jonów pozwala na utrzymanie ich w ruchu wokół elektrody centralnej. Jony mogą być utrzymywane w analizatorze przez pewien czas, tak więc analizator ten jest pułapką jonową.
Jony znajdujące się w analizatorze poruszają się dookoła osi analizatora (elektrody wewnętrznej), jednocześnie przemieszczając się wzdłuż osi. Tak więc ruch jonów można rozłożyć na dwie składowe – ruch dokoła osi analizatora oraz ruch wzdłuż analizatora. Jony wprowadzone do analizatora charakteryzują się różną częstotliwością obiegu dookoła osi analizatora oraz częstotliwością oscylacyjnego ruchu wzdłuż analizatora. Częstotliwość oscylacji jonów wzdłuż analizatora jest zależna od stosunku masy do ładunku jonu, a jednocześnie nie zależy od energii jonu czy kąta, pod którym został on wprowadzany do komory urządzenia. Powoduje to powstanie pierścieni jonów o określonym stosunku masy do ładunku poruszających się wzdłuż analizatora. Poruszająca się wzdłuż analizatora wiązka wytwarza różnicę potencjałów między elektrodami zewnętrznymi. Sygnał ten jest przekształcany w widmo masowe przy pomocy Transformacji Fouriera.
Analizatory Orbitrap charakteryzują się dużą rozdzielczością (obecnie do 350000 przy stosunku masy do ładunku 524 Th) i dokładnością pomiaru masy. Analizatory te, podobnie jak analizatory FT-ICR, są często stosowane w tandemowych spektrometrach mas.

</doc>
<doc id="1638844" url="https://pl.wikipedia.org/wiki?curid=1638844" title="Hokitika">
Hokitika

Hokitika – miasto położone na Południowej Wyspie Nowej Zelandii, w pobliżu ujścia rzeki Hokitika. Należy do rejonu administracyjnego West Coast. Populacja na rok 2006: ok. 3000 osób.
Założone w 1864 r. jako miasto górnicze poszukiwaczy złota. Przez krótki okres było jednym z najludniejszych miast Nowej Zelandii.
Współczesna ekonomia opiera się również na wydobyciu złota a także jadeitu i węgla. Miasto żyje również z leśnictwa i coraz bardziej popularnej ekoturystyki.

</doc>
<doc id="1638849" url="https://pl.wikipedia.org/wiki?curid=1638849" title="Dougong">
Dougong

Dougong () – tradycyjny element architektury chińskiej, japońskiej i koreańskiej, stosowany powszechnie w konstrukcji obiektów publicznych i sakralnych. Jego stosowanie w budynkach o mniejszym znaczeniu i domach mieszkalnych było niedozwolone.
Dougong jest zespołem podpór, najczęściej drewnianych, które spoczywają na kolumnach, przenosząc na nie równomiernie obciążenie konstrukcji dachowej budynku. Pełni rolę elementu amortyzującego między belką a podporą, stanowiąc odpowiednik zachodniego kapitelu lub wspornika. Dougong pełnił także funkcje dekoracyjne – im większy i ważniejszy budynek, tym dougong był bardziej skomplikowany i ozdobny.
Umożliwia on tworzenie skrajnego wysunięcia dachu poza podpory ścian, charakterystycznego dla dalekowschodniej architektury.
Jego pojawienie się w Chinach datuje się na Okres Wiosen i Jesieni (770-480 p.n.e.). Pierwotnie miał funkcje czysto użytkowe, jednak w późniejszych wiekach najważniejsza stała się funkcja ozdobna.
Do końca rządów dynastii Song dougong miały monumentalną formę. Po tym okresie stały się bardziej smukłe, zwiększono też liczbę kolumn i samych dougong, co nadało budowlom lekkości.

</doc>
<doc id="1638850" url="https://pl.wikipedia.org/wiki?curid=1638850" title="Ludwik Świeżawski">
Ludwik Świeżawski

Ludwik Świeżawski (ur. 23 września 1906 w Krakowie, zm. 11 lutego 1991 w Warszawie) – polski poeta, prozaik, autor utworów dla dzieci i młodzieży, kierownik artystyczny kabaretów literackich.
Życiorys.
Ukończył studia na Wydziale Reżyserskim Wyższej Szkoły Filmowej w Łodzi. Studiował także na Wydziale Humanistycznym (polonistykę i historię) na Uniwersytecie Jagiellońskim i Uniwersytecie Jana Kazimierza oraz historię sztuki na uniwersytetach w Rzymie i Wiedniu. Debiutował jako pisarz w 1927 roku na łamach dziennika „Ilustrowany Kurier Codzienny” (Kraków). Był członkiem grupy literacko artystycznej „Litart” (Kraków). W latach 1937-1940 przebywał w Warszawie, gdzie był kierownikiem literackim kabaretu „Ścichapęk”. W latach 1940–1946 był działaczem podziemia kulturalnego. Po wojnie mieszkał w Łodzi, a od 1976 roku w Warszawie. Pochowany na cmentarzu Bródnowskim (kwatera 31D-6-5).

</doc>
<doc id="1638855" url="https://pl.wikipedia.org/wiki?curid=1638855" title="Lista procesorów Athlon X3">
Lista procesorów Athlon X3

Athlon X3 "Rana" (C2, 45 nm).
¹ – Thermal Design Power

</doc>
<doc id="1638856" url="https://pl.wikipedia.org/wiki?curid=1638856" title="Dzika przyszłość (serial animowany)">
Dzika przyszłość (serial animowany)

Dzika przyszłość (ang. "The Future Is Wild", 2007-2008) – amerykańsko-kanadyjski serial animowany, który jest emitowany w Polsce na kanale KidsCo. Oparty na dokumentalnym filmie Dzika przyszłość.
Fabuła.
Za 200 tysięcy lat Ziemi zagrozi potężna epoka lodowcowa. Dziewczyna o imieniu C.G., zostaje wysłana w przyszłość, by znaleźć nowe miejsce dla zagrożonej ludzkości. Podczas podróży w czasie, przypadkowo trafia do XX wieku, gdzie spotyka Ethana, Emily i Luisa. Razem wyruszają w odległą przyszłość. Towarzyszy im mały Kalmagibon - Kalmuś. Ich misją jest rozwiązanie zagadek ewolucji Ziemi. Aby przetrwać, muszą nie tylko poradzić sobie z ekstremalnymi warunkami klimatycznymi, lecz także z czyhającymi wszędzie dzikimi i niesamowitymi stworzeniami.
Wersja polska.
Wersja polska: Toya Sound Studios
Dialogi i reżyseria: Anna Klink, Patryk Steczek, Anna Kalisiak i Kamila Goworek
Dźwięk: Robert Buczkowski
Udział wzięli:

</doc>
<doc id="1638859" url="https://pl.wikipedia.org/wiki?curid=1638859" title="Karta Ateńska (1931)">
Karta Ateńska (1931)

Karta Ateńska – dokument uchwalony na konferencji zwołanej przez Biuro Muzeów w Atenach, trwającej w dniach 21-30 października 1931 roku. W nim po raz pierwszy zostały sformułowane ogólne normy postępowania konserwatorskiego, które miały obowiązywać we wszystkich krajach.
Historia powstania Karty.
Jej poszczególne uchwały zostały podjęte na podstawie analizy referatów, przedstawionych przez konserwatorów, biorących udział na ateńskiej konferencji. Referaty te opisywały różnorodną problematykę i postawy wobec zabytków, jak również porównywały doktryny konserwatorskie, panujące w poszczególnych krajach. Wśród referujących byli dwaj polscy konserwatorzy, historyk sztuki Jan Alfred Lauterbach oraz Jarosław Wojciechowski. W Konferencji uczestniczył także prof. Marian Lalewicz, architekt i konserwator. Ważnym czynnikiem przy powstawaniu postulatów Karty były oględziny zrekonstruowanego pałacu na Krecie oraz zachowanych ruin świątyni Appolina na Delos.
Treść Karty.
Jednym z najważniejszych postulatów Karty było unikanie rekonstrukcji (bądź restytucji), aby przede wszystkim zachować autentyczność zabytków w dobrym stanie technicznym. Restauracja była dopuszczalna, kiedy możliwe było przeprowadzenie rzetelnych badań naukowych oraz zostały zachowane nawarstwienia stylowe budynku. W przypadku ruin, rekonstrukcja powinna ograniczać się tylko do anastylozy, natomiast nowe uzupełnienia musiały odróżniać się od autentycznych. Przy konserwacji zabytku należało zastosować najnowsze osiągnięcia techniki, ale w taki sposób by nie wpływały na zewnętrzny wygląd i charakter zabytku. W przypadku budynków uszkodzonych w czasie nagłych kataklizmów dziejowych (wojny), należało przywrócić mu formę, jaką posiadał przed zniszczeniem.
Wpływ Karty.
Na jej podstawie powstała w tym samym roku "Carta del Restauro", która określiła 11 dyrektyw dla włoskich urzędów konserwatorskich. Karta omawiała między innymi wyeliminowanie tendencji purystycznych z praktyki konserwatorskiej. Zgodnie z zawartymi w niej postulatami wszelkie zabiegi, mające doprowadzić do pierwotnego wyglądu zabytku, musiały być oparte na absolutnie pewnych i zachowanych źródłach. Karta Ateńska była dokumentem, na którym wzorowano się przy uchwaleniu Karty Weneckiej.

</doc>
<doc id="1638861" url="https://pl.wikipedia.org/wiki?curid=1638861" title="Manurewa AFC">
Manurewa AFC

Manurewa AFC – nowozelandzki klub piłkarski z siedzibą w Manukau. Klub powstał w wyniku połączenia zespołów Tramways i Manurewa w 1929 roku.

</doc>
<doc id="1638864" url="https://pl.wikipedia.org/wiki?curid=1638864" title="Lista procesorów Athlon X4">
Lista procesorów Athlon X4

Athlon X4 "Propus" (C2, 45 nm).
¹ – Thermal Design Power

</doc>
<doc id="1638865" url="https://pl.wikipedia.org/wiki?curid=1638865" title="Wołodymyr Fedoriw">
Wołodymyr Fedoriw

Wołodymyr Mykołajowycz Fedoriw, ukr. Володимир Миколайович Федорів (ur. 29 lipca 1985 we wsi Międzyrzecze w obwodzie lwowskim) - ukraiński piłkarz grający na pozycji obrońcy.
Kariera piłkarska.
Kariera klubowa.
Wołodymyr Fedoriw, starszy brat bardziej znanego piłkarza Witalija Fedoriwa, rozpoczynał karierę w rodzinnej wsi Międzyrzecze koło Żydaczowa występując w miejscowej drużynie. 18 lipca 2004 zadebiutował w składzie klubu Karpaty-2 Lwów. W latach 2005-2006 bronił barw klubu Hałyczyna-Karpaty Lwów. Od 2006 występował w podstawowej jedenastce Karpat Lwów. W połowie sezonu 2008/09 postanowił zmienić klub, dlatego trenował się z drugą drużyną Karpat. W lutym 2009 pojechał na oględziny do rosyjskiego klubu Amkar Perm, w którym występuje młodszy brat Witalij. Po nieudanych testach powrócił do Karpat. We wrześniu 2009 zmienił klub na Czornomoreć Odessa, a po roku przeszedł do Prykarpattia Iwano-Frankowsk. Sezon 2011 rozpoczął w rosyjskim Jenisieju Krasnojarsk. Latem 2012 przeszedł do FK Sewastopol. Po rozformowaniu klubu w maju 2014 opuścił Krym. 22 września 2014 podpisał kontrakt z Wisłą Puławy. 3 lutego 2015 za obopólną zgodą kontrakt został anulowany. Po dłuższej przerwie bez gry wrócił do zawodowej piłki nożnej w lipcu 2016 dołączając do klubu Ruch Winniki.

</doc>
<doc id="1638867" url="https://pl.wikipedia.org/wiki?curid=1638867" title="Puchar Polski Strongman 2002">
Puchar Polski Strongman 2002

Puchar Polski Strongman 2002 – cykl indywidualnych zawodów polskich siłaczy, rozgrywanych w 2002 r.
Pierwsze zawody - Zamość.
Data: 20.04.2002r.
Miejscowość: Zamość
WYNIKI ZAWODÓW:
Lublin.
Data: 28.04.2002r.
Miejscowość: Lublin
WYNIKI ZAWODÓW:
Chełm.
Data: 04.05.2002r.
Miejscowość: Chełm
WYNIKI ZAWODÓW:
Przemyśl.
Data: 11.05.2002r.
Miejscowość: Przemyśl
WYNIKI ZAWODÓW:
Bielsko-Biała.
Data: 18.05.2002r.
Miejscowość: Bielsko-Biała
WYNIKI ZAWODÓW:
Ustroń.
Data: 25.05.2002r.
Miejscowość: 
WYNIKI ZAWODÓW:
Wisła.
Data: 01.06.2002r.
Miejscowość: Wisła 
WYNIKI ZAWODÓW:
Międzyzdroje.
Data: 08.06.2002r.
Miejscowość: Międzyzdroje
WYNIKI ZAWODÓW:
Kołobrzeg.
Data: 15.06.2002r.
Miejscowość: Kołobrzeg
WYNIKI ZAWODÓW:
Mielno.
Data: 23.06.2002r.
Miejscowość: Mielno
WYNIKI ZAWODÓW:
Giżycko.
Data: 24.08.2002r.
Miejscowość: Giżycko
WYNIKI ZAWODÓW:
Mrągowo.
Data: 31.08.2002r.
Miejscowość: Mrągowo
WYNIKI ZAWODÓW:
Konin.
Data: 08.09.2002r,
MIejscowość: Konin
WYNIKI ZAWODÓW:
Turek.
Data: 15.09.2002r.
Miejscowość:Turek
WYNIKI ZAWODÓW:
Finał - Ostrów Wielkopolski.
Do finału zakwalifikowali się zawodnicy, którzy zdobyli najwięcej punktów w trakcie wcześniejszych zawodów Pucharu Polski Strongman 2002.
Data: 22.09.2002r.
Miejscowość: Ostrów Wielkopolski
WYNIKI ZAWODÓW:

</doc>
<doc id="1638869" url="https://pl.wikipedia.org/wiki?curid=1638869" title="Mistrzostwa Polski juniorów do lat 10 w szachach">
Mistrzostwa Polski juniorów do lat 10 w szachach

Mistrzostwa Polski juniorów do lat 10 w szachach – turnieje szachowe mające na celu wyłonienie medalistów mistrzostw Polski juniorów w kategorii do 10 lat, rozgrywane od 1989 r., choć pierwsze zawody w tej grupie wiekowej odbyły się rok wcześniej (nie były to jednak mistrzostwa oficjalne, tylko kwalifikacje do mistrzostw świata). Do 1990 r. w turniejach obowiązywał system kołowy, a w następnych – system szwajcarski. W latach 2005–2011, podobnie jak w turniejach do lat 8, oficjalną nazwą mistrzostw był Puchar Polski, natomiast od 2012 r. mistrzostwa rozgrywane są jako Mistrzostwa Polski Młodzików.

</doc>
<doc id="1638871" url="https://pl.wikipedia.org/wiki?curid=1638871" title="Jim Hall">
Jim Hall



</doc>
<doc id="1638875" url="https://pl.wikipedia.org/wiki?curid=1638875" title="Bundesliga niemiecka w piłce nożnej (1988/1989)">
Bundesliga niemiecka w piłce nożnej (1988/1989)

Bundesliga 1988/1989 był to 26. sezon niemieckiej pierwszej klasy rozgrywkowej w piłce nożnej. Sezon rozpoczął się 22 lipca 1988 roku, a zakończył się 17 czerwca 1989. Brało w niej udział 18 zespołów, które grały ze sobą systemem „każdy z każdym”. Tytułu mistrzowskiego nie obronił Werder Brema. Nowym mistrzem Niemiec został Bayern Monachium, dla którego był to dziesiąty tytuł mistrzowski w historii klubu. Tytuł króla strzelców zdobyli Thomas Allofs i Roland Wohlfarth, którzy strzelili po 17 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi. 16. zespół Bundesligi i 3. zespół 2. Bundesligi stoczyły rywalizację systemem mecz-rewanż o pozostanie/awans do Bundesligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
Eintracht Frankfurt, 16. drużyna Bundesligi oraz 1. FC Saarbrücken, 3. zespół 2. Bundesligi, spotkały się w dwumeczu o miejsce w kolejnym sezonie Bundesligi. Eintracht zwyciężył w rywalizacji 3:2, dzięki czemu utrzymał się w Bundeslidze.

</doc>
<doc id="1638877" url="https://pl.wikipedia.org/wiki?curid=1638877" title="Bar (herb szlachecki)">
Bar (herb szlachecki)

Bar – polski herb szlachecki, odmiana herbu Rawicz z nobilitacji.
Opis herbu.
W polu złotym na niedźwiedziu kroczącym, czarnym, panna w czerwonej sukni, rozczesana w koronie złotej. Klejnot: Między dwoma rogami jelenimi pół niedźwiedzia czarnego z różą w prawej łapie. Labry: Złote, podbite czernią.
Najwcześniejsze wzmianki.
Nadany w 1593 roku Szymonowi Barowi (Baehr).
Herbowni.
Bar – Baehr.

</doc>
<doc id="1638879" url="https://pl.wikipedia.org/wiki?curid=1638879" title="Henryk Strąkowski">
Henryk Strąkowski

Henryk Strąkowski (ur. 16 stycznia 1910 w Woli Uchańskiej, zm. 6 czerwca 1965 w Lublinie) – polski duchowny rzymskokatolicki, biblista, biskup pomocniczy lubelski w latach 1958–1965.
Życiorys.
Urodził się 16 stycznia 1910 w Woli Uchańskiej w powiecie hrubieszowskim w rodzinie Karola i Anieli z Gałanów. W 1928 ukończył Gimnazjum im. Stefana Czarnieckiego w Chełmie, po czym wstąpił do Seminarium Duchownego w Lublinie. Święcenia kapłańskie przyjął 18 czerwca 1933 z rąk biskupa Mariana Fulmana. Jako młody kapłan został skierowany na studia specjalistyczne z biblistyki na wydziale teologicznym Katolickiego Uniwersytetu Lubelskiego. W 1935 przyznano mu tytuł licencjata, zaś w 1939 doktora teologii na podstawie rozprawy "Chrystus Baranek w Piśmie Świętym", napisanej pod kierunkiem o. prof. Huberta Hoemaekera OFM Cap. oraz ks. prof. Józefa Kruszyńskiego. Z powodu II wojny światowej udało się ją opublikować dopiero w 1961.
W czasie studiów specjalistycznych pracował w duszpasterstwie. Dzięki jego staraniom w latach 1937–1938 przeniesiono drewniany kościół z lubelskich Bronowic do Kazimierzówki. W przededniu wojny został prefektem szkół powszechnych i średnich w Lublinie. Okupację spędził w Turowcu. W 1944 powrócił do Lublina. Będąc kapelanem kaplicy w domu dziecka przy ul. Sierocej, katechizował w szkołach podstawowych, Liceum Rolniczym, Liceum Sióstr Urszulanek i innych szkołach Lublina. W roku akademickim 1944–1945 prowadził wykłady zlecone z Nowego Testamentu na kursie wyższym wydziału teologicznego KUL-u. Został też wykładowcą języków: hebrajskiego, greckiego i łacińskiego. Zaangażowanie duszpasterskie biblisty przejawiało się też w publikacji kazań na łamach „Współczesnej Ambony”, głoszeniu konferencji w czasie tygodni biblijnych, głoszeniu rekolekcji parafialnych i dla grup specjalnych. Od 1945 był diecezjalnym moderatorem Sodalicji Mariańskiej dla dziewcząt.
W 1952 przejął wykłady z egzegezy Starego Testamentu oraz wstępu do Pisma Świętego na kursie zwyczajnym po biskupie Tomaszu Wilczyńskim. W 1956 zaczął publikować artykuły naukowe na łamach „Roczników Teologiczno-Kanonicznych”, „Ruchu Biblijnego i Liturgicznego” oraz w publikacjach zbiorowych. Zainteresowania naukowe Strąkowskiego dotyczyły qumranistyki, geografii i historii biblijnej. Był sekretarzem generalnym Towarzystwa Przyjaciół KUL oraz sekretarzem uczelnianej komisji wydawniczej.
W 1958 Pius XII mianował go biskupem pomocniczym diecezji lubelskiej i biskupem tytularnym Girby. Sakrę biskupią przyjął z rąk biskupa Piotra Kałwy 29 czerwca 1958. Współkonsekratorami byli biskupi Zdzisław Goliński i Tomasz Wilczyński. Wziął udział w I sesji soboru watykańskiego II. Pielgrzymował też z grupą biskupów polskich do Ziemi Świętej. Będąc biskupem, prowadził nadal wykłady uniwersyteckie na KUL-u ze wstępu do Pisma Świętego i Starego Testamentu oraz seminarium ze Starego Testamentu. W czasie wykładu monograficznego w 1958 omawiał m.in. wybrane kwestie z historii Izraela, geografii biblijnej, dotyczące źródeł pozabiblijnych do okresu Sędziów i Jozuego. Zajął się też osobą Sługi Jahwe we współczesnej biblistyce. W 1959 wydano w Poznaniu "Podręczną Encyklopedię Biblijną", w której znalazło się 246 haseł jego autorstwa. W wydanej w 1965 "Biblii Tysiąclecia" znalazło się jego tłumaczenie Księgi Jozuego. Biblista przygotowywał komentarz do Księgi Jozuego do wielotomowego komentarza Pisma Świętego oraz rozprawę habilitacyjną na temat wykopalisk świadczących o historyczności tej księgi. Pełnił funkcję wikariusza generalnego diecezji. Zmarł 6 czerwca 1965 w Lublinie. Został pochowany na cmentarzu przy ul. Lipowej w Lublinie.
Autor wiersza "Modlitwa o Wielką Polskę", który stał się tekstem pieśni "Modlitwa Narodowych Sił Zbrojnych".
Wybrana bibliografia naukowa.
Dokładny spis publikacji naukowych biskupa Strąkowskiego opublikowano w 1966 na łamach „Roczników Teologiczno-Kanonicznych”:

</doc>
<doc id="1638880" url="https://pl.wikipedia.org/wiki?curid=1638880" title="SS-Verfügungstruppen">
SS-Verfügungstruppen



</doc>
<doc id="1638881" url="https://pl.wikipedia.org/wiki?curid=1638881" title="No Protection">
No Protection

No Protection to album z remiksami utworów z drugiej płyty Massive Attack – "Protection". Remiksów dokonał brytyjski producent Mad Professor. Grupa skontaktowała się z nim po wydaniu "Protection", by zremiksował utwór przeznaczony na singla. Potem grupa zdecydowała się podrzucić mu więcej swoich utworów. Tak zrodził się projekt przemiksowania całego albumu. Mad Professor bardzo przerobił materiał, tworząc wolną, pulsacyjną nawet hipnotyczną muzykę z rzadkimi wokalami. Rezultat jest całkowicie inny niż pierwowzór, który ma jazzowy posmak.

</doc>
<doc id="1638883" url="https://pl.wikipedia.org/wiki?curid=1638883" title="Joos de Momper">
Joos de Momper

Joos de Momper (również znany jako Josse de Momper II lub młodszy) (ur. 1564 w Antwerpii, zm. 5 lutego 1635 tamże) – flamandzki malarz pejzażysta.
Urodził się w rodzinie o tradycjach artystycznych, jego dziadek Josse de Momper I (1516–59) był malarzem i handlarzem dziełami sztuki, ojciec Bartolomeus de Momper (ok. 1535, zm. po 1597) oprócz malarstwa zajmował się też rytownictwem. W latach 80. XVI wieku artysta odwiedził prawdopodobnie Włochy, o czym świadczyć może tematyka jego prac. Od 1590 wzmiankowano go w Antwerpii, gdzie został członkiem gildii malarskiej, w której pełnił funkcję dziekana. Artysta był całe życie związany z Antwerpią i prowadził duży warsztat malarski. Jego dorobek oceniany jest na ponad 500 obrazów, jednak ze względu na fakt
sporadycznego sygnowania obrazów, utrudniona jest ich identyfikacja. Już za życia miał wielu naśladowców i licznych uczniów, m.in. dwóch synów Gasparda i Philipsa.
Momper malował przede wszystkim pejzaże, jego ulubionym tematem były fantastyczne krajobrazy górskie. Malarz nie mógł ich malować z natury w nizinnej Flandrii, być może w czasie hipotetycznej podróży do Włoch widział Alpy i w Italii przebywał na terenach górskich. Twórczość artysty zaliczana jest do schyłkowego manieryzmu i naturalistycznego malarstwa niderlandzkiego XVII w. Na jego prace mieli wpływ Paul Bril, Pieter Bruegel (starszy) i Jacopo Tintoretto.
Artysta w swojej technice malarskiej stosował śmiałe i wyraziste pociągnięcia pędzla, praktycznie wykorzystywał zjawisko rozpraszania światła, stosując głęboką gradację kolorów. Na pierwszym planie używał barw ciepłych z przewagą brązów, które dość gwałtownie przechodziły przez zieleń do odcieni błękitu na dalszym planie. Dzięki temu jego panoramiczne obrazy zyskiwały na głębi i przestrzenności.
Liczne prace Mompera eksponowane są m.in. w Amsterdamie, Antwerpii, Berlinie, Wiedniu, Châlons-en-Champagne, Manchesterze i Oksfordzie. W Muzeum Narodowym w Warszawie znajdują się obrazy "Krajobraz górski" (nr inw. M.Ob. 821) i "Krajobraz piaszczysty" (nr inw. M.Ob. 377).

</doc>
<doc id="1638885" url="https://pl.wikipedia.org/wiki?curid=1638885" title="Marek Czerniawski (ur. 1964)">
Marek Czerniawski (ur. 1964)

Marek Czerniawski (ur. 22 listopada 1964 w Zielonej Górze) – trener i polski piłkarz występował na pozycji pomocnika.
Kariera piłkarska.
Karierę rozpoczynał w sezonie 1982/1983 w klubie Zryw Zielona Góra. Po sezonie przeniósł się do Lechii Zielona Góra, gdzie grał przez 3 sezony. Później grał sezon w Lechu Poznań, gdzie zagrał 28 meczów i strzelił 1 bramkę. W 1988 roku grał w Stilonie Gorzów. Po krótkiej przygodzie w Stilonie przeniósł się do GKS Bełchatów. W następnym sezonie wrócił do Lecha. W Poznaniu zagrał w 12 spotkaniach, nie strzelił żadnej bramki. Później grał we Francji. W każdym klubie grał po sezon. Pierw zaczął grać w US Dunkerque. Następnie w EDS Montluçon, ostatnim klubem we Francji był US Argentan. Kiedy powrócił do Polski grał 3. raz w Lechu. Po 24 występach i 1 golu wrócił do Lechii Zielonej Góry. Następny sezon grał w Pogoni Świebodzin. Później już po raz 3. występował w Lechii Zielona Góra. Następnie wrócił do Pogoni Świebodzin. Jednak jeszcze w 1999 roku zaliczył występy w Lechu Sulechów. W 2000 występował w barwach KP Konin. Już 3. raz w Pogoni Świebodzin. W 2006 roku powrócił do gry. Grał w Polmo Kożuchów. W 2009 roku grał jeszcze w oldbojach Lecha Poznań, po tym zakończył karierę.
Kariera trenerska.
Po zakończeniu kariery był trenerem Lechii Zielona Góra, a od 1 lipca 2006 roku prowadził Stilon Gorzów, gdzie zastąpił Andrzeja Rejmana, a pracował tam do 26 kwietnia 2007, zastąpił go Mariusz Kuras. Od 18 czerwca 2009 roku do 28 sierpnia 2009 roku trener Polonii Słubice. Od 15 grudnia 2009 roku do 19 października 2010 roku trener drużyny Warty Poznań.

</doc>
<doc id="1638886" url="https://pl.wikipedia.org/wiki?curid=1638886" title="Chatham (wyspa)">
Chatham (wyspa)

Chatham (, ) – największa z wysp niewielkiego archipelagu Chatham, należącego do Nowej Zelandii. Położona na Oceanie Spokojnym, 800 km na wschód od Nowej Zelandii jest zamieszkana przez ok. 600 osób. Największą osadą jest Waitangi.
Do głównych zajęć mieszkańców należą hodowla owiec, rybołówstwo i turystyka. Na wyspie są dwie szkoły oraz lądowisko obsługujące loty z Nowej Zelandii, jak i pobliskiej wyspy Pitt.

</doc>
<doc id="1638887" url="https://pl.wikipedia.org/wiki?curid=1638887" title="Wellington United">
Wellington United

Wellington United AFC – nowozelandzki klub piłkarski z siedzibą w Wellington, występujący w Central Premier League. Klub powstał w wyniku fuzji zespołów Wellington Diamond United i Wellington City w 1986.

</doc>
<doc id="1638888" url="https://pl.wikipedia.org/wiki?curid=1638888" title="Droga krajowa B242 (Niemcy)">
Droga krajowa B242 (Niemcy)

Droga krajowa 242 () – niemiecka droga krajowa przebiegająca z zachodu na wschód od skrzyżowania z drogą B248 w Seesen w Dolnej Saksonii do skrzyżowania z drogą B180 koło Klostermansfeld w Saksonii-Anhalt.

</doc>
<doc id="1638892" url="https://pl.wikipedia.org/wiki?curid=1638892" title="Conger conger">
Conger conger



</doc>
<doc id="1638896" url="https://pl.wikipedia.org/wiki?curid=1638896" title="Związek Romów Polskich">
Związek Romów Polskich

Związek Romów Polskich – organizacja powstała w 2000 r. z inicjatywy Romana Chojnackiego. Pojawiła się potrzeba pomocy dla ludności romskiej zamieszkałej w kraju i za granicą. Działania organizacji skierowane są przede wszystkim do Romów ale również do społeczeństwa polskiego. 
Celem Stowarzyszenia jest:

</doc>
<doc id="1638903" url="https://pl.wikipedia.org/wiki?curid=1638903" title="Pitt Island (Wyspy Chatham)">
Pitt Island (Wyspy Chatham)

Pitt Island – druga co do wielkości wyspa niewielkiego archipelagu Chatham, należącego do Nowej Zelandii. Położona na Oceanie Spokojnym ok. 800 km na wschód od Nowej Zelandii, zamieszkana przez około 45 osób. Powierzchnia wynosi 62 km², najwyższe wzniesienie, Hakepa, ma 231 m n.p.m.
Głównym zajęciem mieszkańców jest hodowla owiec, rybołówstwo oraz turystyka. Na wyspie znajduje się szkoła oraz lądowisko, obsługujące loty z pobliskiej wyspy Chatham.
Ze względu na przebiegającą w pobliżu linię zmiany daty, uznaje się, że dom wybudowany w części wyspy zwanej North Head jest najbardziej na wschód wysuniętą siedzibą na Ziemi.

</doc>
<doc id="1638909" url="https://pl.wikipedia.org/wiki?curid=1638909" title="Mont Bengoue">
Mont Bengoue



</doc>
<doc id="1638910" url="https://pl.wikipedia.org/wiki?curid=1638910" title="There’s Got To Be a Way">
There’s Got To Be a Way

There's Got To Be a Way- jest to piąty i jednocześnie ostatni singel promujący debiutancki album Mariah Carey "Mariah Carey". Piosenka została napisana przez wokalistkę i Rica Wake'a, który wyprodukował tę piosenkę na debiutancki album wokalistki. Mariah chciała być współproducentem, ale wytwórnia Sony/Columbia nie zgodziła się na jej udział w produkcji. 
Protagonista piosenki mówi, że "musi być jakaś droga, aby połączyć dzisiejszy świat" ("There's got to be a way to connect this world today"). Jest to jedna z kilku piosenek Carey, które zostały oskarżone o rasizm.
Pozycje na listach.
Singel został wydany jako piąty i ostatni, który miał promować debiut Mariah, w drugim kwartale 1991 roku w Wielkiej Brytanii i na kilku innych europejskich rynkach. Aby zachować ciąg singli numer 1 na "Billboard Hot 100", singla nie wydano w USA. Piosenka otrzymała skromną promocję, przez co w UK nie znalazła się nawet w pierwszej 40. Singel znalazł się na 54. pozycji, dzięki czemu udało mu się zakwalifikować do pierwszej 75.
Teledysk.
Scena z teledysku
Teledysk został nakręcony przez Larry'ego Jordana. Zaczyna się on, gdy Carey idzie ulicą i opłakuje ludzi bezdomnych. Wkrótce dołączaja do niej przyjaciele i wszyscy zaczynają tańczyć na ulicy. Remiksy piosenki zostały nagrane wraz z Shepem Pettibone. Remix z 7" single został użyty do teledysku.

</doc>
<doc id="1638912" url="https://pl.wikipedia.org/wiki?curid=1638912" title="Brogi">
Brogi

Brogi – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.

</doc>
<doc id="1638917" url="https://pl.wikipedia.org/wiki?curid=1638917" title="Kolonia Ldzań">
Kolonia Ldzań

Kolonia Ldzań – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.
W miejscowości istnieje Kaplica pw. Narodzenia NMP.

</doc>
<doc id="1638919" url="https://pl.wikipedia.org/wiki?curid=1638919" title="Andrew Vowles">
Andrew Vowles

Andrew Lee Isaac Vowles, ps. Mushroom (ur. 10 listopada 1967 w Bristolu, Wielka Brytania) – brytyjski muzyk jeden z założycieli zespołu triphopowego Massive Attack.
Przed założeniem Massive Attack, Vowles, Robert Del Naja, Grant Marshall i Nellee Hooper byli członkami Wild Bunch. Wild Bunch przeistoczył się później w Massive Attack. Vowles pozostał członkiem grupy do 1998 r., odszedł niedługo po wydaniu trzeciego albumu studyjnego "Mezzanine". Jako powód odejścia podawano różnicę opinii na temat kierunku rozwoju zespołu między Vowlesem a kolegami. Mushroom skłaniał się bardziej w stronę hip-hopu, natomiast Robert Del Naja i Daddy G optowali za bardziej elektronicznym brzmieniem.
Oprócz współpracy z Massive Attack, Vowles jest też DJ-em producentem.

</doc>
<doc id="1638940" url="https://pl.wikipedia.org/wiki?curid=1638940" title="Orpelów-Numerki">
Orpelów-Numerki

Orpelów-Numerki – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.
W miejscowości działała wytwórnia podłoża do pieczarek. Aktualnie znajduje się tam producent żywności ekologicznej ParkAgro Sp. z o.o Sp.K.

</doc>
<doc id="1638942" url="https://pl.wikipedia.org/wiki?curid=1638942" title="Przygoń (województwo łódzkie)">
Przygoń (województwo łódzkie)

Przygoń – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.

</doc>
<doc id="1638943" url="https://pl.wikipedia.org/wiki?curid=1638943" title="Szczerki">
Szczerki

Szczerki – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.

</doc>
<doc id="1638944" url="https://pl.wikipedia.org/wiki?curid=1638944" title="Mladost Lučani">
Mladost Lučani

FK Mladost Lučani (serb.: ФК Младост Лучани) – serbski klub piłkarski z Lučani, założony w roku 1952. Obecnie klub występuje w Super liga Srbije.

</doc>
<doc id="1638947" url="https://pl.wikipedia.org/wiki?curid=1638947" title="Wymysłów-Enklawa">
Wymysłów-Enklawa

Wymysłów-Enklawa – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.

</doc>
<doc id="1638949" url="https://pl.wikipedia.org/wiki?curid=1638949" title="Wilhelm Schafer">
Wilhelm Schafer



</doc>
<doc id="1638950" url="https://pl.wikipedia.org/wiki?curid=1638950" title="Zimne Wody">
Zimne Wody



</doc>
<doc id="1638952" url="https://pl.wikipedia.org/wiki?curid=1638952" title="Wilhelm Schaefer">
Wilhelm Schaefer



</doc>
<doc id="1638953" url="https://pl.wikipedia.org/wiki?curid=1638953" title="Nicolo Sagredo">
Nicolo Sagredo



</doc>
<doc id="1638956" url="https://pl.wikipedia.org/wiki?curid=1638956" title="Nicolo Contarini">
Nicolo Contarini



</doc>
<doc id="1638958" url="https://pl.wikipedia.org/wiki?curid=1638958" title="Nicolo Donato">
Nicolo Donato



</doc>
<doc id="1638961" url="https://pl.wikipedia.org/wiki?curid=1638961" title="Zimne Wody (województwo łódzkie)">
Zimne Wody (województwo łódzkie)

Zimne Wody – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.
Na terenie gminy Dobroń ślady osadnictwa sięgają pradziejów. Potwierdzające to stanowiska archeologiczne są dość liczne, a spora ich część ma charakter wielokulturowy, tj. cechują je znaleziska z różnych chronologicznie kultur. Najwcześniejsze z nich wiąże się z kulturą janisławicką datowaną na mezolit, czyli środkową epokę kamienia (8,3 – 4,5 tys. p.n.e.) odkrytą w Zimnych Wodach.
WYKAZ STANOWISK ARCHEOLOGICZNYCH:
BUDYNKI WPISANE DO GMINNEJ EWIDENCJI ZABYTKÓW:

</doc>
<doc id="1638964" url="https://pl.wikipedia.org/wiki?curid=1638964" title="Friedrich Flick">
Friedrich Flick

Friedrich Flick (ur. 10 lipca 1883 w Ernsdorf w Westfalii, zm. 20 lipca 1972 w Konstancji) – niemiecki przemysłowiec zwany królem Zagłębia Ruhry oraz zbrodniarz nazistowski. Zgromadził w ciągu życia dwie fortuny – jedną przed II wojną światową poprzez powiązania z nazistami, drugą w okresie powojennym.
Życiorys.
Kariera.
Syn rolnika, do szkoły uczęszczał w Siegen. Po studiach w "Handelshochschule Köln" (dziś Uniwersytet w Kolonii), ukończonych w 1906 r., pracował w "Bremer Hütte", od 1 lipca 1913 stał się członkiem zarządu "Menden und Schwerte" w Zagłębiu Ruhry, skąd odszedł na własną prośbę 31 marca 1915. Jego kariera na dobre rozpoczęła się gdy został członkiem zarządu w "Charlottenhütte" w Niederschelden, a następnie po sukcesach ekonomicznych związanych z dostawami dla armii podczas I wojny światowej, w 1917 został dyrektorem generalnym firmy. Zakupił akcje największego przedsiębiorstwa hutniczego w Niemczech, Zjednoczenia Zakładów Stalowych (Vereinigte Stahlwerke AG) i z początkiem lat 30 XX w. przejął kontrolę nad nimi. Zarzuca mu się, że w okresie wielkiego kryzysu manipulował cenami akcji, co pozwoliło mu sprzedać je po trzykrotnie zawyżonej cenie w stosunku do wartości rynkowej. Stał się w ten sposób właścicielem przemysłowego imperium, obejmującego m.in. przemysł hutniczy i górniczy, odlewnie, huty żelaza, zakłady chemiczne. Jego majątek szacowano na 1 mld dolarów.
Powiązania z nazistami.
Był członkiem Niemieckiej Partii Ludowej, z której wystąpił podczas wielkiego kryzysu. Jak wielu przemysłowców, finansował szereg partii politycznych, z czasem na wyraźną korzyść partii nazistowskiej. W 1932 przekazał 50 tys. marek ruchowi nazistowskiemu w formie politycznego ubezpieczenia w razie ich dojścia do władzy, jednak ponad 20-krotnie większą sumę przekazał na kampanię wyborczą dotychczasowego prezydenta, Paula von Hindenburga, wspierając również partię liberalną i katolicką. Jesienią 1932 Adolf Hitler przedstawił swój plan rozwoju przemysłu zbrojeniowego, wiele obiecując metalurgicznym, maszynowym i bankowym potentatom. Zainteresowany współpracą był nie tylko koncern Flicka, ale też firma Siemens czy bankier Kurt von Schröder. Razem z innymi niemieckimi przemysłowcami utworzyli wtedy "Freundeskreis der Wirtschaft" odpowiedzialny za sfinansowanie dojścia do władzy nazistów. Już w grudniu 1933 Flick wiedział, że jego zakłady w Lipsku przestawione będą na produkcję lotniczą, zgodnie z postanowieniem Hitlera o rozbudowie Luftwaffe. Na wiosnę 1934 Flick otrzymał pierwsze zamówienie od wojsk lądowych, niedługo potem od dowództwa marynarki wojennej. Flick w 1933 zwiększył wsparcie finansowe dla nazistów i w ciągu następnych 10 lat przekazał NSDAP 7 mln marek. Jako członek koła przyjaciół Heinricha Himmlera, dofinansowywał działalność SS w latach 1936–1944 sumą 100 tys. marek rocznie. W 1937 oficjalnie wstąpił do NSDAP i otrzymał stanowisko Wehrwirtschaftsführera (pol. "Lider przemysłu obronnego"), a jego fabryki zatrudniały wówczas 85 tys. osób. Pozostawał w przyjaznych stosunkach z Göringiem, co pozwalało mu korzystając z wprowadzonych przepisów o „uaryjnianiu” przemysłu wykupywać po zaniżonych cenach należące do niemieckich Żydów stalownie, huty i kopalnie. W 1938 przepisał na Göringa 1/3 udziałów kopalni Harpener Bergbau AG, w zamian za co przejął poddane „aryzacji” kopalnie Anhaltische Kohlenwerke-Werschen Weissenfelser AG czesko-żydowskiej rodziny Petschek.
W 1944 koncern Flicka, składający się z 132 zakładów, zatrudniał około 120 tysięcy pracowników, z czego 40–60 tys. stanowili więźniowie obozów koncentracyjnych, robotnicy przymusowi i jeńcy wojenni. Ocalałe dokumenty wykazują, że warunki w zakładach Flicka były wyjątkowo ciężkie: chronicznie niedożywieni robotnicy pracowali ponad 12 godzin dziennie, przetrzymywano ich w prymitywnie wyposażonych barakach, byli regularnie bici i maltretowani; wielu z nich chorowało na gruźlicę. W tym czasie majątek Flicka oceniano na 2–3 mld marek – stał się najbogatszym obywatelem III Rzeszy. Jego interesy koncentrowały się głównie w centralnych Niemczech i Zagłębiu Ruhry, ale również na terenie okupowanej Francji i Związku Radzieckiego.
Proces.
Sądzony w 1947 w procesie Flicka (piąty z 12 procesów norymberskich) przed amerykańskimi trybunałami wojskowymi po zakończeniu procesu głównych zbrodniarzy wojennych przed Międzynarodowym Trybunałem Wojskowym w Norymberdze wraz z pięcioma współpracownikami (Otto Steinbrinck, Bernhard Weiss, Konrad Kaletsch, Hermann Terberger i Odilo Burkart), został skazany na 7 lat więzienia jako winny zatrudnianiu do niewolniczej pracy, rabunkom na terytoriach okupowanych przez Niemcy i wspieraniu SS. Flick nie uznał wyroku, a sędziom zarzucił, że obrażają niemieckich przemysłowców: "„Żadna spośród wielu osób, które znają mnie i moich współoskarżonych, nie zechce uwierzyć, że jesteśmy winni zbrodniom przeciw ludzkości, i nikt nam nie zarzuci, że jesteśmy kryminalistami”". Flick poczuwał się za niewinnego i nie zgadzał się z wyrokiem. W swoim postępowaniu widział działanie w stanie wyższej konieczności. Jako jedyny przemysłowiec złożył odwołanie od wyroku. 25 lutego 1950 został zwolniony z zakładu karnego w Landsbergu. Do stycznia 1951 wszyscy niemieccy przemysłowcy skazani za zbrodnie wojenne, w tym Flick, zostali uwolnieni aktem łaski wydanym przez amerykańskiego Wysokiego Komisarza Niemiec Johna J. McCloya.
Lata powojenne.
Grupa kapitałowa Flicka po wojnie w połowie znajdowała się na terytorium NRD i uległa tam nacjonalizacji, pozostała część była zaś w 90% własnością jego synów i tylko w 10% jego samego, przez co uniknął procesu dekoncentracji dużych firm. Imperium zostało szybko odbudowane i już w 1955 w jego skład wchodziło ponad 100 firm o rocznych obrotach przekraczających 2 mld dolarów (m.in. 40% akcji Daimler-Benz, udziały w Feldmühle, Dynamit Nobel, Buderus i Krauss-Maffei; fabryki papieru, chemiczne, włókien syntetycznych). Według niektórych danych Flick miał być najbogatszym człowiekiem w powojennych Niemczech i piątą osobą na liście najbogatszych ludzi świata. Mimo to konsekwentnie odmawiał wypłacenia jakichkolwiek odszkodowań. W tym czasie 1300 węgierskich Żydówek, które w czasie wojny były robotnicami przymusowymi w fabrykach Flicka, wystąpiło pod jego adresem z roszczeniami odszkodowawczymi w wysokości 6,5 mln marek, jednakże w 1968 firma Flicka, Dynamit Nobel AG złożyła oświadczenie, iż „w obecnym kontekście dr Flick nie znajduje humanitarnych ani moralnych powodów ze strony Dynamit Nobel AG lub Flick Gruppe do wypłacenia odszkodowań na rzecz Konferencji Roszczeń” (Konferencja Żydowskich Roszczeń Materialnych wobec Niemiec). Dopiero w 1986 – 14 lat po śmierci Flicka – gdy jego koncern został kupiony przez Deutsche Bank, pieniądze zostały przekazane poszkodowanym.
Flick zmarł 20 lipca 1972 w Konstancji. Jego najmłodszy syn, Friedrich Karl, odziedziczył imperium liczące 300 tys. pracowników w 330 spółkach o łącznych obrotach w wysokości około 18 mld marek.
Spadkobiercy.
Spadkobiercy Friedricha Flicka należą do najbogatszych rodzin w Niemczech. Fortuna jego syna Friedricha Karla oceniana bywa na 5 miliardów euro.
Na początku lat 80 XX w. "Flick Gruppe" była największym producentem papieru w Niemczech, udziałowcem w przemyśle chemicznym i stalowym oraz właścicielem jednej z największych firm ubezpieczeniowych w Europie. Inwestowała również za granicami Niemiec, posiadając poważne udziały w amerykańskiej korporacji chemicznej i handlu detalicznego W.R. Grace Company. Przez wiele lat "Flick Gruppe" była największą firmą rodzinną w Niemczech. W 1985 jedyny właściciel, Friedrich Karl Flick, sprzedał ją za 3 mld dolarów Deutsche Bank AG. Zagraniczne przedsiębiorstwa zostały zbyte oddzielnie, pozostał natomiast trzon korporacji działający w przemyśle, pod nową nazwą Feldmühle Nobel AG; z czasem Feldmühle została również nabyta przez inne firmy.

</doc>
<doc id="1638967" url="https://pl.wikipedia.org/wiki?curid=1638967" title="Nino Benvenuti">
Nino Benvenuti

Giovanni Benvenuti, znany jako "Nino Benvenuti" (ur. 26 kwietnia 1938 w Izoli) – włoski pięściarz, mistrz olimpijski w wadze półśredniej, zawodowy mistrz Europy w wadze średniej, a także niekwestionowany mistrz świata w wadze lekkośredniej i średniej (dwukrotnie).
W 1960 roku, na igrzyskach olimpijskich w Rzymie zdobył złoty medal w wadze półśredniej (do 67 kg), a także otrzymał Puchar Vala Barkera.
W 1961 roku przeszedł na zawodowstwo. W 1963 roku został zawodowym mistrzem Włoch w wadze średniej, a w 1965 zdobył także mistrzostwo Europy EBU.
18 czerwca 1965 roku na stadionie San Siro w Mediolanie znokautował Sandro Mazzinghiego, zostając mistrzem świata WBA i WBC w wadze lekkośredniej. Tytuł stracił rok później, przegrywając w Seulu przez kontrowersyjną, niejednogłośną decyzję sędziów z zawodnikiem gospodarzy Kimem Ki-soo.
17 kwietnia 1967 roku po raz drugi wywalczył niekwestionowane mistrzostwa świata, tym razem jednak w wadze średniej, gdy pokonał w Madison Square Garden przez jednogłośną decyzję Emile'a Griffitha. 29 września doszło do rewanżu, który wygrał przez decyzję większości Griffith. 4 marca 1968 roku, w trzeciej konfrontacji pomiędzy tymi bokserami ponownie wygrał Benvenuti, odzyskując tytuł.
Włoch ostatecznie stracił mistrzostwo 7 listopada 1970 roku na rzecz Argentyńczyka Carlosa Monzóna (TKO w 12. rundzie). 8 maja 1971 roku został zorganizowany w Monte Carlo rewanż. W 2. i 3. rundzie Monzón powalił Benvenutiego na deski. Wkrótce po drugim nokdaunie manager Włocha poddał walkę. Była to ostatnia walka Benvenutiego w karierze.
Łącznie stoczył 90 zawodowych walk, z czego 82 wygrał (35 przez nokaut), a 7 przegrał.
W 1996 roku został wprowadzony do International Boxing Hall of Fame..
Po zakończeniu bokserskiej kariery został przedsiębiorcą. Mieszka w Trieście, gdzie otworzył restaurację. Często występował także w programach telewizyjnych. Kilka razy odwiedził także Argentynę.

</doc>
<doc id="1638970" url="https://pl.wikipedia.org/wiki?curid=1638970" title="Lučani">
Lučani

Lučani (cyr. Лучани) − miasteczko w Serbii, w okręgu morawickim, siedziba gminy Lučani. W 2011 roku liczyło 3387 mieszkańców.

</doc>
<doc id="1638972" url="https://pl.wikipedia.org/wiki?curid=1638972" title="Warszawski Październik '57">
Warszawski Październik '57

Warszawski Październik '57 – czterodniowe zamieszki uliczne w Warszawie w dniach 2–5 października 1957. Przyczyną była likwidacja pisma „Po prostu”. 
Pierwsza demonstracja na pl. Narutowicza i druga - przed Politechniką miały charakter protestu młodzieży. Zostały brutalnie stłumione przez specjalne oddziały MO z Golędzinowa. Trzeciego dnia na pl. Konstytucji i czwartego dnia przed Pałacem Kultury demonstrowali już także robotnicy i mieszkańcy stolicy.
Aresztowano 886 osób. Najbardziej aktywnych uczestników protestów skazano potem na kary do trzech lat więzienia. Protestujących członków Związku Młodzieży Socjalistycznej wyrzucono z tej organizacji.

</doc>
<doc id="1638973" url="https://pl.wikipedia.org/wiki?curid=1638973" title="Randy Kraft">
Randy Kraft

Randy Steven Kraft (ur. 19 marca 1945 w Long Beach) – amerykański seryjny morderca. Został skazany na karę śmierci za popełnienie 16 morderstw, ale nieoficjalnie podejrzewa się, że mógł zabić co najmniej 51 innych osób. Obecnie przebywa w więzieniu stanowym San Quentin w Kalifornii, gdzie oczekuje na egzekucję.
Życiorys.
Tuż przed jego urodzinami rodzice Krafta przenieśli się z Wyoming do Kalifornii. Był czwartym dzieckiem i jedynym synem w rodzinie. W 1948 Kraftowie przeprowadzili się do Westminster w stanie Kalifornia. W Westminster High School był dobrym uczniem i ukończył je w 1963. Następnie rozpoczął naukę w Claremont McKenna College w Claremont w Kalifornii.

</doc>
<doc id="1638974" url="https://pl.wikipedia.org/wiki?curid=1638974" title="Ryan Kwanten">
Ryan Kwanten

Ryan Christian Kwanten (ur. 28 listopada 1976 w Sydney, w Nowej Południowej Walii) – australijski aktor i model.

</doc>
<doc id="1638975" url="https://pl.wikipedia.org/wiki?curid=1638975" title="Ainhoa Arteta">
Ainhoa Arteta

Ainhoa Arteta Ibarrolaburu (ur. 24 września 1964 w Tolosie, Hiszpania) – hiszpańska sopranistka.
W 1993 wygrała Metropolitan Opera National Council Audition a także Międzynarodowy Konkurs Operowy Operalia w Paryżu (również nagroda publiczności). W październiku 1994 miał miejsce jej debiut w Metropolitan Opera – rola Mimì w "Cyganerii".

</doc>
<doc id="1638980" url="https://pl.wikipedia.org/wiki?curid=1638980" title="Przemek Czaja">
Przemek Czaja



</doc>
<doc id="1638986" url="https://pl.wikipedia.org/wiki?curid=1638986" title="Droga krajowa B243 (Niemcy)">
Droga krajowa B243 (Niemcy)

Droga krajowa 243 () – niemiecka droga krajowa przebiegająca z północy na południowy wschód od skrzyżowania z drogą B1 w Hildesheim w Dolnej Saksonii do skrzyżowania z autostradą A38 na węźle "Werther" na przedmieściach Nordhausen w Turyngii.
Droga krajowa 243a () przebiega z zachodu na wschód od skrzyżowania z drogą B243 w Bockenem stanowiąc 2 km łącznik z autostradą A7 na węźle "Bockenem" oraz południową obwodnicę miasta.

</doc>
<doc id="1638987" url="https://pl.wikipedia.org/wiki?curid=1638987" title="Droga krajowa B243a (Niemcy)">
Droga krajowa B243a (Niemcy)



</doc>
<doc id="1638988" url="https://pl.wikipedia.org/wiki?curid=1638988" title="Edward Franciszek Cimek">
Edward Franciszek Cimek

Edward Franciszek Cimek (ur. 1 grudnia 1934 w Czajkach, zm. 13 sierpnia 2015) – polski pedagog, społecznik, poeta. Współzałożyciel krasnostawskiej grupy literackiej „Słowo”.
Praca zawodowa.
Od dziewiętnastego roku życia poświęcił się pracy nauczycielskiej i społecznej. Uczył w wiejskich szkołach na terenie powiatu krasnostawskiego.
W latach pięćdziesiątych kierował szkołą podstawową w Łanach. Wspólnie z młodzieżą zorganizował amatorski teatr, dzięki któremu pozyskano środki na stworzenie siedmioklasowej szkoły w wyremontowanym budynku. Ze wsi Łany władze oświatowe przeniosły go do Zakrzewa, gdzie czekała na niego budowa nowej szkoły. Tam przez 10 lat, wspólnie z władzami, mieszkańcami i gronem nauczycielskim rozwijał życie oświatowe, kulturalne i społeczne. W latach 1973-1974 pełnił funkcję naczelnika gminy Izbica. Później wrócił do pracy nauczycielskiej.
Działalność literacka.
Debiutował w 1974 na łamach „Zielonego Sztandaru”. W latach 1976-1983 należał do krasnostawskiej grupy literackiej „Słowo”, po czym przeszedł do chełmskiej grupy literackiej „Pryzmaty”. Od 1989 r. należał do Lubelskiego Oddziału Związku Literatów Polskich. Był obecny przy tworzeniu się Grupy Literackiej A4.
Jego debiut książkowy to zbiór wierszy „Zaczyn” (1983), wydany przez Krasnostawski Dom Kultury z inicjatywy grupy literackiej „Słowo”.
Napisał i opublikował w prasie regionalnej i krajowej ponad 600 wierszy, szkiców, esejów i recenzji. Jego utwory zamieszczano w kilkunastu antologiach i almanachach. Uczestnicząc w konkursach literackich, został nagrodzony ponad 20 razy, w tym parokrotnie nagrodami ogólnokrajowymi - m.in. I nagrodą w konkursie im. Edwarda Szymańskiego w Szczecinie w 1994.

</doc>
<doc id="1638989" url="https://pl.wikipedia.org/wiki?curid=1638989" title="Tumo">
Tumo



</doc>
<doc id="1638990" url="https://pl.wikipedia.org/wiki?curid=1638990" title="Paul Henderson (polityk)">
Paul Henderson (polityk)

Paul Henderson (ur. 15 sierpnia 1962 w Croix-Chapeau) – australijski polityk amerykańskiego pochodzenia, działacz Australijskiej Partii Pracy (ALP), od listopada 2007 pełni urząd szefa ministrów Terytorium Północnego.
Jego ojciec był Amerykaninem i w czasie narodzin Paula służył w oddziałach armii USA stacjonujących we Francji. Dzieciństwo spędził w Wielkiej Brytanii, gdzie podjął studia w zakresie inżynierii mechanicznej. Jako dwudziestolatek wyemigrował do Australii. Początkowo mieszkał na Tasmanii i pracował w górnictwie cynku. W 1983 osiadł w Darwin i podjął pracę w porcie, zaś od 1985 był pracownikiem władz Terytorium Północnego.
Karierę polityczną rozpoczął w 1999, gdy w wyborach uzupełniających został wybrany do Zgromadzenia Ustawodawczego Terytorium Północnego z ramienia ALP. Kierował w rządzie Terytorium resortami zatrudnienia, edukacji i kształcenia; turystyki; zatrudnienia oraz multikulturowości. Po nagłej rezygnacji Clare Martin z funkcji quasi-premiera Terytorium, 26 listopada 2007 zajął jej miejsce. W 2008 jego gabinet zdołał przetrwać wybory, zachowując jednomandatową przewagę w liczącym 25 członków parlamencie.
Linki zewnętrzne.
 

</doc>
<doc id="1638991" url="https://pl.wikipedia.org/wiki?curid=1638991" title="Attyk z Konstantynopola">
Attyk z Konstantynopola

Attyk z Konstantynopola (IV/V wiek) – arcybiskup Konstantynopola, następca Jana Chryzostoma, a poprzednik Nestoriusza. W r. 406 wystąpił przeciwko Janowi Chryzostomowi i zaczął prześladować jego zwolenników. Z pism Attyka z Konstantynopola zachowały się "Listy" oraz, fragmentarycznie, "Homilie".

</doc>
<doc id="1638992" url="https://pl.wikipedia.org/wiki?curid=1638992" title="Paul Henderson">
Paul Henderson



</doc>
<doc id="1638995" url="https://pl.wikipedia.org/wiki?curid=1638995" title="Julius Kariuki">
Julius Kariuki

Julius Kariuki (ur. 12 czerwca 1961 w Nyahururu) – kenijski lekkoatleta, długodystansowiec, złoty medalista olimpijski z Seulu.

</doc>
<doc id="1638999" url="https://pl.wikipedia.org/wiki?curid=1638999" title="Ivan Milošević">
Ivan Milošević

Ivan Milošević, cyr. Иван Милошевић (ur. 3 listopada 1984 w Čačaku, Jugosławia) – serbski piłkarz, grający na pozycji centralnego obrońcy.
Kariera piłkarska.
Kariera klubowa.
Rozpoczął karierę piłkarską w FK Radnički Jugopetrol Belgrad, skąd w 2005 trafił do FK Voždovac. W 2007 podpisał kontrakt z FK Mladost Lučani, ale po spadku z Meridian Superligi został wypożyczony do Karpat Lwów. 19 lipca 2008 zadebiutował w koszulce Karpat. Latem 2009 podpisał 3-letni kontrakt z Karpatami Lwów. W grudniu 2013 otrzymał status wolnego klienta i opuścił lwowski klub. 14 lutego 2014 podpisał kontrakt z FK Napredak Kruševac.

</doc>
<doc id="1639000" url="https://pl.wikipedia.org/wiki?curid=1639000" title="Robert Hansen">
Robert Hansen

Robert Christian Hansen (ur. 15 lutego 1939 w Estherville, zm. 21 sierpnia 2014 w Anchorage) – amerykański seryjny morderca. W latach 1971–1983 zamordował w okolicach Anchorage na Alasce 17 kobiet, .
Życiorys.
Przez cały okres dzieciństwa i dojrzewania Hansen był samotnikiem z wiecznym trądzikiem na twarzy oraz uporczywym jąkaniem się. Często padał też ofiarą brutalnego ojca i despotycznej matki.
W 1960 roku wziął ślub. W grudniu tego samego roku Hansen podpalił garaż dla autobusu szkolnego, za co trafił na 20 miesięcy do więzienia. W czasie pobytu w więzieniu Hansen rozwiódł się, jednak w 1963 ponownie wziął ślub. Przez kilka następnych lat Hansen wielokrotnie trafiał do więzienia za kradzieże. W 1967 roku razem z drugą żoną wyjechał na Alaskę, gdzie osiadł na stałe. Wkrótce stał się znanym w okolicy myśliwym. W 1977 roku zdiagnozowano u niego chorobę afektywną dwubiegunową, jednak nigdy nie skierowano go na żadne leczenia. Pod koniec lat 70. XX wieku otworzył piekarnię.
Zbrodnie.
Pierwszych morderstw dokonał w 1971 roku. Jego ofiarami padały głównie prostytutki. Hansen porywał kobiety, gwałcił i wywoził do lasów w okolicach rzeki Knik River, gdzie dokonywał rytualnego polowania na kobiety. Gdy wytropił ofiarę, mordował ją strzałem z karabinu Ruger Mini-14.
13 czerwca 1983 roku na policję zgłosiła się Cindy Paulson – prostytutka, która twierdziła, że Hansen porwał ją i zgwałcił. Hansen zaprzeczał wszelkim zarzutom. Wówczas detektywi skojarzyli porwanie Cindy Paulson z morderstwami kobiet w okolicach rzeki Knik River. Śledczy już wcześniej podejrzewali, że zabójca jest myśliwym i, co więcej, jako trofea zabiera rzeczy osobiste ofiar. Niebawem Hansen stał się głównym podejrzanym w sprawie morderstw. Policjanci w czasie przeszukania jego domu znaleźli biżuterię należącą do ofiar, wycinki z gazet na temat morderstw oraz kilkanaście sztuk broni palnej, w tym Rugera Mini-14.
Gdy Hansenowi przedstawiono dowody jego winy, przyznał się do czterech morderstw. Wkrótce zawarł ugodę z policją i ujawnił 17 miejsc ukrycia zwłok w dolinie rzeki Knik River. 27 lutego 1984 roku Robert Hansen został skazany na 499 lat pozbawienia wolności, bez możliwości zwolnienia warunkowego.

</doc>
<doc id="1639001" url="https://pl.wikipedia.org/wiki?curid=1639001" title="Horace Andy">
Horace Andy

Horace Andy (właściwie Horace Hinds, ur. 19 lutego 1951 w Kingston) – jamajski piosenkarz roots reggae.
Hinds nagrał swojego pierwszego singla "This is a Black Man's Country" w 1967 roku. W 1977 roku, przeprowadził się do Hartford w stanie Connecticut w Stanach Zjednoczonych, razem ze swoją pierwszą żoną Claudette. Od 1985 roku mieszka w Londynie. Prekursor stylu dancehall. W 1990 roku związał się z bristolską grupą trip-hopową Massive Attack, jest jedynym gościnnym artystą, który wystąpił na wszystkich pięciu płytach zespołu. W latach 90. współpracował z Mad Professorem.
W popkulturze znany szerzej z coveru utworu Ain't No Sunshine Billa Withersa, w polskiej wersji nagranego przez Budkę Suflera pod tytułem "Sen o dolinie".

</doc>
<doc id="1639002" url="https://pl.wikipedia.org/wiki?curid=1639002" title="Droga wojewódzka nr 913">
Droga wojewódzka nr 913

Droga wojewódzka nr 913 (DW 913) – droga wojewódzka będąca najkrótszą trasą łączącą południową część powiatu będzińskiego z Międzynarodowym Portem Lotniczym "Katowice" w Pyrzowicach i DK 78. Stanowi jednocześnie trasę alternatywną dla drogi S1.
Trasa, a konkretnie jej odcinek od Celin do łącznika z portem lotniczym odgrywa także ważną rolę jako droga dojazdowa do lotniska dla mieszkańców Bytomia i powiatu tarnogórskiego (pośrednio z DK 78 i Północną Obwodnicą GOP).

</doc>
<doc id="1639003" url="https://pl.wikipedia.org/wiki?curid=1639003" title="Enderleinellus menetensis">
Enderleinellus menetensis

Enderleinellus menetensis – gatunek wszy należący do rodziny Enderleinellidae, pasożytujący na wiewiórce ("Menetes berdmorei") powoduje chorobę wszawicę.
Samiec długości 0,5 mm, samica 0,6 mm. Są one silnie spłaszczona grzbietowo-brzusznie. Samica składa jaja zwanych gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze całego ciała. Występuje na terenie Azji.

</doc>
<doc id="1639004" url="https://pl.wikipedia.org/wiki?curid=1639004" title="34 Dywizja Piechoty (USA)">
34 Dywizja Piechoty (USA)

34 Dywizja Piechoty () − związek taktyczny Armii USA.
Formowanie i walki.
Dywizja została sformowana po raz pierwszy w październiku 1917 lecz nie zdążyła dotrzeć na front przed zakończeniem I wojny światowej i została rozwiązana w grudniu 1918. Utworzona ponownie 10 lutego 1941 wzięła czynny udział w II wojnie światowej. W listopadzie 1942 wylądowała pod Algierem w trakcie operacji Torch i walczyła w Afryce Północnej do maja 1943. We wrześniu 1943 wylądowała we Włoszech pod Salerno. W styczniu i lutym 1944 brała udział w bitwie o Monte Cassino. 25 marca wylądowała pod Anzio i brała udział w obronie przyczółka do ofensywy rozpoczętej 23 maja 1944, następnie wzięła udział w zajęciu Rzymu. Do końca wojny walczyła w północnych Włoszech. Wróciła do Stanów Zjednoczonych w listopadzie 1945 i została rozwiązana. 
W latach 1946–1963 ponownie istniała jako jednostka Gwardii Narodowej USA ze stanów Minnesota i Iowa. 10 lutego 1991, w 50 rocznicę utworzenia dywizji podczas II wojny światowej, została utworzona ponownie jako czynna dywizja piechoty.

</doc>
<doc id="1639005" url="https://pl.wikipedia.org/wiki?curid=1639005" title="Mediolan-San Remo 2009">
Mediolan-San Remo 2009

Jubileuszowa 100. edycja klasyku Mediolan-San Remo odbyła się 21 marca 2009 roku na trasie długości 298 kilometrów. Kolarze wystartowali o godzinie 9:45 w Via della Chiesa Rossa niedaleko Mediolanu, a do mety przyjechali około 16:30. W wyścigu nie wystartował żaden Polak, ani też zwycięzca poprzedniej edycji - Fabian Cancellara.
Profil trasy.
Zawodnicy wystartowali w Via della Chiesa Rossa niedaleko Mediolanu. Od początku wyścigu zawodnicy kierowali się na południowy zachód. Pierwszy trudniejszy podjazd znajdował się na 143 kilometrze trasy. Zawodnicy jechali na "Passo del Turchino", liczący 2,58 km, a pod koniec wyścigu na podjazdach zaliczanych do nieco łatwiejszych - "Cipressa" oraz "Poggio di San Remo".

</doc>
<doc id="1639006" url="https://pl.wikipedia.org/wiki?curid=1639006" title="Emotions (singel)">
Emotions (singel)

Emotions – utwór amerykańskiej wokalistki, Mariah Carey, wydany 13 sierpnia 1991 roku nakładem wytwórni Columbia Records jako główny singiel z jej drugiego albumu studyjnego, "Emotions". Producentami i autorami tekstu piosenki jest duo C+C Music Factory, a także Carey. Jest ona inspirowana muzyką disco, w której wokalistka śpiewa dużo nut wykorzystując rejestr piersiowy i gwizdkowy. Singiel otrzymał nominację podczas 34. rozdania nagród Grammy w kategorii "Best Female Pop Vocal Performance".
Geneza utworu.
Mariah została posłana do C+C Music Factory i oni skomponowali dla niej piosenkę „You're So Cold”, która stała się pierwszą wersją singla z płyty "Emotions". Jednak po drugiej sesji stwierdzono, że „„Emotions”” jest o wiele lepsza niż „You're So Cold” i postanowili z tej piosenki zrobić główny singel.
Kompozycja.
„Emotions” to piosenka inspirowana rytmem disco i jest napisana C-dur. Mariah woli śpiewanie w gamie B-dur, co można stwierdzić na jej występach live (jak "MTV Unplugged"). Piosenka pokazuje jej wokalny talent, w który wątpiła większość krytyków. Jest to pierwsza piosenka wokalistki, w której występuje wiele wysokich gam, na przykład na początku, który zaczyna się od falsetu. 
Teledysk.
Teledysk został nakręcony przez Jeffa Preissa. Carey i jej przyjaciele wraz ze zwierzętami egzotycznymi, pokazując emocje tańczą i bawią się w mieście.
David Cole i Robert Clivillés nagrali remiks „Emotions” znany jako „Emotions (12" Club Mix)”. Mimo że Carey nie nagrała nowych wokali do remiksu, to dodała nowe gospelowe intro. Intro zostało użyte podczas jej występu na "MTV Unplugged" oraz na innych koncertach. Teledysk został wykreowany na podstawie remiksu.
Opinie.
Krytyków.
„Emotions” zostało nominowane do 1992 Grammy Awards. Piosenka wygrała BMI Pop Award i była to już piąta z kolei piosenka, która wygrała tę nagrodę dla Carey.
Rynkowa.
„Emotions” stał się piątym single Carey, który znalazł się na szczycie "Billboard" Hot 100, czyniąc z niej pierwszą wokalistkę, której pierwsze pięć singli z rzędu znalazło się na szczycie listy "Billboard". Piosenka spędziła na pierwszym miejscu 3 tygodnie, stając się #1 w swoim 7 tygodniu na liście. Piosenka znalazła się w pierwszej 40 i spędziła tam 20 tygodni. Był to jeden z czterech innych singli, które znalazły się na końcowej liście Hot 100 na miejscu 22. Piosenka znalazła się na szczycie Hot R&amp;B/Hip-Hop Singles &amp; Tracks i stała się jej drugim #1 na Hot Dance Music/Club Play. Singel osiągnął status złotej płyty.
Poza USA, był to drugi singel, który osiągnął tam wielki sukces (pierwszy był „Vision of Love”). Singel znalazł się na 5. pozycji w Kanadzie i Nowej Zelandii oraz stał się pierwszym singlem, od wydania debiutu, który znalazł się w pierwszej 20 w Wielkiej Brytanii. W Australii singel ominął pierwszą 10, ale na kontynencie europejskim jego sukces nie był już aż tak duży. Piosenka znalazła się na 90. pozycji japońskiej listy Oricon, stając się tam jedną z największych porażek Carey.

</doc>
<doc id="1639008" url="https://pl.wikipedia.org/wiki?curid=1639008" title="Bramy Kaspijskie">
Bramy Kaspijskie

Bramy Kaspijskie ("Pylae Caspiae") – nazwa przejścia w górach Elburs ("Firuzkuh") w północno-wschodniej części Iranu.

</doc>
<doc id="1639009" url="https://pl.wikipedia.org/wiki?curid=1639009" title="Port lotniczy Pardubice">
Port lotniczy Pardubice

Port lotniczy Pardubice (cz.: "Letiště Pardubice", kod IATA: PED, kod ICAO: LKPD) – port lotniczy położony w czeskich Pardubicach.

</doc>
<doc id="1639016" url="https://pl.wikipedia.org/wiki?curid=1639016" title="Proces fizyczny">
Proces fizyczny



</doc>
<doc id="1639017" url="https://pl.wikipedia.org/wiki?curid=1639017" title="Plac Obrońców Warszawy w Płocku">
Plac Obrońców Warszawy w Płocku

Plac Obrońców Warszawy w Płocku – plac na Starym Mieście w Płocku.
Układ.
Plac jest w kształcie prostokąta, który ogranicza ulica Kolegialna od północy oraz ulica Kościuszki od południa. Północną pierzeję zamyka gmach delegatury Mazowieckiego Urzędu Wojewódzkiego (dawniej urząd pruski i gubernialny). Jego powierzchnia wynosi 12 715 m².
Historia.
Kiedy w 1793 władzę w Płocku przejęli urzędnicy pruscy zaczęto planowanie nowej koncepcji urbanistycznej, która połączy stare średniowieczne miasto z dzielnicą urzędniczą, powstającą na "przedmieściu wyszogrodzkim" (dzisiejsza południowa część osiedla Kolegialna). Ostateczny plan regulacji, opracowany przez Schimida, został przyjęty do realizacji w 1803 r. Jednak już wcześniej na terenie dawnych folwarków wytyczono duży plac, a dookoła zbudowano szereg budynków mieszkalnych. W latach 20. XIX wieku z inicjatywy zasłużonego dla rozwoju Płocka Floriana Kobylińskiego wzdłuż placu, po jego obu stronach utworzono aleje wysadzane topolami, które w 1845 r. zostały zastąpione kasztanowcami.
Po powstaniu styczniowym w latach 1865-1867 wybudowano na placu cerkiew prawosławną, zaprojektowaną przez Bronisława Żochowskiego, rozebraną w 1929 roku.

</doc>
<doc id="1639020" url="https://pl.wikipedia.org/wiki?curid=1639020" title="Port lotniczy Witebsk Wostoczny">
Port lotniczy Witebsk Wostoczny

Port lotniczy Witebsk-Wostoczny – port lotniczy położony w 12 kilometrów na południowy wschód od Witebska w obwodzie witebskim. Jest jednym z największych portów lotniczych na Białorusi.
Port lotniczy w Witebsku jest obecnie najbliższym Smoleńska i Katynia spośród lotnisk w pełni przystosowanych do ruchu cywilnego. Z tego względu jest używany m.in. przez osoby i delegacje zmierzające na miejsce katastrofy samolotu prezydenckiego z kwietnia 2010 roku. Aby tam dotrzeć, po wylądowaniu w Witebsku należy pokonać jeszcze ok. 120 km, przekraczając po drodze granicę białorusko-rosyjską.

</doc>
<doc id="1639024" url="https://pl.wikipedia.org/wiki?curid=1639024" title="Mirosław Kropielnicki">
Mirosław Kropielnicki

Mirosław Kropielnicki (ur. 9 lipca 1965 w Dębicy) – polski aktor teatralny i telewizyjny.
Życiorys.
W 1988 roku ukończył studia na PWST we Wrocławiu. W 1988 roku pracował w Teatrze im. Cypriana Kamila Norwida w Jeleniej Górze, w latach 1988–1991 w Teatrze im. Wilama Horzycy w Toruniu, a w latach 1991–1992 w Teatrze Polskim w Szczecinie. Obecnie zatrudniony w Teatrze Nowym w Poznaniu. W roku 2008 został nominowany przez miesięcznik "Teatr" za najlepszą rolę sezonu 2007/08, a w Poznaniu uhonorowany medalem Za Zasługi dla Województwa Wielkopolskiego. W styczniu 2013 roku został odznaczony "odznaką honorową Zasłużony dla Kultury Polskiej".
Role teatralne.
Teatr Nowy w Poznaniu:
Teatr Polonia w Warszawie:
Teatr Komedia we Wrocławiu:
Centrum Kultury Suchy Las:
Och-Teatr w Warszawie
Teatr Telewizji:

</doc>
<doc id="1639025" url="https://pl.wikipedia.org/wiki?curid=1639025" title="Nemanja Tubić">
Nemanja Tubić

Nemanja Tubić, cyr. Неманья Тубић (ur. 8 kwietnia 1984 w Belgradzie, Jugosławia) – serbski piłkarz, grający na pozycji środkowego obrońcy.
Kariera piłkarska.
Kariera klubowa.
Wychowanek klubu Partizan Belgrad. Rozpoczął karierę piłkarską w FK Čukarički Stankom, skąd w 2008 przeszedł do KRC Genk. W Genku rozegrał tylko 6 meczów i powrócił latem 2008 do FK Čukarički Stankom. Pełnił funkcję kapitana drużyny. W styczniu 2009 przeszedł do Karpat Lwów. 1 marca 2009 zadebiutował w koszulce Karpat. W lutym 2011 podpisał kontrakt z rosyjskim FK Krasnodar. 15 sierpnia 2014 przeszedł do BATE Borysów. W 2015 grał w Hajer Club, a w 2016 trafił do FK Haugesund.

</doc>
<doc id="1639026" url="https://pl.wikipedia.org/wiki?curid=1639026" title="Harmanec">
Harmanec

Harmanec (niem. "Hermanetz, Hermannsdorf", węg. "Hérmand", do 1888 "Hermanec") – gmina wiejska (obec) w środkowej Słowacji, w powiecie Bańska Bystrzyca. Położona jest w Harmaneckiej doliniej, pomiędzy stokami Wielkiej Fatry i Górami Kremnickimi, otoczona ze wszystkich stron lasami. Harmanec jest jednym z największych ośrodków papierniczych Słowacji.
Zabudowania wsi znajdują się po obu stronach koryta rzeki Bystrica i jej dopływu – potoku Harmanec. W pobliżu wsi znajduje się krasowa Jaskinia Harmanecka ("Harmanecká jaskyňa", administracyjnie leży na terenie Dolnego Harmanca) – jest udostępniona do zwiedzania. Nad jaskinią rozciąga się tzw. "Harmanecká tisina" – jeden z największych w Europie lasów cisowych (objęty ochroną w rezerwacie przyrody Harmanecká tisina).
Historia.
Początki miejscowości związane są z sąsiednią wsią Dolný Harmanec. Pierwsza wzmianka o tej miejscowości pochodzi z końca XV stulecia i związana jest, podobnie jak w przypadku innych osad w tej okolicy, z górnictwem. W XVIII wieku na terenie dzisiejszego Harmanca pojawiła się manufaktura papieru. Zużycie papieru wzrosło w następnym wieku i powstały kolejne nowoczesne zakłady związane z papiernictwem (choć na początku nie spotkało się to z aprobatą rajców z Bańskiej Bystrzycy, do których należały te tereny), których pierwszym właścicielem był Franz Sigmund Leicht (od 1829 r.). We wszystkich budynkach fabryki była wówczas bieżąca woda, sprowadzana z gór 170-metrowym drewnianym korytem. Po śmierci Leichta w 1838 zakłady przejął Stefan Ruttkay, a w 1840 r. Moriz Schloss z Hainburga, a udziałowcami zostały wiedeńska firma "Arnstein i Eskeles" oraz firma "Werheimstein i synowie". W 1843 r. Schloss założył magazyn papieru w Budapeszcie.
W 1845 r. w zakładach pracowało 150 osób, a w 1850 – już ponad 200 osób, również dzieci w wieku 10–15 lat (w 1840 r. było ich 40, dziesięć lat później tylko 11). W 1866 r. zakłady papiernicze kupili mieszczanie z Bańskiej Bystrzycy – H.G. Stadler i J.B. Huttner, a od 1899 r. prowadziła go tylko rodzina Huttnerów, za czasów której eksportowano miejscowy papier do Indii, Chin i Japonii. W 1904 r. pożar zniszczył większą część fabryki, odbudowano ją jednak dzięki pożyczce banku z Budapesztu, który w 1906 r. przejął zakłady. W latach 1912–1913 wybudowano linię kolejową z Bańskiej Bystrzycy, która przewoziła pracowników. W 1910 r. zatrudnionych było tutaj 605 pracowników, w tym 417 Słowaków, 44 Węgrów, 42 austriackich Niemców oraz 3 Niemców z Rzeszy. W 1918 r. pożar po raz kolejny zniszczył fabrykę – zdołała z powrotem rozpocząć produkcję, ale w 1921 r. konieczne okazało się zawieszenie produkcji i postawienie zakładu w stan upadłości. W 1924 r. papiernię przejęła spółka z Moraw, która wcześniej udzielała jej kredytów i wykorzystała ciężką sytuację zakładów, aby stać się ich właścicielem. Natychmiast wznowiła działalność fabryki – wkrótce zatrudnionych w niej było 700 pracowników. Kolejny wielki pożar w 1927 r. pochłonął znaczną część towarów.
W 1946 r. zakład znacjonalizowano. W 1957 r. doszło do podziału Dolnego Harmanca – bardziej zurbanizowana część wsi (gdzie bardziej zwarte osadnictwo datuje się na 1860 r.) odłączyła się i utworzyła osobną gminę.

</doc>
<doc id="1639027" url="https://pl.wikipedia.org/wiki?curid=1639027" title="FT-ICR">
FT-ICR



</doc>
<doc id="1639035" url="https://pl.wikipedia.org/wiki?curid=1639035" title="Geri Çipi">
Geri Çipi

Geri Medved Çipi (ur. 28 lutego 1976 we Wlorze) – albański piłkarz, grający na pozycji środkowego obrońcy. Obecnie bez klubu, ostatnio piłkarz stołecznego SK Tirana. 34-krotny reprezentant Albanii.
Kariera.
W wieku 17 lat zadebiutował w Kategoria Superiore. W roku 1991 jego klub, Flamurtari Vlorë wywalczyło pierwsze, i jak dotąd jedyne, mistrzostwo Albanii. W sezonie 1992/93 rozegrał siedem spotkań w barwach Vllazni Szkodra, który przed jego przyjściem sięgnął po tytuł mistrzowski. Młody defensor szybko wrócił do Vlorë i grał tam przez następne pięć sezonów. W wieku 19 lat zadebiutował w reprezentacji "Czerwono-Czarnych". W 1998 roku został transferowany do słoweńskiego NK Maribor, gdzie zdobył dwa tytuły mistrzowskie. Dobra postawa etatowego gracza wyjściowej jedenastki w reprezentacji Albanii zaowocowała transferem do Belgii - nowym pracodawcą Çipiego został zespół KAA Gent. W Gandawie jego dobra passa nie została kontynuowana. Przez trzy lata gry w Belgii nie zdobył ani jednego trofeum.
W 2003 trafił do drugoligowego Eintrachtu Frankfurt i awansował z nim do Bundesligi. Klub z Frankfurtu szybko pozbył się Albańczyka, wystawił na listę transferową i zmusił do szukania sobie nowego klubu. Po krótkim epizodzie w Rot-Weiss Oberhausen powrócił do ojczyzny, tym razem do stołecznego SK Tirana. Grał tam do roku 2008 z małą przerwą na grę w klubie, którego jest wychowankiem.
Nie znalazł się w kadrze SK Tirana na sezon 2008/2009 i od tej pory jest wolnym agentem, szukającym nowego pracodawcy.

</doc>
<doc id="1639037" url="https://pl.wikipedia.org/wiki?curid=1639037" title="Walentin Muratow">
Walentin Muratow

Walentin Muratow ("Валентин Иванович Муратов", ur. 30 lipca 1928, zm. 6 października 2006 w Moskwie) – radziecki gimnastyk (Rosjanin). Wielokrotny medalista olimpijski.
Na igrzyskach debiutował w Helsinkach w 1952, wywalczając złoto w rywalizacji drużynowej. Podczas startu cztery lata później sięgnął po cztery medale, w tym trzy złote (w skoku zwyciężając wspólnie z Helmutem Bantzem). Był także multimedalistą mistrzostw świata w 1954 (m.in. złoto w ćwiczeniach na drążku).

</doc>
<doc id="1639038" url="https://pl.wikipedia.org/wiki?curid=1639038" title="Narty">
Narty

Narty – długie, płaskie płozy mocowane do nóg poprzez system butów i wiązań, które umożliwiają ślizganie się po powierzchni śniegu.
Narty ślizgają się po powierzchni śniegu ponieważ ciepło wytworzone tarciem nart powoduje, że topi się śnieg znajdujący się bezpośrednio pod nartą, co wytwarza bardzo cienką warstwę wody na powierzchni której mogą ślizgać się narty. Specjalne smary, które są używane do smarowania nart obniżają temperaturę topnienia śniegu znajdującego się w styczności z nartą, ułatwiając tworzenie warstwy wody. Narty montowane są do butów narciarskich za pomocą specjalnych wiązań.
Historia.
Według najnowszych badań ojczyzną nart jest Azja Środkowa, a konkretnie okolice Bajkału i gór Ałtaj. Do Skandynawii narty trafiły prawdopodobnie za pośrednictwem Lapończyków. Wśród licznych rysunków naskalnych w Skandynawii i centralnej części kontynentu azjatyckiego znalazły się również wyobrażenia scen narciarskich (rysunki datowane są na 3000–5000 lat). Przedstawiają one realistyczne ujęcia postaci, uchwyconych w typowo narciarskiej pozycji, z nogami ugiętymi w kolanach, co by wskazywało na poślizg. Najstarsze rysunki nart pojawiają się na malowidłach skalnych zrobionych 4500 do 5000 lat temu w Rødøy w Norwegii. Najstarsze zachowane narty znaleziono w Hotting w Szwecji i mają one około 4500 lat. Pierwsze narty wyprodukowane w celach sportowych powstały we Włoszech w 1867 roku i były wykonane z drewna.
Według Zygmunta Glogera, "„narty”", to "„...łyżwy drewniane...”" i cytuje kronikarza Gwagnina: "„Rusini na nartach bardzo prędko po wierzchu śniegu biegają; a te narty są drzewiane, przydłuższe, żelazem podłożone ze spodu, na 2 albo 3 łokcie wzdłuż; które na nogi miasto trepek włożywszy, koszturami się przydłuższymi, na końcach zaostrzonymi podpierając, bardzo prędko wciąż bieżą”". Po raz pierwszy słowo "narty" w znaczeniu dzisiejszym pojawia się w opublikowanej w roku 1564 przez Marcina Bielskiego "Kronice:"
Permska ziemia... gdy zimie na Nartach sie wożą po ledzie albo śniegu barzo prętko, aż źwierz ugoni. Narty są boty drzewiane, nosy u nich jako u sanek długie i wstoczone, popycha sie na nich kijem zakowanym (s. 434).
Podstawę opisu – podobnie jak dla Aleksandra Gwagnina – stanowiło dzieło Zygmunta Herbersteina, posła austriackiego, "Rerum Moscoviticarum commentarii" (1556, wyd. I 1549).
O nartach wspomina też Wacław Dyamentowski w „Dyaryuszu” (1606): „Dnia jednego z obozu naszych magnatów przeciwko wycieczce obrońców Moskwy wypadło (..) kilkaset człeka na nartach”.
Jednak narciarstwo jako sport pojawiło się w Polsce dopiero w 1888 roku. Pierwszym cywilnym narciarzem w Polsce był Stanisław Barabasz, który w Cieklinie koło Jasła po raz pierwszy wypróbował prowizoryczną parę nart. Ich budowę oparł na zasłyszanych w opowieściach o uciekinierach z Rosji łyżwach. W roku 1894 Barabasz pojawił się z nartami w Zakopanem, dając początek narciarstwu w Tatrach. Do historii przeszła jego wyprawa narciarska z tegoż 1894 r. wraz z Janem Fischerem do Czarnego Stawu Gąsienicowego.
Nowy sprzęt wszędzie budził zainteresowanie. W 1899 r. narciarze pokazali się w Warszawie: "„Dziś rano uwagę publiczności zwracało dwóch młodzieńców, posuwających się na Krakowskim Przedmieściu i Nowym Świecie jazdą na „ski”. Zwolennicy szlichtady szwedzkiej z trudnością sunęli środkiem ulic. Podobno miłośnicy tego sportu, dzięki obfitej ponowie śnieżnej, wybierają się na pole za rogatką belwederską, dla wypróbowania łyżew i wprawienia się w jazdę”".
Podział.
W najnowszej historii narciarstwa wykształciły się dwie zasadnicze gałęzie: narciarstwo nordyckie, także: klasyczne lub norweskie i narciarstwo alpejskie (także: zjazdowe). Tak też kształtuje się zasadniczy podział nart. Odpowiada to nazewnictwu używanemu w języku angielskim (patrz: Ski/Types) i najczęściej w katalogach producentów nart.
Rodzina nart nordyckich.
Szeroka grupa nart do uprawiania różnych form narciarstwa klasycznego rozumianego szerzej niż tylko jako kategoria dyscyplin sportowych.
Wspólną cechą tych nart jest wiązanie „z wolną piętą” – do mocowania buta tylko w jego przedniej części dla umożliwienia swobodnego ruchu pięty.

</doc>
<doc id="1639041" url="https://pl.wikipedia.org/wiki?curid=1639041" title="Siergiej Litwinow">
Siergiej Litwinow

Siergiej Nikołajewicz Litwinow (ros. Сергей Николаевич Литвинов, ur. 23 stycznia 1958 w Cukarowie w Kraju Krasnodarskim; zm. 19 lutego 2018 w Soczi) – radziecki lekkoatleta, młociarz, mistrz olimpijski, dwukrotny mistrz świata.
Osiągnięcia.
Warto dodać, że Litwinow nie mógł wystartować na Igrzyskach olimpijskich w Los Angeles (1984), ponieważ zostały one zbojkotowane przez państwa dawnego bloku komunistycznego. Na zawodach Przyjaźń-84 zajął 3. miejsce.
Był mistrzem ZSRR w 1979 i 1983 oraz Rosji w 1993.
Pochowany na Cmentarzu Trojekurowskim w Moskwie.

</doc>
<doc id="1639044" url="https://pl.wikipedia.org/wiki?curid=1639044" title="Jan Pawłowski (duchowny)">
Jan Pawłowski (duchowny)

Jan Romeo Pawłowski (ur. 23 listopada 1960 w Biskupcu) – polski duchowny rzymskokatolicki, doktor prawa kanonicznego, dyplomata watykański, arcybiskup, nuncjusz apostolski w Kongu i Gabonie w latach 2009–2015, delegat, następnie sekretarz, ds. przedstawicielstw papieskich w Sekretariacie Stanu Stolicy Apostolskiej w latach 2015–2022, nuncjusz apostolski w Grecji od 2022.
Życiorys.
Urodził się jako pierwszy z czterech synów Stanisława i Magdaleny. Ukończył szkołę podstawową i średnią w Toruniu, a w 1979 wstąpił do Prymasowskiego Wyższego Seminarium Duchownego w Gnieźnie. Tytuł magistra teologii uzyskał na ówczesnym Papieskim Wydziale Teologicznym w Poznaniu. 1 czerwca 1985 w bazylice prymasowskiej w Gnieźnie przyjął święcenia kapłańskie z rąk kard. Józefa Glempa.
W latach 1985–1987 pracował jako wikariusz w parafii farnej św. Marcina i św. Mikołaja w Bydgoszczy, będąc jednocześnie sekretarzem swojego proboszcza, bp. Jana Wiktora Nowaka, jako wikariusza biskupiego Prymasa Polski dla Bydgoszczy. W latach 1987–1991 studiował na Papieskim Uniwersytecie Gregoriańskim, gdzie uzyskał tytuł doktora prawa kanonicznego. Na Papieskiej Akademii Kościelnej odbył równocześnie studia przygotowujące do służby dyplomatycznej. W 1993 został mianowany kapelanem Jego Świątobliwości, a w 2005 prałatem honorowym Jego Świątobliwości.
1 lipca 1991 podjął pracę w służbie dyplomatycznej Stolicy Apostolskiej, sprawował funkcje: attaché, a później sekretarza Nuncjatury Apostolskiej w Kongu, Republice Środkowoafrykańskiej i Czadzie (1991–1994), sekretarza Nuncjatury Apostolskiej w Tajlandii oraz Singapurze, Malezji, Kambodży, Laosie, Birmanii i Brunei (1994–1997), radcy Nuncjatury Apostolskiej w Brazylii (1997–1999); radcy Nuncjatury Apostolskiej we Francji (1999–2002). Od końca 2002 pracował w Sekcji do Spraw Relacji z Państwami watykańskiego Sekretariatu Stanu.
18 marca 2009 został prekonizowany przez papieża Benedykta XVI nuncjuszem apostolskim w Kongu i Gabonie i wyniesiony do godności arcybiskupa ze stolicą tytularną w Sejnach. 30 kwietnia 2009 w bazylice Matki Boskiej Królowej Męczenników w Bydgoszczy został konsekrowany na biskupa przez kardynała Tarcisia Bertone, sekretarza stanu Stolicy Apostolskiej, w asyście arcybiskupa Alfia Rapisardy, emerytowanego nuncjusza apostolskiego w Portugalii, i Jana Tyrawy, biskupa diecezjalnego bydgoskiego.
7 grudnia 2015 papież Franciszek mianował go delegatem ds. przedstawicielstw papieskich w Sekretariacie Stanu Stolicy Apostolskiej. 21 listopada 2017 stanął na czele nowo utworzonej III sekcji Sekretariatu Stanu, zajmującej się personelem dyplomatycznym Stolicy Apostolskiej. Od 17 grudnia 2020 do 10 września 2022 pełnił w tejże sekcji funkcję sekretarza ds. przedstawicielstw papieskich.
1 grudnia 2022 został mianowany przez papieża Franciszka nuncjuszem apostolskim w Grecji.
W 2020 konsekrował nuncjusza apostolskiego w Ghanie Henryka Jagodzińskiego. Był współkonsekratorem w trakcie święceń biskupa Owando Victora Abagny Mossy (2011), biskupa Impfondo Jeana Gardina (2011), biskupa Gambomy Urbaina Ngassongo (2013) i biskupa Pointe Noire Miguela Angela Olaverriego Arroniza (2013).
Odznaczenia i wyróżnienia.
W 2021 prezydent RP Andrzej Duda odznaczył go Krzyżem Komandorskim z Gwiazdą Orderu Odrodzenia Polski.
W 2018 nadano mu tytuł honorowego obywatela gminy Kobylanka.

</doc>
<doc id="1639046" url="https://pl.wikipedia.org/wiki?curid=1639046" title="Sergey Litvinov">
Sergey Litvinov



</doc>
<doc id="1639047" url="https://pl.wikipedia.org/wiki?curid=1639047" title="Franz Schuler">
Franz Schuler

Franz Schuler (ur. 3 października 1962 w Kufstein) – austriacki biathlonista, srebrny medalista mistrzostw świata.
Kariera.
W zawodach Pucharu Świata zadebiutował 26 lutego 1983 roku w Anterselvie, zajmując 43. miejsce w sprincie. Pierwsze pucharowe punkty zdobył 19 stycznia 1985 roku w Oberhofie, kiedy zajął 10. miejsce w sprincie. Na podium zawodów tego cyklu pierwszy raz stanął 22 lutego 1986 roku w Oslo, gdy rywalizację tej samej konkurencji ukończył na drugiej pozycji. W kolejnych startach jeszcze cztery razy stanął na podium: 20 grudnia 1986 roku w Obertilliach był trzeci w sprincie, 19 marca 1988 roku w Jyväskylä wygrał, 17 marca 1990 roku w Kontiolahti ponownie zajął drugie miejsce w sprincie, a 7 marca 1991 roku w Oslo zajął drugie miejsce w biegu indywidualnym. Najlepsze wyniki osiągnął w sezonie 1990/1991, kiedy zajął dziewiąte miejsce w klasyfikacji generalnej.
Największy sukces w karierze osiągnął na mistrzostwach świata w Oslo w 1986 roku. Wywalczył tam srebrny medal w sprincie, rozdzielając Walerija Miedwiedcewa z ZSRR i André Sehmischa z NRD. Był też między innymi czwarty w biegu drużynowym podczas mistrzostw świata w Borowcu w 1993 roku i ósmy w sprincie podczas mistrzostw świata w Lake Placid w 1987 roku.
W 1984 roku wystartował na igrzyskach olimpijskich w Sarajewie, gdzie zajął 30. miejsce w biegu indywidualnym i 8. miejsce w sztafecie. Na rozgrywanych cztery lata później igrzyskach w Calgary był między innymi siedemnasty w sprincie i czwarty w sztafecie. Podczas igrzysk olimpijskich w Albertville w 1992 roku we wszystkich startach plasował się poza czołową dziesiątką. Brał również udział w igrzyskach w Lillehammer dwa lata później, zajął 9. pozycję w sztafecie, 30. w sprincie i 48. w biegu indywidualnym.

</doc>
<doc id="1639051" url="https://pl.wikipedia.org/wiki?curid=1639051" title="Ostatnia runda">
Ostatnia runda

"Ostatnia runda" (tytuł oryg. "Último round") – książka argentyńskiego pisarza Julio Cortazara wydana w 1969 roku. Stanowi ona zbiór krótkich form poetyckich, beletrystycznych i publicystycznych. Po doświadczeniach "Gry w klasy" i "62. Model do składania", gdzie rzeczywistość jawiła się jako pasmo zużywających się i przemijających doznań, "Ostatnia runda" jest wynikiem refleksji Cortazara na temat miejsca i roli bohatera w tej rzeczywistości. Choć nadal autor nie stroni od eksperymentów formalnych przejawiających się np. w zabawie słowem traktowanym nie jako znak, lecz jak realny fizyczny przedmiot.
W Polsce książka została wydana po raz pierwszy przez Wydawnictwo Literackie w 1979 r.
Książkę przełożyła na język polski Zofia Chądzyńska.

</doc>
<doc id="1639053" url="https://pl.wikipedia.org/wiki?curid=1639053" title="Prezydenci miasta Racibórz">
Prezydenci miasta Racibórz



</doc>
<doc id="1639055" url="https://pl.wikipedia.org/wiki?curid=1639055" title="Wincenty a Paulo Pieńkowski">
Wincenty a Paulo Pieńkowski

Wincenty a Paulo Pieńkowski, (ur. 19 lipca 1786, zm. 21 listopada 1863) – duchowny rzymskokatolicki, biskup diecezjalny lubelski w latach 1853–1863, członek Rady Stanu Królestwa Kongresowego.
Święcenia kapłańskie przyjął w 1809. W 1836 został mianowany kanonikiem kapituły lubelskiej. W latach 1845–1852 był administratorem diecezji lubelskiej, 27 września 1852 został mianowany jej biskupem diecezjalnym. Sakrę biskupią otrzymał 31 lipca 1853. Popierał kwestie narodowe, choć unikał bezpośredniego zaangażowania politycznego.

</doc>
<doc id="1639058" url="https://pl.wikipedia.org/wiki?curid=1639058" title="Alfred Eder">
Alfred Eder

Alfred Eder (ur. 28 grudnia 1953 w Piesendorf) – austriacki biathlonista, dwukrotny brązowy medalista mistrzostw świata.
Kariera.
W Pucharze Świata zadebiutował 2 marca 1978 roku w Hochfilzen, kiedy zajął 13. miejsce w biegu indywidualnym. Tym samym już w debiucie zdobył pierwsze punkty. Na podium zawodów tego cyklu pierwszy raz stanął 24 stycznia 1980 roku w Anterselvie, kończąc rywalizację w biegu indywidualnym na trzeciej pozycji. W zawodach tych wyprzedzili go jedynie dwaj reprezentanci NRD: Klaus Siebert i Frank Ullrich. W kolejnych startach jeszcze 11 razy stawał na podium, odnosząc przy tym jedno zwycięstwo: 26 stycznia 1985 roku w Anterselvie wygrał sprint. Najlepsze wyniki osiągnął w sezonie 1984/1985, kiedy zajął czwarte miejsce w klasyfikacji generalnej.
Pierwszy w karierze medal wywalczył w 1983 roku, zajmując trzecie miejsce w sprincie podczas mistrzostw świata w Anterselvie. W zawodach tych uległ tylko Norwegowi Eirikowi Kvalfossowi i Peterowi Angererowi z RFN. Na rozgrywanych trzy lata później mistrzostwach świata w Oslo trzecie miejsce zajął w biegu indywidualnym, tym razem plasując się za Walerijem Miedwiedcewem z ZSRR i André Sehmischem z NRD. Był też między innymi czwarty w sprincie podczas mistrzostw świata w Ruhpolding w 1985 roku, gdzie walkę o podium przegrał z Włochem Johannem Passlerem o 5,4 sekundy.
W 1976 roku wystartował na igrzyskach olimpijskich w Innsbrucku, gdzie zajął 21. miejsce w biegu indywidualnym i piąte w sztafecie. Brał też udział w pięciu kolejnych edycjach tej imprezy, zajmując między innymi dziesiąte miejsce w biegu indywidualnym podczas igrzysk w Lillehammer w 1994 roku oraz czwarte w sztafecie na igrzyskach olimpijskich w Calgary sześć lat wcześniej.
Po zakończeniu czynnej kariery został trenerem. Trenował między innymi żeńską reprezentację Białorusi, która wywalczyła złoty medal na igrzyskach olimpijskich w Pjongczang.
Jego syn Simon również został biathlonistą.

</doc>
<doc id="1639060" url="https://pl.wikipedia.org/wiki?curid=1639060" title="Rodzina Trappów">
Rodzina Trappów

 – japoński serial animowany wyprodukowany przez Nippon Animation. Siedemnasty pod względem chronologii serial należący do cyklu "World Masterpiece Theater". Zrealizowany na podstawie autobiograficznej powieści Marii Augusty Trapp, pt. "Vom Kloster zum Welterfolg", wydanego w 1949 roku, który został okraszony melodyjnymi piosenkami z broadwayowskiego musicalu "Dźwięki muzyki" (ang. "The Sounds of Music"). 
Wersja polska.
W Polsce emitowany był na kanałach Polonia 1 i Polsat 2 z japońskim openingiem i endingiem oraz z włoskim dubbingiem i polskim lektorem.
Fabuła.
Akcja serialu anime toczy się w Austrii w latach 30. XX wieku. Maria stoi u progu dorosłego życia. Pomimo młodego wieku, jest przekonana, że jej powołaniem jest klasztorne życie, wstępuje więc do nowicjatu. Maria dostaje posadę opiekunki dla dzieci w dużej posiadłości należącej do barona von Trappa.
Obsada (głosy).
Źródło:
Bohaterowie.
Źródło:

</doc>
<doc id="1639062" url="https://pl.wikipedia.org/wiki?curid=1639062" title="Jelena Gorczakowa">
Jelena Gorczakowa

Jelena Jegorowna Gorczakowa (ros. Елена Егоровна Горчакова, ur. 17 maja 1933 w Moskwie, zm. 27 stycznia 2002) – reprezentująca Związek Radziecki lekkoatletka, która specjalizowała się w rzucie oszczepem.
Dwukrotna brązowa medalistka igrzysk olimpijskich – Helsinki 1952 i Tokio 1964. Podczas eliminacji do olimpijskiego finału w Tokio – 16 października 1964 – ustanowiła nowy rekord świata rzucając na odległość 62,40. Wynik ten został pobity dopiero osiem lat później przez reprezentantkę Polski Ewę Gryziecką.

</doc>
<doc id="1639065" url="https://pl.wikipedia.org/wiki?curid=1639065" title="Wasyl Kobin">
Wasyl Kobin

Wasyl Wasylowycz Kobin, ukr. Василь Васильович Кобін (ur. 24 maja 1985 we wsi Strabyczowo, w obwodzie zakarpackim, Ukraińska SRR) – ukraiński piłkarz, grający na pozycji prawego pomocnika, reprezentant Ukrainy, trener piłkarski.
Kariera piłkarska.
Kariera klubowa.
Jest wychowankiem szkoły sportowej w Mukaczewie. Jako 15-latek rozpoczął karierę piłkarską w klubie Zakarpattia Użhorod. Występował najpierw w drużynie rezerwowej, a od sezonu 2002/2003 w pierwszym zespole. W 2006 został wypożyczony do Karpat Lwów na rok. 23 lipca 2006 zadebiutował w zespole Karpat. Po roku został wykupiony przez Karpaty. W czerwcu 2009 przeszedł do Szachtara Donieck. Według kontraktu Szachtar otrzymał 50% praw ekonomicznych i 100% praw transferowych, a do Karpat został wypożyczony na 2 lata Artem Fedecki na którego mają 100% praw ekonomicznych. 12 sierpnia 2014 został wypożyczony do Metalista Charków. W 2015 grał na zasadach wypożyczenia w białoruskim klubie Szachcior Soligorsk. Latem 2016 znów został podstawowym piłkarzem donieckiego klubu. 2 czerwca 2017 opuścił doniecki klub, a 3 sierpnia został piłkarzem Weresu Równe. 7 lutego 2018 przeszedł do Tobołu Kustanaj, w którym grał do 3 lipca 2018. 14 sierpnia 2018 został piłkarzem FK Mynaj. 22 stycznia 2019 opuścił zakarpacki klub, a w maju 2019 ogłosił o zakończeniu kariery piłkarskiej.
Kariera reprezentacyjna.
5 września 2009 zadebiutował w reprezentacji Ukrainy w spotkaniu kwalifikacyjnym do Mistrzostw Świata 2010 z Andorą
Kariera trenerska.
Po zakończeniu kariery piłkarza rozpoczął pracę szkoleniową. 19 czerwca 2019 został mianowany na stanowisko głównego trenera FK Mynaj.

</doc>
<doc id="1639069" url="https://pl.wikipedia.org/wiki?curid=1639069" title="Strabyczowo">
Strabyczowo

Strabyczowo (ukr. Страбичово, węg. "Mezőterebes") - wieś na Ukrainie w rejonie mukaczewskim obwodu zakarpackiego. Wieś została założona w 1466 roku.
Znajduje się tu stacja kolejowa Strabyczowo, położona na linii Lwów – Czop.

</doc>
<doc id="1639077" url="https://pl.wikipedia.org/wiki?curid=1639077" title="Region alpejski">
Region alpejski

Region alpejski (4) – megaregion Europy Zachodniej. Obejmuje zwarty zespół struktur fałdowych – górskich i podgórskich – powstałych w orogenezie alpejskiej. Region leży między Wogezami, Średniogórzem Niemieckim i Masywem Czeskim na północy, Półwyspem Apenińskim na południu, Bruzdą Rodanu na zachodzie i Kotliną Panońską na wschodzie. 
Regionalizacja regionu alpejskiego: 

</doc>
<doc id="1639083" url="https://pl.wikipedia.org/wiki?curid=1639083" title="Harald Kanepi">
Harald Kanepi

Harald Kanepi (ur. 21 lutego 1921 w Tallinnie; zm. w lipcu 1975 w Uchcie, Komijska ASRR, ZSRR) – estoński bokser, wicemistrz Europy.
Startując w Mistrzostwach Europy w Dublinie 1939 roku, wywalczył srebrny medal w kategorii lekkiej.
Uczestnicząc w mistrzostwach Estonii pięciokrotnie zdobył mistrzostwo kraju, w 1938 i 1939 w wadze lekkiej, a w 1940, 1941 i 1945 w kategorii półśredniej.

</doc>
<doc id="1639093" url="https://pl.wikipedia.org/wiki?curid=1639093" title="Andrij Tkaczuk">
Andrij Tkaczuk

Andrij Mykołajowycz Tkaczuk, ukr. Андрій Миколайович Ткачук (ur. 18 listopada 1987 w Żytomierzu, Ukraińska SRR) – ukraiński piłkarz, grający na pozycji pomocnika.
Kariera piłkarska.
Kariera klubowa.
Rozpoczął karierę piłkarską w klubie Polissia Żytomierz. W 2005 przeszedł do Karpat Lwów. Występował najpierw w drugiej drużynie Karpaty-2 Lwów, czasami pojawiając się na boisku w składzie pierwszej drużyny. 7 kwietnia 2006 zadebiutował w koszulce Karpat. Od 2008 piłkarz podstawowej jedenastki. 28 lutego 2013 roku został wypożyczony do Arsenału Kijów. Po zakończeniu sezonu 2012/13 powrócił do Karpat. 1 lipca 2014 przeszedł do Worskły Połtawa. 21 stycznia 2018 został piłkarzem kazachskiego Akżajyka Orał. 26 lipca 2019 zasilił skład Czornomorca Odessa. 26 listopada 2019 opuścił odeski klub.

</doc>
<doc id="1639127" url="https://pl.wikipedia.org/wiki?curid=1639127" title="Obrazowanie hiperspektralne">
Obrazowanie hiperspektralne



</doc>
<doc id="1639129" url="https://pl.wikipedia.org/wiki?curid=1639129" title="Operacja kleszczowa">
Operacja kleszczowa

Operacje kleszczowe – operacje położnicze mające na celu ukończenie ciąży, wykorzystujące kleszcze położnicze.
Budowa kleszczy.
Wszystkie kleszcze położnicze, niezależnie od typu, składają się z dwóch ramion połączonych zamkiem. Każde ramię składa się z łyżki, umożliwiającej objęcie główki, i jest odpowiednio wygięte, dopasowując się do wygięcia miednicowego. 
Stosowane są następujące typy kleszczy:
Technika.
Założenie kleszczy na główkę płodu jest kilkuetapowe, a kolejne etapy procedury to:
Łyżki nakłada się jedynie w wymiarze dwuskroniowym. Warunki do nałożenia kleszczy są następujące:
Wskazania do operacji kleszczowej.
Wskazania do operacji kleszczowej są obecnie mocno ograniczone. American College of Obstetricians and Gynecologists podaje następujące wskazania:
Wskazania do operacji kleszczowej według Troszyńskiego:
Przeciwwskazania.
Przeciwwskazania do operacji kleszczowej:
Historia.
Historycznie, jako pierwszy kleszczy do porodu żywego noworodka użył Peter Chamberlen w XVI wieku.

</doc>
<doc id="1639131" url="https://pl.wikipedia.org/wiki?curid=1639131" title="Operacje kleszczowe">
Operacje kleszczowe



</doc>
<doc id="1639137" url="https://pl.wikipedia.org/wiki?curid=1639137" title="Dinadźpur">
Dinadźpur

Dinadźpur (beng. দিনাজপুর Dinājpūr) – miasto w Bangladeszu w prowincji Radźszahi. Według danych szacunkowych na rok 2013 liczy 185 995 mieszkańców.

</doc>
<doc id="1639139" url="https://pl.wikipedia.org/wiki?curid=1639139" title="Tianyulong">
Tianyulong

Tianyulong () – rodzaj dinozaura z rodziny heterodontozaurów () żyjącego w jurze na terenie dzisiejszych Chin.
Szczątki gatunku typowego, "Tianyulong confuciusi" odnaleziono w prowincji Liaoning; osady, w których odkryto jego skamieniałości, pierwotnie uznano za należące do wchodzącej w skład grupy Jehol wczesnokredowej formacji Yixian, późniejsze badania sugerują jednak, że należą one do reprezentującej przełom środkowej i późnej jury formacji Tiaojishan. Jest jednym z najmłodszych, jeśli nie najmłodszym geologicznie przedstawicielem Heterodontosauridae; dostarcza także dowodów, że pióropodobne struktury mogły występować również u dinozaurów należących do tej grupy.
Holotyp (STMN 26–3) obejmuje niekompletny szkielet zawierający fragmentaryczną czaszkę i żuchwę, kręgi presakralne i ogonowe, niemal kompletną prawą łopatkę, obie kości ramienne, proksymalne zakończenie kości łokciowej, fragmenty kości łonowych, obie kości kulszowe, prawą piszczel i kość strzałkową. Zachowały się także pozostałości długich, nitkowatych pióropodobnych struktur. Holotyp pochodzi od młodocianego osobnika, którego długość została – dzięki porównaniu ze spokrewnionym rodzajem "Heterodontosaurus" – oszacowana na około 70 cm.
Klasyfikacja.
"Tianyulong" należy do rodziny heterodontozaurów – niewielkich, roślinożernych i być może wszystkożernych dinozaurów ptasiomiednicznych charakteryzujących się smukłymi ciałami oraz parą dużych, przypominających kły zębów. Przed odkryciem "Tianyulong" jej przedstawiciele znani byli jedynie z wczesnej jury południowej Afryki i Ameryki Północnej oraz być może także wczesnej kredy Anglii. Znalezisko "Tianyulong" poszerza zasięg występowania członków rodziny o Azję.
Paleobiologia.
Nitkowate struktury pokrywające ciało "Tianyulong" zachowały się w trzech obszarach: grupa za szyją, na grzbiecie oraz największa na ogonie. Wytwory te były wobec siebie równoległe oraz pojedyncze – brak dowodów na ich rozgałęzienia. Wydają się być także stosunkowo sztywne, co sprawia, że bardziej przypominają analogiczne struktury odnalezione na ogonie psitakozaura niż protopióra teropodów. Spośród teropodów pióropodobne twory "Tianyulong" wykazują największe podobieństwo do pojedynczych nierozgałęzionych protopiór sinozauropteryksa i beipiaozaura. Szacowana długość pióropodobnych struktur "Tianyulong" wynosi około 60 mm – siedmiokrotnie więcej niż wysokość jego kręgów ogonowych. Ich długość oraz wydrążone wnętrze sugeruje, że nie składały się one z podskórnych struktur, takich jak włókna kolagenowe.
Podobne wytwory skóry odnajdowano wcześniej jedynie u zaawansowanych teropodów i psitakozaura. Odkrycie ich u "Tianyulong" rozszerza obecność takich struktur na niższe poziomy drzewa filogenetycznego. Nie jest jasne, czy struktury występujące u ptasiomiednicznych są homologiczne z protopiórami teropodów. Jeżeli tak, oznaczałoby to, iż ostatni wspólny przodek dinozaurów ptasiomiednicznych i gadziomiednicznych także był pokryty pióropodobnymi wytworami, a członkowie grup takich jak zauropody byli jedynie wtórnie bezpiórzy. Jeżeli jednak twory te nie są homologiczne, dowodziłoby to, że takie struktury wyewoluowały niezależnie u Saurischia i Ornithischia, jak również innych grup archozaurów, takich jak pterozaury. Zheng i współpracownicy stwierdzają, że odkrycie podobnych tworów u teropoda "Beipiaosaurus" wspiera hipotezę o homologii struktur "Tianyulong" z piórami. Wytwory te u obu tych dinozaurów były długie i nierozgałęzione, przy czym u beipiaozaura spłaszczone, a u "Tianyulong" – okrągłe, przez co przypuszczalnie bardziej podobne do najwcześniejszych protopiór.

</doc>
<doc id="1639140" url="https://pl.wikipedia.org/wiki?curid=1639140" title="Tianyulong confuciusi">
Tianyulong confuciusi



</doc>
<doc id="1639143" url="https://pl.wikipedia.org/wiki?curid=1639143" title="Mazda CX-9">
Mazda CX-9

Mazda CX-9 – osobowy samochód sportowo-użytkowy segmentu F produkowany przez japoński koncern motoryzacyjny Mazda od 2006 roku. Od 2015 roku produkowana jest druga generacja pojazdu.
Pierwsza generacja.
Pierwsza generacja Mazdy CX-9 została po raz pierwszy oficjalnie zaprezentowana podczas targów motoryzacyjnych w Nowym Jorku 13 kwietnia 2006 roku.
Samochód został zbudowany na bazie płyty podłogowej opracowanej przez amerykański koncern motoryzacyjny Ford Motor Company CD3, która wykorzystana została do budowy m.in. Forda Edge. Pojazd otrzymał dwubryłowe nadwozie o dynamicznej sylwetce.
Początkowo pojazd napędzany był benzynową jednostką napędową w układzie V6, umieszczoną poprzecznie o pojemności 3,5 l z pośrednim wtryskiem paliwa o mocy maksymalnej 267 KM (przy 6250 obr./min) oraz maksymalnym momentem obrotowym 337 Nm (przy 4500 obr./min). W 2008 roku ofertę wzbogacono o mocniejszy silnik V6 o pojemności 3,7 l i mocy 277 KM (przy 6250 obr./min) i 366 Nm (przy 4500 obr./min). 
W 2009 roku auto przeszło pierwszy face lifting. Zmieniony został m.in. przedni zderzak z innym kształtem atrapy chłodnicy, światła przeciwmgłowe, a także dodane zostały chromowane dodatki. Przy okazji zastosowane zostały większe lusterka zewnętrzne. Z tyłu pojazdu modyfikacją poddane zostały lampy oraz ozdobna listwa umieszczona nad tablicą rejestracyjną. Przy okazji wprowadzony został nowy system multimedialny z kamerą cofania oraz zmieniarką na 9 płyt CD i 4 DVD. Do listy wyposażenia standardowego pojazdu dodany został system monitorujący martwe pole oraz ostrzegający kierowcę przed niezamierzoną zmianą pasa ruchu. 
W 2012 roku auto przeszło drugi lifting, który przeprowadzony został zgodnie z nową filozofią stylistyczną marki - KODO. Auto otrzymało nowy pas przedni z charakterystyczną atrapą chłodnicy, zderzakiem oraz reflektorami. Z tyłu pojazdu zmienione zostały lampy oraz zderzak. Przy okazji do listy wyposażeniowej dodano m.in. system ostrzegający przed przeszkodami znajdującymi się na drodze (FOWS) oraz system automatycznie przełączający światła między światłami drogowymi a mijania.
W 2008 roku samochód zdobył tytuł North American Truck of the Year.
Wyposażenie.
Standardowe wyposażenie podstawowej wersji pojazdu obejmuje m.in. system ABS z EBD oraz ESP z ASR, 6 poduszek powietrznych, system zapobiegający dachowaniu, system monitorujący ciśnienie w oponach, system bezkluczykowy, tempomat oraz skórzaną tapicerkę.
Opcjonalnie pojazd doposażyć można za dopłatą m.in. w kamerę cofania, system nawigacji satelitarnej, odtwarzacz płyt DVD oraz system audio firmy Bose.
Druga generacja.
Mazda CX-9 drugiej generacji została po raz pierwszy oficjalnie zaprezentowana podczas targów motoryzacyjnych w Los Angeles w listopadzie 2015 roku. 
Samochód został zaprojektowany zgodnie z filozofią KODO. Wprowadzone zostały także nowe silniki wykonane w technologii SKYACTIV oraz zaawansowany system bezpieczeństwa.
Auto napędzane jest turbodoładowaną jednostką benzynową o pojemności 2.5 l i mocy 250 KM i maksymalnym momencie obrotowym 420 Nm.

</doc>
<doc id="1639145" url="https://pl.wikipedia.org/wiki?curid=1639145" title="Nobabgondźo">
Nobabgondźo

Nobabgondźo (beng. নবাবগঞ্জ, "Nabābgañj"; ang. "Nawabganj") – miasto w Bangladeszu (prowincja Radźszahi). Według danych szacunkowych na rok 2009 liczy 175 363 mieszkańców.

</doc>
<doc id="1639146" url="https://pl.wikipedia.org/wiki?curid=1639146" title="Anna Hasselborg">
Anna Hasselborg

Anna Hasselborg (ur. 5 maja 1989 w Sztokholmie) – szwedzka curlerka, mistrzyni olimpijska z Pjongczangu 2018, ponadto mistrzyni świata juniorek 2010, brązowa medalistka mistrzostw Europy mikstów, zawodniczka Sundbybergs Curlingklubb, w curling gra od 1996. Mierzy 163 cm, waży 55 kg.
Hasselborg na Mistrzostwach Szwecji Mikstów 2007/2008 była rezerwową w mieszanym zespole Niklasa Edina, ta drużyna wygrała turniej i reprezentowała Szwecję na Mistrzostwach Europy. Na pozycji trzeciej w drużynie grała Anette Norberg, która zrezygnowała z występu na Mistrzostwach wybierając turniej Oslo Cup, gdzie ze swoją kobiecą drużyną przygotowywała się do Mistrzostw Europy Kobiet. W wyniku zaistniałej sytuacji Anna Hasselborg w Kitzbühel była trzecią. Reprezentacja kraju po Round-Robin w swojej grupie zajmowała pierwsze miejsce (7 zwycięstw, bez porażek) jednak przegrała 1:7 półfinał z Niemcami (Rainer Schöpp). Ostatecznie Szwecja zdobyła brązowe medale po wygranej nad Rosją 6:4.
W sezonie 2007/2008 zdobyła srebrny medal mistrzostw Szwecji juniorek, w finale przegrała z Cecilią Östlund. Rok później w finale wygrała co skutkowało wyjazdem na Mistrzostwa Świata Juniorów w Curlingu 2009. Szwedki ostatecznie z bilansem 4-5 zajęły 6. miejsce. Reprezentowała kraj także na MŚJ 2010, Szwedki weszły do fazy play-off z drugiego miejsca, w meczu 1-2 przegrały z Kanadą (Rachel Homan) 3:9, drużyny te spotkały się jeszcze później po wygranym przez Szwedki półfinale przeciwko Amerykankom (Alexandra Carlson) 6:1. W finale triumfowała drużyna europejska, pokonując zespół kanadyjski 8:3.
Anna Hasselborg dowodziła szwedzką drużyną podczas Zimowej Uniwersjady 2013. Jej zespół z rundzie grupowej wygrał 5 meczów, 4 razy odnosił porażki. Szwedki uplasowały się na 5. miejscu. Drużyna Anny została wybrana do reprezentowania Szwecji na Mistrzostwach Europy 2014. Podczas swoje debiutanckiego występu na tych zawodach zajęła 5. miejsce, wygrała 5 z 9 spotkań.
Drużyna.
Drużyny żeńskie
Drużyny juniorskie
Drużyny mikstowe

</doc>
<doc id="1639147" url="https://pl.wikipedia.org/wiki?curid=1639147" title="Doll Domination 2.0">
Doll Domination 2.0



</doc>
<doc id="1639148" url="https://pl.wikipedia.org/wiki?curid=1639148" title="Ołeh Hołodiuk">
Ołeh Hołodiuk

Ołeh Jurijowycz Hołodiuk, ukr. Олег Юрійович Голодюк (ur. 2 stycznia 1988 Kuźniecowsku, w obwodzie rówieńskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Kultury Fizycznej we Lwowie. Pierwsze trenerzy - Bohdan Potoczniak i Wołodymyr Wilczynski. Rozpoczął karierę piłkarską najpierw w drugiej i rezerwowej drużynie Karpat, a od sezonu 2008/2009 w pierwszej jedenastce. 31 lipca 2006 debiutował w klubie Karpaty-2 Lwów. 15 czerwca 2016 przeszedł do Worskły Połtawa. 17 stycznia 2017 za obopólna zgodą kontrakt został anulowany. 27 lutego 2017 wrócił do Karpat. 28 stycznia 2019 podpisał kontrakt z Szombathelyi Haladás. Latem 2019 przeniósł się do Zalaegerszegi TE FC. 6 stycznia 2020 opuścił węgierski klub.
Kariera reprezentacyjna.
W 2008 zadebiutował w młodzieżowej reprezentacji Ukrainy. Wcześniej występował w juniorskiej reprezentacji Ukrainy.

</doc>
<doc id="1639152" url="https://pl.wikipedia.org/wiki?curid=1639152" title="Sobieszczyce">
Sobieszczyce

Sobieszczyce (ukr. Собіщиці) – wieś na Ukrainie w rejonie włodzimierzeckim obwodu rówieńskiego.
W 2001 zamieszkana przez 835 osób.

</doc>
<doc id="1639153" url="https://pl.wikipedia.org/wiki?curid=1639153" title="Przedwczesne odklejenie łożyska">
Przedwczesne odklejenie łożyska

Przedwczesne oddzielenie łożyska (przedwczesne oddzielenie łożyska, , ) – powikłanie ciąży, polegające na częściowym lub całkowitym oddzieleniu się prawidłowo usadowionego łożyska od ściany macicy, po 20. tygodniu ciąży i przed przewidywanym terminem porodu. Jest najczęstszą przyczyną krwawień pochwowych w II i III trymestrze ciąży, stanowiąc 31% przyczyn krwotoków.
Patogeneza.
Fizjologicznie łożysko oddziela się ("odkleja") od macicy w III okresie porodu. Tworzy się wtedy krwiak pozałożyskowy, oddzielający obkurczającą się macicę i niekurczliwe łożysko. Gdy prawidłowo osadzone łożysko zacznie oddzielać się jeszcze przed urodzeniem płodu, rozpoznaje się przedwczesne oddzielenie łożyska. 
Krwawienie z naczyń maciczno-łożyskowych powoduje dużą utratę krwi, co z kolei skutkuje niedotlenieniem płodu. 
Epidemiologia.
Częstość tego powikłania wynosi 0,5–1,5% wszystkich ciąży.
Etiologia.
Zidentyfikowane czynniki mogące powodować oddzielenie łożyska to:
Objawy i przebieg.
Oddzielenie łożyska przebiega z bolesnością i wzmożonym napięciem macicy, rozlanym bólem brzucha, niekiedy zlokalizowanym w podbrzuszu i skojarzonym z nudnościami i wymiotami.
W badaniu we wziernikach stwierdza się wypływ krwi z kanału szyjki, czasem krwiste podbarwienie płynu owodniowego.
Ciężkość oddzielenia określa się w czterostopniowej skali (0-3):
Powikłania.
Możliwe powikłania to:
Rozpoznanie.
Rozpoznanie opiera się na wywiadzie i badaniu przedmiotowym. Badanie ultrasonograficzne pozwala uwidocznić krwiak pozałożyskowy.
Różnicowanie.
W diagnostyce różnicowej należy uwzględnić inne możliwe przyczyny krwawienia z dróg rodnych w ciąży (łożysko przodujące, uraz dróg rodnych, rozpoczynający się poród, rak szyjki macicy, żylaki pochwy, krwawiące polipy dróg rodnych, krwawienie z zatoki brzeżnej) i inne przyczyny ostrego brzucha w ciąży.
Postępowanie.
Należy dążyć do jak najszybszego zakończenia ciąży. Metodą z wyboru jest cięcie cesarskie.

</doc>
<doc id="1639154" url="https://pl.wikipedia.org/wiki?curid=1639154" title="Günther Bartnik">
Günther Bartnik

Günther Bartnik (ur. 20 lutego 1949 w Dippoldiswalde) – niemiecki biathlonista reprezentujący NRD, dwukrotny medalista mistrzostw świata.
Kariera.
Pierwszy sukces w karierze osiągnął w 1968 roku, kiedy wywalczył brązowy medal w sztafecie podczas mistrzostw świata juniorów Luleå. Wynik ten powtórzył na rozgrywanych rok później mistrzostwach świata juniorów Zakopanem.
W 1973 roku wystąpił na mistrzostwach świata w Lake Placid, gdzie wspólnie z Dieterem Speerem, Manfredem Geyerem i Herbertem Wiegandem zajął trzecie miejsce w sztafecie. Na rozgrywanych rok później mistrzostwach świata w Mińsku wywalczył srebrny medal w sprincie. Był to debiut tej konkurencji w programie mistrzostw świata. Rozdzielił tam na podium Juhaniego Suutarinena z Finlandii i Szweda Torstena Wadmana. Był też między innymi czternasty w biegu indywidualnym i czwarty w sztafecie podczas mistrzostw świata w Anterselvie w 1975 roku.
Brał również udział w igrzyskach olimpijskich w Sapporo w 1972 roku. W swoim jedynym starcie zajął tam 15. miejsce w biegu indywidualnym.
W mistrzostwach kraju wywalczył dwa medale złote, srebrny i pięć brązowych.

</doc>
<doc id="1639155" url="https://pl.wikipedia.org/wiki?curid=1639155" title="Raymond de Nîmes">
Raymond de Nîmes

Raymond de Nîmes (zm. 1176) – francuski kardynał i kanonista. Autor licznych glos do "Decretum" Gracjana, podpisanych jako "Cardinalis".
Pochodził z Nîmes i w latach 1149-1158 był kanonikiem kapituły katedralnej w Beauvais. W tym okresie wielokrotnie był angażowany w rozwiązywanie problemów prawnych w Arles i Awinionie. Zyskał sławę wybitnego znawcy prawa rzymskiego i kanonicznego (uzyskał prestiżowy wówczas tytuł "magistra"). W marcu 1158 papież Hadrian IV mianował go kardynałem diakonem S. Maria in Via Lata. Podpisywał bulle Hadriana IV między 24 kwietnia 1158 a 12 maja 1159. W trakcie podwójnej papieskiej elekcji we wrześniu 1159 początkowo poparł antypapieża Wiktora IV i podpisał manifest w jego obronie z października 1159. Krótko po synodzie w Pawii (luty 1160) pojednał się z prawowitym papieżem Aleksandrem III, gdyż już w kwietniu tego roku jego imię pojawia się wśród sygnatariuszy manifestu jego zwolenników. Podpisywał bulle Aleksandra III między 6 maja 1162 a 3 sierpnia 1165. Następnie wycofał się do Montpellier, gdzie zmarł około 1176 roku.

</doc>
<doc id="1639162" url="https://pl.wikipedia.org/wiki?curid=1639162" title="Florian Joseph Bahr">
Florian Joseph Bahr

Florian Joseph Bahr (ur. 16 sierpnia 1706 w Niemodlinie, niem. Falkenberg, zm. 7 czerwca 1771 w Pekinie) − jezuita niemiecki, misjonarz.
Przyszedł na świat w rodzinie niemodlińskiego organisty, dzięki czemu uzyskał staranne wykształcenie muzyczne. Po ukończeniu studiów filozoficznych w na uniwersytecie w Brnie, wstąpił 9 października 1726 roku, do zakonu jezuitów. Pracował jako nauczyciel łaciny w Kolegium Jezuitów w Legnicy. Od 1731 roku, studiował teologię na Uniwersytecie Jezuitów w Ołomuńcu.
Na przełomie lat 1735 – 1736, wraz z innymi braćmi zakonnymi, jako misjonarz, wyruszył z Lizbony do Pekinu, gdzie po dwóch latach podróży przybył w czerwcu 1739 roku. Ze względu na swoją wiedzę i umiejętności muzyczne, otrzymał prawo wstępu na dwór cesarza Qianlonga, gdzie powierzono mu urząd nauczyciela muzyki książąt rodziny cesarskiej. 
Z czasem, z powodu choroby, zmuszony został do rezygnacji z tej funkcji i przeniósł się do odległej o pięć dni drogi od Pekinu stacji misyjnej w Baoxixian, gdzie zajął się pracą duszpasterską. W tym czasie prowadził dość ożywioną korespondencję. Pisał do założonego w 1728 roku w Augsburgu czasopisma misyjnego „Der Neue Welt-Bott”. Prowadził również intensywną korespondencję z hrabiną Marią Teresą Fugger oraz Johannem Lorenzem von Mosheim. Korespondencja ta jest dziś pouczającym dokumentem historycznym. 
W roku 1748 powrócił ze stacji w Baoxixian do Kolegium Jezuickiego w Pekinie, gdzie również zajął się pracą duszpasterską. Główną jednak jego działalnością stała się praca naukowa. Na zlecenie cesarza Qianlonga opracował zawierający 2200 słów słownik, zawierający ich tłumaczenia z chińskiego na języki: niemiecki, francuski, włoski oraz portugalski. Był to pierwszy słownik chińsko-niemiecki.
W 1755 roku został rektorem Kolegium Jezuickiego Pekinie. W 1762 roku objął funkcję wizytatora prowincji, a w 1768 roku został prowincjałem zakonu jezuitów na Chiny i Japonię. 

</doc>
<doc id="1639163" url="https://pl.wikipedia.org/wiki?curid=1639163" title="Łączniczki Okręgu Wilno Armii Krajowej „Kozy”">
Łączniczki Okręgu Wilno Armii Krajowej „Kozy”

Łączniczki Okręgu Wilno AK „Kozy” – komórka kwatermistrzowska łączności i ręcznego przerzutu Dowództwa Okręgu Wilno AK.
W 1940 Maria Tomkiewiczówna „Grażyna” zebrała grupę młodych dziewcząt, które oprócz uczestnictwa w tajnym nauczaniu służyły jako kurierki. Najczęściej pośredniczyły w niesieniu pomocy poszkodowanym rodzinom, których żywiciele znaleźli się w więzieniu. Cechował je ogromny patriotyzm i zapał do pracy konspiracyjnej. Zajmowały się również ręcznym przerzutem.
Zakres pracy „Kóz” obejmował łączność z „Legalizacją,” z komórkami Sztabu Komendy Okręgu, przerzuty różnych materiałów (żywności, ubrań, prasy podziemnej, do broni włącznie). Do nich także należał przerzut prasy podziemnej z drukarni do punktów kolportażu.
Łączniczki miały obszerne płaszcze, pod którymi przenosiły paczki gazetek. Do przenoszenia poczty i meldunków miały specjalne torby ze skrytkami. Transportowały również na sankach całą drukarnię „Bostonkę” z kasztami czcionek z Nowego Światu na ul. Filarecką. Po wsypie biura „Legalizacji ”przy ul. Warszawskiej na Nowym Świecie "Kozy" wyniosły w walizkach wyjęte ze skrytek pieczęcie, blankiety i inne materiały niezbędne do produkcji podrabianych dokumentów.
W czerwcu 1942 dwie pracowniczki "Legalizacji", nie mogąc znieść tortur, załamały się i wydały "Grażynę". Została aresztowana przez Gestapo. Pomimo tortur nie zdradziła nikogo. Została rozstrzelana na Ponarach 18 grudnia 1942.
W czerwcu 1943 została odkryta przez Gestapo skrzynka pocztowa przy ul. Hetmańskiej. Aresztowane zostały: „Wojtuś”, „Lusia”, „Maciejowa”, „Jadzia”, „Hanka” oraz „Jadwiga”. W torbach dziewcząt i w skrytkach znaleziono pocztę konspiracyjną. Dziewczęta nie dały się złamać. Hanka Mahrburżanka wyskoczyła przez okno z II piętra gmachu Gestapo od strony Placu Łukiskiego. Na całe życie została kaleką.
Więzione „Kozy” uratowała Alina Augustowska. Łapówka wynosiła 300 rubli w złocie. Dziewczęta zostały wywiezione do obozu w Prowieniszkach. W lipcu 1944 Niemcy, likwidując obóz, rozstrzelali bardzo wielu więźniów. „Kozy” uniknęły śmierci. Pracowały w dalszym ciągu w konspiracji. Część z nich, osądzona, trafiła do sowieckich obozów. Wróciły do kraju dopiero w okresie odwilży po śmierci Stalina.

</doc>
<doc id="1639164" url="https://pl.wikipedia.org/wiki?curid=1639164" title="Łożysko przodujące">
Łożysko przodujące

Łożysko przodujące (łac. "placenta praevia") – powikłanie ciąży polegające na nieprawidłowo niskim zagnieżdżeniu łożyska w macicy.
Epidemiologia.
Powikłanie stwierdza się w 0,1–1,0% wszystkich porodów. Jest jednym z najczęstszych powodów krwawień z dróg rodnych (pochwowych) w II i III trymestrze ciąży, odpowiadając za 22% krwotoków.
Patogeneza.
W zależności od stosunku łożyska do ujścia wewnętrznego szyjki macicy, wyróżnia się cztery podtypy łożyska przodującego:
Objawy i przebieg.
Głównym objawem jest nagłe krwawienie. Pierwsze (anonsujące) krwawienie jest zazwyczaj bezbolesne i mało obfite, najczęściej objawy występują w okolicach 34. tygodnia ciąży. Kolejne krwawienia są bardziej obfite, powodując znaczną utratę krwi. Objawy korelują ze stopniem przodowania jedynie w ograniczonym stopniu.
Łożysko przodujące jest czynnikiem ryzyka łożyska przyrośniętego.
Częściej współistnieje z nim położenie poprzeczne i ukośne oraz położenie podłużne miednicowe płodu. Innymi powikłaniami są immunizacja matki, naczynia przodujące, hipotrofia wewnątrzmaciczna (IUGR).
Rozpoznanie.
Podstawową metodą rozpoznania łożyska przodującego przy podejrzeniu tej patologii jest badanie ultrasonograficzne. Bezwzględnie przeciwwskazane jest badanie wewnętrzne narządu rodnego.
W ostatnim czasie wskazuje się na użyteczność rezonansu magnetycznego w obrazowaniu łożyska przodującego i jego stosunku do szyjki macicy.
Rozpoznanie różnicowe.
W diagnostyce różnicowej łożyska przodującego należy uwzględnić:
Postępowanie.
W przypadku ciąży niedojrzałej przyjmuje się zazwyczaj postawę wyczekującą i wybiera postępowanie zachowawcze, na które składają się zalecenie leżenia i odpoczynku oraz, w razie potrzeby, tokoliza.
Gdy płód jest już dojrzały, postępowaniem z wyboru jest zakończenie ciąży przez cesarskie cięcie. 

</doc>
<doc id="1639166" url="https://pl.wikipedia.org/wiki?curid=1639166" title="Torsten Wadman">
Torsten Wadman

Torsten Gerry Wadman (ur. 30 czerwca 1947 w Fryksände) – szwedzki biathlonista, brązowy medalista mistrzostw świata.
Kariera.
Największy sukces w karierze osiągnął na mistrzostwach świata w Mińsku w 1974 roku. Wywalczył tam brązowy medal w sprincie, plasując się za Juhanim Suutarinenem z Finlandii i Güntherem Bartnikiem z NRD. Był to debiut tej konkurencji w programie mistrzostw świata. Nigdy więcej nie znalazł się w czołowej dziesiątce zawodów tej rangi.
W 1972 roku wystartował na igrzyskach olimpijskich w Sapporo, gdzie zajął 49. miejsce w biegu indywidualnym i piąte w sztafecie. Brał również udział w igrzyskach w Innsbrucku cztery lata później, zajmując odpowiednio 48. i 8. miejsce.
Nigdy nie wystąpił w zawodach Pucharu Świata.

</doc>
<doc id="1639169" url="https://pl.wikipedia.org/wiki?curid=1639169" title="Ludowy Artysta ZSRR">
Ludowy Artysta ZSRR

Ludowy Artysta ZSRR (ros. Народный артист СССР) – tytuł honorowy, nadawany wybitnym twórcom radzieckiej sztuki teatralnej, filmowej i muzycznej. 
Historia.
Został ustanowiony decyzją Centralnego Komitetu Wykonawczego 6 września 1936 roku. Nadawano go do 21 grudnia 1991 roku. Ogółem otrzymało go 1006 (według niektórych źródeł 1007) osób. Tytuł ten był najwyższym wyróżnieniem w dziedzinie muzyki oraz sztuk scenicznych.

</doc>
<doc id="1639173" url="https://pl.wikipedia.org/wiki?curid=1639173" title="Molo w Międzyzdrojach">
Molo w Międzyzdrojach

Molo w Międzyzdrojach – pomost o długości 395 m wychodzący w głąb Morza Bałtyckiego z plaży w Międzyzdrojach. Ma także status przystani morskiej.
Molo ma konstrukcję żelbetową, wychodzi w głąb Zatoki Pomorskiej w kierunku północno-zachodnim z plaży na wyspie Wolin. Mieści się ono przy amfiteatrze w środkowej części międzyzdrojskiej plaży. Przy wejściu na molo znajdują się dwie charakterystyczne białe wieże.
Historia.
W 1885 roku w Międzyzdrojach powstał pierwszy, niewielki drewniany pomost (molo) jako pierwsze w regionie. Mieszkańcy Międzyzdrojów nadali mu imię niemieckiego cesarza Fryderyka III (niem. "Kaiser Friedrich Brücke"), w dowód wdzięczności za wstawiennictwo przy rozbudowie przystani na jeziorze Wicko oraz za pobyt cesarza wraz z rodziną w 1867 roku będący promocją dla uzdrowiska w Międzyzdrojach.
W 1906 roku radca Bötker (Bötther) przekazał na budowę mola 250 tys. marek. Zostało ono zbudowane jeszcze w 1906 roku, a 1 lipca miało miejsce jego uroczyste otwarcie. Ówczesna drewniana konstrukcja mierzyła ponad 300 m. Inne źródła podają długość 370 m. Przez kolejne lata molo służyło jako przystań dla statków pasażerskich ze Szczecina i Świnoujścia. W 1913 roku silny sztorm zniszczył dużą część mola, jednak po roku zostało odbudowane. Podczas I wojny światowej w 1914 saperzy ze Świnoujścia wysadzili obiekt w obawie przed desantem wojsk rosyjskich. W 1920 roku po odbudowie molo miało 200 m.
W 1954 roku sztorm zniszczył niemal cały drewniany pomost. W 1961 roku w wyniku pożaru spalił się secesyjny pasaż wiodący na pomost. W 1985 roku z powodu wiatru i oblodzenia pomost został zniszczony, ze względów bezpieczeństwa został zamknięty. Cały pomost został rozebrany w 1989 roku, pozostały jedynie wieżyczki.
Obecne molo.
W 1994 roku z funduszy miejskich rozpoczęto prowadzoną w dwóch etapach budowę nowego mola. Pierwsza część o długości 120 m i szerokość 17,5 m została oddana do użytku w 1996 roku. Konstrukcja mola żelbetowa została posadowiona na palach wielkośrednicowych, rurowych o średnicy 1,5 m i długości 32,0 m.
Drugi etap to przedłużenie mola do długości 395 m, ukończone pod koniec 2004 roku. Z inicjatywy firmy Adler-Schiffe Polska sp. z o.o, w 2004 roku molo zostało przedłużone o 275 m. Ostatnie 75 m jest obniżone, by mogły do niego cumować statki żeglugi przybrzeżnej. Ostatnie 40 m stanowi przystań pasażerska o nośności 70 ton.
Na wydłużenie pomostu armator wydał 2 mln euro (ok. 8,5 mln złotych). Celem przedłużenia mola była możliwość przybijania do Międzyzdrojów statków białej floty, organizujących rejsy wycieczkowe do Świnoujścia i niemieckich portów Uznamu.
Adler-Schiffe będzie przez 40 lat administratorem mola.
19 marca 2005 roku odbyła się uroczystość otwarcia nowo dobudowanej części mola.
Od czerwca 2005 molo w Międzyzdrojach ma status przystani morskiej. Od września 2006 roku do grudnia 2007 roku na terenie mola działało morskie przejście graniczne Międzyzdroje.

</doc>
<doc id="1639174" url="https://pl.wikipedia.org/wiki?curid=1639174" title="Serafińce">
Serafińce

Serafińce (ukr. Серафинці) – wieś w rejonie horodeńskim obwodu iwanofrankiwskiego.
W wieku XVIII siedziba Słoneckich h. Korab. W II Rzeczypospolitej miejscowość była siedzibą gminy wiejskiej Horodenka w powiecie horodeńskim województwa stanisławowskiego. Stacjonowała w miejscowości placówka Straży Celnej „Serafińce”.
Pod okupacją niemiecką w Polsce siedziba gminy Serafińce.
Wieś liczy 2302 mieszkańców.

</doc>
<doc id="1639175" url="https://pl.wikipedia.org/wiki?curid=1639175" title="Zator płynem owodniowym">
Zator płynem owodniowym

Zator płynem owodniowym (ang. amniotic fluid embolism, AFE) – rzadkie powikłanie ciąży. Zator płynem owodniowym jest piątą przyczyną zgonów ciężarnych. 
Pierwszy przypadek AFE przedstawił Meyer w 1926 roku. Dokładny opis przedstawili Steiner i Luschbaugh z University of Chicago w 1941 i ponownie w 1954 roku.
Częstość AFE szacuje się na 1:8 000–1:80 000 ciąż. W serii 272 pacjentek przeżyło 39 kobiet, co daje śmiertelność rzędu 86%.
Patofizjologia.
Płyn owodniowy może dostać się do układu krążenia matki poprzez rozerwane podczas porodu sploty żylne szyjki macicy. Ryzyko to związane jest również z cięciem cesarskim lub pęknięciem macicy, z mikrourazami podczas porodu, które mogą przyczynić się do przedostania się wód płodowych do układu krążenia krwi matki; z zabiegiem amniotomii. Płyn owodniowy po dostaniu się do układu krążenia kobiety może doprowadzić do reakcji zapalnej, a tym samym przyczynić się do zapaści przypominającej wstrząs anafilaktyczny lub septyczny. Sam proces zatoru płynem owodniowym oraz jego konsekwencje są poznane, jednak nadal nic nie wiadomo o indywidualnej podatności kobiet. W jego przebiegu dochodzi do nadciśnienia płucnego, następnie do niewydolności lewej komory serca i skurczu tętnic wieńcowych prowadzącego do niedokrwienia mięśnia sercowego. U około 40% kobiet, które przeżyły początkowy etap, rozwija się wtórna koagulopatia. Przyczyna tej koagulopatii nadal jest niewyjaśniona, choć wiadomo, że płyn owodniowy jest w tej sytuacji prokoagulantem. Istnieją doniesienia o wystąpieniu zatoru płynem owodniowym znacznie później, tzn. po cięciu cesarskim, a nie bezpośrednio podczas tej operacji. Sugeruje to, że opóźniona reakcja może wystąpić jako bezpośredni skutek znieczulenia przewodowego: mija blokada i powraca napięcie żylne, płyn owodniowy obecny w rozszerzonych żyłach macicy dopiero wtedy się przesuwa.
Diagnoza.
Rozpoznaje się go na podstawie badania sekcyjnego, podczas pośmiertnego badania histopatologicznego w płucach matki znajduje się płyn owodniowy lub elementy morfotyczne płodu. Jest także możliwość diagnozy u kobiet, które przeżyły zator, na podstawie badania próbki odwirowanej krwi pochodzącej z naczyń płucnych matki (pobranej z żył ośrodkowych) lub po znalezieniu elementów naskórka płodu w plwocinie. Badania te przeprowadza się wyłącznie w sytuacji, gdy stan matki jest ciężki. 
Znajduje się również grono naukowców, którzy przyznają, że diagnozę można postawić, opierając się tylko na objawach klinicznych. S. Clark podaje opis triady objawów: niedociśnienie, niedotlenienie i zaburzenia koagulacji. Istnieją również podejrzenia zatoru płynem owodniowym u zdrowych kobiet, gdy w sytuacji porodu, cięcia cesarskiego lub bezpośrednio po nim rozwija się niewydolność oddechowa lub krążeniowa.
Objawy.
Według analiz "American Registry", objawy u kobiet zdiagnozowanych zatorem płynu owodniowego są następujące (w kolejności występowania):
U poszczególnych kobiet objawy te mogą występować osobno lub w połączeniu z innymi oraz w zmienionej kolejności. U 10-15% kobiet mogą pojawić się drgawki jako pierwsze oznaki zatorowości i w takim przypadku może dojść do błędnej diagnozy - rzucawki. 

</doc>
<doc id="1639176" url="https://pl.wikipedia.org/wiki?curid=1639176" title="Zator wodami płodowymi">
Zator wodami płodowymi



</doc>
<doc id="1639177" url="https://pl.wikipedia.org/wiki?curid=1639177" title="Ihor Oszczypko">
Ihor Oszczypko

Ihor Dmytrowycz Oszczypko, ukr. Ігор Дмитрович Ощипко (ur. 25 października 1985 we wsi Serafińce, w obwodzie iwanofrankowskim, Ukraińska SRR) – ukraiński piłkarz, grający na pozycji lewego lub centralnego obrońcy, reprezentant Ukrainy.
Kariera piłkarska.
Kariera klubowa.
Rozpoczął karierę piłkarską w miejscowej drużynie w Serafińcach. Pierwszy trener - Lubomyr Matijczyk. Uczył się w Republikańskiej Szkole Kultury Fizycznej w Kijowie, skąd trafił do rosyjskiej drugoligowej drużyny Mostransgaz Moskwa. W 2003 powrócił do Ukrainy, gdzie występował w miejscowej amatorskiej drużynie Probij Horodenka. Na początku 2004 został piłkarzem Szachtara Donieck. Przez wysoką konkurencję nie mógł przebić się do podstawowej jedenastki, występował w drugiej i rezerwowej drużynie Szachtara. We wrześniu 2007 nowy trener Karpat Wałerij Jaremczenko, który wcześniej trenował Szachtar-2 Donieck, zaprosił występować do Karpat Lwów. Najpierw został wypożyczony na rok a potem wykupiony transfer. 1 marca 2008 debiutował w koszulce Karpat. W grudniu 2013 otrzymał status wolnego klienta i opuścił lwowski klub. 30 stycznia 2015 podpisał kontrakt z austriackim SK Sturm Graz. Po zakończeniu sezonu 2014/15 opuścił austriacki klub. 28 sierpnia 2015 został piłkarzem mołdawskiego zespołu Zarea Bielce. Na początku stycznia 2016 przeniósł się do bułgarskiego klubu Botew Płowdiw. 27 lipca 2017 został piłkarzem FK Lwów. 6 stycznia 2018 opuścił lwowski klub, a 11 stycznia 2018 przeszedł do Stali Kamieńskie. 30 lipca 2018 zasilił skład FK Mynaj.
Kariera reprezentacyjna.
29 maja 2010 debiutował w reprezentacji Ukrainy w wygranym 3:2 meczu towarzyskim z Rumunią.

</doc>
<doc id="1639180" url="https://pl.wikipedia.org/wiki?curid=1639180" title="MediEvil">
MediEvil

MediEvil – gra platformowa wydana w październiku 1998 roku na konsolę PlayStation. Po uzyskaniu wyniku 400 tys. sprzedanych kopii w Europie, wydano wersję "Platinum". W roku 2000 również tylko na PlayStation wydana została kontynuacja "MediEvil 2". Pięć lat później na konsolę PSP wydano "", która jest remakiem pierwszej części. Od 2007 roku gra dostępna jest w serwisie PlayStation Store na konsole PSP i PlayStation 3.
Fabuła.
Historia rozpoczyna się w roku 1286 kiedy czarnoksiężnik Zarok napada na królestwo króla Peregrina. Podczas decydującej bitwy główny bohater i jednocześnie ulubieniec króla Daniel Fortesque zostaje zabity przy pierwszej szarży strzałą z łuku. Aby nie stracić twarzy król opowiada nieprawdziwą historię o męstwie Fortesque i nadaje mu tytuł honorowy Sir. Po 100 latach czarnoksiężnik powraca i niefortunnie za pomocą magii budzi Sir Daniela, który ponownie musi stawić mu czoło oraz zasłużyć na nadany tytuł.
Rozgrywka.
Gracz steruje Sir Danielem widzianym z perspektywy trzeciej osoby. Podczas walki postać może używać zarówno broni białej jak i dystansowej.
Wersja beta.
Wczesna wersja gry zawierała mniejszą liczbę broni oraz nie występowały w niej tarcze i butelki z życiową energią. Skasowano dwa poziomy Dragon Chase oraz The Train Ride. Przed poziomem Inside the Asylum pojawia się 30-sekundowa wstawka FMV, której nie ma w oryginalnej wersji, mimo że filmik jest umieszczony na płycie. Na poziomie The Asylum Grounds zombie są ubrani na żółto.

</doc>
<doc id="1639181" url="https://pl.wikipedia.org/wiki?curid=1639181" title="Horeshim">
Horeshim



</doc>
<doc id="1639182" url="https://pl.wikipedia.org/wiki?curid=1639182" title="Bartuś Obrochta">
Bartuś Obrochta



</doc>
<doc id="1639184" url="https://pl.wikipedia.org/wiki?curid=1639184" title="Niccolò (kardynał S. Ciriaco)">
Niccolò (kardynał S. Ciriaco)

Niccolò (zm. 1 kwietnia 1151) – włoski kardynał, mianowany przez Innocentego II prawdopodobnie w marcu 1142. Między 19 kwietnia 1142 a 28 października 1143 podpisywał bulle papieskie jako diakon Świętego Kościoła Rzymskiego, a między 23 grudnia 1143 a 23 marca 1151 jako prezbiter kościoła tytularnego S. Ciriaco alle Terme, który nadał mu papież Celestyn II w grudniu 1143. Uczestniczył w papieskich elekcjach w 1143, 1144 i 1145.

</doc>
<doc id="1639185" url="https://pl.wikipedia.org/wiki?curid=1639185" title="Sde Hemed">
Sde Hemed



</doc>
<doc id="1639187" url="https://pl.wikipedia.org/wiki?curid=1639187" title="Giennadij Padałka">
Giennadij Padałka

Giennadij Iwanowicz Padałka, ros. Геннадий Иванович Падалка (ur. 21 czerwca 1958 w Krasnodarze) – pułkownik sił powietrznych, rosyjski kosmonauta. Rekordzista pod względem łącznego czasu spędzonego w kosmosie.
Loty kosmiczne.
Swój pierwszy lot w kosmos Padałka rozpoczął 13 sierpnia 1998. Był dowódcą statku kosmicznego. Razem z nim na pokładzie znajdowało się jeszcze dwóch innych kosmonautów: Siergiej Awdiejew oraz Jurij Baturin (pierwszy rosyjski polityk w kosmosie). Celem tej misji było dostarczenie na pokład stacji kosmicznej Mir 26 stałej załogi. Dwa dni później Sojuz dotarł do kompleksu orbitalnego. Baturin powrócił na Ziemię 25 sierpnia 1998 razem z Tałgatem Musabajewem i Nikołajem Budarinem. Kosmonauci z nowej załogi pracowali razem do 28 lutego 1999. W tym czasie Padałka odbył jeden spacer kosmiczny (10 listopada 1998) trwający blisko 6 godzin. Na Ziemię w kapsule Sojuza T-28 powrócił tylko Padałka razem ze Słowakiem Ivanem Bellą. Obaj wylądowali około 60 km od miasta Arkałyk. Awdiejew pozostał natomiast na pokładzie Mira aż do sierpnia 1999.
Sojuz TMA-4 wystartował w kosmos 19 kwietnia 2004. Na jego pokładzie znajdowała się 3-osobowa załoga. Padałka dowodził także i tą misją. Edward Fincke pełnił funkcję inżyniera pokładowego podobnie jak trzeci członek załogi – holenderski astronauta André Kuipers. Po dwóch dniach, 21 kwietnia, nastąpiło połączenie Sojuza z Międzynarodową Stacją Kosmiczną. W piątym dniu wspólnego lotu (26 kwietnia) Padałka i Finke (dziewiąta stała załoga stacji) przejęli ISS od swoich poprzedników. Aleksandr Kaleri, Michael Foale oraz André Kuipers 30 kwietnia w kapsule Sojuza TMA-3 powrócili na Ziemię. Podczas misji trwającej do 24 października 2004 astronauci przyjęli dwa statki transportowe typu Progress, które przywiozły na stację zaopatrzenie. Cztery razy wychodzili w otwartą przestrzeń kosmiczną instalując m.in. na powierzchni ISS nowe anteny. Usunęli także usterki systemu chłodzenia i jednego z żyroskopów. Padałka spędził poza statkiem w sumie blisko 16 godzin. Kolejna stała załoga dotarła na stację 16 października. Sojuz TMA-5 przywiózł członków kolejnej zmiany (Ekspedycja 10 – Saliżan Szaripow oraz Leroy Chiao). Razem z nimi na stację przybył również Jurij Szargin, który powrócił na Ziemię z Padałką i Fincke. Kapsuła Sojuza TMA-4 opadła na powierzchnię Ziemi 95 km NE od Arkałyku.

</doc>
<doc id="1639189" url="https://pl.wikipedia.org/wiki?curid=1639189" title="Zgromadzenie Ustawodawcze Terytorium Północnego">
Zgromadzenie Ustawodawcze Terytorium Północnego

Zgromadzenie Ustawodawcze Terytorium Północnego ("Northern Territory Legislative Assembly") – główny organ władzy ustawodawczej w Terytorium Północnym w Australii. Jest ciałem jednoizbowym i liczy 25 członków, wybieranych na cztery lata z zastosowaniem ordynacji preferencyjnej.
Zgromadzenie powstało w 1974 jako pierwszy w historii Terytorium w pełni wybieralny parlament. Zastąpiło istniejącą od 1947 Radę Ustawodawczą, pochodzącą częściowo z wyboru, a częściowo z nominacji. Od 1979 Zgromadzenie ma uprawnienia bardzo zbliżone do parlamentów stanowych, choć - w przeciwieństwie do nich - jego akty mogą podlegać uchyleniu przez parlament federalny. W praktyce procedura ta stosowana jest sporadycznie, ale nie zaniechano jej całkowicie. Uchylone zostało m.in. ustawodawstwo dopuszczające eutanazję.
Przywódca większości w Zgromadzeniu tradycyjnie obejmuje stanowisko szefa ministrów. 

</doc>
<doc id="1639191" url="https://pl.wikipedia.org/wiki?curid=1639191" title="Zespół przetoczenia między bliźniakami">
Zespół przetoczenia między bliźniakami



</doc>
<doc id="1639192" url="https://pl.wikipedia.org/wiki?curid=1639192" title="USS Des Moines (CA-134)">
USS Des Moines (CA-134)

USS Des Moines (CA-134) – jeden z trzech amerykańskich ciężkich krążowników typu Des Moines, który wszedł do służby już po zakończeniu II wojny światowej. Były to ostatnie amerykańskie krążowniki uzbrojone tylko w artylerię lufową.
Historia.
Krążownik został zwodowany 27 września 1946 roku w stoczni Fore River należącej do Bethlehem Steel Corporation w Quincy (Massachusetts) a 16 listopada 1948 roku oddany do służby w US Navy. Pierwszym dowódcą okrętu był komandor A. D. Chandler. Między 1949 a 1957 rokiem, co roku pełnił służbę na morzu śródziemnym jako okręt flagowy 6 floty. W 1952 roku a także od 1954 do 1957 odbywał rejsy szkoleniowe zawijając do portów Europy Północnej. W 1952, 1953 i 1955 roku krążownik brał udział w manewrach floty NATO. Ostatni raz był okrętem flagowym 6 floty w okresie od lutego 1958 roku do czerwca 1961 roku. 14 lipca 1961 roku krążownik został wycofany do rezerwy, zacumowany w Filadelfii i zakonserwowany. W 2006 roku okręt zaholowano do Brownsville w Teksasie gdzie został zezłomowany.

</doc>
<doc id="1639194" url="https://pl.wikipedia.org/wiki?curid=1639194" title="Przedwczesne oddzielenie łożyska">
Przedwczesne oddzielenie łożyska



</doc>
<doc id="1639196" url="https://pl.wikipedia.org/wiki?curid=1639196" title="Masalski">
Masalski

Masalski ("Massalski") – polski herb szlachecki, pochodzenia ruskiego.
Opis herbu.
W polu czerwonym krzyż łaciński złoty zaćwieczony na takimż inicjale "M". Klejnot: Pięć piór strusich. Labry czerwone, podbite złotem.
Herbowni.
Bakiewicz, Chmielnicki, Dzieszczowski, Kotowicki, Krzywicki, Krzywiecki, Masalski – Massalski – Maszalski – Moszalski, Mielwid, Milwid, Mołochowiec, Nehledyński, Pernarowicz, Pernerowski – Pernorowski, Swłyński, Swołyński, Tuchanowski, Tuhanowski, Weryha, – Werycha, Szczerbińscy.

</doc>
<doc id="1639202" url="https://pl.wikipedia.org/wiki?curid=1639202" title="Obotritia (korporacja akademicka)">
Obotritia (korporacja akademicka)

Korporacja akademicka Obotritia powstała w 1927 roku Wydziale Lekarskim Uniwersytetu Jana Kazimierza we Lwowie. Była korporacją zrzeszającą studentów medycyny. Jej data starszeństwa związkowego to 21 marca 1927.
Członkowie Obotritia nosili barwy ciemnoszafirowo-srebrno-wiśniowe. Dekle były barwy niebieskiej z haftem wyobrażającym swastykę – symbol solarny plemienia Obodrytów znad Łaby. Dewiza korporacji brzmiała: „Najwyższym prawem dobro narodu”.
Obotritia kandydowała przy korporacji Leopolia.
Członkami honorowymi Obotritia byli między innymi:
Kuratorem i honorowym filistrem korporacji był Teofil Zalewski:
Od 29 kwietnia 2009 roku korporacja Obotritia związana jest kartelem filisterskim z korporacją Magna Polonia Vratislaviensis.

</doc>
<doc id="1639205" url="https://pl.wikipedia.org/wiki?curid=1639205" title="Masalski III">
Masalski III

Masalski III ("Mogiła II, Mosalski, Mosalski Książę") – polski herb książęcy, odmiana herbu Masalski. Herb własny rodziny Massalskich".
Opis herbu.
Opis historyczny.
Juliusz Ostrowski blazonuje herb następująco":
Opis współczesny.
Opis skonstruowany współcześnie brzmi następująco:
"Na tarczy w polu czerwonym rogacina przekrzyżowana złota z takimż półksiężycem pod ramieniem krzyża, zaćwieczona na inicjale „M” srebrnym."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do rodziny Masalskich ("Mosalskich") wywodzących się od Światosława Titowicza, kniazia karaczewskiego, z rodu książąt czernihowskich. Światosław był żonaty z kniaźną Fedorą Olgierdówną i pozostawił synów; Jurja, Mścisława (protoplastę kniaziów Chotetowskich) i Michała. Jurij Światosławowicz MasaIski miał trzech synów: Wasila, Włodzimierza i Semena, od których pochodzą trzy linie kniaziów Masalakich.
W herbarzu Juliusza Ostrowskiego można znaleźć informację, że rodzina ta rozszczepiła się na gałęzie, z których jedna została przy Moskwie, a druga przeszła na Litwę i Wołyń. Jako książęta polscy, zostali potwierdzeni w 1775 roku', w Rosji uzyskiwali potwierdzenie tytułu wielokrotnie, jednakże pierwszy z nich nastąpił 14 września 1780 roku'. Zostali potwierdzeni również na Litwie w 1862 roku"".
Wojciech Kojałowicz nazywa ten herb "Mogiłą", nie tłumacząc jednakże pochodzenia tej nazwy. Ostrowski wysnuwa przypuszczenie, że godło herbu Mosalski III przedstawia odwrócone krokwie herbu Abdank"".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Masalski III. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Masalski III jest herbem własnym, wiec do jego używania uprawniona jest zaledwie jedna rodzina: Massalscy (pisani czasem jako Masalscy)"".

</doc>
<doc id="1639206" url="https://pl.wikipedia.org/wiki?curid=1639206" title="Massalski III">
Massalski III



</doc>
<doc id="1639208" url="https://pl.wikipedia.org/wiki?curid=1639208" title="Massalski Książę III">
Massalski Książę III



</doc>
<doc id="1639212" url="https://pl.wikipedia.org/wiki?curid=1639212" title="Ajsicz">
Ajsicz

Ajsicz - polski herb szlachecki używany przez rodzinę pochodzenia tatarskiego.
Opis herbu.
W polu barwy niewiadomej rogacina rozdarta.
Najwcześniejsze wzmianki.
Z roku 1591 pochodzi wzmianka o Chazbeju Ajsiczu.
Herbowni.
Ajsicz.

</doc>
<doc id="1639213" url="https://pl.wikipedia.org/wiki?curid=1639213" title="Jędrzej Wala (młodszy)">
Jędrzej Wala (młodszy)

Jędrzej Wala młodszy (ur. 25 lipca 1841 w Zakopanem, zm. po 1900 w okolicach Preszowa) – przewodnik tatrzański, syn Jędrzeja Wali starszego.
Życiorys.
Był przedstawicielem młodszego pokolenia przewodników tatrzańskich i wśród nich jednym z najlepszych. Od 1877 należał do I klasy przewodnickiej. Znany był z wielkiej wiedzy na temat Tatr. Prowadził na wycieczki licznych turystów, takich jak Tytus Chałubiński, Leopold Świerz, Karol Potkański, Kazimierz Przerwa-Tetmajer, Janusz Chmielowski czy Mieczysław Karłowicz. Uczniem Wali młodszego był Klimek Bachleda, zwany później „królem przewodników”.
Przeszedł wiele istotnych dróg w wysokich partiach Tatr. Do jego największych osiągnięć należą: pierwsze przejście Drogi po Głazach na Mięguszowiecki Szczyt (1883), przejście wschodniej ściany Lodowego Szczytu (1889), zdobycie Hrubego Wierchu przez Wielicki Ogród (ok. 1890), wejście na Młynarza, pierwsze znane przejście przez Pościel Jasińskiego (1895) i wyprawa na Ganek z Leopoldem Świerzem (1877), bliska zakończenia sukcesem – szczyt zostałby zdobyty, gdyby nie zapadające ciemności.
W roku 1898 wyjechał na stałe na Węgry, w okolice Preszowa i tam założył gospodarstwo i rodzinę, a wkrótce prawdopodobnie zmarł. Jego imieniem nazwana jest Walowa Drabina na wschodniej ścianie Lodowego Szczytu i Walowy Żleb w zachodniej ścianie Gerlacha.

</doc>
