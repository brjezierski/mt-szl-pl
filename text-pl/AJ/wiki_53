<doc id="1641488" url="https://pl.wikipedia.org/wiki?curid=1641488" title="Miglustat">
Miglustat

Miglustat () – organiczny związek chemiczny z grupy iminocukrów. Działa jako inhibitor syntazy glukozyloceramidu, stosowany w leczeniu choroby Gauchera.
Historia.
Miglustat należy do grupy "N"-alkilowanych iminocukrów. Są one inhibitorami enzymów syntezujących N-glikany: α-glukozydazy 1 i 2, znajdujących się w retikulum endoplazmatycznym. Wirusy używają enzymów komórkowych gospodarza do glikolizacji własnych glikoprotein, tak więc zahamowanie działania wspomnianych enzymów blokuje namnażanie wirusów, w szczególności wirusa HIV oraz wirusów wywołujących wirusowe zapalenie wątroby typu B i C.
Pierwotnie, miglustat badany był pod kątem przydatności w leczeniu zakażeń wirusowych. Okazało się jednak, że po podaniu doustnym nie można osiągnąć pożądanego stężenia w osoczu, gwarantującego uzyskanie efektu leczniczego bez poważnych działań ubocznych ze strony przewodu pokarmowego. Poza tym, obecne w retikulum endoplazmatycznym enzymy syntezy "N"-glikanów okazały się dla leku trudno osiągalne.
Mechanizm działania.
Choroba Gauchera jest rzadkim zaburzeniem o charakterze metabolicznym, polegającym na niezdolności rozkładu glukozyloceramidu. Prowadzi to do kumulacji tego glikolipidu w lizosomach oraz wystąpienia poważnych i rozległych zaburzeń. Miglustat blokuje działanie syntazy glukozyloceramidu, enzymu uczestniczącego w syntezie wielu różnych glikolipidów, zmniejszając tym samym produkcję glukozyloceramidu.
Badania kliniczne.
Ze względu na fakt, iż choroba Gauchera jest schorzeniem rzadkim, nie udało się uzyskać pełnej informacji co do skuteczności działania miglustatu. Pierwsze, nieporównawcze badanie prowadzono przez 12 miesięcy. Wzięło w nim udział 28 pacjentów. Pod koniec tego okresu leczenia zaobserwowano:
Następnie kontynuowano leczenie miglustatem u 18 pacjentów. Po okresie 24 i 36 zbadano korzyści płynące z terapii u 13 pacjentów. Stwierdzono:
Drugie badanie obejmowało zrandomizowaną grupę 36 pacjentów, poddanych wcześniej dwuletniemu leczeniu, i polegało na porównaniu skuteczności leczenia miglustatem, preparatem "Cerezyme" (imiglucerazą) oraz terapii skojarzonej. Badanie trwało 6 miesięcy i wykazało, że:
Wykazano również, że stosowanie dawki niższej niż 300 mg może nie przynosić pożądanych efektów leczniczych.
Farmakokinetyka.
Miglustat wchłania się szybko z przewodu pokarmowego, osiągając w ciągu 2 godzin maksymalne stężenie we krwi. Nie jest znana całkowita biodostępność preparatu. Pokarm zmniejsza szybkość wchłaniania leku nawet o 2 godziny, nie wpływa jednak na jego stopień. Lek nie wiąże się z białkami osocza. Metabolizm miglustatu odbywa się w wątrobie i prowadzi do powstania wielu nieaktywnych metabolitów, które w większości są wydalane z moczem. Okres półtrwania leku wynosi 6–7 godzin. Przy niewydolności nerek klirens leku zmniejsza się w zależności od stadium zaawansowania choroby, badania w tym zakresie są jednak ograniczone. Brak danych odnoszących się do pacjentów cierpiących na niewydolność wątroby, poniżej 18 roku życia i w podeszłym wieku (powyżej 70 roku życia).
Wskazania.
Miglustat stosowany jest w leczeniu łagodnej lub umiarkowanej choroby Gauchera typu I, w przypadku gdy enzymatyczna terapia zastępcza jest niemożliwa lub niewskazana.
Interakcje.
Nie stwierdzono. Ograniczone informacje mówią o tym, że jednoczesne stosowanie miglustatu i imiglucerazy zmniejsza ekspozycję na miglustat.
Działania uboczne.
Występują dość często, nie mają jednak nasilonego charakteru. Do najczęstszych działań niepożądanych zaliczyć można:
Inne zastosowania.
Obecnie trwają badania nad wykorzystaniem miglustatu w leczeniu choroby Gauchera typu 3. Miglustat miał być jedynym oficjalnym lekiem przeznaczonym do stosowania u dorosłych i dzieci w chorobie Niemanna-Picka typu C. Producent jednak, w oficjalnym piśmie, zrezygnował z ubiegania się o przyznanie nowego wskazania dla miglustatu.

</doc>
<doc id="1641492" url="https://pl.wikipedia.org/wiki?curid=1641492" title="Jeff B. Davis">
Jeff B. Davis

Jeffrey Bryan Davis (ur. 6 października 1973) – amerykański komik, aktor i piosenkarz.
Biografia.
Wychował się w Kalifornii, gdzie zaczął grać już w wieku 4 lat. Podczas swojego pierwszego występu zwymiotował na reżysera.
Znany jest przede wszystkim z programu "Whose Line Is It Anyway?", gdzie zaprezentował swoje umiejętności z zakresu śpiewu i komedii improwizacyjnej. Wystąpił też między innymi w "The Drew Carey Show", "Autostradzie do nieba" i "Joey".
Był członkiem grupy Drew Carey's Improv All-Stars razem z kolegami z „Whose Line Is It Anyway”. Byli to między innymi: Drew Carey, Ryan Stiles, Colin Mochrie, Chip Esten, Brad Sherwood i Greg Proops.
Jeff mówi płynnie po hiszpańsku.

</doc>
<doc id="1641493" url="https://pl.wikipedia.org/wiki?curid=1641493" title="Rudolf Bommer">
Rudolf Bommer

Rudolf Bommer (ur. 19 sierpnia 1957 w Aschaffenburgu) – niemiecki piłkarz występujący na pozycji pomocnika. Trener piłkarski.
Kariera klubowa.
Bommer jako junior grał w zespołach TV 1860 Aschaffenburg, Viktoria Aschaffenburg oraz Kickers Offenbach. W 1976 roku trafił do pierwszoligowej Fortuny Düsseldorf. W Bundeslidze zadebiutował 14 sierpnia 1976 roku w przegranym 1:2 pojedynku z Bayernem Monachium, w którym strzelił także gola. W 1978 roku dotarł z klubem do finału Pucharu RFN, a w 1979 roku do finału Pucharu Zdobywców Pucharów. W tym samym roku, a także w 1980 roku zdobył z Fortuną Puchar RFN. Przez 9 lat w barwach tego zespołu rozegrał 264 spotkania i zdobył 38 bramek.
W 1985 roku Bommer odszedł do Bayeru Uerdingen, także grającego w Bundeslidze. Zadebiutował tam 10 sierpnia 1985 roku w wygranym 1:0 spotkaniu z Bayernem Monachium. W 1986 roku zajął z klubem 3. miejsce w Bundeslidze. W Bayerze grał przez trzy lata. Łącznie zagrał tam w 83 meczach i strzelił 13 goli.
W 1988 roku Bommer przeszedł do drugoligowej Viktorii Aschaffenburg, w której występował już jako junior. W 1989 roku spadł z zespołem do Oberligi. Tam spędził trzy lata, a potem, w 1992 roku wrócił do Bundesligi, związując się kontraktem z Eintrachtem Frankfurt. Pierwszy ligowy mecz zaliczył tam 15 sierpnia 1992 roku przeciwko Dynamu Drezno (1:1). W 1993 roku zajął z Eintrachtem 3. miejsce w Bundeslidze, a w 1996 roku spadł z nim do 2. Bundesligi. W 1997 roku zakończył karierę.
Kariera reprezentacyjna.
W reprezentacji RFN Bommer zadebiutował 15 lutego 1984 roku w wygranym 3:2 towarzyskim meczu z Bułgarią. W tym samym roku został powołany do kadry na Mistrzostwa Europy. Zagrał na nich w meczu z Portugalią (0:0), a Niemcy odpadli z turniej po fazie grupowej.
W tym samym roku Bommer dotarł z drużyną do ćwierćfinału Letnich Igrzysk Olimpijskich. W 1988 roku wraz z zespołem zdobył brązowy medal Letnich Igrzysk Olimpijskich.
W drużynie narodowej Bommer rozegrał 6 spotkań, wszystkie w 1984 roku.
Kariera trenerska.
Bommer karierę jako trener rozpoczął w zespole FC Kleinwallstadt. Następnie prowadził rezerwy Eintrachtu Frankfurt, VfR Mannheim oraz Viktorię Aschaffenburg. Od 2000 roku trenował grający w Regionallidze Süd SV Wacker Burghausen. W 2002 roku awansował z klubem do 2. Bundesligi. Pracował tam do 2004 roku.
Potem był szkoleniowcem zespołu TSV 1860 Monachium i 1. FC Saarbrücken. W 2006 roku został zatrudniony jako trener w MSV Duisburgu. W 2007 roku awansował z nim do Bundesligi, ale w 2008 roku wrócił do 2. Bundesligi. W listopadzie 2008 roku stracił pracę.
Od początku 2011/2012 Bommer ponownie prowadził trzecioligowy SV Wacker Burghausen, a na początku 2012 roku został szkoleniowcem Energie Cottbus.

</doc>
<doc id="1641494" url="https://pl.wikipedia.org/wiki?curid=1641494" title="Rudi Bommer">
Rudi Bommer



</doc>
<doc id="1641497" url="https://pl.wikipedia.org/wiki?curid=1641497" title="Trzeci rząd Kazimierza Sabbata">
Trzeci rząd Kazimierza Sabbata

Trzeci rząd Kazimierza Sabbata – gabinet pod kierownictwem premiera Kazimierza Sabbata, istniał od 20 czerwca 1979 do 17 grudnia 1983 roku.
Skład rządu

</doc>
<doc id="1641500" url="https://pl.wikipedia.org/wiki?curid=1641500" title="Odnowicielstwo">
Odnowicielstwo

Odnowicielstwo (ros. Обновленчество) – ruch w Rosyjskim Kościele Prawosławnym domagający się gruntownych reform w obrzędowości i prawie kanonicznym Kościoła prawosławnego. Początkowo miał charakter oddolny i wiązał się z żywą na początku XX wieku dyskusją o przyszłości prawosławia w Rosji, w dalszej fazie swojego istnienia został wykorzystany przez władze do walki z religią, silnie infiltrowany przez radzieckie służby specjalne.
Jako synonim pojęcia "odnowicielstwo" wielokrotnie stosowany jest termin "Żywa Cerkiew" (ros. "Живая Церковь"), który odnosi się w rzeczywistości tylko do jednego ze związków wyznaniowych wysuwających tego typu postulaty. Nie należy zatem wszystkich "odnowicieli" uznawać za członków Żywej Cerkwi.
Odnowicielstwo traktowane jest przez Rosyjski Kościół Prawosławny jako ruch heretycki. W ten sposób oceniane są wszystkie nurty istniejące w jego obrębie – już w 1923 w obrębie ruchu dało się wyróżnić trzy grupy o wyraźnie odmiennych celach i metodach działania. Były to: Żywa Cerkiew ks. Władimira Krasnickiego, skupiająca się na postulatach o małżeństwie duchownych, Związek Wspólnot Dawnego Kościoła Apostolskiego, na czele którego stał ks. Aleksander Wwiedienski, oraz Związek na rzecz Odnowy Cerkwi z biskupem Antoninem (Granowskim), skupiający się na żądaniach reform w liturgice.
Historia.
Ruch oddolny.
Na początku XX wieku wśród rosyjskich intelektualistów toczyła się żywa dyskusja nt. teraźniejszości i przyszłości Rosyjskiego Kościoła Prawosławnego, w szczególności skutków jego podległości administracji carskiej. Coraz szerszą popularność zdobywało stanowisko, iż Cerkiew musi odzyskać formalną niezależność, by móc w pełni realizować swoje cele. Symbolem tego nurtu stała się działalność grupy 32.
W marcu 1917, po rewolucji lutowej, grupa kleryków i kapłanów z Petersburga (Iwan Jegorow, Aleksandr Bojarski, Aleksandr Wwiedeński) powołała Związek Demokratycznego Duchowieństwa i Świeckich, który odwoływał się do idei socjalizmu i starał się połączyć je z modelem życia chrześcijańskiego. Podobne stowarzyszenia zaczęły powstawać również w innych miastach, przyciągając zarówno świeckich, jak i przedstawicieli duchowieństwa. Wielu z nich, mimo zdecydowanych protestów patriarchy Tichona uznało rewolucję październikową za wydarzenie pozytywne, znoszące w Rosji wyzysk i różnice społeczne, i zadeklarowało wierność wobec nowego rządu, mimo akcentów ateistycznych w pismach i wypowiedziach jego przywódców.
Wyższa Administracja Cerkiewna.
Postulaty tworzącego się w ten sposób ruchu zainteresowały WCzK, która równocześnie przystąpiła do aresztowań hierarchów prawosławnych. W 1922 uwięziony został metropolita piotrogrodzki Beniamin (Kazanski), następnie patriarcha Tichon i wyznaczony przezeń na zastępcę metropolita jarosławski i rostowski Agatangel (Prieobrażenski). W tej sytuacji za przyzwoleniem władz zwolennicy reform w Cerkwi przejęli czołowe stanowiska w jej hierarchii. Emerytowany biskup Antonin (Granowski) został w 1922 „metropolitą moskiewskim”, który to niekanonicznie uzyskany tytuł został natychmiast potwierdzony przez rząd radziecki, mimo protestów będących na wolności biskupów. Skupiona wokół niego grupa określała się odtąd jako Wyższa Administracja Cerkiewna.
Rząd nadal jednak popierał ruch, zezwalając na przejmowanie kolejnych cerkwi i klasztorów, jak również zachęcając żonatych (a więc niemających możliwości awansu w hierarchii kościelnej) do organizowania nowych organów władzy kościelnej w swoich eparchiach, co prowadziło do powstawania dwóch równoległych administracji prawosławnych – kanonicznej i związanej z Żywą Cerkwią. W rezultacie tych działań w do lata 1922 ponad 20 biskupów prawosławnych uznało Wyższą Administrację Cerkiewną za legalną organizację i zgodziło się na przejęcie przez jej przedstawicieli najważniejszych obiektów sakralnych w Rosji.
Jeszcze przed organizacją własnego „soboru” zwolennicy odnowicielstwa rozszerzyli zezwolenie na zawieranie związków małżeńskich, pozwalając na nie zakonnikom, biskupom oraz księżom-wdowcom. Wycofali również zakaz wyboru żonatych księży na wyższe stanowiska w Cerkwi i zaczęli wprowadzać te postanowienia w życie, wielokrotnie powodując tym samym protesty konserwatywnie nastawionych wiernych.
„II Wszechrosyjski Sobór”.
W dniach 29 kwietnia – 8 maja 1923 w Moskwie zebrał się II Wszechrosyjski Sobór, który potwierdził wprowadzone zmiany w prawie kanonicznym i uznał struktury związane z Wyższą Administracją Cerkiewną za jedyne legalne organizacje prawosławne w ZSRR. Sobór ogłosił również wykluczenie patriarchy Tichona z Kościoła prawosławnego i pozbawienie go statusu duchownego z powodu jego nieprzychylnego stosunku do bolszewików. Kolejnym zarządzeniem zjazdu było zniesienie Patriarchatu Moskiewskiego i powrót do nieprecyzyjnie określanego „kolegializmu”.
Przebieg zjazdu nie spełniał wymogów prawa kanonicznego i nie został uznany za ważny ani przez patriarchę Tichona, ani za pozostających po jego stronie wiernych i kler. W czerwcu 1923 uwolniony pod naciskiem międzynarodowym Tichon potępił wszystkie zarządzenia „odnowicieli” jako nieważne i niezgodne z prawem kanonicznym. Dwa miesiące później sobór potwierdził to stanowisko. Spotkało się to ze spontaniczną odpowiedzią wiernych, którzy zaczęli przejmować cerkwie przejęte przez „odnowicieli” na rzecz „tichonowców”, zaś część kapłanów, którzy poparli reformy, oficjalnie wróciła do Rosyjskiej Cerkwi Prawosławnej. W tym samym czasie „metropolita Moskwy” Granowski został zmuszony do ustąpienia i ponownego przyjęcia tytułu biskupa, którym się dotąd posługiwał. Granowski stanął na czele Związku na rzecz Odnowy Cerkwi i objął sprzyjającą mu parafię w Moskwie. Wprowadził w niej szereg liturgicznych zmian, które miały zaadaptować obrzędowość prawosławną do zmienionych warunków historycznych. Zrezygnował z ikonostasu i przesunął ołtarz główny na środek nawy cerkiewnej, a nabożeństwa odprawiał w języku rosyjskim zamiast cerkiewnosłowiańskiego. Ostatecznie jednak Granowski zerwał również z ruchem odnowicielskim, który jego zdaniem zerwał z własnymi ideałami i stał się narzędziem w rękach ateistycznych władz. W 1927 zmarł, nadal uznany za heretyka przez Rosyjską Cerkiew Prawosławną.
Działacze Żywej Cerkwi podjęli również reformy w systemie szkolenia duchowieństwa, a w czasie swojego II Soboru podjęli kontakty ze swoimi zwolennikami za granicą – podobne ruchy, inspirowane działaniami Rosjan, pojawiły się w Patriarchacie Konstantynopolitańskim oraz Aleksandryjskim
Upadek Żywej Cerkwi.
Pod koniec lat 20. XX wieku "locum tenens" Patriarchatu Moskiewskiego metropolita Sergiusz (Stragorodski) rozpoczął starania o uznanie struktur cerkiewnych przez władze stalinowskie. Zadeklarował całkowitą lojalność prawosławnych wobec rządu, wobec czego ten uznał ważność Synodu zorganizowanego przez prawosławnych biskupów. W tej sytuacji gwałtownie tracąca na popularności Żywa Cerkiew i inne nawiązujące do programu odnowicielskiego związki wyznaniowe przestała być potrzebne. W kolejnej dekadzie liczba popierających ruch nadal spadała; aby utrzymać chociaż dotychczasowych wiernych, kler popierający do tej pory reformy zaczął upodabniać liturgię i prawo Żywej Cerkwi do tradycyjnych, obowiązujących w Rosyjskim Kościele Prawosławnym (zachowano jedynie zmiany dotyczące małżeństw księży). Trudno jest ocenić, na ile w tym okresie ruch odnowicielski był jeszcze organizowany przez dawny kler prawosławny, na ile zaś pozostawał pod kontrolą NKWD, które stale prowadziło jego aktywną infiltrację.
W 1934, mimo wcześniejszych tendencji upodabniania się do Cerkwi „tichonowskiej”, kolejny Synod Żywej Cerkwi ogłosił Rosyjską Cerkiew Prawosławną organizacją heretycką i ostatecznie potwierdził zerwanie z nią wszelkiej więzi. Główny inicjator tego kroku, metropolita Leningradu Mikołaj (Płatonow) w 1938 zerwał całkowicie z religią i stał się wiodącym propagandystą ateizmu. Ostatecznym ciosem dla „odnowicieli” była ugoda zawarta między rządem a Kościołem prawosławnym w 1941, kiedy większość dotychczasowych zwolenników Żywej Cerkwi ostatecznie wróciła do struktur, na czele których stał metropolita, a następnie patriarcha Sergiusz.
W 1943 Żywa Cerkiew posiadała nadal jedynie 13 hierarchów oraz 10 popierających ją emerytowanych biskupów. Już w 1945 liczba ta spadła do ogółem trzech biskupów, w tym jednego emerytowanego. Metropolita Moskwy Aleksandr Wwiedeński miał pod swoją kontrolą tylko cerkiew św. Pimena w Moskwie. Jego śmierć 8 czerwca 1946 – bez pogodzenia się z Cerkwią – uznawana jest za ostateczny koniec ruchu.
Struktura.
Żywa Cerkiew nie wytworzyła trwałej struktury administracyjnej. Jej organy wielokrotnie zmieniały nazwę, by wyrazić panujące w ruchu tendencje (początkowo reforma, a następnie upodabnianie się do tradycyjnego prawosławia). Najwyższy, kolegialny organ używał kolejno nazw Wyższa Administracja Cerkiewna, Wyższa Rada Cerkiewna, następnie Święty Synod Cerkwi Prawosławnej w ZSRR. Nieoficjalnym zwierzchnikiem (Żywa Cerkiew podkreślała kolegialność) był obieralny przewodniczący tych instytucji. Od 1933 funkcjonował tytuł „pierwszego hierarchy”, zaś Aleksandr Wwiedeński próbował, bez powodzenia, upowszechnić tytuł patriarchy.

</doc>
<doc id="1641503" url="https://pl.wikipedia.org/wiki?curid=1641503" title="Rhône-Poulenc Systèmes">
Rhône-Poulenc Systèmes



</doc>
<doc id="1641505" url="https://pl.wikipedia.org/wiki?curid=1641505" title="Lista odcinków Top Gear">
Lista odcinków Top Gear

Lista odcinków Top Gear – brytyjskiego magazynu motoryzacyjnego telewizji BBC.
Sezony.
Sezon 13.
Premiera trzynastej serii "Top Gear" odbyła się 21 czerwca 2009. Andy Wilman, producent Top Gear, napisał na oficjalnym blogu, że 13 seria będzie miała 7 odcinków.
14 czerwca BBC udostępniło oficjalny trailer 13 serii. Przedstawia on Richarda, Jeremy’ego i Jamesa będących dziećmi i rozmyślających co będą robić jak dorosną.
21 czerwca został wyemitowany pierwszy odcinek serii 13, w której Jeremy testuje Lotusa Evore. Głównym motywem odcinka jest wyścig z Londynu do Edynburga, jedynymi środkami transportu dostępnymi dla prowadzących są Jaguar XK120, Motocykl Vincent Black Shadow i lokomotywa parowa klasy A1 Pepecorn. Stig przejeżdża okrążenie Ferrari FXX wykręcając czas 1:10,7 po czym wchodzi do studia i po krótkiej namowie Jeremy’ego zdejmuje kask. Okazuje się, że pod kaskiem ukrywał się siedmiokrotny mistrz świata F1 Michael Schumacher.
Sezon 14.
15 listopada 2009 odbyła się premiera 14 sezonu Top Gear.
Od 14 serii program jest emitowany o nowej porze oraz w wysokiej rozdzielczości na kanale BBC HD.
Tydzień przed premierą BBC wyemitowało oficjalny trailer. Jest on bardzo podobny do tego z poprzedniego sezonu.
Sezon 15.
Piętnasta odsłona Top Gear została oficjalnie potwierdzona oraz jej start został ustalony na 27 czerwca 2010.
Sezon 18.
Osiemnasta seria Top Gear miała premierę w styczniu 2012 roku i została poprzedzona świątecznym odcinkiem specjalnym. W odcinku prezenterzy będą mieli za zadanie przejechać wzdłuż Indii w trzech klasycznych brytyjskich wozach. Oprócz tego w nowej serii Top Gear odwiedzi Włochy, Australię, Szwecję oraz Chiny.
29 października prezenterzy kręcili test trzech supersamochodów we Włoszech. Jeremy, Richard i James porównywali Lamborghini Aventador, McLarena MP4-12C oraz Noble M600. Prawdopodobnie test rozpoczął w mieście Lecce na południu kraju gdzie prezenterzy omawiali samochody, a zakończył się w Rzymie.
30 listopada BBC na blogu zapowiedziało, że premiera odcinka specjalnego "Top Gear India Special" odbędzie się w środę, 28 grudnia 2011 roku. Tego samego dnia na antenie programu The One Show w BBC One został zaprezentowany po raz pierwszy 30-sekundowy trailer odcinka.
6 grudnia odbyło się kręcenie testu chińskich samochodów. W jednym z miast azjatyckiego kraju Jeremy Clarkson oraz James May sprawdzali auta, które już niedługo mogą wkroczyć na europejski rynek.
Sezon 19.
W maju 2012 roku Jeremy Clarkson zapowiedział, że 19 seria będzie miała premierę dopiero w 2013 roku. W październiku poinformowano, że w tym roku nie zostanie wyemitowany świąteczny odcinek specjalny, pomimo że były takie plany. Jego premiera została przesunięta na luty. W grudniowym numerze magazynu Top Gear podano informację, że nowa seria zostanie wyemitowana w styczniu 2013 roku.
31 grudnia 2012 roku podano, że 19 seria "Top Gear" będzie miała premierę 27 stycznia i będzie miała przynajmniej 5 odcinków. Źródłem informacji jest dystrybutor biletów na show. Potwierdzenie daty premiery ze strony BBC nastąpiło 4 stycznia wraz publikacją zdjęć promocyjnych. Premiera w Polsce odbyła się 7 lutego na antenie BBC Knowledge.
Sezon 21.
1 stycznia 2014 roku podano, że premiera 21 serii "Top Gear" odbędzie się 2 lutego i będzie miała przynajmniej 5 odcinków. Źródłem informacji jest dystrybutor biletów na show. Serię poprzedziły minitrailery w postaci 10 sekundowych on-boardów z aut wszystkich prezenterów podczas jednej z wypraw. 21 stycznia portal TopGear.net.pl ujawnił, że nowa seria będzie miała 7 odcinków.
Sezon 22.
Premiera 22 sezonu "Top Gear" odbyła się 25 stycznia 2015 roku (premiera w Polsce nastąpiła 1 lutego). Początkowo seria miała liczyć 10 odcinków oraz dwa specjalne, ale program zawieszono z powodu skandalu wywołanego wokół Jeremiego Clarksona. Ostatni odcinek programu wyemitowano 28 czerwca 2015 roku.
Odcinki specjalne 2015.
Po zakończeniu emisji Top Gear wyemitowano odcinek specjalny Top Gear: od A do Z zawierający najlepsze sceny z wszystkich 22 sezonów.
Sezon 23.
Po zakończeniu współpracy z Jeremym Clarksonem, Richardem Hammondem i Jamesem Mayem, BBC zaczęło tworzyć całkowicie nowy program. Prezenterami zostali Chris Evans, Matt LeBlanc, Sabine Schmitz, Chris Harris, Rory Reid i Eddie Jordan. 23 sezon miał premierę 29 maja w BBC Brit i ma 6 odcinków.

</doc>
<doc id="1641509" url="https://pl.wikipedia.org/wiki?curid=1641509" title="Rzemieślnictwo">
Rzemieślnictwo



</doc>
<doc id="1641510" url="https://pl.wikipedia.org/wiki?curid=1641510" title="Safi">
Safi



</doc>
<doc id="1641512" url="https://pl.wikipedia.org/wiki?curid=1641512" title="Gumienniki">
Gumienniki



</doc>
<doc id="1641518" url="https://pl.wikipedia.org/wiki?curid=1641518" title="Rudolf Hirsch">
Rudolf Hirsch

Rudolf Hirsch (ur. 1906, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Scharführer.
Od 10 marca 1940 do 5 maja 1945 pracował dla gestapo. Między innymi w tym okresie, od lutego do maja 1945, pełnił służbę w obozie głównym Mauthausen. Uczestniczył wówczas w akcjach gazowania więźniów jako strażnik i członek personelu obozowego krematorium.
Hirsch został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na 10 lat pozbawienia wolności.

</doc>
<doc id="1641519" url="https://pl.wikipedia.org/wiki?curid=1641519" title="Bristol Bombay">
Bristol Bombay

Bristol Bombay – brytyjski samolot transportowy i bombowiec z okresu II wojny światowej.
Historia.
Samolot zaprojektowany w wytwórni lotniczej Bristol Aeroplane Company według wymagań brytyjskiego Ministra Lotniczego nr C.26/31 na samolot transportowy dla 24 wyposażonych żołnierzy, zdolny dodatkowo do przenoszenia 907 kg bomb lotniczych. W marcu 1933 roku podpisano kontrakt na budowę prototypu oznaczonego przez wytwórnię jako Typ 130, który wykonał pierwszy lot 23 czerwca 1935 roku. Po przeprowadzeniu programu prób Ministerstwo Lotnicze zamówiło 80 egz. samolotu budowanego według poprawionych wymagań nr 47/36, pod oznaczeniem wojskowym Bristol Bombay Mk. I. Wobec obciążenia linii produkcyjnych wytwórni produkcją samolotu Bristol Blenheim, budowę serii zlecono zakładom Short Brothers &amp; Harland w Belfaście. Ostatecznie od marca 1939 roku wyprodukowano 50 sztuk samolotu, zamówienie na kolejnych 30 zostało anulowane.
Użycie w lotnictwie wojskowym.
Pierwszym dywizjonem Royal Air Force wyposażonym w samoloty Bristol Bombay był 216 Dywizjon, stacjonujący w Egipcie. Kolejno otrzymały je również dywizjony 117, 267 i 271. Samoloty Bombay wypełniały obie swoje funkcje, transportową i bombową, podczas walk w Egipcie w 1940 roku. Zapisały się w historii biorąc udział w ewakuacji greckiej rodziny królewskiej z Krety do Egiptu po upadku Grecji. Samoloty bazujące w Wielkiej Brytanii przewoziły zaopatrzenie dla Brytyjskiego Korpusu Ekspedycyjnego podczas bitwy o Francję.
Pięć samolotów Bristol Bombay transportowało żołnierzy Special Air Service podczas ich pierwszej operacji przeciwko niemieckim lotniskom w Afryce Północnej w 1941 roku.
Ostatnią jednostką używającą samolotów Bristol Bombay była No. 1 Air Ambulance Unit Royal Australian Air Force, wyposażona w 11 egzemplarzy przystosowanych do przewozu rannych, operująca nimi od lutego 1943 roku do czerwca 1944 roku na froncie włoskim.
Konstrukcja.
Dwusilnikowy górnopłat konstrukcji mieszanej. Napęd stanowiły dwa silniki gwiazdowe "Bristol Pegasus" XXII o mocy 1010 KM każdy. Załoga 3 – 4 osoby. Ładowność w wersji transportowej: 24 żołnierzy z wyposażeniem lub do 10 rannych na noszach. Samolot był uzbrojony w dwa ruchome karabiny maszynowe Vickers K kal. 7,7 mm, umieszczone po jednym w wieżyczkach nosowej i ogonowej, oraz do 907 kg bomb na wyrzutnikach podkadłubowych.

</doc>
<doc id="1641520" url="https://pl.wikipedia.org/wiki?curid=1641520" title="Stanisław Sygnet">
Stanisław Sygnet

Stanisław Sygnet, (ur. 6 września 1924 w Krępie Kościelnej, zm. 1 listopada 1985) – polski duchowny rzymskokatolicki, biskup pomocniczy sandomierski
w latach 1976–1985 (od 1981 sandomiersko-radomski).
Życiorys.
Na prezbitera został wyświęcony 25 maja 1952 w Sandomierzu przez biskupa Franciszka Jopa. Prowadził pracę duszpasterską w parafii Najświętszego Serca Pana Jezusa w Ostrowcu Świętokrzyskim. Studia kontynuował na Katolickim Uniwersytecie Lubelskim. Był wykładowcą seminarium duchownego w Sandomierzu, w którym sprawował urzędy prefekta, a od 1973 rektora.
20 września 1976 został mianowany biskupem pomocniczym diecezji sandomierskiej i biskupem tytularnym Sufasaru. Sakrę biskupią przyjął 24 października 1976 w Sandomierzu. Konsekrował go biskup Piotr Gołębiowski.

</doc>
<doc id="1641521" url="https://pl.wikipedia.org/wiki?curid=1641521" title="Stefan Rudyk">
Stefan Rudyk



</doc>
<doc id="1641522" url="https://pl.wikipedia.org/wiki?curid=1641522" title="Angelos Pawlakakis">
Angelos Pawlakakis

Angelos Pawlakakis (ur. 7 listopada 1976) – grecki lekkoatleta, sprinter, Halowy Mistrz Europy na dystansie 60 metrów.

</doc>
<doc id="1641524" url="https://pl.wikipedia.org/wiki?curid=1641524" title="Martin Steinmetz">
Martin Steinmetz

Martin Steinmetz (ur. 1909, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Sturmmann.
Strażnik w obozie głównym Mauthausen między 12 stycznia 1944 a 10 kwietnia 1945. We wrześniu 1944 pełniąc służbę wartowniczą koło kamieniołomów zastrzelił wraz z innymi esesmanami sześciu lub siedmiu holenderskich spadochroniarzy, którzy przeskoczyli obozowe druty kolczaste.
Steinmetz został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na 7 lat pozbawienie wolności. Wyrok zmniejszono po rewizji do 3 lat więzienia.

</doc>
<doc id="1641527" url="https://pl.wikipedia.org/wiki?curid=1641527" title="VfB Lipsk">
VfB Lipsk

VfB Lipsk (niem. "VfB Leipzig") – niemiecki, męski klub piłkarski z Lipska, obecnie występuje w Regionallidze (grupa Nordost), stanowiącej czwarty poziom rozgrywek w Niemczech.
Historia.
Dnia 26 maja 1896 została założona piłkarska sekcja gimnastycznego klubu Allgemeine Turnverein 1845 Leipzig. W 1898 roku została ona włączona do klubu VfB Lipsk, który powstał w 1893 roku. Drużyna VfB zdobyła trzy razy mistrzostwo Niemiec (1903, 1906, 1913), a także raz Puchar Niemiec (1936). W latach 1933–1945 VfB przez 12 sezonów występowało w Gaulidze (grupa Sachsen). Po II wojnie światowej klubu nie reaktywowano. Na bazie piłkarzy VfB w 1946 założono SG Probstheida.
Reaktywacja.
Po zjednoczeniu Niemiec w 1990 roku i zakończeniu sezonu 1990/1991 drużyna Lokomotive została rozwiązana. W miejsce klubu został reaktywowany przedwojenny VfB Lipsk, który w sezonie 1991/1992 rozpoczął grę w 2. Bundeslidze. W sezonie 1992/1993 wywalczył awans do Bundesligi. W kolejnym sezonie zajął w niej jednak ostatnie, 18. miejsce i spadł z powrotem do 2. Bundesligi. W sezonie 1997/1998 spadł do Regionalligi, a w sezonie 2000/2001 do Oberligi. W 2004 roku klub zbankrutował i został rozwiązany.

</doc>
<doc id="1641531" url="https://pl.wikipedia.org/wiki?curid=1641531" title="Robert Henley (1. hrabia Northington)">
Robert Henley (1. hrabia Northington)

Robert Henley, 1. hrabia Northington (ur. 1708, zm. 14 stycznia 1772) – brytyjski prawnik i polityk, Lord Kanclerz w latach 1757–1766.
Był drugim synem Anthony’ego Henleya, pisarza i deputowanego z ramienia partii wigów. Robert kształcił się w Westminster School oraz w St John’s College na Uniwersytecie Oksfordzkim. Po uzyskaniu członkostwa w All Souls College został w 1732 r. powołany do korporacji prawniczej. W 1747 r. został wybrany do Izby Gmin jako reprezentant okręgu Bath.
W 1756 r. otrzymał stanowisko prokuratora generalnego Anglii i Walii. W 1757 r. został Lordem Strażnikiem Wielkiej Pieczęci (od 1761 r. urząd nosił nazwę Lorda Kanclerza). Mimo iż wciąż zasiadał w Izbie Gmin, z racji sprawowanego stanowiska Henley przewodniczył obradom Izby Lordów. Dopiero w 1760 r. otrzymał tytuł 1. barona Henley i zasiadł w izbie wyższej. W 1764 r. otrzymał tytuły hrabiego Northington i wicehrabiego Henley. Jako Lord Wielki Stewart dwukrotnie przewodził sądowi parów – w 1760 r. skazał na śmierć lorda Ferrersa za zabicie służącego, a w 1765 r. uznał za winnego lorda Byrona, który zabił w pojedynku Williama Chawortha.
Jako stronnik króla Jerzego III przyczynił się w 1766 r. do upadku gabinetu lorda Rockinghama i postawienia na czele rządu lorda Chathama. W nowym gabinecie Northington objął stanowisko Lorda Przewodniczącego Rady, ale zrezygnował z niego w 1767 r. i opuścił gabinet.
Zmarł w 1772 r. w swojej rezydencji w hrabstwie Hampshire. Od 1743 r. był żonaty z Jane Huband, córką sir Johna Hubanda. Miał z nią trzech synów i pięć córek. Tytuł parowski odziedziczył jego najstarszy syn, Robert.

</doc>
<doc id="1641532" url="https://pl.wikipedia.org/wiki?curid=1641532" title="Daniel Stöckel">
Daniel Stöckel

Daniel Christian Stöckel (ur. 9 lutego 1908, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Schütze.
Członek Waffen-SS. Podczas II wojny światowej strażnik w obozie głównym Mauthausen. We wrześniu 1944, pełniąc służbę wartowniczą koło kamieniołomów, zastrzelił wraz z innymi esesmanami sześciu lub siedmiu holenderskich spadochroniarzy, którzy przeskoczyli obozowe druty kolczaste.
Stöckel został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na 7 lat pozbawienie wolności. Wyrok zmniejszono po rewizji do 2 lat więzienia.

</doc>
<doc id="1641533" url="https://pl.wikipedia.org/wiki?curid=1641533" title="Narciarstwo wodne na World Games 2009">
Narciarstwo wodne na World Games 2009

Narciarstwo wodne na World Games 2009, odbyło się w dniach 22 - 26 lipca na Lianchi Tan.

</doc>
<doc id="1641538" url="https://pl.wikipedia.org/wiki?curid=1641538" title="The Bloody Beetroots">
The Bloody Beetroots

The Bloody Beetroots – projekt muzyczny włoskiego DJ-a i producenta Sir Bob'a Corneliusa Rifo, utworzony w 2006 roku. Wraz z DJ-em Tommym Tea, występował jako Bloody Beetroots DJ Set (Tommy Tea nie jest już członkiem The Bloody Beetroots). Wraz z Edwardem Grinch oraz muzykiem o pseudonimie "Battle" tworzą The Bloody Beetroots Live. Jest to wykonanie DJ Set-u z użyciem instrumentów, syntezatorów oraz mikserów audio. Od połowy 2014 roku Sir Bob Cornelius Rifo występuje jako SBCR DJ Set. Najbardziej charakterystycznym elementem The Bloody Beetroots jest ukrywanie twarzy pod czarną maską inspirowaną Venomem.
21 sierpnia został wydany debiutancki album Romborama. Na albumie znaleźli się tacy artyści, jak znany DJ Steve Aoki, piosenkarka Sky Ferreira, czy włoski raper Marracash. Album został dobrze przyjęty wśród słuchaczy EDM oraz fanów undergroundowego brzmienia. Głównie za sprawą singli, takich jak Warp, Awesome oraz Cornelius, Bloody Beetroots zaczęło częściej odwiedzać festiwale, na których prezentowali się najlepsi DJ-e oraz producenci ze świata EDM.
16 września 2013 został wydany drugi studyjny album o nazwie "Hide". Na płycie znalazły się takie utwory, jak "Out Of Sight " z Paula McCartneya i Youtha. "Spank" z Tai oraz Bart B More, czy Chronicle Of A Fallen Love z wokalistką Gretą Svabo Bech. Album ten nie odniósł tak wielkiego sukcesu, jak Romborama.

</doc>
<doc id="1641540" url="https://pl.wikipedia.org/wiki?curid=1641540" title="XX-lecie międzywojenne na świecie">
XX-lecie międzywojenne na świecie



</doc>
<doc id="1641543" url="https://pl.wikipedia.org/wiki?curid=1641543" title="Stefan Uscharewitsch">
Stefan Uscharewitsch

Stefan Uscharewitsch (ur. 1925, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Sturmmann.
Obywatel jugosłowiański narodowości niemieckiej. Członek Waffen-SS od 2 października 1942. Strażnik w obozie głównym Mauthausen od 1 września 1944. Pełnił służbę w drugiej kompanii wartowniczej. We wrześniu 1944, pełniąc służbę wartowniczą koło kamieniołomów, zastrzelił wraz z innymi esesmanami sześciu lub siedmiu holenderskich spadochroniarzy, którzy przeskoczyli obozowe druty kolczaste.
Uscharewitsch został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na 7 lat pozbawienie wolności. Wyrok zmniejszono po rewizji do 2 lat więzienia.

</doc>
<doc id="1641549" url="https://pl.wikipedia.org/wiki?curid=1641549" title="Polewiki">
Polewiki



</doc>
<doc id="1641550" url="https://pl.wikipedia.org/wiki?curid=1641550" title="Wicko Małe">
Wicko Małe

Wicko Małe – jezioro położone w gminie Międzyzdroje, w powiecie kamieńskim, w woj. zachodniopomorskim. Wicko Małe jest częścią dawnej zatoki Zalewu Szczecińskiego i należy do wyspy Wolin. Jeziora Wicko Wielkie i Wicko Małe są oddzielone od zalewu, mieliznami i cieśninami Delty Świny.
Jezioro ma powierzchnię ok. 100 ha, kształt wydłużony południkowy, długości 2,3 km i największą szerokość 0,5 km. Wicko Małe jest płytkim jeziorem o głębokości nie przekraczającej średnio 2 m. 
Około 60% powierzchni przylegającej na zachodzie do części lądowej należy do obszaru Wolińskiego Parku Narodowego. Jest to obszar z podmokłymi trzcinowiskami porosłymi kępowo olszą i przechodzące przy brzegu w bagna porosłe roślinnością wynurzoną.
Na obszarze wodnym Wicka Małego oraz akwenie przyległym w promieniu 500 m od kanału przejściowego z Wicka Małego na jezioro Wicko Wielkie został ustanowiony stały obwód ochronny dla rybołówstwa morskiego. Zakaz dotyczy także połowów sportowo-rekreacyjnych wykonywanych z brzegu Wicka Małego.
Od północnej strony przy wsi Zalesie, do Wicka Małego wpada struga Stary Zdrój. Na wschodnim brzegu znajduje się wieś Wicko, a pomiędzy nią a Zalesiem znajduje się obszar wzniesień (należący do Wolińskiego Parku Narodowego) z Wyżnicą jako najwyższym.
Według danych z 2003 roku tor wodny do Zalesia jest obecnie praktycznie nie eksploatowany. W latach 60. i 70. docierały tu statki białej floty przewożące turystów z Trzebieży i Szczecina.
Nazwę "Wicko Małe" wprowadzono urzędowo rozporządzeniem w 1949 roku, zastępując poprzednią niemiecką nazwę jeziora – "Kleiner Vietziger See".

</doc>
<doc id="1641552" url="https://pl.wikipedia.org/wiki?curid=1641552" title="Hamburger SV w europejskich pucharach">
Hamburger SV w europejskich pucharach

Występy w europejskich pucharach niemieckiego klubu piłkarskiego Hamburger SV.

</doc>
<doc id="1641554" url="https://pl.wikipedia.org/wiki?curid=1641554" title="Maurilio Fossati">
Maurilio Fossati

Maurilio Fossati (ur. 24 maja 1873 w Aronie, zm. 30 marca 1965 w Turynie) – włoski duchowny katolicki, kardynał, arcybiskup Turynu, przewodniczący Konferencji Episkopatu Włoch w latach 1954-1958
Święcenia kapłańskie przyjął 27 listopada 1898. 24 marca 1924 został mianowany biskupem Galtelli-Nuoro. 27 kwietnia 1901 przyjął sakrę z rąk arcybiskupa Giuseppe Gamby (współkonsekratorami byli arcybiskup Angelo Scapardini i biskup Giovanni Garigliano). W latach 1925-1927 administratora apostolskiego Ogliastry. 2 października 1929 objął arcybiskupstwo Sassari. 13 września 1930 został przeniesiony na arcybiskupstwo Turynu, na którym pozostał już do śmierci. 13 marca 1933 Pius XI wyniósł go do godności kardynalskiej z tytułem prezbitera S. Marcelli. Wziął udział w konklawe wybierających Piusa XII, Jana XXIII i Pawła VI.

</doc>
<doc id="1641557" url="https://pl.wikipedia.org/wiki?curid=1641557" title="Da-Wen Sun">
Da-Wen Sun

Da-Wen Sun – profesor Inżynierii Żywności i Biosystemów na University College Dublin, National University of Ireland, Dublin, członek zagraniczny Polskiej Akademii Nauk.
Życiorys.
Da-Wen Sun urodził się w południowych Chinach. Jest światowym autorytetem w edukacji i badaniach w dziedzinie inżynierii żywności. Jego główne zainteresowania badawcze obejmują chłodzenie, procesy i systemy suszenia, procesy i systemy chłodnicze, jakość i bezpieczeństwo żywności, symulację i optymalizację bioprocesów oraz cyfrowe przetwarzanie obrazów. Szczególnie szeroko komentowane w mediach były innowacyjne badania nad: próżniowym schładzaniem gotowanego mięsa, zastosowaniem cyfrowego przetwarzania obrazów do oceny jakości pizzy oraz jadalnymi błonami przedłużających trwałość owoców i warzyw. Wyniki jego prac stanowiły podstawę do opublikowania ponad 180 recenzowanych artykułów naukowych oraz ponad 200 doniesień na konferencje.
Początkowo studiował w Chinach na kierunku Inżynierii mechanicznej (kolejno tytuły inżyniera i magistra), a następnie uzyskał tytuł doktora w dziedzinie Inżynierii chemicznej. Po studiach wyjechał do Europy, gdzie kontynuował swoją karierę naukową. W 1995 roku został mianowany na stanowisko wykładowcy w National University of Ireland w Dublinie (University College Dublin) i tym samym stał się pierwszym obywatelem Chin zatrudnionym na stałe w uczelni irlandzkiej. Od tego momentu systematycznie, w najkrótszym wymaganym okresie, awansował kolejno na stanowiska starszego wykładowcy, profesora nadzwyczajnego i profesora. Obecnie jest Profesorem Inżynierii Żywności i Biosystemów oraz Szefem Grupy Badawczej Chłodnictwa Żywności i Skomputeryzowanej Technologii Żywności na tej uczelni.
Jako uznany autorytet w dziedzinie inżynierii żywności otrzymał tytuły profesorskie chińskich uniwersytetów: Zhejiang University, Shanghai Jiaotong University, Harbin Institute of Technology, China Agricultural University, South China University of Technology, Jiangnan University i innych.
W uznaniu wkładu w rozwój inżynierii żywności na świecie oraz wyznaczanie nowych kierunków Międzynarodowej Komisji Inżynierii Rolnej (CIGR), Da-Wen Sun został dwukrotnie odznaczony Nagrodą za Zasługi dla CIGR (w roku 2000 oraz ponownie w roku 2006). Stowarzyszenie Inżynierów Mechaników Zjednoczonego Królestwa Wielkiej Brytanii (IMechE) przyznało mu tytuł „Inżyniera Żywności roku 2004”. W roku 2008 został odznaczony przez CIGR Nagrodą Uznania honorując jego przynależność do grona najwybitniejszych naukowców w dziedzinie Inżynierii rolniczej na świecie z rankingiem nr 51.
Da-Wen Sun jest członkiem Stowarzyszenia Inżynierów Rolnictwa (IAgrE). Otrzymał stypendium badawcze Rektora University College Dublin oraz dwukrotnie Nagrodę Rektora University College Dublin w dziedzinie badań. Ponadto pełni funkcje członka zarządu CIGR i honorowego wiceprzewodniczącego CIGR, redaktora naczelnego Food and Bioprocess Technology – an International Journal (Springer), Redaktora Serii wydawniczej „Contemporary Food Engineering” (CRC Press/Taylor &amp; Francis) oraz jest byłym redaktorem Journal of Food Engineering (Elsevier). W chwili obecnej pełni także funkcje członka Komitetu Redakcyjnego Journal of Food Engineering (Elsevier), Journal of Food Process Engineering (Blackwell), Sensing and Instrumentation for Food Quality and Safety (Springer) oraz Czech Journal of Food Sciences.

</doc>
<doc id="1641558" url="https://pl.wikipedia.org/wiki?curid=1641558" title="Sun Dawen">
Sun Dawen



</doc>
<doc id="1641560" url="https://pl.wikipedia.org/wiki?curid=1641560" title="Kmin czarny">
Kmin czarny



</doc>
<doc id="1641561" url="https://pl.wikipedia.org/wiki?curid=1641561" title="Dawen Sun">
Dawen Sun



</doc>
<doc id="1641563" url="https://pl.wikipedia.org/wiki?curid=1641563" title="Ju-Jitsu na World Games 2009">
Ju-Jitsu na World Games 2009

Ju-Jitsu na World Games 2009 odbyło się w dniach 21–22 lipca w hali sportowej uniwersytetu "National Sun Yat-Sen University" ("NSYSU Gymnasium"). Startowali zarówno mężczyźni jak i kobiety, łącznie w 10 kategoriach. W tabeli medalowej tryumfowali zawodnicy z Francji, którzy sięgnęli po cztery złote medale. W zawodach udział wzięło 115 sportowców reprezentujących 19 państw. 

</doc>
<doc id="1641567" url="https://pl.wikipedia.org/wiki?curid=1641567" title="Polska na Zimowych Igrzyskach Paraolimpijskich 2002">
Polska na Zimowych Igrzyskach Paraolimpijskich 2002

Polskę na Zimowych Igrzyskach Paraolimpijskich 2002 reprezentowało 14 zawodników (9 mężczyzn i 5 kobiet). Polska zdobyła trzy medale: jeden złoty (Wiesław Fiedor) i dwa brązowe (Wiesław Fiedor i Bogumiła Kaploniak). 
Zawodnicy.
Narciarstwo alpejskie
Biegi narciarskie / Biathlon
Medale.
Srebro.
Brak
Brąz.
Kl. - klasyfikacja niepełnosprawności

</doc>
<doc id="1641568" url="https://pl.wikipedia.org/wiki?curid=1641568" title="Medal Ruchu Oporu">
Medal Ruchu Oporu

Medal Francuskiego Ruchu Oporu lub dosł. Medal Francuskiego Oporu (fra. "Médaille de la Résistance Française") – francuskie odznaczenie ustanowione przez generała Charles'a de Gaulle'a w 1943, nadawane za zasługi w walce z hitlerowcami najbardziej zasłużonym bojownikom Ruchu Oporu oraz żołnierzom Sił Wolnych Francuzów w czasie II wojny światowej.
Rozkazem z dnia 2 listopada 1945 ustanowiono starszy stopień odznaczenia: Medal z Rozetą ("Médaille de la Résistance avec Rosette").
W 1954 ustanowiono osobny Krzyż Kombatanta-Ochotnika Ruchu Oporu – pamiątkowe odznaczenie dla weteranów Ruchu Oporu.
Zarys historii.
Medal Francuskiego Oporu otrzymało łącznie ponad 64 000 osób, z czego 20 000 przyznano pośmiertnie. 
Medal otrzymywali zarówno żołnierze sił Wolnych Francuzów, jak i członkowie Ruchu Oporu, walczący z niemiecko-włoską okupacją ("Résistance" dosłownie oznacza "Opór"/"Sprzeciw", który dzielono na wewnętrzny i zewnętrzny). W celu odznaczenia aktów najwyższego uznania w 1940 ustanowiono Order Wyzwolenia (fr. "Ordre de la Libération").
Medal jest noszony na czerwono-czarnej wstążce, a oznaką medalu jest krzyż lotaryński z wybitymi cyframi rzymskimi: XVIII.VI.MCMXL, oznaczającymi datę 18 czerwca 1940, czyli datę apelu gen. de Gaulle'a oraz początek oporu zewnętrznego i wewnętrznego. Na rewersie odznaczenia wyryto słowa: PATRIA NON IMMEMOR (Ojczyzna nie zapomina).
Zasady nadawania.
Medal Francuskiego Oporu stanowił nagrodę za zasługi w działalności dla bardzo zasłużonych bojowników Ruchu Oporu oraz żołnierzy Sił Wolnych Francuzów i Francuskiej Armii Wyzwolenia.
Odznaczeniem, które stanowiło pamiątkę za służbę w Ruchu Oporu (odpowiednik polskiego Krzyża Partyzanckiego) stanowił Krzyż Kombatanta-Ochotnika Ruchu Oporu.

</doc>
<doc id="1641569" url="https://pl.wikipedia.org/wiki?curid=1641569" title="Corporate Equality Index">
Corporate Equality Index

Corporate Equality Index – raport corocznie publikowany przez Human Rights Campaign opisujący sposób traktowania pracowników, klientów i inwestorów LGBT przez amerykańskie przedsiębiorstwa. Głównym źródłem informacji są sondaże, ale dane te konfrontowane są z oficjalną polityką przedsiębiorstwa wobec osób LGBT. Raport publikowany jest od 2002 roku.
Kryteria.
Raport ocenia przedsiębiorstwa w skali od 0 do 100 punktów bazując na elastycznych kryteriach opartych o „10 zasad” ustalonych przez Equality Project. Kryteria obejmują:

</doc>
<doc id="1641571" url="https://pl.wikipedia.org/wiki?curid=1641571" title="Gruszów (gmina)">
Gruszów (gmina)

Gruszów (od 1973 "Nowe Brzesko") – dawna gmina wiejska istniejąca do 1954 roku w woj. kieleckim i woj. krakowskim. Nazwa gminy pochodzi od wsi Gruszów, lecz siedzibą władz gminy było Nowe Brzesko. 
Za Królestwa Polskiego gmina leżała w powiecie miechowskim w guberni kieleckiej. do gminy przyłączono pozbawione praw miejskich Brzesko Nowe.
W okresie międzywojennym gmina Gruszów należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. 1 lipca 1952 roku gmina składała się z 8 gromad: Brzesko Nowe, Gruszów, Hebdów, Kuchary, Majkowice, Pławowice, Sierosławice i Śmiłowice.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Gruszów nie przywrócono, utworzono natomiast jej terytorialny odpowiednik, gminę Nowe Brzesko w powiecie proszowickim.

</doc>
<doc id="1641572" url="https://pl.wikipedia.org/wiki?curid=1641572" title="Michael Jakobsen">
Michael Jakobsen

Michael Jakobsen (ur. 2 stycznia 1986 w Kopenhadze) – duński piłkarz występujący na pozycji obrońcy w australijskim klubie Adelaide United.
Kariera klubowa.
Michael Jakobsen zawodową karierę rozpoczął w 2002 w Boldklubben af 1893. W 2003 przeniósł się do PSV Eindhoven, w barwach którego rozegrał tylko jeden mecz w Eredivisie – 28 marca 2004 w przegranym 1:3 spotkaniu z Willem II w 84 minucie zmienił Kaspera Bøgelunda. Jakobsen postanowił zmienić klub i ostatecznie w lutym 2005 podpisał kontrakt z Aalborg BK. W nowej drużynie zadebiutował 13 marca w zremisowanym 1:1 pojedynku ligi duńskiej przeciwko Brøndby. Przez cały sezon Jakobsen rozegrał piętnaście ligowych spotkań, natomiast podczas rozgrywek 2006/2006 wystąpił w 28 meczach. W sezonie 2006/2007 duński obrońca w 32 występach zdobył sześć goli i był jednym z najlepszych strzelców w swoim zespole.
W sezonie 2007/2008 Jakobsen także wystąpił w 32 meczach pierwszej ligi, razem z AaB wywalczył mistrzostwo Danii i zapewnił sobie awans do eliminacji Ligi Mistrzów. AaB w eliminacjach wyeliminowało najpierw bośniackie FK Modriča Maxima, a następnie litewskie FBK Kaunas. W rundzie grupowej drużyna z Aalborgu zajęła trzecie miejsce – została wyprzedzona przez Manchester United i Villarreal CF, natomiast sama wyprzedziła Celtic F.C. Trzecie miejsce dało AaB możliwość gry w Pucharze UEFA. W nim duński klub wyeliminował Deportivo La Coruña, jednak w 1/8 finału przegrał po serii rzutów karnych z Manchesterem City. Jakobsen rozegrał już dla swojego zespołu ponad 100 ligowych spotkań, setny występ zanotował 21 kwietnia 2008 w zremisowanym 1:1 pojedynku z Esbjerg fB.
Latem 2010 Jakobsen przeszedł do Almeríi. W Primera División zadebiutował 29 sierpnia w zremisowanym 0:0 meczu z CA Osasuna.
W 2012 Jakobsen wrócił do Danii i został zawodnikiem FC København. W sezonie 2012/2013 wywalczył z nim mistrzostwo Danii. Latem 2013 został wypożyczony do FC Nordsjælland. W 2014 przeszedł do klubu Esbjerg fB.
14 maja 2018 podpisał dwuletni kontrakt z Adelaide United.
Kariera reprezentacyjna.
Jakobsen rozegrał 72 mecze i strzelił 19 goli dla młodzieżowych reprezentacji Danii. W kadrze do lat 21 zadebiutował 1 czerwca 2005 w przegranym 1:2 spotkaniu z Finlandią. Ostatni mecz rozegrał natomiast 15 października 2008 przeciwko Serbii, a Duńczycy przegrali 0:1. W 2002 Jakobsen został wybrany najlepszym piłkarzem w kraju do lat 17.
W seniorskiej reprezentacji Danii Jakobsen zadebiutował 28 marca 2009 w wygranym 3:0 meczu eliminacji do Mistrzostw Świata 2010 z Maltą, kiedy to rozegrał pełne 90 minut.

</doc>
<doc id="1641574" url="https://pl.wikipedia.org/wiki?curid=1641574" title="Kminek czarny">
Kminek czarny

Czarny kminek, czarny kmin – przyprawa kuchni indyjskiej będąca owocami gatunku "Bunium bulbocastanum" z rodziny selerowatych. W Indiach występuje pod kilkoma nazwami: "kala jeera" (czarny kmin) lub "shahi jeera" (cesarski kmin, od cesarza mogolskiego). Nasiona są podobne do kminku zwyczajnego, stąd potoczna nazwa angielska: "black caraway" (czarny kminek). W Kaszmirze spożywa się korzenie jako warzywo (smak podobny do kasztanów jadalnych), również liście mogą służyć jako przyprawa. Owoce zawierają wysoki procent polifenoli i są bardzo silnym przeciwutleniaczem.
Uwaga: na terenie Bengalu termin "kalo jeera" oznacza zupełnie niespokrewnioną czarnuszkę siewną ("Nigella sativa"); Kminek czarny jest tam rzadko używany. Również angielski termin "black cumin" może być mylący, często używa się go jako synonimu "kalonji" (czarnuszki).

</doc>
<doc id="1641575" url="https://pl.wikipedia.org/wiki?curid=1641575" title="Klimontów (gmina w województwie krakowskim)">
Klimontów (gmina w województwie krakowskim)

Klimontów (od 1973 "Proszowice") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy był Klimontów. 
W okresie międzywojennym gmina Klimontów należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 11 gromad: Gniazdowice, Kadzice, Klimontów, Kowary, Makocice, Opatkowice, Ostrów, Szczytniki, Szczytniki kol., Teresin i Zagrody.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Klimontów nie przywrócono, utworzono natomiast jej terytorialny odpowiednik, gminę Proszowice w powiecie proszowickim.

</doc>
<doc id="1641576" url="https://pl.wikipedia.org/wiki?curid=1641576" title="Jürgen Rische">
Jürgen Rische

Jürgen Rische (ur. 30 października 1970 w Oschatz) – niemiecki piłkarz występujący na pozycji napastnika.
Kariera.
Rische jako junior grał w klubach BSG Glasseide Oschatz oraz VfB Leipzig, do którego juniorskiej ekipy trafił w 1983 roku. W 1988 został włączony do pierwszej drużyny VfB Leipzig. Przez pierwsze trzy sezony grał z klubem w DDR-Oberlidze. Potem po zjednoczeniu Niemiec w 1991 roku, Rische rozpoczął z klubem grę w 2. Bundeslidze. W 1995 został jej królem strzelców. Przez siedem lat w pierwszej drużynie VfB Leipzig rozegrał 211 spotkań i zdobył 60 bramek.
W grudniu 1995 przeszedł do pierwszoligowego 1. FC Kaiserslautern. W Bundeslidze zadebiutował 9 grudnia 1995 w wygranym 1:0 pojedynku z Bayerem 04 Leverkusen, w którym strzelił także gola. W 1996 roku spadł z zespołem do 2. Bundesligi. W tym samym roku zdobył z Kaiserslautern Puchar Niemiec. W 1997 roku Rische powrócił z klubem do Bundesligi. W 1998 roku zdobył z nim mistrzostwo Niemiec.
W styczniu 2000 przeniósł się do innego pierwszoligowca - VfL Wolfsburg. Zadebiutował tam 5 lutego 2000 w wygranym 2:1 ligowym meczu z TSV 1860 Monachium. Przez 2,5 roku w Wolfsburgu zagrał tam 47 razy i zdobył 9 bramek. W 2002 roku Rische odszedł do drugoligowego Eintrachtu Brunszwik. W 2003 roku spadł do Regionalligi. W 2005 roku powrócił z zespołem do 2. Bundesligi. W 2007 roku ponownie spadł z Eintrachtem do Regionalligi. Wówczas Rische zakończył karierę.

</doc>
<doc id="1641578" url="https://pl.wikipedia.org/wiki?curid=1641578" title="Jurgen Rische">
Jurgen Rische



</doc>
<doc id="1641580" url="https://pl.wikipedia.org/wiki?curid=1641580" title="Aleksandr Wwiedienski (przywódca religijny)">
Aleksandr Wwiedienski (przywódca religijny)

Aleksander Iwanowicz Wwiedienski (ros. Александр Иванович Введенский, ur. 30 sierpnia 1889 w Witebsku, zm. 26 czerwca 1946 w Moskwie) – jeden z przywódców ruchu Żywej Cerkwi i jej ostatni zwierzchnik.
Życiorys.
Młodość.
Wwiedienski pochodził z niezamożnej rodziny szlacheckiej z Witebska. W 1913 ukończył studia historyczne na uniwersytecie w Petersburgu, w czasie których zetknął się ze zwolennikami reform w Rosyjskim Kościele Prawosławnym. Zachęcony przez malarkę Zinaidę Gippius, napisał broszurę "Przyczyny niewiary wśród inteligencji rosyjskiej", w której jako główne przyczyny odchodzenia od religii podał różnicę między dogmatami religijnymi a najnowszymi osiągnięciami nauki oraz reakcyjny charakter rosyjskiego duchowieństwa prawosławnego. Równolegle, pragnąc przyczynić się do wewnętrznej reformy w Cerkwi, Wwiedienski rozpoczął naukę w seminarium duchownym w Petersburgu i ożenił się. W 1914 został wyświęcony na kapłana i został kapelanem pułkowym, a następnie kapelanem Nikołajewskiej Szkoły Kawalerii.
Sympatyzował z rozwijającymi się ideami reformy liturgicznej oraz reformy prawa kanonicznego wewnątrz Cerkwi prawosławnej. Był jednym z przywódców Związku Demokratycznego Duchowieństwa i Świeckich, który współtworzył z Iwanem Jegorowem i Aleksandrem Bojarskim. Był bliskim współpracownikiem biskupa, a następnie metropolity Weniamina (Kazanskiego), chociaż dzieliły go z nim poglądy – Weniamin był zdeklarowanym monarchistą i przeciwnikiem reform; podzielał jednak wrażliwość społeczną Wwiedenskiego, a w swojej pracy duszpasterskiej koncentrował się na krzewieniu wiary w środowiskach robotniczych. W 1921 razem z metropolitą Wwiedienski uczestniczył w objeździe eparchii petersburskiej.
Żywa Cerkiew.
W maju 1922 Wwiedienski rozpoczął działalność w ruchu odnowicielstwa, prawdopodobnie inspirowaną przez GPU. Spotkał się wówczas z popierającymi reformy w Cerkwi duchownymi, w tym z późniejszą głową Żywej Cerkwi Antoninem Granowskim, by uzgodnić taktykę propagowania odnowicielstwa w miastach i na prowincji. Przygotowany przez nich apel o porzucenie Rosyjskiego Kościoła Prawosławnego został zaakceptowany przez Politbiuro.
Wwiedienski kontaktował się również z patriarchą Tichonem, któremu zarzucił sabotowanie działalności rządu radzieckiego i zażądał zaakceptowania postulatów Żywej Cerkwi. Mimo sprzeciwu hierarchy Wwiedienski ogłosił, że Tichon zaakceptował powstanie nowych organów władzy cerkiewnej – Wyższej Administracji Cerkiewnej z Antoninem Granowskim na czele i Wwiedienskim jako jego zastępcą. Wwiedienski usiłował również, bezskutecznie, wpływać na metropolitę Piotrogrodu Weniamina, by ten zaakceptował rozwój Żywej Cerkwi w jego eparchii. Po zdecydowanej odmowie metropolity Wwiedienski najprawdopodobniej przyczynił się do jego aresztowania (był obecny przy rewizji dokonanej przez GPU w pomieszczeniach zajmowanych przez hierarchę) i postawienia przed sądem. Jak sam twierdził, chciał – mimo wszystko – wystąpić na procesie jako obrońca Weniamina, jednak uczestniczył w posiedzeniu sądu tylko w pierwszy dzień. Gdy wychodził z budynku został uderzony kamieniem w głowę przez niezidentyfikowaną kobietę i trafił do szpitala, z którego wyszedł już po skazaniu metropolity na śmierć i wykonaniu wyroku.
Przez cały okres istnienia Żywej Cerkwi Wwiedienski pozostawał jednym z jej ideowych i politycznych przywódców, używając różnych tytułów. 10 października 1941 został oficjalnym zwierzchnikiem organizacji z tytułem "pierwszego hierarchy" – próba używania tytułu patriarchy nie została zaakceptowana przez zwolenników ruchu. Działania Wwiedienskiego nie były jednak w stanie zatrzymać odpływu wiernych od Żywej Cerkwi, zwłaszcza po ugodzie zawartej między patriarchą Sergiuszem a rządem stalinowskim. W odróżnieniu od wielu duchownych popierających renowacjonizm, którym pozwolono pozostać członkami kleru po formalnym powrocie do Rosyjskiego Kościoła Prawosławnego, Wwiedienski, jako jeden z inicjatorów rozłamu w rosyjskim prawosławiu, otrzymał propozycję powrotu tylko w charakterze świeckiego. Odmówił; zmarł w 1946 na zawał serca, nadal traktowany jako heretyk.

</doc>
<doc id="1641581" url="https://pl.wikipedia.org/wiki?curid=1641581" title="Idea dobra w dyskusji między Platonem i Arystotelesem">
Idea dobra w dyskusji między Platonem i Arystotelesem

Idea dobra w dyskusji między Platonem i Arystotelesem ("Die Idee des Guten zwischen Plato und Aristoteles") – dzieło Hansa-Georga Gadamera wydane w 1978 roku. W Polsce ukazało się w 2002 roku w tłumaczeniu Zbigniewa Nerczuka nakładem wydawnictwa Antyk (seria "Daimonion").
Autor, wykorzystując metodę hermeneutyczną, poddaje analizie proces adaptacji metafizycznego pojęcia dobra, którym posługiwał się Platon na grunt filozofii praktycznej Arystotelesa.

</doc>
<doc id="1641583" url="https://pl.wikipedia.org/wiki?curid=1641583" title="Kowala (gmina w województwie krakowskim)">
Kowala (gmina w województwie krakowskim)

Kowala – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy była Kowala.
Za Królestwa Polskiego gmina Kowala należała do powiatu miechowskiego w guberni kieleckiej (utworzonej w 1867). W połowie 1870 roku do gminy Kowala włączono obszar zniesionej gminy Dobranowice.
W okresie międzywojennym gmina Kowala należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 13 gromad: Dobranowice, Górka Stogniowska, Grębocin, Jakubowice, Kowala, Mniszów, Mniszów kol., Przybysławice, Rudno Górne, Stogniowice, Szpitary, Więckowice i Żembocin.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kowala nie przywrócono, a jej dawny obszar wszedł głównie w skład nowych gmin Proszowice i Nowe Brzesko w powiecie proszowickim.

</doc>
<doc id="1641585" url="https://pl.wikipedia.org/wiki?curid=1641585" title="Daniel Finch (8. hrabia Winchilsea)">
Daniel Finch (8. hrabia Winchilsea)

Daniel Finch, 8. hrabia Winchilsea i 3. hrabia Nottingham KG (ur. 24 maja 1689, zm. 2 sierpnia 1769) – brytyjski arystokrata i polityk.
Był najstarszym synem Daniela Fincha, 2. hrabiego Nottingham i Anne Hatton, córki 1. wicehrabiego Hatton. Od urodzenia nosił tytuł grzecznościowy „lorda Finch”. W 1710 r. został wybrany do Izby Gmin jako reprezentant okręgu Rutland. Po śmierci ojca w 1730 r. odziedziczył tytuły 8. hrabiego Winchilsea i 3. hrabiego Nottingham, i zasiadł w Izbie Lordów.
W życiu politycznym związał się z lordem Carteretem. W 1725 r. został kontrolerem Dworu Królewskiego. Kiedy Carteret odszedł z gabinetu w 1730 r., Winchilsea dołączył do skupionej wokół niego „opozycji patriotycznej”. Kiedy Carteret powrócił do wpływów po upadku Roberta Walpole’a w 1742 r., Winchilsea otrzymał stanowisko pierwszego lorda Admiralicji. Sprawował je do 1744 r., kiedy to ponownie znalazł się w opozycji. W 1739 r. był jednym z założycieli londyńskiego Foundling Hospital. W 1746 r., kiedy lord Bath podjął nieudaną próbę utworzenia rządu, Winchilsea na dwa dni ponownie stanął na czele Admiralicji.
Związawszy się w późniejszych latach ze stronnictwem księcia Newcastle powrócił na krótko do gabinetu w 1757 r. jako pierwszy lord Admiralicji. W latach 1765–1766 był Lordem Przewodniczącym Rady w gabinecie lorda Rockinghama. W 1752 r. został kawalerem Orderu Podwiązki.
Lord Winchilsea był dwukrotnie żonaty – z lady Frances Feilding (córką 4. hrabiego Denbigh) i Mary Palmer (córki sir Thomasa Palmera, 1. baroneta). Oba małżeństwa pozostały bezpotomne. Winchilsea zmarł w 1769 r. Tytuły parowskie odziedziczył jego bratanek George.

</doc>
<doc id="1641586" url="https://pl.wikipedia.org/wiki?curid=1641586" title="Jolanta Kolczyńska">
Jolanta Kolczyńska

Jolanta Mirosława Kolczyńska z domu Zawadzka, ps. "Klara" (ur. 16 listopada 1928 w Warszawie, zm. 29 maja 2022) – żołnierz AK, łączniczka Zgrupowania Chrobry II.
Życiorys.
Jolanta Zawadzka urodziła się 16 listopada 1928 r. w rodzinie Stanisława (profesora ekonomii) oraz Gabrieli (malarki i pedagoga). Przed wojną podjęła naukę w Szkole Powszechnej Wandy z Posseltów Szachtmajerowej. Jej ojciec został aresztowany w 1940 r. Działalność konspiracyjną podjęła już w 1942 r. transportując broń do oddziałów partyzantki. 1 sierpnia 1944 r. zgłosiła się do Zgrupowania Chrobry II. Została zaprzysiężona i rozpoczęła służbę jako łączniczka pod dowództwem ppor. Leonarda Kancelarczyka, ps. "Jeremi". Przez cały okres powstania przenosiła meldunki, m.in. do gen. Bora-Komorowskiego. Podczas jednej z akcji została lekko ranna w nogę pociskiem rozpryskowym. Po kapitulacji powstania, zgodnie z rozkazem dowództwa, opuściła Warszawę z ludnością cywilną, ponieważ nie miała jeszcze ukończonych 16 lat. Trafiła do obozu przejściowego w Ursusie. Następnie przedostała się do Komorowa. Tam kontynuowała naukę w Gimnazjum i Liceum Żeńskim im. Wandy z Posseltów Szachtmajerowej, gdzie w 1947 uzyskała świadectwo dojrzałości. W tym samym roku powróciła z rodziną do Warszawy. Była członkiem prezydium Związku Powstańców Warszawskich oraz przewodniczącą Fundacji Gimnazjum Żeńskiego im. Wandy z Posseltów Szachtmajerowej.
Zmarła 29 maja 2022. Pochowana na Cmentarzu Północnym w Warszawie.

</doc>
<doc id="1641587" url="https://pl.wikipedia.org/wiki?curid=1641587" title="Wawrzeńczyce (gmina)">
Wawrzeńczyce (gmina)

Wawrzeńczyce (od 1973 "Igołomia-Wawrzeńczyce") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy były Wawrzeńczyce. 
W okresie międzywojennym gmina Wawrzeńczyce należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 5 gromad: Rudno Dolne, Stręgoborzyce, Wawrzeńczyce, Złotniki i Żydów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Wawrzeńczyce nie przywrócono, utworzono natomiast w powiecie proszowickim gminę Igołomia-Wawrzeńczyce, odpowiadającej obszarom dawnych gmin Igołomia i Wawrzeńczyce.

</doc>
<doc id="1641593" url="https://pl.wikipedia.org/wiki?curid=1641593" title="Historia Polski (1138-1320)">
Historia Polski (1138-1320)



</doc>
<doc id="1641594" url="https://pl.wikipedia.org/wiki?curid=1641594" title="Igołomia (gmina)">
Igołomia (gmina)

Igołomia (od 1973 "Igołomia-Wawrzeńczyce") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy była Igołomia.
Przed 1919 gmina Igołomia była najdalej na południe wysuniętą gminą Królestwa Polskiego. W okresie międzywojennym gmina należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 7 gromad: Igołomia, Koźlica Igołomska, Odwiśle, Pobiednik Mały, Pobiednik Wielki, Tropiszów i Zofipole.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Igołomia nie przywrócono, utworzono natomiast w powiecie proszowickim gminę Igołomia-Wawrzeńczyce, odpowiadającej obszarom dawnych gmin Igołomia i Wawrzeńczyce.

</doc>
<doc id="1641595" url="https://pl.wikipedia.org/wiki?curid=1641595" title="Bardo Śląskie (przystanek kolejowy)">
Bardo Śląskie (przystanek kolejowy)

Bardo Śląskie – przystanek osobowy w Polsce, znajdujący się w Bardzie, w powiecie ząbkowickim na linii kolejowej nr 276 z Wrocławia Głównego do Międzylesia.
W roku 2017 przystanek obsługiwał 150–199 pasażerów na dobę.
Historia.
Linia kolejowa z Wrocławia dotarła do Barda w 1872 r. Jednak mieszkańcy miasta korzystali ze zbudowanego na przedmieściu dworca kolejowego, na którym kończyła się dotychczasowa linia. Przez 2 lata trwała budowa tunelu pod Tunelową Górą o długości ok. 270 m i wykucie na nim półki skalnej w zboczu doliny Nysy Kłodzkiej, przy którym pracowali głównie robotnicy z zagranicy, z Włoch.
Przystanek kolejowy w Bardzie powstał jednak dopiero 30 lat później w 1905 r., co związane było ze zwiększającym się w samym mieście ruchem pielgrzymkowo-turystycznym.

</doc>
<doc id="1641597" url="https://pl.wikipedia.org/wiki?curid=1641597" title="Peter D. Schiff">
Peter D. Schiff



</doc>
<doc id="1641600" url="https://pl.wikipedia.org/wiki?curid=1641600" title="Nadia Constantinoupoulou">
Nadia Constantinoupoulou



</doc>
<doc id="1641605" url="https://pl.wikipedia.org/wiki?curid=1641605" title="Dystrykt Vila Real">
Dystrykt Vila Real

Dystrykt Vila Real (port. "Distrito de Vila Real", wym. ) – jednostka administracyjna pierwszego rzędu w północnej Portugalii. Ośrodkiem administracyjnym dystryktu jest miasto Vila Real. Położony jest na terenie regionu Północ, od północy graniczy z Hiszpanią, od wschodu z dystryktem Bragança, od południa z dystryktem Viseu a od zachodu z dystryktami Porto, Braga i Viana do Castelo. Powierzchnia dystryktu wynosi 4328 km², zamieszkuje go 223 731 osób, gęstość zaludnienia wynosi 52 os./km².
W skład dystryktu Vila Real wchodzi 14 gmin: 

</doc>
<doc id="1641606" url="https://pl.wikipedia.org/wiki?curid=1641606" title="Luborzyca (gmina)">
Luborzyca (gmina)

Luborzyca od 1865 r.(od 1973 "Kocmyrzów-Luborzyca") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy była Luborzyca. 
W okresie międzywojennym gmina Luborzyca należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 15 gromad: Baranówka, Goszcza, Goszyce, Luborzyca, Łuczyce, Maciejowice, Marszowice, Pielgrzymowice, Pietrzejowice, Rawałowice, Sadowie, Wiktorowice, Wilków, Wola Luborzycka i Wysiółek Luborzycki.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Luborzyca nie przywrócono, utworzono natomiast w powiecie krakowskim gminę Kocmyrzów-Luborzyca, odpowiadającej w przybliżeniu obszarom dawnych gmin Luborzyca oraz Ruszcza z danego powiatu krakowskiego (z Kocmyrzowem).

</doc>
<doc id="1641610" url="https://pl.wikipedia.org/wiki?curid=1641610" title="Wiązanie homopolarne">
Wiązanie homopolarne



</doc>
<doc id="1641611" url="https://pl.wikipedia.org/wiki?curid=1641611" title="Millennium Bank">
Millennium Bank



</doc>
<doc id="1641612" url="https://pl.wikipedia.org/wiki?curid=1641612" title="Richard Rich">
Richard Rich

Richard James Rich (ur. 1951) – amerykański reżyser filmów animowanych, scenarzysta, producent.
Richard Rich zaczynał w latach 70. w The Walt Disney Company po tym, jak założyciel firmy, Walt Disney, zmarł. Pracował z jego następcą jako szef animacji, lecz wyreżyserował wtedy tylko dwa filmy: Lis i Pies oraz Taran i magiczny kocioł.
Po roku 1985 zakończył pracę w Disneyu i otworzył własne studio "Rich Animation Studios" (później znane jako "RichCrest Animation Studios"). Jego najpopularniejszy film to Księżniczka łabędzi, musical oparty na balecie Jezioro łabędzie, do którego powstały dwie kontynuacje: oraz .
Filmografia.
reżyser
producent
scenarzysta

</doc>
<doc id="1641617" url="https://pl.wikipedia.org/wiki?curid=1641617" title="Dystrykt Viseu">
Dystrykt Viseu

Dystrykt Viseu (port. "Distrito de Viseu" IPA: /vi'zeu/) – jednostka administracyjna pierwszego rzędu w środkowej Portugalii. Ośrodkiem administracyjnym dystryktu jest miasto Viseu. Położony jest na terenie regionu Centrum i częściowo Alentejo, od północnego zachodu graniczy z dystryktem Porto, od północy z dystryktem Vila Real, od północnego wschodu z dystryktem Bragança, od wschodu z dystryktem Guarda, od południa z dystryktem Coimbra a od zachodu z dystryktem Aveiro. Powierzchnia dystryktu wynosi 5007 km², zamieszkuje go 394 927 osób, gęstość zaludnienia wynosi 79 os./km².
W skład dystryktu Viseu wchodzi 24 gmin: 

</doc>
<doc id="1641618" url="https://pl.wikipedia.org/wiki?curid=1641618" title="Mattias Andréasson">
Mattias Andréasson

David Mattias Andréasson (ur. 29 marca 1981 w Västerås) – szwedzki piosenkarz, wokalista boysbandu E.M.D. (2007–2010).
Życiorys.
Edukacja.
Ukończył naukę w Szkole Muzycznej im. Adolfa Fredrika w Sztokholmie.
Kariera.
W 2007 brał udział w eliminacjach do szwedzkiej edycji telewizyjnego programu "Idol". Po występie w przesłuchaniach przeszedł do kolejnego etapu, w którym wspierany był m.in. przez Daniela Breitholtza, jednego z jurorów talent show. Zajął piąte miejsce, odpadając w odcinku transmitowanym 16 listopada 2007. W trakcie udziału w programie zaprezentował m.in. własną interpretację piosenki Eltona Johna „Your Song”. Jego wersja utworu została wydana jako singiel i dotarła do 48. miejsca szwedzkiej listy przebojów Hitlistan.
Jesienią 2007 został członkiem boysbandu E.M.D., założonego przez Erika Segerstedta i Danny’ego Saucedo. Ze swoim pierwszym wspólnym singlem, „All for Love” (będącym coverem piosenki Bryana Adamsa, Roda Stewarta i Stinga), dotarli do trzeciego miejsca listy przebojów Hitlistan. 20 grudnia odebrali nagrodę Grammis za wygraną w kategorii „Najlepsza piosenka” (za utwór „Jennie Let Me Love You”). W 2008 wydali debiutancki album studyjny, zatytułowany "A State of Mind", który w marcu 2009 doczekał się reedycji wzbogaconej o trzy nowe piosenki: „I’m No Romeo”, „Youngblood” i „Baby Goodbye”. Z tą ostatnią uczestniczyli w "Melodifestivalen 2009" – zajęli trzecie miejsce w finale. W tym samym roku wydali album świąteczny, zatytułowany "Välkommen hem", a w grudniu 2010 – drugi album studyjny, zatytułowany "Rewind". Kilka dni po premierze ogłosili zawieszenie współpracy.
Od 8 stycznia do 26 marca 2010 brał udział w piątej edycji programu TV4 "Let’s Dance". Jego partnerką taneczną była Cecilia Ehrling, z którą wygrał w finale.
W 2014 nawiązał współpracę z raperem Albinem. W 2014 wydali pierwszy wspólny singiel – „Moment 22”, a w 2015 – „Rik”, z którą zakwalifikowali się do stawki konkursowej "Melodifestivalen 2016". 6 lutego 2016 wystąpili w pierwszym półfinale selekcji i awansowali do koncertu „drugiej szansy”. W kwietniu wydali wspólny album studyjny, zatytułowany "Insomnia".

</doc>
<doc id="1641619" url="https://pl.wikipedia.org/wiki?curid=1641619" title="Walenty Wójcik (duchowny)">
Walenty Wójcik (duchowny)

Walenty Wójcik (ur. 9 września 1914 w Byszówce, zm. 22 listopada 1990 w Sandomierzu) – polski duchowny rzymskokatolicki, profesor nauk prawnych, biskup pomocniczy sandomierski w latach 1961–1990 (od 1981 biskup pomocniczy sandomiersko-radomski).
Życiorys.
Urodził się 9 września 1914 w Byszówce. W latach 1926–1931 uczęszczał do Państwowego Gimnazjum Męskiego w Sandomierzu, w 1931 przeniósł się do Gimnazjum Biskupiego w Sandomierzu, gdzie w 1934 złożył egzamin dojrzałości. Następnie w latach 1934–1939 odbył studia filozoficzno-teologiczne w Wyższym Seminarium Duchownym w Sandomierzu. 11 czerwca 1939 został wyświęcony na prezbitera w Sandomierzu przez biskupa Jana Kantego Lorka, administratora apostolskiego diecezji sandomierskiej. Studia w zakresie historii Kościoła na Wydziale Teologicznym Uniwersytetu Warszawskiego uniemożliwił wybuch wojny. Od 1946 studiował na Wydziale Prawa Kanoniczego Katolickiego Uniwersytetu Lubelskiego, gdzie w tym samym roku uzyskał magisterium, a w 1948 doktorat z nauk prawnych na podstawie dysertacji "Prawo celibatu w Polsce średniowiecznej. Wprowadzenie i rozwój historyczny". Tamże w 1961 habilitował się po przedłożeniu rozprawy "Rozwój pomocy świeckiej dla Kościoła w Polsce do roku 1565" (stopień zatwierdzony przez władze państwowe w 1970). W 1972 został profesorem nadzwyczajnym, a w 1979 profesorem zwyczajnym nauk prawnych.
Pracował jako wikariusz w parafiach Świętych Piotra i Pawła w Bidzinach w latach 1939–1940 (pełnił posługę duszpasterską w wakującej sąsiedniej parafii Przemienia Pańskiego w Przybysławicach), św. Józefa w Skarżysku w 1940, św. Ludwika w Bliżynie w latach 1940–1944 (był administratorem parafii i prefektem w szkołach powszechnej i zawodowej) oraz Najświętszego Serca Jezusowego w Skarżysku w latach 1944–1945. W sandomierskim sądzie biskupim był zatrudniony początkowo na stanowisku notariusza, a następnie również sędziego prosynodalnego.
Od 1948 był wykładowcą w Wyższym Seminarium Duchownym w Sandomierzu, gdzie prowadził zajęcia z prawa kanonicznego, prawa wyznaniowego, patrologii, metodyki pracy naukowej, wstępu do nauk prawnych i publicznego prawa kościelnego, a także zajmował stanowiska prefekta i kierownika biblioteki. W latach 1959–1984 był pracownikiem naukowym Wydziału Prawa Kanonicznego Katolickiego Uniwersytetu Lubelskiego, od 1970 pełnił funkcję kierownika Katedry Historii Źródeł Kościelnego Prawa Polskiego. Należał do Towarzystwa Naukowego Katolickiego Uniwersytetu Lubelskiego. Zajmował się historią ustawodawstwa kościelnego i instytucji kościelnych w Polsce i w Kościele powszechnym oraz współczesną posoborową reformą prawa kanonicznego. Ceniony za badania w zakresie ustawodawstwa synodalnego w Polsce. W jego dorobku znajduje się ponad 300 publikacji. W latach 1956–1961 wchodził w skład komitetu redakcyjnego „Roczników Teologiczno-Kanonicznych” (1956–1961), a w latach 1980–1989 „Studiów Sandomierskich”.
26 października 1960 papież Jan XXIII mianował go biskupem pomocniczym diecezji sandomierskiej ze stolicą tytularną Baris in Hellesponto. Święcenia biskupie otrzymał 2 lutego 1961 w bazylice katedralnej Narodzenia Najświętszej Maryi Panny w Sandomierzu. Konsekrował go biskup diecezjalny sandomierski Jan Kanty Lorek, w asyście biskupa diecezjalnego lubelskiego Piotra Kałwy i biskupa Franciszka Jopa, delegata prymasa Polski z uprawnieniami biskupa rezydencjalnego w Opolu. Na swoją dewizę biskupią wybrał słowa „"Fides inflammata caritate"” ("Wiara rozpłomieniona miłością"). W latach 1961–1990 piastował urząd wikariusza generalnego diecezji. Był przewodniczącym diecezjalnej komisji ds. śpiewu i muzyki kościelnej, pełnił funkcję egzaminatora prosynodalnego, należał do kolegium konsultorów, rady kapłańskiej i rady duszpasterskiej. W 1966 został ustanowiony kanonikiem gremialnym sandomierskiej kapituły katedralnej (w 1970 został jej scholastykiem, w 1973 archidiakonem, a w 1977 dziekanem). Po śmierci biskupa Piotra Gołębiowskiego, od 3 listopada 1980 do 1 kwietnia 1981, zarządzał diecezją jako wikariusz kapitulny.
W Konferencji Episkopatu Polski uczestniczył w pracach Komisji Prawnej, Rady Naukowej i Komisji ds. Rewizji Kodeksu Prawa Kanonicznego. W 1967 został konsultorem Papieskiej Komisji ds. Rewizji Kodeksu Prawa Kanonicznego. W 1962 i 1963 brał udział w I i II sesji soboru watykańskiego II.
Był współkonsekratorem podczas sakry biskupa pomocniczego sandomierskiego Stanisława Sygneta (1976).
Zmarł 22 listopada 1990 w Sandomierzu. 24 listopada 1990 został pochowany w podziemiach katedry sandomierskiej.

</doc>
<doc id="1641622" url="https://pl.wikipedia.org/wiki?curid=1641622" title="Biblia Lutra">
Biblia Lutra

Biblia Lutra () – przekład Pisma Świętego z języków oryginalnych na język niemiecki, dokonany przez Marcina Lutra i jego współpracowników. Pierwsze wydanie Nowego Testamentu ukazało się w 1522 roku, całą Biblię opublikowano w 1534 roku.
Przekład wywarł ogromny wpływ na rozwój i standaryzację języka niemieckiego. Biblia Lutra była wzorem dla późniejszych przekładów niemieckich zarówno protestanckich jak i katolickich jak również obcojęzycznych: niderlandzkich, angielskich, skandynawskich, nadbałtyckich czy słowiańskich.
Geneza.
Jeszcze nim Luter wydał drukiem Nowy Testament powstało 18 drukowanych niemieckich edycji Pisma Świętego (14 w wysokoniemieckim i 4 w dolnoniemieckim). Jednakże ich szata językowa daleka była od doskonałości. Najstarszym niemieckim przekładem Biblii wydanym drukiem była Biblia Mentelina opublikowana w Strassburgu, w roku 1466. Był to tekst archaiczny, napisany słabą niemczyzną i posiadający osobliwości gramatyczne niezrozumiałe w XVI wieku.
Druga niemiecka edycja Biblii to przedruk wydania Metelina wydany również w Strassburgu około 1470 przez Heinricha Eggesteina, trzecia została wydrukowana ok. 1475 przez Jodocusa Pflanzmanna, czwarta edycja powstała Augsburgu w latach 1475–1476 u Günthera Zainera (ta edycja została zmodernizowana pod względem językowym). Piąta edycja wydana w latach 1476/1478 w Norymberdze jest dziełem Johanna Sensenschmidta. Szósta edycja to przedruk wydania Günthera Zainera. Siódma edycja wykorzystująca klocki Jodocusa Pflanzmanna powstała w 1477 w drukarni Antona Sorga. Ósmy przedruk z roku 1480 to ponownie wydanie Antona Sorga, dokonane tym razem na sprzęcie Günthera Zainera. Dziewiątą edycję opublikował w roku 1483 Anton Koberger (Biblia Germanica), okazała się ona najokazalsza pod względem graficznym i było to najbardziej rozpowszechnione wydanie Pisma Świętego w okresie przedreformacyjnym. Dziesiątą edycję opublikował w roku 1485 Johann Grüninger w Strassburgu. Jedenasta powstała w 1487 w Augsburgu w drukarni Hansa Schönspergera. Dwunasta edycja to ponownie wydanie Schönspergera. Trzynasta powstała w roku 1498 w Tübingen, w drukarni Hansa Otmara. Czternastą wydał Sylwan Otmar (syn Hansa), powstała ona już w XVI w., ale jeszcze przed wybuchem Reformacji.
Przed wydaniem Nowego Testamentu Lutra powstały też cztery edycje dostosowane do języka dolnoniemieckiego. W Kolonii dwie edycje opublikował Bartholomäus von Unkel biorąc za źródła Stary Testament Biblii z Delftu, Biblię Zainera oraz inne edycje w dolnoniemieckim. Pierwsza posługiwała się dialektem dolnosaksońskim (1084 strony), druga natomiast narzeczem reńskim (1088 stron). Wykorzystano drzeworyty z dziewiątej lub czternastej edycji w górnoniemieckim (te same drzeworyty posłużyły do wydania włoskiej Biblii Malermi w edycji z roku 1494). Trzecia edycja w dolnoniemieckim ("De Biblie") została opublikowana w roku 1494 przez drukarza Steffena Arndesa z Lubeki. Zawiera ona zarówno tekst samodzielny jak i zapożyczony z Biblii kolońskiej Bartholomäusa von Unkela, na której się wzorowano. Czwarta dolnoniemiecka edycja katolicka ("Biblia dudesch") wydana w 1522 i ostatnia sprzed Reformacji to "Halberstädter Bibel". Pochodzi z drukarni Lorenza Stuchsa i zawiera 107 drzeworytów. 
Edycje wydawane do 1522 roku nie były jednak niezależnymi tłumaczeniami, lecz w zasadzie różnymi wariantami Biblii Mentelina. Dodatkowo w miarę rozpowszechnione były jedynie częściowe przekłady Nowego Testamentu, dostęp do całego tekstu Biblii był utrudniony.
Historia przekładu do 1546 roku.
Już na początku swej działalności reformatorskiej Marcin Luter dostrzegł potrzebę dokonania przekładu Biblii na język niemiecki. Przekładu Nowego Testamentu dokonał Luter w ciągu 10 tygodni podczas pobytu na zamku w Wartburgu, gdzie z obawy przed pojmaniem lub zabiciem mogącym nastąpić z rozkazu cesarskiego Luter spędził blisko rok podając się za rycerza Jörga. Po powrocie do Wittenbergi Luter poprawiał jeszcze tekst z pomocą Filipa Melanchtona.
Pierwsze wydanie Nowego Testamentu, opublikowane we wrześniu 1522 roku w nakładzie 3000 egzemplarzy, nazwano Testamentem wrześniowym ("Septembertestament") lub „Biblią wrześniową”. Edycja ta ukazała się staraniem Lucasa Cranacha starszego oraz Christiana Döringa w drukarni Melchiora Lottera starszego. Wydanie zostało ozdobione drzeworytami Lucasa Cranacha starszego. Już w grudniu 1522 ukazała się druga edycja z poprawionym tekstem i zmienionymi ilustracjami, nazywana Testamentem grudniowym ("Dezembertestament") lub „Biblią grudniową”.
Przekład Starego Testamentu był już dziełem całego zespołu, w którego skład wchodzili, obok Lutra i Melanchtona, także m.in. Jan Bugenhagen, Kaspar Cruciger, Justus Jonas i Matthäus Aurogallus. Tekst całej Biblii opublikowany został w 1534 roku pod pełną nazwą: "Biblia: das ist: Die gantze Heilige Schrifft: Deutsch Auffs new zugerichtet". Luter stale dopracowywał swój przekład, łącznie za jego życia ukazało się pięć wydań poprawionych, z czego ostatnie w 1545 roku. Istniały też liczne wydania cząstkowe i przedruki, często obarczone błędami.
W roku 1531, na trzy lata przed ukończeniem przekładu Lutra, w Zurychu ukazała się Biblia zuryska. Był to w znacznej mierze przekład wykorzystujący cząstkowe wydania Lutra uzupełniony przez zespół tłumaczy zainicjowany przez Huldrycha Zwingliego.
Odpowiedź na przekład Lutra.
W odpowiedzi na wydanie Lutra strona katolicka w postanowiła wydać własne, w zamierzeniu lepsze wydanie, które miałoby wyprzeć Biblię Lutra. Podjęto kilka prób tłumaczeń z Wulgaty. Pierwszą z nich było wydanie w roku 1527 Nowego Testamentu Hieronima Emsera "in folio" w drukarni Wolfganga Stöckela w Dreźnie. Drugą próbę podjął Johann Dietenberger, który opublikował pełny przekład Biblii jeszcze przed Lutrem, w roku 1534 w drukarni Petera Jordana w Moguncji. Trzecią Biblię katolicką (w dialekcie szwabskim) przetłumaczył Johann Eck i wydał w roku 1537 w drukarni Aleksandra Weissenhorna w Augsburgu.
Nie były to jednak samodzielne przekłady, lecz wersje opierające się na przekładzie Lutra. Tłumaczenie Lutra poddano korektom i przeróbkom by dostosować tekst do Wulgaty. Edycje te nie dorównały jednak Biblii Lutra.
Charakterystyka przekładu.
Za podstawę tekstu Starego Testamentu służył tekst opublikowany w Brescii przez Gerszona ben Mojżesza Soncino w 1494 roku, a za podstawę tekstu Nowego Testamentu – Novum Instrumentum omne Erazma z Rotterdamu wydanie drugie z 1519 roku. Tłumacząc tekst Starego Testamentu korzystano także z Septuaginty, Wulgaty i późniejszych przekładów Biblii. Tłumacząc Nowy Testament, Luter porównywał tekst grecki z Wulgatą, raczej nie posłużył się natomiast żadnym konkretnym wcześniejszym przekładem na język niemiecki, jednak dostrzec można pewien wpływ wcześniejszych prac tłumaczeniowych.
Pierwsze wydania Biblii Lutra zawierały księgi deuterokanoniczne określone jako apokryfy. Krytyczne podejście Lutra do niektórych ksiąg Nowego Testamentu – Listu Jakuba, Listu Judy, Listu do Hebrajczyków i Apokalipsy – znalazło swój wyraz w przedmowach do ksiąg oraz adnotacjach do tekstu biblijnego, a także w zmianie tradycyjnej kolejności ksiąg Nowego Testamentu. Przekład nie zawierał kwestionowanego przez Erazma "Comma Johanneum", które dodano po śmierci Lutra (1546) – po raz pierwszy w wydaniu frankfurckim z 1574 roku.
Większość błędów tłumaczenia znajduje się w Księdze Hioba i księgach prorockich. Przyczyną błędów był niski jeszcze poziom biblistyki, która wówczas dopiero raczkowała.
Już od początku teolodzy katoliccy krytykowali tekst przekładu Lutra, zarzucając mu zafałszowanie tekstu biblijnego. Szczególnie krytykowano tłumaczenie Rz 3,28 "So halten wir es nun, daß der Mensch gerecht werde ohne des Gesetzes Werke, allein durch den Glaube" („Uważamy więc, że człowiek usprawiedliwiony zostaje bez uczynków Prawa, tylko przez wiarę”), które Luter uważał za właściwie oddający sens tekstu biblijnego w idiomatycznym niemieckim (choć nie używa słowa "allein" w Gal 2,16, gdzie jego użycie mogłoby być bardziej uzasadnione). Już współcześni Lutrowi wskazywali wszakże, że takie tłumaczenie zastosowano także w jednym z wcześniejszych przekładów.
Język.
Luter w swym tłumaczeniu posługiwał się językiem dworskim Saksonii Elektorskiej, formą języka wczesno-nowo-wysoko-niemieckiego, używanym też w komunikacji pomiędzy cesarzem a stanami, który był powszechnie zrozumiały. Luter wzbogacił tekst o słownictwo używane przez lud w tym celu przysłuchując się rozmowom prowadzonym przez prostych ludzi. Jego tłumaczenie było więc zrozumiałe dla czytelników bez względu na ich status społeczny. Był to język mówiony, a nie książkowy, Luter dbał nie tylko o poprawność tłumaczenia, ale także o rytm i równowagę tekstu. Celem Lutra było przekazanie myśli biblijnych autorów niemieckiemu czytelnikowi, dlatego starał się unikać dosłownego tłumaczenia idiomów i stosowania wyrazów obcych (przetłumaczył nawet greckie słowo "barbaros" – „barbarzyńca” jako "undeutsch" – „nie niemiec”).
Wydania po śmierci Lutra.
Po śmierci Lutra długo nie dokonywano większych rewizji tekstu jego przekładu, jednak w wydaniach pojawiały się błędy i odstępstwa od oryginału. W przedruku opublikowanym w Heidelbergu w 1568 po raz pierwszy wprowadzono podział na wersety, w wydaniu frankfurckim z 1574 roku dodano "Comma Johanneum". W niektórych wydaniach do apokryfów dodano 3 i 4 Księgę Ezdrasza oraz 3 Księgę Machabejską. Podjęta przez elektora Augusta Wettyna próba ujednolicenia tekstu nie przyniosła rezultatu. W XVIII wieku tekstem przyjętym Biblii Lutra zostało wydanie dokonane przez Cansteinsche Bibelanstalt, towarzystwo biblijne założone przez Carla Hildebranda von Cansteina.
Próby rewizji dokonane w połowie XIX wieku nie przyniosły skutku, pozycję dominującą uzyskało natomiast konserwatywne wydanie z 1863 roku autoryzowane przez połączone niemieckie władze kościelne. Ostatecznie zdecydowano się na unowocześnienie języka i w 1912 roku ukazało się zrewidowane wydanie dopuszczone przez Niemiecką Ewangelicką Komisję Kościelną. Kolejne rewizje ukazały się w latach 1956 (NT) i 1964 (ST). Rewizja z 1975 roku nie zyskała popularności, natomiast wydanie z 1984 roku weszło do powszechnego użytku. Rewizję z roku 1984 przeprowadził 70-osobowy zespół kierowany przez bp. prof. Christopha Kählera.
Kolejna rewizja tekstu (Lutherbibel 2017) ukazała się w 2016 roku z okazji obchodów 500 lat reformacji. Uwzględniła ona najnowsze osiągnięcia na polu krytyki tekstualnej i egzegezy, w warstwie językowej zachowując możliwie największe podobieństwo do przekładu Lutra. W niektórych miejscach przywrócono wersję Lutra z XVI wieku uznając po krytycznej analizie tekstu, że tekst Lutra był bliższy oryginalnemu niż późniejsze rewizje.
Wpływ Biblii Lutra.
Biblia Lutra kształtowała język niemiecki przez następne dwa do trzech wieków, wywierając także wpływ na język niemieckich klasyków takich jak Herder, Goethe czy Schiller. Pewne zwroty użyte w przekładzie, np. „rzucać perły przed wieprze” czy „I stało się w owe dni…”, przeszły do języka potocznego.
Język użyty przez Lutra stał się punktem odniesienia dla późniejszych tłumaczeń tekstu Biblii. Biblia Lutra stała się wzorem dla późniejszych przekładów niemieckich zarówno protestanckich jak i katolickich, jak również obcojęzycznych: niderlandzkich, angielskich (przekłady Williama Tyndale’a i Milesa Coverdale’a), stanowiła podstawę tłumaczeń skandynawskich (szwedzka – Biblia Gustawa Wazy z 1541, duńska Biblia Christiana III z 1550, islandzka Guðbrandsbiblía z 1584 czy fińska Biblia Krystyny z 1642), nadbałtyckich (łotewska Biblia Glücka z 1689, estońska Biblia Antona thora Hellego z 1739, litewska rękopiśmienna Biblia Jonasa Bretkūnasa z lat 1580–1590) czy słoweńskiego (Biblia Jurija Dalmatina z 1584) i Biblii górnołużyckiej z 1728.

</doc>
<doc id="1641623" url="https://pl.wikipedia.org/wiki?curid=1641623" title="Klasyczna teoria organizacji">
Klasyczna teoria organizacji

Klasyczna teoria organizacji – nurt zmierzający do określenia zasad i umiejętności leżących u podłoża skutecznego zarządzania.
Klasyczna teoria organizacji powstała w wyniku poszukiwania zasad zarządzania złożonymi organizacjami, takimi jak fabryki. Celem tego nurtu było koncentrowanie się na całej organizacji oraz sposobach uczynienia jej bardziej sprawną i skuteczną.

</doc>
<doc id="1641625" url="https://pl.wikipedia.org/wiki?curid=1641625" title="Karolina Matylda">
Karolina Matylda



</doc>
<doc id="1641627" url="https://pl.wikipedia.org/wiki?curid=1641627" title="Modlitwy do świętych">
Modlitwy do świętych



</doc>
<doc id="1641630" url="https://pl.wikipedia.org/wiki?curid=1641630" title="Siatka pojęciowa">
Siatka pojęciowa

Siatka pojęciowa – zbiór powiązanych ze sobą pojęć z danej dziedziny nauki lub z dorobku naukowego danego uczonego. 
„Pisma te są kluczem do zrozumienia myśli Webera w ogóle. To, co w pracach naukowych znalazło wyraz w formie stłumionej przez wymóg naukowej obiektywności, tu zostaje wypowiedziane z niezwykłą wyrazistością, pozwalającą dotrzeć do najgłębiej leżących założeń i przekonań. W świetle artykułów politycznych innego sensu nabierają rozwinięte przez Webera typologie i przeprowadzone analizy. Skonstruowana przez niego niezmiernie złożona i subtelna siatka pojęciowa, pozornie neutralne i ponadczasowe typy idealne, służące mu do opisu procesu rozwoju społecznego, ujawniają swoje znaczenie filozoficzne i polityczne.” – pisze Zdzisław Krasnodębski o pracach Maxa Webera zawartych w tomie "Polityka jako zawód i powołanie".
Jest jedną – obok terminologii naukowej, metody naukowej i metod badań naukowych – z teoretycznych podstaw prowadzenia pracy naukowej i gromadzenia wiedzy.
W podobnym znaczeniu używane jeat określenie „siatka terminologiczna”, czyli zbiór powiązanych ze sobą terminów z danej dziedziny wiedzy.
Podstawowa siatka pojęciowa.
Zbiór najważniejszych pojęć z danej dziedziny wiedzy jest określany jako podstawowa siatka pojęciowa. 
Podczas poznawania danej dziedziny wiedzy wyodrębnienie i zapoznanie się z podstawową siatką pojęciową jest podstawą do zrozumienia wyników badań naukowych i publikacji naukowych. Najbardziej syntetyczne przedstawienie siatki pojęciowej znajduje się w podręcznikach akademickich.
Interpretacja i integracja.
W naukach społecznych odmienne siatki pojęciowe stosowane przez różnych uczonych rodzą problemy z interpretacją ich badań i trudności w wykorzystaniu ich w badaniach własnych. Dlatego w badaniach naukowych szczególną uwagę należy poświęcić ustaleniu znaczenia terminów, którymi się posługuje i konsekwentnemu ich stosowaniu. 
Siatka pojęciowa powinna być spójna, jednolita; w obrębie danej pracy czy całej teorii naukowej należy się posługiwać pojęciami w tym samym znaczeniu. Trudność sprawia zintegrowanie pojęć tworzonych lub wykorzystywanych w pracach różnych uczonych, w ramach prezentowanych przez nich koncepcji, jako że często posługują się odmienną nazwą danego pojęcia lub odmiennym rozumieniem danego pojęcia albo wprowadzają zupełnie nowe pojęcia.
Siatka pojęciowa i wchodzące w jej skład pojęcia są przedmiotem rozważań metodologicznych. „Jaki więc charakter i status powinno mieć pojęcie systemu politycznego w siatce pojęciowej nauki o polityce?” – pyta Alfred Lutrzykowski w swej pracy wskazującej na konieczność ustalenia precyzyjnego ustalenia zakresu znaczeniowego kategorii pojęciowych systemu politycznego, politycznej organizacji społeczeństwa i ustroju politycznego.

</doc>
<doc id="1641632" url="https://pl.wikipedia.org/wiki?curid=1641632" title="Abelit">
Abelit

Abelit – mieszanina amonowo-saletrzana złożona z azotanu amonu, trotylu, dwunitrobenzenu i soli kamiennej. Swą nazwę zawdzięcza brytyjskiemu chemikowi i wynalazcy Frederickowi Augustusowi Abelowi. Jest używany i stosowany w górnictwie jako kruszący materiał wybuchowy.

</doc>
<doc id="1641633" url="https://pl.wikipedia.org/wiki?curid=1641633" title="Maria Hannowerska">
Maria Hannowerska



</doc>
<doc id="1641634" url="https://pl.wikipedia.org/wiki?curid=1641634" title="Bundesliga niemiecka w piłce nożnej (1986/1987)">
Bundesliga niemiecka w piłce nożnej (1986/1987)

Bundesliga 1986/1987 był to 24. sezon niemieckiej pierwszej klasy rozgrywkowej w piłce nożnej. Sezon rozpoczął się 8 sierpnia 1986 roku, a zakończył się 17 czerwca 1987. Brało w niej udział 18 zespołów, które grały ze sobą systemem „każdy z każdym”. Tytuł mistrzowski obronił Bayern Monachium, dla którego był to dziewiąty tytuł mistrzowski w historii klubu. Tytuł króla strzelców zdobył Uwe Rahn, który strzelił 24 bramki.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 17. i 18. drużyna tabeli spadły do 2. Bundesligi. 16. zespół Bundesligi i 3. zespół 2. Bundesligi stoczyły rywalizację systemem mecz-rewanż o pozostanie/awans do Bundesligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
FC 08 Homburg, 16. drużyna Bundesligi oraz FC St. Pauli, 3. zespół 2. Bundesligi, spotkały się w dwumeczu o miejsce w kolejnym sezonie Bundesligi. Homburg zwyciężył w rywalizacji 4:3, dzięki czemu utrzymał się w Bundeslidze.

</doc>
<doc id="1641637" url="https://pl.wikipedia.org/wiki?curid=1641637" title="Bundesliga niemiecka w piłce nożnej (1975/1976)">
Bundesliga niemiecka w piłce nożnej (1975/1976)

Bundesliga 1975/1976 był to 13. sezon niemieckiej pierwszej klasy rozgrywkowej w piłce nożnej. Sezon rozpoczął się 9 sierpnia 1975 roku, a zakończył się 12 czerwca 1976. Brało w niej udział 18 zespołów, które grały ze sobą systemem „każdy z każdym”. Tytuł mistrzowski obroniła Borussia Mönchengladbach, dla której był to czwarty tytuł mistrzowski w historii klubu. Tytuł króla strzelców zdobył Klaus Fischer, który strzelił 29 bramek.
Zasady rozgrywek.
W rozgrywkach brało udział 18 drużyn, walczących o tytuł mistrza Niemiec w piłce nożnej. Każda z drużyn rozegrała po 2 mecze ze wszystkimi przeciwnikami (razem 34 spotkania). 16., 17. i 18. drużyna tabeli spadły do 2. Bundesligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1641638" url="https://pl.wikipedia.org/wiki?curid=1641638" title="Anže Damjan">
Anže Damjan

Anže Damjan (ur. 11 września 1987 w Lublanie) – słoweński skoczek narciarski, mistrz uniwersjady z 2005 w konkursie drużynowym. Brat skoczka narciarskiego, Jerneja.
Zadebiutował w zawodach Pucharu Świata w Sapporo w 2006, gdzie zajął 45. miejsce. Jedyne punkty Pucharu Świata zdobył podczas zawodów w Planicy w sezonie 2008/2009, kiedy był 21. (ze względu na warunki rozegrano tylko jedną serię).
W drugim treningu przed konkursami w Planicy w 2009 skoczył 190 metrów i jest to jego rekord życiowy.

</doc>
<doc id="1641640" url="https://pl.wikipedia.org/wiki?curid=1641640" title="Fantestein">
Fantestein

Fantestein – przełęcz w górach Jotunheimen w Norwegii, przez którą przebiega najwyżej położona droga państwowa (droga nr 55 – "Sognefjellet"), osiągając na przełęczy wysokość 1434 m n.p.m. Przełęcz znajduje się na terytorium gminy Lom w okręgu Oppland w środkowej Norwegii.
Śnieg można spotkać w okolicach przełęczy Fantestein tuż przy drodze nawet w najcieplejsze miesiące lata – w lipcu i sierpniu. Zimą droga w rejonie przełęczy jest zamknięta od listopada aż do końca kwietnia.
Przy przełęczy, na południe od drogi 55, znajdują się niewielkie jeziorka: Fantesteinsvatnet i Tussevatnet, a nieco dalej (ok. dwóch kilometrów) na południowy zachód – liczące ok. 4,12 km² jezioro Prestesteinvatnet.

</doc>
<doc id="1641641" url="https://pl.wikipedia.org/wiki?curid=1641641" title="Kłodzko Książek">
Kłodzko Książek

Kłodzko Książek – osobowy przystanek kolejowy w Kłodzku, w województwie dolnośląskim.
W roku 2017 przystanek obsługiwał 0–9 pasażerów na dobę.
Od 13 grudnia 2020 przystanek na żądanie
Lokalizacja.
Przystanek kolejowy położony na linii kolejowej z Kłodzka do Kudowy-Zdroju. Znajduje się na niezelektryfikowanej trasie o znaczeniu lokalnym.
Historia.
W latach 70. XIX w. do Kłodzka doprowadzono linie kolejową z Wałbrzycha i Wrocławia. Następnie przystąpiono do planowania nowych odcinków, mających połączyć stolicę regionu z kurortami, położonymi na zachodzie powiatu kłodzkiego. Odcinek do Szczytnej wybudowano w latach 1886-1890. W trakcie planowania linii do Kudowy Zdroju nie przewidywano powstania przystanku na Książku.
Powstaniem przystanku zainteresowani byli wyłącznie okoliczni mieszkańcy wsi Pfaffenmühle, którzy nie mieli poparcia ówczesnych władz miasta i powiatu. Ostatecznie 5 lat po otwarciu pierwszego fragmentu trasy, po licznych petycjach zdecydowano się na uruchomienie przystanku kolejowego. Posiadał on jeden tor z jednym peronem jednoskrajniowym. Obsługą podróżnych zajmował się dróżnik, obsługujący jednocześnie przejazd wyposażony w zapory.
Po II wojnie światowej i przejęciu Kłodzka przez Polaków przemianowano przystanek na "Książek", a po włączeniu wsi w granice administracyjne miasta na "Kłodzko Przedmieście".

</doc>
<doc id="1641643" url="https://pl.wikipedia.org/wiki?curid=1641643" title="Kłodzko Przedmieście">
Kłodzko Przedmieście



</doc>
<doc id="1641645" url="https://pl.wikipedia.org/wiki?curid=1641645" title="Justus Jonas">
Justus Jonas

Justus Jonas (ur. 5 czerwca 1493 w Nordhausen, zm. 9 października 1555 w Eisfeld) – niemiecki teolog, humanista, działacz reformacji, współpracownik Marcina Lutra.
Jego prawdziwe nazwisko brzmiało Jodokus Koch. W 1506 podjął studia prawa i nauk humanistycznych na uniwersytecie w Erfurcie, gdzie w 1510 uzyskał tytuł magistra. W 1515 otrzymał święcenia kapłańskie. Stał się jednym z najbardziej aktywnych zwolenników reformacji. Brał udział w tłumaczeniu Pisma Świętego na język niemiecki.
Jego wspomnienie liturgiczne obchodzone jest 9 października.

</doc>
<doc id="1641657" url="https://pl.wikipedia.org/wiki?curid=1641657" title="Herb gminy Świdnica">
Herb gminy Świdnica



</doc>
<doc id="1641661" url="https://pl.wikipedia.org/wiki?curid=1641661" title="Maria Hanowerska">
Maria Hanowerska



</doc>
<doc id="1641662" url="https://pl.wikipedia.org/wiki?curid=1641662" title="Antonin (Granowski)">
Antonin (Granowski)

Antonin, imię świeckie: Aleksandr Andriejewicz Granowski, (ur. 21 listopada 1865 w Choriszkach – zm. 14 stycznia 1927 w Moskwie) – prawosławny biskup władykaukaski i mozdocki, jeden z liderów ruchu Żywej Cerkwi i jego pierwszy formalny zwierzchnik.
Życiorys.
Działalność przedrewolucyjna.
Urodził się w rodzinie prawosławnego diakona. Ukończył seminarium duchowne w Połtawie i zdobył dyplom magistra teologii w Kijowskiej Akademii Duchownej. 22 lutego 1890 złożył śluby zakonne. Pracował w seminariach w Moskwie, Tule, Kijowie, Chełmie. W 1898 otrzymał godność archimandryty i został rektorem seminarium w Błagowieszczeńsku nad Amurem. Częste zmiany miejsca zatrudnienia wywołane były jego trudnym charakterem i często artykułowaną krytyką nt. organizacji Rosyjskiej Cerkwi Prawosławnej. Skonfliktowany z gubernatorem w Błagowieszczeńsku, otrzymał zajęcie w cerkiewnym instytucie zajmującym się cenzurą publikacji związanych z prawosławiem. 
W marcu 1903 otrzymał godność wikariusza eparchii petersburskiej. W tym okresie uczestniczył w prowadzonych w środowiskach inteligenckich dyskusjach o przyszłości prawosławia i możliwych reformach w Cerkwi rosyjskiej. W 1908, za publikację tekstów, w których bronił trójpodziału władz, został zmuszony do osiedlenia się w Ławrze Troicko-Siergijewskiej. W 1913 został biskupem władykaukaskim i mozdockim, jednak w 1917 został przeniesiony do moskiewskiego Monasteru Objawienia Pańskiego z uwagi na zły stan zdrowia. W tym czasie zaczął opracowywać projekty koniecznych jego zdaniem zmian w liturgii prawosławnej i wprowadzać je do odprawianych nabożeństw. Za te działania otrzymał w 1921 od patriarchy Tichona zakaz publicznego odprawiania nabożeństw.
Żywa Cerkiew.
W 1921 uczestniczył w pracach Komitetu Pomocy Głodującym, gdzie poznał wielu bolszewików, w tym Michaiła Kalinina. Jego poglądy w sprawie reform w Cerkwi sprawiły, że został uznany za godnego zaufania przez rząd i poproszony o dokonanie ekspertyzy teologicznej w sprawie planowanej konfiskaty cennych przedmiotów przechowywanych w cerkwiach na potrzeby pomocy ofiarom głodu. Biskup uznał takie działanie za możliwe i godne pochwały, co było wielokrotnie podkreślane przez władze w czasie protestów wiernych w czasie przeprowadzanych konfiskat. W tym samym czasie związał się z ruchem odnowicielskim i w lecie 1922 został przez jego sobór podniesiony do rangi metropolity Moskwy, co było sprzeczne z prawem kanonicznym. Mimo swojego krytycyzmu wobec konserwatywnie nastawionej grupy hierarchów cerkiewnych występował przeciwko represjom wymierzonym w duchowieństwo, domagając się m.in. na łamach oficjalnego organu prasowego odnowicieli, "Żywej Cerkwi", ułaskawienia skazanego na śmierć metropolity piotrogrodzkiego Beniamina.
Już w 1923 wszedł w ostre konflikty z innymi liderami Żywej Cerkwi, w tym z Aleksandrem Wwiedeńskim, i stanął na czele własnej organizacji o nazwie Związek Odrodzenia Cerkwi, która stopniowo zrywała wszystkie kontakty z innymi "odnowicielami". W związku z tym został w 1923 pozbawiony godności metropolity. Od tej pory jego grupa, coraz bardziej zamknięta, działała jedynie w Moskwie, Charkowie, Włodzimierzu i Leningradzie. Prowadził parafię w cerkwi byłego Monasteru Zaikonospasskiego w Moskwie, gdzie realizował własne wizje zmienionej liturgii prawosławnej - odprawiał nabożeństwa w języku rosyjskim, zrezygnował z ikonostasu, ołtarz przesunął zaś na środek nawy cerkiewnej. 
Od 1923 do 1927 żył w zupełnym ubóstwie, zgodnie z własnymi postulatami odnośnie do postępowania kleru. Zmarł uznany przez Rosyjską Cerkiew Prawosławną za heretyka i pozbawiony stanu duchownego.

</doc>
<doc id="1641663" url="https://pl.wikipedia.org/wiki?curid=1641663" title="Antonin Granowski">
Antonin Granowski



</doc>
<doc id="1641697" url="https://pl.wikipedia.org/wiki?curid=1641697" title="Proces w Brześciu">
Proces w Brześciu



</doc>
<doc id="1641699" url="https://pl.wikipedia.org/wiki?curid=1641699" title="Martin Kove">
Martin Kove

Martin „Marty” Kove (ur. 6 marca 1946 na Brooklynie w Nowym Jorku) – amerykański aktor, reżyser i producent filmowy i telewizyjny.
Życiorys.
Wczesne lata.
Urodził się na nowojorskim Brooklynie w rodzinie żydowskiej. Chciał zostać aktorem po tym, jak wziął udział w inscenizacji w czwartej klasie. Pracował jako zastępca nauczyciela matematyki w nowojorskiej Ward Melville High School. Był wspierany przez rodziców, aby rozpocząć karierę w branży rozrywkowej. Studiował w School of the Arts na New York University.
Kariera.
Debiutował w lokalnym teatrze La MaMa Experimental TheatreClub (ETC) w sztuce Georga Büchnera "Woyzeck". Grał Lenniego Smalla w przedstawieniu Johna Steinbecka "Myszy i ludzie", a także w produkcjach off-broadwayowskich, w tym "Volpone" i "Toyland".
Po raz pierwszy trafił na ekran jako Marty w komediodramacie "Kobieta w Revolt" ("Women in Revolt", 1971). Wystąpił w komedii kryminalnej Alana Arkina "Sposób na Alfreda" ("Little Murders", 1971) obok Elliotta Goulda i Donalda Sutherlanda, a następnie pojawił się w filmach Jamesa Ivory: komedii fantasy "Dzikusy" ("Savages", 1975) z Susan Blakely i komediodramacie "Dzikie przyjęcie" ("The Wild Party", 1975) z udziałem Raquel Welch i Perry’ego Kinga. Grywał także w serialach telewizyjnych, m.in. "Kojak" (1976), "Ulice San Francisco" (1976) i "Aniołki Charliego" (1977). Stał się rozpoznawalny dzięki roli detektywa Victora Isbeckiego w serialu "Cagney i Lacey" ("Cagney &amp; Lacey", 1982–1988).
W filmie "Karate Kid" ("The Karate Kid", 1984) zagrał postać Johna Kreese’a, „złego” eksperta karate, który szkolił Johnny’ego (w tej roli William Zabka) w walce przeciw Danielowi (Ralph Macchio). Po zagraniu zdradzieckiego pilota śmigłowca w "Rambo II" ("Rambo: First Blood Part II", 1985), ponownie wcielił się w rolę Johna Kreese’a w sequelu "Karate Kid II" ("The Karate Kid, Part II", 1986) i "Karate Kid III" ("The Karate Kid, Part III", 1989). W 2018 roku powtórzył tę rolę w serialu "Cobra Kai".
W 2007 zdobył nagrodę Złotego Buta. Został mianowany honorowym marszałkiem podmiejskiej dzielnicy Tarzana w Los Angeles. Za rolę Lewisa w dramacie sensacyjnym "Ascent" (2010) z Williamem McNamarą i Davidem Chokachi zdobył nagrodę na Międzynarodowym Festiwalu Filmowym w Hoboken.
Życie prywatne.
W latach 1981–2005 był mężem Vivienne Kove. Para wychowywała wspólnie parę bliźniaków – syna, Jessego Morgana, i córkę, Rachel Olivię (ur. 2 listopada 1990).
Jest scjentologiem.

</doc>
<doc id="1641700" url="https://pl.wikipedia.org/wiki?curid=1641700" title="Witalij Szumbareć">
Witalij Szumbareć

Witalij Ihorowicz Szumbareć ukr. Вітaлій Ігорович Шумбарець (ur. 14 lipca 1983 w Krzemieńcu) – ukraiński kombinator norweski (do 2005 roku) i skoczek narciarski. Pięciokrotny (w latach 2003-2011) uczestnik mistrzostw świata w narciarstwie klasycznym, uczestnik Zimowych Igrzysk Olimpijskich 2010, były rekordzista kraju w długości skoku narciarskiego.
Na igrzyskach w Vancouver zajął 45. miejsce na skoczni normalnej. Na mistrzostwach świata najlepszym jego indywidualnym wynikiem jako kombinatora było 50. miejsce w Gundersenie w 2003 roku, zaś jako skoczka 35. miejsce na skoczni dużej w 2009. Najwyższą pozycją, jaką zajął w Pucharze Świata w skokach narciarskich, była 21., trzykrotnie zdobywał punkty tego cyklu.
Przebieg kariery.
Kombinacja norweska.
Początkowo Szumbareć uprawiał kombinację norweską. 7 stycznia 2003 w Szczyrbskim Jeziorze zadebiutował w zawodach Pucharu Świata B. Zajął 63. miejsce w sprincie. Nie zdobył nigdy punktów w zawodach tej rangi: najwyższym miejscem, jakie zajął, było 48. ze stycznia 2004 z Harrachova. 17 stycznia 2005 zajął 18. miejsce na Zimowej Uniwersjadzie 2005. Dwukrotnie uczestniczył w zawodach kombinacji norweskiej na mistrzostwach świata w narciarstwie klasycznym. W 2003 był 50. w Gundersenie i 56. w sprincie, a w 2005 52. w sprincie. Był to ostatni start Szumbarecia jako kombinatora norweskiego w zawodach międzynarodowych.
Skoki narciarskie.
W zawodach skoków narciarskich Szumbareć debiutował jeszcze jako kombinator. W 2003 wziął udział w konkursie drużynowym na mistrzostwach świata. Reprezentacja Ukrainy zajęła w nim 13. miejsce, tracąc 3,9 pkt do dwunastej reprezentacji Białorusi i ponad 80 do jedenastego Kazachstanu. W lutym 2004 po raz pierwszy wystartował w Pucharze Kontynentalnym. W zawodach w Zakopanem po skoku na odległość 76 m zajął przedostatnie, 76. miejsce.
Od 2005 rozpoczął regularne starty jako skoczek narciarski. 24 września zdobył pierwsze punkty FIS Cup, zajmując 25. miejsce w Bischofshofen. W zimowej części sezonu 2005/2006 startował w Pucharze Kontynentalnym. W żadnym konkursie nie udało mu się znaleźć w najlepszej trzydziestce. W sezonie 2006/2007 wystąpił na uniwersjadzie w Pragelato. Indywidualnie zajął na niej 32. miejsce na skoczni normalnej i 21. na skoczni dużej, a drużynowo 6. miejsce. Wystąpił też w zawodach skoków narciarskich na mistrzostwach świata w Sapporo. Na skoczni dużej był 41. indywidualnie i 13. w drużynie, a na skoczni normalnej 51. indywidualnie. W marcu 2007 zdobył pierwsze w karierze punkty Pucharu Kontynentalnego, zajmując 20. miejsce na Wielkiej Krokwi w Zakopanem.
Dzięki zdobyciu punktów do klasyfikacji generalnej PK Szumbareć mógł zadebiutować w Letnim Grand Prix i Pucharze Świata. W sierpniu 2007 zadebiutował w pierwszym cyklu, dwukrotnie zajmując 39. miejsce w Zakopanem. Pierwszy start Szumbarecia w Pucharze Świata miał miejsce 13 grudnia 2007 na skoczni normalnej w Villach. Zajął tam 46. miejsce. Wystartował w Mistrzostwach Świata w Lotach Narciarskich 2008. Odpadł w kwalifikacjach, zajmując 50. miejsce.
W zawodach skoków narciarskich na Mistrzostwach Świata w Narciarstwie Klasycznym 2009 Szumbareć zajął 35. miejsce na skoczni dużej, zaś na normalnej odpadł w kwalifikacjach. Trzykrotnie wystartował w zawodach Pucharu Świata. Jeszcze przed mistrzostwami był 48. w Zakopanem i 33. w Oberstdorfie. 20 marca 2009 zdobył pierwsze w karierze punkty w zawodach tej rangi. Zajął 25. miejsce w składających się z jednej serii zawodach na Letalnicy w Planicy. Dzień wcześniej, podczas kwalifikacji, skokiem na odległość 189,5 m ustanowił swój rekord życiowy, będący równocześnie rekordem Ukrainy.
W sezonie 2009/2010 Szumbareć regularnie startował w zawodach Pucharu Świata. W zawodach w Finlandii, Szwajcarii i Niemczech zajmował miejsca w czwartej i piątej dziesiątce, najwyższe – 36. – 20 grudnia 2009 w Engelbergu. Pierwsze w sezonie punkty zdobył 17 stycznia 2010 w Sapporo, zajmując 21. miejsce. Jest to najlepszy wynik osiągnięty kiedykolwiek przez Ukraińca w zawodach Pucharu Świata. Ponownie zdobył punkty w swoim ostatnim starcie przed Zimowymi Igrzyskami Olimpijskimi 2010 – był 28. w Klingenthal. Na igrzyskach był 45. na skoczni normalnej, a na skoczni dużej odpadł w kwalifikacjach. Podczas treningu przed konkursem drużynowym nie ustał skoku, uderzając twarzą o zeskok. W wyniku wypadku stracił na krótko przytomność i został przetransportowany do szpitala. Ukraińcy w konkursie drużynowym nie wystartowali. Szumbareć do końca sezonu nie wziął już udziału w żadnych zawodach.
W sezonie 2010/2011 czterokrotnie startował w kwalifikacjach do zawodów Pucharu Świata, ani razu nie awansując do konkursu głównego. 8 i 9 stycznia w Szczyrbskim Jeziorze dwukrotnie stanął na podium FIS Cup. Pierwszego dnia zajął trzecie miejsce, a drugiego zwyciężył. Wystartował też w konkursach skoków narciarskich na Mistrzostwach Świata w Narciarstwie Klasycznym 2011. Na skoczni normalnej był 41., a na skoczni dużej odpadł w kwalifikacjach. Po zakończeniu sezonu wziął jeszcze udział jako jeden z nielicznych skoczków spoza światowej czołówki w Adam's Bull's Eye w Zakopanem - benefisie Adama Małysza i choć zawody skoków do celu zostały odwołane to oddał symboliczny skok na pożegnanie polskiego skoczka.
W sierpniu 2011 w Szczyrku po raz drugi zwyciężył w konkursie FIS Cup. W całym sezonie ani razu nie udało mu się awansować do konkursu głównego Pucharu Świata. W zimowej części Pucharu Kontynentalnego dwukrotnie zdobył punkty: 25 i 26 lutego 2012 w Wiśle, drugiego dnia zajmując najwyższe w karierze, 12. miejsce. W sezonie 2012/2013 rzadko startował w międzynarodowych zawodach. Punkty zdobył jedynie w FIS Cup, zajmując 29. miejsce na skoczni w Wiśle.
Szumbareć jest wielokrotnym mistrzem Ukrainy w skokach narciarskich. Tytuł ten zdobywał między innymi w 2011 i 2012 roku.
Osiągnięcia – skoki narciarskie.
Puchar Kontynentalny.
Źródło:
FIS Cup.
Miejsca w klasyfikacji generalnej.
Źródło:

</doc>
<doc id="1641701" url="https://pl.wikipedia.org/wiki?curid=1641701" title="Mp3HD">
Mp3HD



</doc>
<doc id="1641705" url="https://pl.wikipedia.org/wiki?curid=1641705" title="Norwegia na Zimowych Igrzyskach Paraolimpijskich 2002">
Norwegia na Zimowych Igrzyskach Paraolimpijskich 2002

Norwegię na Zimowych Igrzyskach Paraolimpijskich 2002 reprezentowało 27 zawodników (24 mężczyzn i 3 kobiety). Norwegia zdobyła 19 medali (10 złotych, 3 srebrne, 6 brązowych)
Zawodnicy.
Narciarstwo alpejskie
Biegi narciarskie / Biathlon
Hokej na lodzie na sledgach
Drużyna hokeistów.
Faza grupowa
Finał
Norwegia przegrała w finale po rzutach karnych. Po trzech tercjach i dogrywce utrzymywał się wynik 3:3.

</doc>
<doc id="1641706" url="https://pl.wikipedia.org/wiki?curid=1641706" title="Don McCullin">
Don McCullin

Donald McCullin (ur. 9 października 1935 w Londynie) – brytyjski fotoreporter, znany głównie z reportaży wojennych i społecznych. W późniejszym etapie kariery zwrócił się ku fotografii pejzaży północnej Anglii, martwej natury i ludów egzotycznych, w tym przede wszystkim plemion Etiopii oraz ofiar AIDS. Okazjonalnie zajmował się także fotografią reklamową. Tworzy niemal wyłącznie w medium czarno-białym. Stał się pierwszym w historii fotoreporterem odznaczonym Orderem Imperium Brytyjskiego. W 2005 branżowy magazyn „Press Gazette” zaliczył McCullina do grona „40 najważniejszych dziennikarzy współczesnych”.
Życiorys.
Dzieciństwo i młodość.
Don McCullin był najstarszym z trojga dzieci w ubogiej rodzinie robotniczej, zamieszkałej przy Finsbury Park w północnym Londynie. Ojciec pracował dorywczo jako sprzedawca ryb, lecz jego chroniczna astma sprawiała, że trud utrzymywania domu spoczywał głównie na matce, pracującej przy załadunku ciężarówek. W dzieciństwie, które przypadło na okres wojny, McCullin zaznał grozy bombardowań i ewakuacji. Wczesny wiek młodzieńczy upłynął mu głównie na eskapadach motocyklowych i bójkach w towarzystwie członków miejscowych gangów. Okolice jego domu rodzinnego należały do najbardziej kryminalnie i najmniej społecznie zaawansowanych w ówczesnym Londynie. Wspomnienia wojny i ubóstwa towarzyszyły mu przez całe życie: 
Dzięki uzdolnieniom plastycznym McCullin dostał stypendium w Hammersmith School of Arts and Crafts and Buildings. Uczył się z trudem, a z czasem stwierdzono u niego dysleksję, która sprawiła, że McCullin czytać nauczył się dopiero w późnym wieku. Po śmierci ojca musiał zrezygnować ze szkoły i tym samym, w wieku 14 lat, zakończył formalną edukację.
Służbę wojskową, rozpoczętą w 1953, odbywał w RAF nad Kanałem Sueskim, u stóp Kilimandżaro w Kenii i na rozrywanym terrorem EOKA Cyprze. Nie podoławszy testowi teoretycznemu egzaminu na fotografa, spędził okres służby w ciemni, na stanowisku asystenta. Zaoszczędzony żołd przeznaczył jednak na zakup aparatu Rolleicord, którym w kooperacji z jednym z pilotów sporządził widokówki z lotniczym zdjęciem bazy, które okazały się bestsellerem. Po powrocie do życia cywilnego zastawił aparat w lombardzie i odzyskał go dopiero po interwencji matki. Wrócił też do studia animacji, w którym wcześniej pracował, lecz awans na stanowisko kolorysty uniemożliwił mu częściowy daltonizm.
Debiut.
Karierę rozpoczął w 1959, gdy społecznie zorientowany "The Observer" opublikował jego zdjęcia członków gangu "The Guv’nors". Odtąd dokumentował życie nizin społecznych Wielkiej Brytanii, choć fotografował też sceny teatralne i osobistości życia publicznego (między innymi V.S. Naipaula), głównie pod egidą "The Observer", a także "News Chronicle" i magazynu "Town". "Observer" przyjął go na stałe jednak dopiero w 1961 dzięki zdjęciom Muru Berlińskiego. Do Niemiec pojechał bez wsparcia gazety, zainspirowany fotografią instalujących żelazną kurtynę funkcjonariuszy wschodnioniemieckiej policji, na jaką natknął się w czasie miesiąca miodowego spędzanego w Paryżu. Obrazy zmilitaryzowanego Berlina określiły dalsze zainteresowania zawodowe McCullina.
Chrztem bojowym był dlań konflikt etniczny pomiędzy grecką i turecką ludnością Cypru, jaki wybuchł w roku 1963. Tam McCullin po raz pierwszy zobaczył z bliska śmierć. Za zdjęcie Turczynki opłakującej zastrzelonego męża otrzymał nagrodę główną World Press Photo.
Wojny postkolonialne.
W 1964 McCullin fotografował kryzys kongijski na zlecenie niemieckiego magazynu "Quick". Udając najemnika, przedostał się z zablokowanej rozkazem Mobutu Leopoldville (stolicy kraju) do sterroryzowanego antyrządową rebelią Stanleyville. Trafił tam na dowodzącego ekspedycją najemników legendarnego Mike’a Hoare’a, który ujęty brawurą McCullina, wcielił go do swego oddziału, by ten udokumentował rzeź powstańców Simba.
McCullin dwukrotnie wracał jeszcze do Konga. W 1967 nielegalnie przekroczył granice z Rwandą, by w mieście Bukavu dołączyć do osaczonego przez armię oddziału najemników Jeana Schramme.
W 1965 McCullin odszedł z "Observera", gdy wraz z ekspansją fotografii kolorowej przestano wysyłać go na zagraniczne misje. Po krótkiej, rozczarowującej współpracy z "The Daily Telegraph" dostał posadę w "The Sunday Times", dla którego pracował przez następne 18 lat. Na początku magazyn wysłał go do Stanów Zjednoczonych, gdzie powstały mniej znane fotografie uciekinierów z Kuby, mieszkańców dorzecza Missisipi, członków Ku Klux Klanu i chicagowskich policjantów. W tym okresie powstały też portrety Michelangela Antonioniego, jak również zdjęcia użyte w "Powiększeniu" jego autorstwa.
W 1967 McCullin zrobił reportaż o klęsce głodu w indyjskim Biharze, zaś w czerwcu znalazł się w Kairze, by obserwować nabrzmiewający konflikt izraelsko-arabski. Wojna wybuchła dzień po jego powrocie do Anglii, poprzedzonym dwoma tygodniami bezowocnego oczekiwania. Przez Cypr dostał się do Izraela i niemal wpadł w ręce Arabów, gdy nieumyślnie wyprzedził izraelskie natarcie na Jerozolimę.
Do Wietnamu McCullin pojechał po raz pierwszy w 1965 na zlecenie "The Illustrated London News" i ponownie w 1966 wysłany przez "Quick". Jednak najbardziej ikoniczne fotografie wojny wietnamskiej wykonał w 1968 podczas, będącej następstwem ofensywy Tết, bitwy o Huế. Należy do nich między innymi magnetyzujący portret, odrętwiałego na skutek szoku bitewnego, żołnierza marines.
McCullin dokumentował wojnę w Biafrze od jej początku w 1967 po stronie plemienia Ibo, wbrew przeważającym w Wielkiej Brytanii sympatiom pronigeryjskim. Podczas pierwszej misji dołączył do biafryjskiego oddziału, którego zadaniem było zdobycie mostu przez Niger w Onitsha, na tyłach wroga. Oddział został zdziesiątkowany, a McCullin ledwie uszedł z życiem. W 1969 w pobliżu linii frontu trafił na sierociniec z kilkuset dziećmi znajdującymi się na granicy śmierci głodowej. Stamtąd pochodzi jedno z najbardziej poruszających jego zdjęć, przedstawiające kilkuletniego albinosa trzymającego w uwiędłej ręce pustą puszkę po konserwie. Odtąd na fotografiach McCullina walczący zaczęli stopniowo ustępować miejsca ofiarom przemocy.
W tym czasie McCullin odbył też pierwszą podróż do Indii, fotografował Tuaregów w Nigrze i plemiona Nowej Gwinei, a także wojny w Erytrei i Czadzie. W 1968, zatrzymany na granicy czechosłowackiej, nie zdołał zarejestrować wydarzeń praskiej wiosny. Na początku lat 70. McCullin nawiązał znajomość z brytyjskim podróżnikiem i pisarzem Normanem Lewisem. Jej efektem były reportaże poświęcone zanikającym kulturom plemiennym Indian w Brazylii, Wenezueli, Gwatemali i innych rejonach Ameryki Łacińskiej. W połowie dekady obydwaj będą badali życie plemion Aché w Paragwaju i Panare w Wenezueli.
Równolegle McCullin prowadził projekt poświęcony bezdomnym we wschodnim Londynie, oraz fotografował Beatlesów, na życzenie zespołu. Odrzucił też propozycję członkostwa w prestiżowej agencji Magnum.
W czerwcu 1970 McCullin pojechał do Kambodży. Kiedy w okolicach Prey Veng grupa rozpoznawcza, z którą podążał, trafiła pod silny ogień Czerwonych Khmerów, jedną z kul zatrzymał aparat Nikona, wiszący na jego szyi. Kilka dni później pod Phnom Penh wraz z oddziałem spadochroniarzy wszedł w zasadzkę i został trafiony odłamkami pocisku moździerzowego. W drodze do szpitala, mimo poważnych obrażeń, zdołał uwiecznić agonię żołnierza, który zasłonił go od eksplozji.
Cztery miesiące później McCullin był już w Ammanie, z którego jordańska armia wypierała palestyńskich bojowników związanych z OWP. Po jałowym tygodniu spędzonym w oblężonym hotelu udało mu się zdobyć na wyłączność relację z audiencji w królewskim pałacu.
W 1971 McCullin z własnej inicjatywy znalazł się we wschodnim Pakistanie, gdzie pośród monsunowych deszczów i epidemii cholery fotografował uchodźców z Bengalu, gdzie toczyła się wojna o niepodległość Bangladeszu.
Końcem roku McCullin, wraz z innymi dziennikarzami, został uznany za zaginionego w Ugandzie, pogrążonej w chaosie po zamachu stanu. Spędził wówczas pięć dni w więzieniu Makindye na przedmieściach Kampali, będącego katownią reżimu Idi Amina. Celę dzielił z Bobem Astlesem, pierwowzorem bohatera filmu Ostatni król Szkocji. Uwolniony, otrzymał dożywotni zakaz wjazdu do Ugandy.
Wojny religijne i ideologiczne.
W tym czasie McCullin rozpoczął bieżące reportaże z konfliktu w Irlandii Północnej. Za radą informatora, w końcu stycznia 1972 wybierał się do Derry, jednak redakcja wysłała go gdzie indziej, w wyniku czego nie miał szansy zarejestrowania wydarzeń krwawej niedzieli.
W 1972 McCullin towarzyszył delegacji Lorda Thomsona, wydawcy zarówno "Timesa", jak i "Sunday Timesa", w jego podróży do Chin. Zaciąwszy się przy goleniu i skrępowany wyjściową garderobą przegapił epokowe wydarzenie, jakim był uścisk lordowskiej dłoni z tą, należącą do premiera Zhou Enlai.
McCullin wrócił do Wietnamu w kwietniu tego samego roku, kiedy obecność tam wojsk Stanów Zjednoczonych spadła do 65 000, a zachodnia opinia publiczna uznawała konflikt za dogasający. Był wtedy świadkiem odwrotu wojsk Wietnamu Południowego po bitwie pod Quảng Trị, będącej początkiem zwycięskiej ofensywy Północy, a następnie zaciekłych walk w okolicach miasta An Lộc. O tych ostatnich napisał później: „Co do koncentracji zniszczeń, te dwadzieścia cztery godziny mojego życia należały do najgorszych – co mówi coś o żywotności Zapomnianej Wojny”. Po krótkim wypadzie do Kambodży wrócił do Anglii, gdy samolot, którym poleciał na południe od Phnom Penh, został zestrzelony przez Khmerów, nim wzbił się do powrotnego lotu.
W październiku 1973 McCullin pojechał na wojnę do Izraela. Gazeta odwołała go do kraju, kiedy na Wzgórzach Golan zginął jego redakcyjny kolega Nicholas Tomalin. McCullin wrócił z okularami, znalezionymi przy zwłokach przyjaciela, do których dostał się pod syryjskim ostrzałem, i bez zdjęć. Następne półtora roku upłynęło mu na wykonywaniu mniej ryzykownych zleceń, z tego okresu pochodzą między innymi fotografie okolic Wału Hadriana i algierskich imigrantów w Marsylii.
W 1975, w przededniu przejęcia władzy przez Pol Pota, raz jeszcze znalazł się w Kambodży. Ewakuując się z niej na polecenie redakcji, trafił do Sajgonu, gdzie odkrył, iż tamtejsze władze uznały go za "persona non grata". Do Anglii udało mu się wrócić na pokładzie samolotu z wietnamskimi uchodźcami.
Na przełomie 1975/1976 McCullin udał się do Libanu ogarniętego wojną pomiędzy chrześcijanami i muzułmanami. Większość czasu spędził, podążając szlakiem chrześcijańskiej Falangi i dokumentując masakrę w zamieszkałej przez Ormian, Kurdów i Palestyńczyków części Bejrutu. Zdjęcie członka chrześcijańskiej bojówki grającego radośnie nad ciałem zamordowanej Palestynki ściągnęło na McCullina wyrok śmierci.
Osobiste zainteresowanie i wiedza, jaką w kwestii palestyńskiej zdobył McCullin, sprawiły, że wracał na Bliski Wschód jeszcze kilkakrotnie. Owocem odbytych w 1979 w Libanie spotkań z Jaserem Arafatem i innymi przywódcami Fatahu, była książka "The Palestinians", stworzona we współpracy z Jonathanem Dimbleby.
Jesienią poprzedniego roku McCullin znalazł się w nabrzmiewającym rewolucją Iranie, gdzie w Tabas przeżył jedno z najtragiczniejszych trzęsień ziemi dekady. Fotografował także ludność irańskiego Kurdystanu. Powrócił tam już po obaleniu szacha, gdy trwał kryzys wywołany uwięzieniem pracowników amerykańskiej ambasady. Zdobył wtedy unikatowe zdjęcia mułłów, którzy na strzelnicy pod Teheranem z pełnym zaangażowaniem urzeczywistniali sen ajatollaha Chomeiniego o „dwudziestomilionowej armii”.
Wojna o siebie.
Po powrocie z Bliskiego Wschodu McCullin poczuł się emocjonalnie wyeksploatowany, a na skutek czasowego zamknięcia "The Sunday Times" stracił większość zleceń. Lata obserwacji przekształcających się tożsamości zbiorowych, jak i wewnętrzna potrzeba uporządkowania własnych doświadczeń skierowały jego uwagę ku dziedzictwu własnego kraju. Przez kolejne dwa lata zajmował się głównie dokumentowaniem zapóźnionych cywilizacyjnie rejonów północnej Anglii. Później wspominał swe ówczesne poszukiwania: 
Efektem eskapad McCullina był album "Homecoming", który określono jako „zbiór zdjęć wojny, zrobionych w czasie pokoju”.
W 1980 McCullin został uhonorowany wystawą jego wojennych fotografii w Muzeum Wiktorii i Alberta. Towarzyszył jej album "Hearts of Darkness", opatrzony wstępem pióra Johna le Carré, z którym McCullin się zaprzyjaźnił.
Tego samego roku McCullin udał się do Afganistanu, jednak po kilkudniowym górskim marszu z oddziałem mudżahedinów zawrócił zorientowawszy się, że nie zostanie dopuszczony w pobliże frontu. Podobnie niepowodzeniem zakończyła się jego reportaż z uzyskującej niepodległość Rodezji, do której przybył, gdy rebelianci składali już broń, a także późniejszy, z wojny domowej w Sri Lance, gdzie nie zdołał dostać się na obszar działań wojennych. Dodatkowo, po uciążliwym dochodzeniu, został formalnie upomniany przez Kolegium Prasowe po skardze aresztowanego, którego sfotografował, dokumentując pracę policji.
Wiosną 1982 McCullin pojechał do Salwadoru, który pośród wojny domowej szykował się do wyborów. Mimo praktykowanych przez wojska rządowe egzekucji dziennikarzy kontaktujących się z wrogiem, udał się do obozu lewicowych guerillas. Aresztowany w drodze powrotnej naświetlił negatyw, by uniknąć śmierci. Fotografując małoletnich bojowników podczas walk o Usulután spadł z dachu, łamiąc rękę w pięciu miejscach. Z oblężenia wydostał się dopiero następnego dnia, a kontuzja ręki okazała się trwała.
W tym samego roku McCullin przeżył swe największe zawodowe rozczarowanie – Ministerstwo Obrony odmówiło akredytowania jego wyjazd na wojnę o Falklandy, o który McCullin zabiegał desperacko, mimo ręki na temblaku. Zaoferował nawet, że zostanie korespondentem Imperial War Museum za funta miesięcznie, przegrał jednak z konspiracyjną polityką Taczeryzmu. Jeszcze wiele lat później wspominał z furią: 
Od początku lat 80. McCullin czekał na swą ostatnią wojnę, która zakończyłaby jego reporterską karierę: 
Wojna ta nadeszła wraz z inwazją, jakiej początkiem czerwca 1982 Izrael dokonał na południowy Liban. W sierpniu, mimo obowiązującego wciąż wyroku śmierci wydanego przez falangistów, McCullin przedostał się do Bejrutu, w samą porę, by stać się świadkiem masakry, dokonanej przez nich w palestyńskich obozach uchodźców w Sabrze i Shatilii. Ostatnie frontowe fotografie McCullina miały przedstawiać podopiecznych domu dla obłąkanych, zdruzgotanego ogniem izraelskiej artylerii oraz zrozpaczoną Palestynkę, która zaatakowała go, gdy uchwycił ją przed gruzami, które pogrzebały jej rodzinę. Fakt, że fotografował bez zgody kobiety, a także to, iż zginęła ona wkrótce po zajściu, sprawiło, że tylko raz zrobił odbitkę tego zdjęcia – by w charakterze ekspiacji opublikować ją w swej autobiografii.
Pokój.
W 1983 McCullin portretował Francisa Bacona i został wysłany przez "The Sunday Times" na poszukiwanie „najgorszego miejsca na ziemi”. Jego wybór padł na wyspę Fernando Po w zdewastowanej reżimem Francisco Nguemy Gwinei Równikowej.
W tym czasie doszło do zmiany na stanowisku redaktora naczelnego gazety, zajmowanego odtąd przez Andrew Neila, namaszczonego przez Ruperta Murdocha, który kupił tytuł dwa lata wcześniej. Nowe tendencje w magazynie, które w słowach McCullina sprowadzały się do „pisania o stylu życia, zamiast o życiu”, zaczęły osiągać masę krytyczną, gdy nie dostał on zgody na wyjazd do głodującej Etiopii, ani do Południowej Afryki dogorywającego apartheidu. W wywiadzie udzielonym magazynowi Granta McCullin dał upust swym odczuciom, stwierdzając między innymi: „Po co się zabijać dla właściciela gazety, któremu nawet nie drgnęłaby powieka na wieść o twojej śmierci?”. McCullin zakończył współpracę z "Sunday Times" w 1984.
Po początkowej konsternacji związanej z sytuacją zawodową McCullin podjął wysiłek przestawienia swej kariery na nowe tory. W 1985 udał się do Indii, by fotografować religijne rytuały pielgrzymów nad Gangesem. Po przeprowadzce do Somerset na północy Anglii, gdzie kupił dom, skupił się na obrazowaniu tamtejszych krajobrazów, których kolekcja ukaże się w 1988 pod tytułem "Open Skies". W celach zarobkowych zaczął w tym czasie zajmować się fotografią reklamową, głównie na rzecz kampanii społecznych. Pierwszą z nich wykonał w ramach akcji rekrutacyjnej policji. Po latach wspominał, jak udało mu się wykorzystać reportażowy styl na rzecz komercyjnego przekazu: 
W 1990 opublikował autobiografię z nadzieją zamknięcia awanturniczego i naznaczonego cudzą i własną rozpaczą okresu swojego życia. Jednak kiedy wybuchła wojna w Zatoce Perskiej, nie pojechał na nią tylko dlatego, że władze Arabii Saudyjskiej odmówiły mu wizy. Rok później udał się wszelako do Iraku z ramienia "Independent Magazine", by zrobić reportaż o Kurdach eksterminowanych przez reżim Saddama Husajna. Po czterech latach wrócił też do zachodniej Nowej Gwinei wraz z Normanem Lewisem.
W latach 1996-1997 gromadził materiał o Indiach, opublikowany dwa lata później w osobnym albumie. Koniec tysiąclecia to projekt dla Christian Aid o ofiarach AIDS w Południowej Afryce, Botswanie i Zambii. W 2002 McCullin fotografował żyjących w dolinie rzeki Omo w Etiopii nomadów Mursi, którzy ze zdobyczy zachodniej cywilizacji przyswoili sobie jedynie karabin kałasznikow. Dwa lata później ukończył kolejny projekt na temat epidemii AIDS. W 2007 McCullin pojechał do Darfuru, by zrobić reportaż o tamtejszych uchodźcach dla Oxfamu. Wtedy też stworzył cykl 10 portretów przywódców grup religijnych Wielkiej Brytanii.
W 2005, podczas realizacji dokumentu dla kanadyjskiej stacji CBC wyznał, że uważa swą karierę za marnotrawstwo czasu, gdyż jego praca nie wywarła żadnego wpływu na świat.
Życie osobiste.
W 1961 McCullin poślubił poznaną dwa lata wcześniej urzędniczkę Christine Dent. Mają trójkę dzieci – Paula, Jessicę i Alexandra. Pod koniec lat 70., fotografując pokaz mody w Paryżu, McCullin poznał Laraine Ashton, założycielkę agencji IMG Models. Po powrocie z ostatniej misji w Libanie zamieszkał z nią, opuściwszy żonę. W 1987 urodził się ich syn Claude, rok po tym, jak kupili dom w Somerset, w którym McCullin znajduje wreszcie nieco ukojenia i w którym mieszka do dziś. W 1988 Christine, po długiej agonii, umiera na raka – nie dożywając ślubu ich syna, zaplanowanego na ten sam dzień. Jej odejście obudziło stare demony i skłoniło McCullina do przewartościowania jego życia. W efekcie związek z Laraine rozpadł się. W 1995 McCullin ożenił się z Marilyn Bridges, Amerykanką specjalizującą się w fotografii lotniczej. Dystans między Somerset i Nowym Jorkiem rozdzielił ich definitywnie po sześciu latach. Wkrótce McCullin ożenił się z Catherine Fairweather, dziennikarką działu podróży w "Harper’s and Queen", z którą ma piąte dziecko, syna Maxa.
Młodszy brat McCullina, Michael, również wybrał życie wypełnione ryzykiem, dosłużywszy się stopnia sierżanta w szeregach Legii Cudzoziemskiej. Po wielu latach rozłąki McCullin spotkał go w 1970, gdy obydwaj znaleźli się w Czadzie – Michael by tłumić powstanie przeciw prezydentowi François Tombalbaye, Don by dokumentować efekty jego działań. Spotkanie w okolicach Faya-Largeau trwało niewiele ponad godzinę i skończyło się afrontem, gdy McCullin nie przyjął podarku, jakim była myśliwska strzelba wygrana w karty przez Michaela. W 1995, w wieku 51 lat, Michael opuścił Legię i zajął się organizowaniem wycieczek typu "adventure tour" na Korsyce.
Warsztat.
Pierwszym aparatem fotograficznym McCullina był średnioformatowy Rolleicord IV, którym wykonał między innymi przełomowe dla jego kariery zdjęcie członków gangu. Po przejściu na zawodowstwo, zamienił go na małoobrazkowy Pentax, z którym zaznajomił go Philip Jones Griffiths. Przez większość czasu fundamentem wyposażenia McCullina pozostał zestaw: aparat Nikon F z obiektywem 28 mm oraz charakteryzujący się dużą czułością czarno-biały film Tri-X Kodaka. Regularnie używał też lustrzanek Olympusa, model OM 1 i 2. Do średniego formatu wrócił, fotografując martwą naturę, między innymi aparatem Linhof.
Na wrażliwość artystyczną McCullina silny wpływ miały fotografie z frontów II wojny światowej reporterów takich, jak Robert Capa czy Eugène Smith. Podziwiał też zmysł społeczny Paula Stranda i Billa Brandta, którego namówił kiedyś na spotkanie i który podobnie jak McCullin dokumentował zacofaną północ Anglii.
Dokumentacyjna wartość i wiarygodność zdjęć McCullina pochodzi z ich bezpośredniości i braku dystansu. Prawda jego fotografii zasadza się bardziej na refleksie, niż na refleksji. Wielokrotnie sprzeciwiał się on nazywaniu go „artystą”, preferując termin „fotograf”, by podkreślić informacyjny i interwencyjny charakter swej pracy. Jak sam powiedział: Nie wzbraniał się natomiast przed określaniem go „propagandystą” i raz jeden uchybił wymogom obiektywizmu – aranżując zdjęcie, na którym obok zwłok północnowietnamskiego żołnierza rozłożył jego przedmioty osobiste, którymi nie zainteresowali się szabrujący marines.
Sam McCullin twierdzi, że niezaprzeczalne walory artystyczne jego prac, porównywanych nieraz do ikon bądź obrazów Goi, są pochodną natury fotografowanych przezeń scen, nie zaś rozmyślnej stylizacji: 
Swoje negatywy jednak McCullin zawsze traktował z wielkim namaszczeniem, miał zwyczaj dostarczać je osobiście, miast przez kuriera. Co ważniejsze, sam obrabia je w ciemni i wywołuje, co również stanowi dlań bardzo istotny element procesu twórczego. O perfekcjonizmie McCullina jeden z jego współpracowników powiedział:
Odbitki o przesyconych czerniach i celowo podniesionym kontraście, jakie wychodzą spod rąk McCullina, najlepiej jego zdaniem korespondują z przedstawioną na nich rzeczywistością: 

</doc>
<doc id="1641708" url="https://pl.wikipedia.org/wiki?curid=1641708" title="Ziemia hulczyńska">
Ziemia hulczyńska

Ziemia hulczyńska ("ziemia hluczyńska", "Kraik hulczyński", "kraj hulczyński", czes. "Hlučínsko", niem. "Hultschiner Ländchen", hulcz. "Prajzsko", "Prajsko") – fragment dawnego niemieckiego Górnego Śląska, zlokalizowany wokół miasta Hulczyn, przekazany po I wojnie światowej Czechosłowacji, mimo protestów lokalnej społeczności pragnącej pozostać w granicach Niemiec (Republiki Weimarskiej). Powierzchnia regionu wynosi 316,76 km², a w 2001 r. liczba jego ludności wynosiła 73 914 osób, co daje gęstość zaludnienia 230 os./km².
Region położony jest we wschodnio-północnej części Republiki Czeskiej, w kraju morawsko-śląskim, pomiędzy Opawą na zachodzie a Ostrawą oraz Boguminem na wschodzie i w południowo-wschodniej części Niziny Śląskiej – Płaskowyżu Głubczyckim. Historycznie południową granicę stanowiła rzeka Opawa, aż do punktu jej ujścia do Odry (w Ostrawie), wzdłuż której w górę przebiegała dalsza południowo-wschodnia granica regionu. Od strony północnej graniczy z Polską.
Podział administracyjny.
Większość obszaru ziemi hulczyńskiej stanowi 27 samodzielnych gmin w północnej części powiatu Opawa (w tym 3 miasta wyróżnione pogrubieniem):
Bělá (Bielau)Bohuslavice (Buslawitz)Bolatice (Bolatitz)Chlebičov (Klebsch / Klebesch)Chuchelná (Kuchelna)Darkovice (Groß Darkowitz) Dolní Benešov (Beneschau)Hať (Haatsch) Hulczyn (Hultschin)Hněvošice (Schreibersdorf)Kobeřice (Köberwitz)Kozmice (Kosmütz) Kravaře (Deutsch Krawarn)Ludgeřovice (Ludgierzowitz / Ludgerstal)Markvartovice (Marquartowitz / Markersdorf)Oldřišov (Odersch)Píšť (Pyschcz / Sandau)Rohov (Rohow)Služovice (Schlausewitz)Strahovice (Strandorf)Sudice (Zauditz)Šilheřovice (Schillersdorf)Štěpánkovice (Sczepankowitz / Schepankowitz)Třebom (Thröm)Velké Hoštice (Groß Hoschütz)Vřesina (Wrzessin / Wreschin)Závada (Zawada bei Beneschau)
Od 1992 r. zrzeszone są one w mikroregionie "Sdružení obcí Hlučínska".
Ponadto region współtworzyły dawniej niezależne miejscowości a obecnie części miast: Malé Hoštice (Klein Hoschütz) w Opawie oraz ostrawskie: Hošťálkovice (Hoschialkowitz / Gottschalksdorf), Lhotka (Ellguth), Petřkovice (Petrzkowitz / Petershofen), Antošovice (Antoschowitz) i Koblov (Koblau).
Ludność.
Autochtoniczna ludność zwykła sama identyfikować się jako Morawcy (Moravci) lub Prajzáci (Prusacy) i posługiwała się specyficzną mową zaliczaną do gwar laskich. Ludność zamieszkującą na południe od rzeki Opawy, na dawnym Śląsku Austriackim przezwali oni "Císarákami". W 1890 ziemia hulczyńska liczyła 39774 mieszkańców, z czego 34668 (87,2%) była czeska, 4273 (10,7%) niemiecka a 832 (2,1%) polska (z czego 254, ponad 30%, w miejscowości Bolatice). Jedynie Třebom (niem. "Thröm") i Sudice (niem. "Zauditz") były zamieszkałe w większości przez Niemców.
Według ogólnoczeskiego spisu ludności z 2001 r. w 27 samodzielnych gminach położonych w granicach regionu mieszkało 65 120 osób, z czego pod względem zadeklarowanej narodowości 57 088 (87,7%) stanowili Czesi, 2332 (3,6%) Ślązacy, 1679 (2,6%) Niemcy, 1197 (1,8%) Morawianie, 756 (1,2%) Słowacy, a 124 (0,2%) Polacy. W największym odsetku ludność o śląskiej identyfikacji narodowej zamieszkiwała miejscowości położone na północny zachód od Hulczyna. Aż 18 z 25 gmin na Śląsku Czeskim, w których odnotowano ponad 3% udział takiej ludności znajdowało się właśnie w ziemi hulczyńskiej, jak również te z największymi: 10,2% w Kobeřicach, 8,2% w Chuchelnej i 8% w Strahovicach. Największy odsetek Niemców zamieszkiwał Kravaře (8%) i Třebom (7,4%), najwięcej narodowych Morawian żyło w Služovicach (4,3%) i Bělej (4%), zaś Słowaków w Třebomie (7,4%) i Rohovie (4,6%).
"Hulczyńskie" części miast Opawa i Ostrawa zamieszkiwało w 2001 r. łącznie 8794 osób.
Historia.
Obszar ziemi hulczyńskiej zamieszkały był w dobie plemiennej przez Gołęszyców, choć leżące w centrum regionu Pogórze Hulczyńskie (Hlučínská pahorkatina) nie należało do najkorzystniejszych obszarów do zamieszkania. W wiekach X-XII obszar tego plemienia stanowiły przedmiot ciągłych wojen polsko-czeskich. Jednoznacznie przy Królestwie Czech obszar ten pozostał w wyniku pokoju kłodzkiego. Obszar kraiku hulczyńskiego należał początkowo do Margrabstwa Moraw i diecezji ołomunieckiej. Pierwszą miejscowością regionu wzmiankowaną historycznie były Koběřice w 1183 r., jeszcze przed samą Opawą (1195 r.). Przynależność państwowo-kościelna ukształtowała miejscowy język, a wzmianki nazw miejscowości już w XIII wieku wykazują wpływy czeskie (np. zamiana litery "g" w "h"). W tym stuleciu dotarło tu również osadnictwo niemieckie, któremu można przypisać powstanie stolicy regionu – miasta Hulczyn w 1265 r., choć genetycznie niemieckie nazwy miejscowe pojawiły się dopiero w XIV wieku. Ostatecznie na początku tego stulecia wydzielono również księstwo opawskie, połączone z raciborskie, z którego w 1377 r. wydzielono księstwo karniowskie, które objęło miejscowości w północno-zachodniej części ziemi hulczyńskiej. Księstwa ta zaczęto zaliczać w poczet księstw górnośląskich od końca XV wieku, ale proces ten nigdy w pełni nie zakończył się i region czasem jeszcze uważano za część Moraw, a jego mieszkańców za Morawian.
Terytorium ziemi hulczyńskiej przed I wojną światową stanowiło południową część powiatu raciborskiego (położonego w rejencji opolskiej). Po przegranej przez Niemcy wojnie w lutym 1919 r. na konferencji paryskiej Czechosłowacja wysunęła roszczenie terytorialne do obszaru niemieckiego Śląska od Głuchołaz na zachodzie po Łąkę przy Pszczynie z Raciborzem i Rybnikiem. Ostatecznie przekazano Czechosłowacji 4 lutego 1920 w ramach traktatu wersalskiego jedynie obszar o powierzchni niespełna 317 km². Powodem było zamieszkiwanie go w znacznej mierze przez ludność mówiącą po morawsku (gwary laskie) i czesku, chociaż przyłączono dwie czysto niemieckie miejscowości (Trzebom i Sudice) a sześć morawskich pozostawiono w Niemczech (Bolesław, Borucin, Krzanowice, Pietraszyn, Pietrowice Wielkie, Owsiszcze z Nową Wioską). Ludność ta nie miała jednak czeskiej świadomości narodowej, a pomysł przyłączenia do Czechosłowacji nie zyskał uznania mieszkańców, którzy bezskutecznie protestowali przeciwko tej decyzji.
2 października 1938, po traktacie monachijskim, okolice Hulczyna, razem z Krajem Sudetów, przeszły w ręce hitlerowskich Niemiec. Na powrót stał się on częścią rejencji opolskiej i powiatu raciborskiego w ramach Okręgu Rzeszy Śląsk 30 października 1938 i od 1941 r. w ramach Okręgu Rzeszy Górny Śląsk.
Po przegranej przez Niemców II wojnie światowej, 9 maja 1945, władze czechosłowackie ponownie zajęły zagrabiony im obszar, a w drugiej połowie 1945 r. raz jeszcze podjęły próbę podporządkowania sobie m.in. południowej części polskiego Górnego Śląska razem z Raciborzem, Koźlem, Głubczycami, Prudnikiem oraz Nysą. Do końca czerwca Czesi pozostali na terenie kilku miejscowości na polskim Śląsku. 20 lipca 1946, w czasie wizyty na Kremlu, strona radziecka skłoniła Czechów do rezygnacji z terytorialnych żądań do ziem polskiego Śląska oraz Polaków do rezygnacji z czeskiej części Zaolzia. Ostatecznie przebieg granicy unormowano 13 stycznia 1948 w Warszawie umową, pomiędzy Polską a Czechosłowacją.
11 kwietnia 1960 ziemia hulczyńska została przyłączona do powiatu Opawa w ramach kraju północnomorawskiego, a od 2000 r. powiat przeniesiono do kraju morawsko-śląskiego.

</doc>
<doc id="1641712" url="https://pl.wikipedia.org/wiki?curid=1641712" title="Pałac Marmurowy w Poczdamie">
Pałac Marmurowy w Poczdamie

Pałac Marmurowy (niem. "Marmorpalais") – wczesnoklasycystyczny pałac na brzegu Jeziora Świętego (niem. "Heiliger See") w Nowym Ogrodzie w północnym Poczdamie (Brandenburgia, Niemcy).
Wybudowany w latach 1787–1792 na zlecenie Fryderyka Wilhelma II przez Karla von Gontarda oraz Carla Gottharda Langhansa.
Pałac Marmurowy należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Pałac powstał na zlecenie Fryderyka Wilhelma II, bratanka i następcy bezdzietnego Fryderyka II Wielkiego, jako rezydencja prywatna. W przeciwieństwie do barokowych i rokokowych pałaców Fryderyka Wielkiego, budowlę wzniesiono w nowym wówczas stylu klasycystycznym.
W 1797 rozpoczęto rozbudowę rezydencji według planów Michaela Philipa Boumanna, które przewidywały dodanie dwóch jednopiętrowych skrzydeł bocznych. Ich fasady zdobić miały marmurowe galerie. Niezbędny surowiec uzyskano poprzez przeniesienie marmurowej kolumnady autorstwa Georga Wenzeslausa von Knobelsdorffa z fryderycjańskiej części parku Sanssouci.
Śmierć monarchy w 1797 przerwała prace nad pałacem. Jego syn i następca Fryderyk Wilhelm III dopilnował wykończenia pałacu z zewnątrz.
W latach 30. XIX w. do pałacu wprowadził się książę Wilhelm, późniejszy cesarz Wilhelm I, z małżonką Augustą. Para książęca zamieszkała w pałacu tymczasowo, oczekując na ukończenie prac nad ich nową siedzibą zamkiem Babelsberg (1835–1849). Brat Wilhelma, Fryderyk Wilhelm IV zlecił prace nad urządzeniem wnętrz skrzydeł pałacu Ludwigowi Ferdinandowi Hessemu (1843–1848).
Modernizację pałacu przeprowadzono pod koniec XIX w., kiedy zamieszkał tu wraz z rodziną książę Wilhelm, późniejszy cesarz Wilhelm II (1881–1888). W 1892 urodziła się tu Wiktoria Luiza, jedyna córka Wilhelma II.
W latach 1904–1917 w pałacu mieszkał najstarszy syn cesarza Wilhelma II, kronprinz Wilhelm i jego żona Cecylia, zanim przenieśli się do nowo wybudowanego pałacu Cecilienhof. W 1907 w pałacu urodził się książę Ludwik Ferdynand, głowa rodu Hohenzollernów od 1951 do śmierci w 1994.
Po zakończeniu I wojny światowej i abdykacji Wilhelma II w 1918 majątek Hohenzollernów został skonfiskowany przez rząd. Po uchwaleniu ustawy "O ułożeniu stosunków majątkowych pomiędzy państwem pruskim a członkami dawniej panującego pruskiego domu królewskiego" 26 października 1926 Pałac Marmurowy przeszedł w posiadanie państwa pruskiego, a następnie pod opiekę utworzonego w 1927 Zarządu Państwowych Pałaców i Ogrodów (niem. "Verwaltung der Staatlichen Schlösser und Gärten"), obecnej Fundacji Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg"). W sierpniu 1932 w pałacu otwarto muzeum wnętrz.
Pałac znacznie ucierpiał pod koniec II wojny światowej – bomba zniszczyła skrzydło północne, a wybuch granatu znacznie uszkodził korpus właściwy. Kolejne szkody powstały po 1946, kiedy w pałacu urządzono kasyno oficerskie Armii Czerwonej. W 1961 w budynku otwarto muzeum wojska niemieckiego (niem. "Deutsche Armeemuseum der DDR"), gdzie wystawiono broń historyczną, mundury oraz dokumenty. Przed pałacem stanęły armaty, czołg T-34, kuter torpedowy, samolot myśliwski MiG i rakieta. Narodowa Armia Ludowa planowała od 1984 gruntowną renowację budowli, którą rozpoczęto jednak dopiero w 1988, a ukończono w 1990 już po przekazaniu pałacu pod opiekę fundacji Pruskie Pałace i Ogrody Berlin-Brandenburg. Eksponaty militarne usunięto w 1989. Po przeprowadzeniu najpilniejszych prac renowacyjnych pałac został częściowo otwarty dla zwiedzających w 1997. Gruntowną renowację budowli kontynuowano do 2008. Pozostałe części pałacu udostępniono publiczności w 2006.
Architektura.
Architektura zewnętrzna.
Dwupiętrowy pałac z czerwonej cegły wzniesiono na planie kwadratu. Swoją nazwę zawdzięcza charakterystycznej dekoracji z białego i szarego marmuru śląskiego. Na płaskim dachu spoczywa okrągły belweder, skąd roztacza się widok na jezioro i pałac na Pawiej Wyspie.
Na południe od pałacu stoi marmurowy obelisk projektu Langhansa z 1793 ozdobiony medalionami z płaskorzeźbami dłuta braci Wohler przedstawiającymi cztery pory roku.
Nad brzegiem jeziora rozciąga się taras z zejściem do wody. Poniżej znajduje się stylizowany na ruiny rzymskiej świątyni budynek dawnej kuchni pałacowej. Budowlę zaprojektował Carl Gotthard Langhans w latach 1788–1790. Podziemne przejście (80 m) łączyło kuchnię z pałacową jadalnią letnią w Sali Grocie na parterze pałacu. W 1792 nieopodal pałacu stanęła również niewielka piramida, która skrywała piwnicę na lód. Nad wejściem do piramidy umieszczono pozłacane hieroglify, które najprawdopodobniej nawiązują do siedmiu sfer planetarnych towarzystwa różokrzyżowców, do którego od 1781 należał Fryderyk Wilhelm.
Architektura wnętrz.
Projekt pałacowych wnętrz opracował na początku lat 90. XVIII w. Carl Gotthard Langhans. Komnaty zdobią jedwabne wykładziny ścienne, sztukaterie oraz kominki z marmuru z Carrary i antyczne rzeźby zakupione do pałacu – przez architekta Friedricha Wilhelma von Erdmannsdorffa – we Włoszech. Z oryginalnego wyposażenia pałacu zachowała się kolekcja angielskiej porcelany Wedgewood.
Na parterze korpusu właściwego znajduje się westybul, otwierający się na klatkę schodową, za którą mieści się Sala Grota używana w lecie jako jadalnia. W pałacowych skrzydłach urządzono apartamenty królewskie. Na pierwszym piętrze znajduje się sala koncertowa oraz gabinet orientalny zaprojektowany przez Langansa jako namiot turecki.
Na szczególną uwagę zasługują freski przedstawiające sceny z Pieśni o Nibelungach autorstwa Karla Wilhelma Kolbego.

</doc>
<doc id="1641714" url="https://pl.wikipedia.org/wiki?curid=1641714" title="Dermatogen">
Dermatogen

Dermatogen, protoderma – część merystemu wierzchołkowego (apikalnego), najbardziej zewnętrzna warstwa komórek tuniki otaczającej korpus stożka wzrostu. Na szczycie pędu jest nieosłonięta, podczas gdy na szczycie korzenia okryta jest czapeczką. Protoderma w miarę rozwoju daje początek skórce. Protoderma początkowo jest jednolita, jednak niektóre jej komórki po nierównych podziałach mogą stać się trichoblastami, czyli komórkami ryzodermy o mniejszym rozmiarze niż sąsiednie, większej gęstości i przechodzącymi szereg endomitoz, czyli podziałów chromosomów wewnątrz kariolemmy, bez podziału jądra i komórki. Trichoblasty następnie przekształcają się we włośniki.
Teoria trzech histogenów (dermatogen, peryblem i plerom) dających początek tkankom roślinnym została sformułowana przez Johannesa von Hansteina w XIX w.

</doc>
<doc id="1641715" url="https://pl.wikipedia.org/wiki?curid=1641715" title="Ben S. Bernanke">
Ben S. Bernanke



</doc>
<doc id="1641716" url="https://pl.wikipedia.org/wiki?curid=1641716" title="Indianapolis 500 1960">
Indianapolis 500 1960

Indianapolis 500 1960 – 44. edycja wyścigu rozegranego na torze Indianapolis Motor Speedway odbyła się 30 maja 1960 roku w ramach Mistrzostw Świata Formuły1 oraz serii USAC National Championship. Udział w nim wzięło 33 kierowców, wszyscy pochodzili ze Stanów Zjednoczonych.
Była to jedenasta i ostatnia edycja wyścigu, który był zaliczany do punktacji Formuły 1.
Wyniki.
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 8-6-4-3-2-1. Liczone było tylko 6 najlepszych wyścigów danego kierowcy. W przypadku współdzielonej jazdy, punktów nie przyznawano. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Wyścig Indianapolis 500 nie wliczał się do klasyfikacji konstruktorów.

</doc>
<doc id="1641721" url="https://pl.wikipedia.org/wiki?curid=1641721" title="Oliver Schäfer">
Oliver Schäfer

Oliver Schäfer (ur. 27 lutego 1969 w Lahr/Schwarzwald) – niemiecki piłkarz występujący na pozycji obrońcy.
Kariera.
Schäfer jest wychowankiem klubu VfR Allmannsweier. W 1988 roku trafił do Freiburger FC, gdzie rozpoczął seniorską karierę. W 1989 roku został graczem zespołu SC Freiburg z 2. Bundesligi. W ciągu 2 lat rozegrał tam 71 spotkań.
W 1991 roku Schäfer przeszedł do 1. FC Kaiserslautern, grającego w Bundeslidze. W tych rozgrywkach zadebiutował 3 sierpnia 1991 roku w wygranym 1:0 meczu z Dynamem Drezno. 5 czerwca 1993 roku w wygranym 2:0 pojedynku z Dynamem Drezno strzelił pierwszego gola w Bundeslidze. W 1994 roku wywalczył z klubem wicemistrzostwo Niemiec. W 1996 roku zdobył z nim Puchar Niemiec. W tym samym roku spadł jednak z zespołem do 2. Bundesligi. W 1997 roku powrócił z nim do Bundesligi, a w 1998 roku zdobył z Kaiserslautern mistrzostwo Niemiec.
W 1999 roku Schäfer odszedł do tureckiego Beşiktaşu JK. Spędził tam rok, a potem powrócił do Niemiec, gdzie został zawodnikiem drugoligowego Hannoveru 96. Występował tam przez 2 lata. W 2002 roku przeniósł się do 1. FC Saarbrücken z Regionalligi. Grał tam przez 2 lata, a kolejne 3 spędził w rezerwach 1. FC Kaiserslautern, gdzie w 2007 roku zakończył karierę.

</doc>
<doc id="1641722" url="https://pl.wikipedia.org/wiki?curid=1641722" title="Papiery skarbowe">
Papiery skarbowe



</doc>
<doc id="1641723" url="https://pl.wikipedia.org/wiki?curid=1641723" title="Juan Agüero">
Juan Agüero

Juan Bautista Agüero Sánchez (ur. 24 czerwca 1935, zm. 27 grudnia 2018) – paragwajski piłkarz, napastnik (prawoskrzydłowy).
Agüero rozpoczął karierę piłkarską w 1955 roku w klubie Club Olimpia, w okresie, gdy opiekunem zespołu był Aurelio González. Jako piłkarz klubu Olimpia wziął udział w turnieju Copa América 1955, gdzie Paragwaj zajął przedostatnie, piąte miejsce. Agüero zagrał tylko w jednym spotkaniu – w przegranym aż 0:5 meczu przeciwko Chile. W tym samym roku zdobył razem z Olimpią swój pierwszy tytuł mistrza Paragwaju. Sukces ten powtórzył jeszcze dwa razy – w 1956 i 1957. Ponadto dwukrotnie został królem strzelców pierwszej ligi paragwajskiej – w 1957 z 14 bramkami i w 1958 z 16 bramkami.
Jako gracz Olimpii był w kadrze reprezentacji podczas finałów mistrzostw świata w 1958 roku, gdzie Paragwaj, pomimo bardzo dobrej postawy, odpadł już w fazie grupowej. Jako kapitan drużyny zagrał we wszystkich trzech meczach – z Francją, Szkocją (zdobył bramkę) i Jugosławią (zdobył bramkę).
Po mistrzostwach Agüero razem z Ignacio Achúcarrem przeniósł się do Hiszpanii, gdzie przez 8 lat występował w barwach klubu Sevilla FC, rozgrywając w nim 134 mecze i zdobywając 39 bramek. W 1965 przeszedł do klubu Real Madryt, któremu pomógł w zdobyciu Pucharu Europy Mistrzów Klubowych w sezonie 1965/66. W następnym sezonie (1966/67) grał już w zespole Granada CF, gdzie zakończył karierę.
W reprezentacji Paragwaju Agüero rozegrał łącznie 35 meczów i zdobył 19 bramek.

</doc>
<doc id="1641724" url="https://pl.wikipedia.org/wiki?curid=1641724" title="Oliver Schafer">
Oliver Schafer



</doc>
<doc id="1641725" url="https://pl.wikipedia.org/wiki?curid=1641725" title="Gustaw Samuel Wittelsbach (Pfalz-Zweibrücken)">
Gustaw Samuel Wittelsbach (Pfalz-Zweibrücken)

Gustaw Samuel Leopold Wittelsbach (ur. 12 kwietnia 1670 Söderköping, zm. 17 września 1731 Zweibrücken) – książę Palatynatu-Zweibrücken-Kleeberg.
Życiorys.
Syn księcia Adolfa Jana Wittelsbacha księcia Palatynatu-Zweibrücken-Kleeberg i Elsy Elżbiety Brahe. Po śmierci swojego starszego i bezdzietnego brata, Adolfa Jana II w roku 1701 został księciem Kleeburg. Natomiast w roku 1718 po śmierci swego kuzyna, króla Szwecji Karola XII odziedziczył księstwo Palatynatu-Zweibrücken, gdzie ze względu na prawo primogenitury nie mogła dziedziczyć siostra zmarłego króla, nowa królowa Szwecji, Ulryka Eleonora.
10 lipca 1707 roku poślubił Dorotę Wittelsbach (1658-1723), córkę Leopolda Ludwika Wittelsbacha księcia Palatynatu-Veldenz. Para nie miała dzieci. Rozwiódł się z żoną kilka miesięcy przed jej śmiercią w 1723 roku. 13 maja 1723 roku ożenił się z hrabiną Luizą Dorotą Hoffman (1700-1745). To małżeństwo również pozostało bezdzietne. Ze względu na brak jakiegokolwiek potomka po jego śmierci obydwa tytuły książęce przeszły na jego odległego kuzyna z domu Wittelsbachów – Christiana III Pfalz-Zweibrücken

</doc>
<doc id="1641727" url="https://pl.wikipedia.org/wiki?curid=1641727" title="Monzaemon Chikamatsu">
Monzaemon Chikamatsu

, prawdziwe imię i nazwisko: – japoński pisarz sztuk jōruri (typ japońskiego teatru marionetek, później znanego jako "bunraku") i kabuki. Zwany japońskim Szekspirem. Pochodził z rodziny samurajów. Źródła podają różne miejsca jego urodzenia: prowincję Echizen, Hagi lub Nagato. Napisał także książkę lekarską.
Życiorys.
Chikamatsu urodził się w prowincji Echizen (obecnie wschodnia część prefektury Fukui) jako drugi syn w rodzinie samurajskiej. Jego ojciec służył młodemu księciu. Dziadek ze strony matki był lekarzem księcia. Gdy ojciec stracił posadę i został bezpańskim samurajem, rodzina przeniosła się do Kioto, gdzie przyszły dramaturg został przyjęty na służbę w domach arystokracji dworskiej. Uważa się, że w tym właśnie okresie Chikamatsu zdobył wykształcenie klasyczne i uczestniczył w życiu kulturalnym środowiska. Pod wpływem kontaktów z teatrem lalek rozpoczął karierę dramaturga. Początkowo, w wieku około trzydziestu lat, związał się z niezwykle wówczas popularnym kantorem Kaganojō Uji (1635-1711), dla którego napisał swój pierwszy ważny utwór "Yotsugi Soga" (Dziedzic rodu Soga), wystawiony w 1683 roku. Sztuka okazała się tak wielkim sukcesem, że sławny kantor Gidayū Takemoto (1651-1714) otworzył nią sezon w swoim teatrze Takemoto-za w Osace.
W latach późniejszych Chikamatsu stworzył na potrzeby Gidayū wiele innych sztuk jōruri, w tym sławną "Shusse Kagekiyo" (Kagekiyo zwycięski, 1685). Na współpracy tej skorzystali niewątpliwie obaj artyści: Gidayū, który po sukcesie "Yotsugi Soga" potrzebował utworów na wysokim poziomie, które pozwoliłyby mu kontynuować pasmo sukcesów oraz Chikamatsu, który wcześniej współpracując z Kaganojō Uji nie mógł w pełni się rozwijać i usamodzielnić, u Gidayū znalazł natomiast potrzebę stworzenia czegoś nowego, ducha nowatorstwa, którego brakowało Kaganojō. Ich współpraca zrodziła nowe trendy w świecie jōruri. Chikamatsu zaniechał tematów legendarnych i skoncentrował się na obserwacji współczesnych mu ludzi i ich języka. Zachowanie bohaterów stało się dla widza zrozumiałe i wzruszające, ponieważ zyskało barwy realnego życia, pełnego niespodzianek i napięć.
W latach 1684-1703, oprócz utworów przeznaczonych dla teatru lalkowego, tworzył także Chikamatsu sztuki kabuki, głównie dla Tōjūrō Sakaty (1647-1709), uznanego za jednego z najwybitniejszych aktorów tego okresu. W 1703 powrócił do jōruri, pisząc "Sonezaki shinjū" (Samobójstwo kochanków w Sonezaki), sztukę uznaną za pierwszy utwór nurtu sewajōruri, czyli sztuk, podobnie jak w prozie ukiyozōshi, traktujących o uczuciach czy zwyczajach współczesnych autorowi i doskonale przez niego znanych i rozumianych mieszczan.
Ogólnie sztuki jōruri autorstwa Chikamatsu podzielić można na dwie grupy: dramaty historyczne jidaimono, czyli opowieści traktujące głównie o legendarnych wojownikach, czy wielkich historiach miłosnych, których akcja dzieje się przed okresem Edo, oraz na utwory obyczajowe sewamono. Tematem sztuk sewamono stawały się często wydarzenia autentyczne, takie jak chociażby samobójstwa nieszczęśliwych kochanków czy opowieści o kurtyzanach. Tematyka ta sprawiła, że dramaty sewamono zyskiwały ogromną popularność i były wysoko cenione zarówno przez znawców teatru, jak i przeciętnych widzów. Po sukcesie "Sonezaki shinjū" Chikamatsu całkowicie porzucił kabuki na rzecz teatru lalkowego i przeniósł się z Kioto do Osaki.
Obecnie znanych jest ponad sto sztuk jōruri autorstwa Chikamatsu, chociaż istnieją również sztuki, o których uważa się, że mogły zostać przez niego napisane, nie ma jednak na to wystarczających dowodów. Wśród dramatów z gatunku jidaimono wciąż wystawiane pozostają m.in.: "Keisei hangonkō" (Kurtyzana, czyli o wonności przeciw duchom, 1708), czy "Kokusen’ya kassen" (Bitwy Koksingi, 1715). Natomiast wśród sztuk sewamono: "Sonezaki shinjū" (Samobójstwo kochanków w Sonezaki), "Shinjū ten no Amijima" (Samobójstwo z miłości w niebiańskiej Amijimie, 1720), "Meido no hikyaku" (Posłaniec do piekieł, 1711), czy "Horikawa nami no tsuzumi" (Rzeka Hori, czyli echo bębna na falach, 1707).

</doc>
<doc id="1641728" url="https://pl.wikipedia.org/wiki?curid=1641728" title="ZPU-4">
ZPU-4

ZPU-4 – radziecki holowany poczwórnie sprzężony przeciwlotniczy wielkokalibrowy karabin maszynowy składający się z czterech karabinów KPW kalibru 14,5 mm.
W położeniu bojowym koła są podnoszone. Broń weszła do służby w 1949 roku i do dnia dzisiejszego pozostaje na wyposażeniu armii wielu państw świata. W uzbrojeniu Wojska Polskiego występował pod nazwą PKM-4. Przeznaczone do osłony pododdziałów przed środkami napadu powietrznego, lecącymi z małą prędkością (do 167 m/s) i do wysokości 1400 m.

</doc>
<doc id="1641730" url="https://pl.wikipedia.org/wiki?curid=1641730" title="Wasyl Łeśkiw">
Wasyl Łeśkiw

Wasyl Iwanowycz Łeśkiw (ukr. Василь Іванович Леськів, ros. Василий Иванович Леськив, "Wasilij Iwanowicz Leśkiw"; ur. 20 grudnia 1963 we Lwowie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek SDJuSzOR-4 we Lwowie. W 1985 rozpoczął karierę piłkarską w klubie Torpedo Łuck. W 1988 bronił barw Podillia Chmielnicki, a w 1989 już był zawodnikiem nowo powstałych Karpat Lwów. W 1993 wyjechał do Izraela, gdzie występował w Maccabi Petah Tikva. W 1995 powrócił do Lwowa i został piłkarzem FK Lwów. W tym klubie był etatowym wykonawcą karnych. W 1999 zaliczył jeden występ w pierwszoligowym klubie Karpaty Lwów, ale z powrotem wrócił do FK Lwów, w którym ukończył swoje występy na poziomie profesjonalnym. Kontynuował jeszcze występy w amatorskiej drużynie FK Jaworów.
Kariera trenerska.
Po zakończeniu kariery piłkarskiej rozpoczął karierę trenerską. W latach 2005-2008 prowadził FK Pustomyty. W 2008 pracował na stanowisku trenera w DJuSSz Karpaty Lwów. W grudniu 2008 otrzymał zaproszenie prowadzić nowo powstały klub FK Gródek.

</doc>
<doc id="1641731" url="https://pl.wikipedia.org/wiki?curid=1641731" title="Dziennik Mód Paryskich">
Dziennik Mód Paryskich

Dziennik Mód Paryskich – wydawane we Lwowie czasopismo, poświęcone modzie i literaturze, ukazujące się w latach 1840–1849 (przy czym od 1848 do 1849 roku pod zmienionym tytułem „Tygodnik Polski. Pismo poświęcone Literaturze, Obyczajom i Strojom”). Powstało z inicjatywy krawca Tomasza Kulczyckiego. „Dziennik Mód Paryskich” należał do jednych z pierwszych nowoczesnych czasopism polskich. Od 1848 roku poświęcony był również tematyce politycznej.
Historia pisma.
Okres 1840–1842.
Czasopismo zostało założone przez lwowskiego krawca Tomasza Kulczyckiego i redagowane było w jego domu, przy pracowni krawieckiej (przy placu Ferdynanda). Pismo powstało w wyniku mecenasowskich ambicji założyciela oraz w odpowiedzi na zapotrzebowanie na pismo kulturalne publikowane w Galicji. Miało również pełnić rolę pisma zawodowego dla krawców oraz magazynu popularyzującego modę; rolę tę spełniało poprzez zamieszczanie wykrojów krawieckich, plansz (autorstwa m.in. Karola Auera) i felietonów przedstawiających najnowsze tendencje w modzie. Wzorowało się przede wszystkim na francuskim czasopiśmie „Petit Courrier des Dames. Journal des Modes”, łączącym tematykę ze świata mody z zagadnieniami literackimi.
W założeniu wydawnictwa i zdobyciu koncesji pomagał Kulczyckiemu Józef Dunin Borkowski. Czasopismo drukowane było przez Piotra Pillera. Pierwszy numer „Dziennika...” ukazał się 1 stycznia 1840 roku, redagował go Żegota Pauli. Następnie rolę redaktora przejął August Bielowski, który piastował tę funkcję aż do 1847 roku. Pismo ukazywało się w tym okresie każdego 1 i 16 dnia miesiąca. Pod koniec 1840 roku posiadało 130 prenumeratorów. Poświęcone było wtedy głównie kwestiom estetycznym, oprócz artykułów poświęconych modzie drukowało kroniki literackie, relacje z koncertów, przekładu literatury obcej, utwory polskich pisarzy i felietony teatralne.
Okres 1843–1846.
Pismo stało się w tym czasie dwutygodnikiem i posiadało około 300 prenumeratorów. Adresowane było ówcześnie do inteligencji, mieszczaństwa lub wykształconego ziemiaństwa, a szczególnie do pochodzących z tych warstw kobiet. W tym czasie pismo propagowało literaturę dydaktyczną, zaangażowanie w życie społeczne i narodowe oraz głęboką moralność. Potępiało natomiast życie salonowe, kosmopolityzm, postawę lojalistyczną wobec zaborców oraz pogoń za majątkiem.
Okres 1847–1849.
W 1847 roku funkcję redaktora pisma objął Jan Dobrzański. W 1848 roku pismo posiadało około tysiąca prenumeratorów. „Dziennik...” drukował wtedy chętnie powieści społeczne, mające wychowywać czytelników w duchu moralności i służby sprawom narodowym. Na łamach pisma zamieszczano m.in. powieści Józefa Dzierzkowskiego, utwory teatralne Karola Szajnochy i poezje Kornela Ujejskiego. Po wybuchu Wiosny Ludów czasopismo zajęło się w dużej mierze tematyką polityczną. W artykułach propagowano edukację ludu i popierano uwłaszczenie chłopów. Zajmowano się również tematyką narodową, propagując demokratyzację społeczeństwa i próby uzyskania swobód konstytucyjnych i autonomię narodu polskiego bez uciekania się do czynów zbrojnych. Publikowano liczne komentarze dotyczące aktualnych wydarzeń. W redakcji zbierano również podpisy pod petycją domagającą się polskiej autonomii. W 1848 roku pismo stało się wychodzącym co czwartek tygodnikiem. Od 1 lipca 1848 roku pismo wychodziło pod nowym tytułem – „Tygodnik Polski. Pismo poświęcone Literaturze, Obyczajom i Strojom”.
W 1849 roku redaktorem pisma został Jan Zachariasiewicz. Upadek Wiosny Ludów na początku tego roku i idące za tym zniechęcenie ideowe, spowodowały znaczny spadek liczby prenumeratorów pisma i jego finansowy upadek. Ostatni numer ukazał się 17 lutego 1849 roku. Wydawca stracił na wydawaniu czasopisma 10 000 zł.

</doc>
<doc id="1641732" url="https://pl.wikipedia.org/wiki?curid=1641732" title="Mirko Votava">
Mirko Votava



</doc>
<doc id="1641733" url="https://pl.wikipedia.org/wiki?curid=1641733" title="Radwanów (potok)">
Radwanów (potok)

Radwanów (czes. "Radvanov") – potok w Beskidzie Śląskim, w czeskiej części Pasma Czantorii, prawobrzeżny dopływ Olzy. Długość ok. 6,4 km.
Charakterystyka.
Źródła na północno-zachodnich zboczach Kyrkawicy, na wysokości ok. 900 m n.p.m. Spływa głęboką, zalesioną doliną, początkowo w kierunku północno-zachodnim i zachodnim, później w kierunku południowo-zachodnim. Uchodzi do Olzy na wysokości ok. 375 m n.p.m., tuż poniżej centrum Jabłonkowa i ujścia do niej Łomnej. W dolnej części doliny potoku rozłożyły się zabudowania osiedla Radwanów (czes. "Radvanov"), należącego do Jabłonkowa. Górna część doliny niezamieszkana.
Szlaki turystyczne.
Doliną Radwanowa w najniższej części, a następnie doliną jego największego dopływu (lewobrzeżnego, zwanego "Glembiec"), biegnie niebiesko znakowany szlak turystyczny z Nawsia przez Jabłonków pod szczyt Kyrkawicy w grzbiecie granicznym, natomiast w jej środkowej części zaczyna się żółto znakowany szlak prowadzący przez osadę Zimny pod Wielki Stożek w tym samym grzbiecie.

</doc>
<doc id="1641739" url="https://pl.wikipedia.org/wiki?curid=1641739" title="Juan Aguero">
Juan Aguero



</doc>
<doc id="1641740" url="https://pl.wikipedia.org/wiki?curid=1641740" title="Buchanania lanzan">
Buchanania lanzan

Buchanania lanzan Spreng. – gatunek drzewa z rodziny nanerczowatych. Występuje w południowej Azji (Indie, Indochiny, Malezja). Lokalne nazwy: chironji, charoli, priyal. Owoce i nasiona tego gatunku są wykorzystywane w krajach Azji południowej i południowo-wschodniej jako przyprawa, substytut migdałów, a także w indyjskiej medycynie ludowej jako kosmetyk, zaś kora jako środek przeciw dyzenterii. Prowadzone są badania nad leczniczymi właściwościami chironji, stwierdzono pozytywne efekty m.in. w leczeniu nowotworów krwi.

</doc>
<doc id="1641742" url="https://pl.wikipedia.org/wiki?curid=1641742" title="Zły mózg z kosmosu">
Zły mózg z kosmosu

Zły mózg z kosmosu (ang. "Evil Brain from Outer Space") – film akcji i sci-fi z 1964 roku, powstały na zlecenie amerykańskiej telewizji. Został złożony z części #7, #8 i #9 serii japońskich krótkometrażowych filmów Super Giant.
Opis fabuły.
Bohaterem filmu jest Starman (Ken Utsui), superbohater z planety Zemar. Rada mędrców wysyła go na Ziemię, by chronił ją przed tytułowym mózgiem. Posiadaczem narządu był niegdyś okrutny naukowiec, który nawet po śmierci nie zrezygnował z planów zniszczenia planety i podboju kosmosu. Choć umarł, jego mózg kontroluje hordy mutantów przygotowujących się do spełnienia jego wizji. Starman musi je powstrzymać – w innym wypadku całemu wszechświatowi grozi zagłada.

</doc>
<doc id="1641747" url="https://pl.wikipedia.org/wiki?curid=1641747" title="Juan Bautista Agüero">
Juan Bautista Agüero



</doc>
<doc id="1641749" url="https://pl.wikipedia.org/wiki?curid=1641749" title="Paul Aue">
Paul Aue

Paul Aue (ur. 7 października 1891 w Söbringen, w Saksonii; zm. 1945) – as lotnictwa niemieckiego Luftstreitkräfte z 10 potwierdzonymi zwycięstwami w I wojnie światowej. 
Życiorys.
Służył w eskadrze bombowej Kampfstaffel 30 należącej do Kampfgeschwader 5. W jednostce odniósł swoje pierwsze potwierdzone zwycięstwo 25 października 1916 roku, oraz prawdopodobnie jeszcze dwa niepotwierdzone. 10 października 1916 roku został przeniesiony do eskadry myśliwskiej Jagdstaffel 10, w której służył do końca wojny. W eskadrze do końca 1917 roku odniósł co najmniej pięć potwierdzonych zwycięstw do momentu kiedy został poważnie ranny 19 września prawdopodobnie w czasie walki z pilotami z 19 Eskadry Spadów.
Do jednostki wrócił na początku 1918 roku i kolejne zwycięstwo odniósł 3 maja. Łącznie do końca wojny odniósł 10 pewnych zwycięstw i 3 niepotwierdzone. Latał między innymi na samolotach Fokker D.VII.
Po wojnie od lat trzydziestych służył w Luftwaffe. Szkolił pilotów i od 1 listopada 1939 roku sprawował dowództwo nad szkołą lotniczą Blindflugschulen (BFS) Flugzeugführerschule FFS B 31 do momentu jej rozwiązania 16 kwietnia 1945 roku. W 1945 roku dostał się do niewoli sowieckiej i zmarł w obozie w tym samym roku.

</doc>
<doc id="1641758" url="https://pl.wikipedia.org/wiki?curid=1641758" title="Juan Bautista Aguero">
Juan Bautista Aguero



</doc>
<doc id="1641760" url="https://pl.wikipedia.org/wiki?curid=1641760" title="Empire (film 1964)">
Empire (film 1964)

Empire – film z 1964 roku autorstwa Andy'ego Warhola, który przedstawił ośmiogodzinną statyczną obserwację wieżowca Empire State Building.
Bezdźwiękowy film w wersji czarno-białej został nakręcony w nocy z 25 na 26 lipca w godzinach 20:06 – 2:42.

</doc>
<doc id="1641762" url="https://pl.wikipedia.org/wiki?curid=1641762" title="Erik Simon (skoczek narciarski)">
Erik Simon (skoczek narciarski)

Erik Simon (ur. 21 sierpnia 1987 w Chemnitz) – niemiecki skoczek narciarski, reprezentant klubu SV Zschopau.
Pierwsze punkty w konkursie Pucharu Świata zdobył podczas zawodów tej rangi na skoczni w Kuopio w 2009, gdzie zajął 30. miejsce. W 2007 zadebiutował, podczas zawodów na Letalnicy w Planicy.
19 marca 2009 w kwalifikacjach do konkursów w Planicy ustanowił swój rekord życiowy, wynoszący 200,5 metra.

</doc>
<doc id="1641770" url="https://pl.wikipedia.org/wiki?curid=1641770" title="Maszyny">
Maszyny



</doc>
<doc id="1641773" url="https://pl.wikipedia.org/wiki?curid=1641773" title="Wenus i Adonis (obraz Petera Paula Rubensa)">
Wenus i Adonis (obraz Petera Paula Rubensa)

Wenus i Adonis – obraz flamandzkiego malarza Petera Paula Rubensa stworzony ok. 1614 roku.
Obraz do 1768 roku znajdował się w zbiorach prywatnych w Brukseli u Carla de Cobenzla. Od kolekcjonera został zakupiony dla Galerii Ermitaż.
Tematyka obrazu.
Tematem obrazu jest scena zaczerpnięta z mitologii greckiej, z "Metamorfoz" Owidiusza (X, 529-559). Motyw, ukazujący próbę zatrzymania Adonisa przed wyprawą na polowanie przez boginię Wenus, pojawiał się w wielu utworach literackich i był tematem licznych obrazów m.in. autorstwa Tycjana, Nicolasa Poussina czy Paola Veronesego. Obraz został namalowany w pracowni Rubensa, przy czym spod pędzla mistrza wyszły główne postacie, a inne fragmenty zostały namalowane przez jego uczniów.
Obraz znajdujący się w zbiorach Ermitażu jest jedną z wersji oryginalnego dzieła powstałego w 1609 "Wenus i Adonis", a znajdującego się w Muzeum Kunst Palast w Düsseldorfie. Pierwsza wersja jest bardzo surowa w swoim przekazie i jest namalowana w formacie wertykalnym. Każda następna kopia miała łagodniejszy odbiór i więcej szczegółów kompozycyjnych. Obraz z Ermitażu ma kompozycję horyzontalną z widocznym pejzażem. Jest zaliczany do tzw. obrazów gabinetowych.
Na obrazie Rubens zamienił skalne tło (z pierwszej wersji) na złoty rydwan, atrybut Wenus. Adonis po miłosnym uniesieniu wstaje by wyruszyć na polowanie. Bogini miłości próbuje go zatrzymać. U nogi Adonisa wisi uczepiony Kupido, symbol miłości, który pomaga Wenus w zatrzymaniu ukochanego. W pierwszej wersji kupidyn stoi przy nodze boga jakby nie rozumiejąc sytuacji. Podobny motyw znajduje się na innym obrazie znajdującym się w Metropolitan Museum of Art. Miłosną chwilę podkreślają dwa łabędzie ciągnące rydwan. Postać Adonisa Rubens zaczerpnął z antycznej rzeźby Laokoona. Do kompozycji obrazu dodał dwa dodatkowe wizerunki psów.
Trzecim, zaginionym podczas II wojny światowej obrazem z tej serii o tym samym tytule jest dzieło znajdujące się niegdyś w Kaiser-Friedrich-Museum w Berlinie (olej na płótnie 114x111).

</doc>
<doc id="1641785" url="https://pl.wikipedia.org/wiki?curid=1641785" title="Jan Alfred Lauterbach">
Jan Alfred Lauterbach

Jan Alfred Lauterbach (ur. 23/24 czerwca 1884 w Warszawie, zm. 9 listopada 1943 tamże) – historyk sztuki i muzeolog, działający w polskich służbach konserwatorskich w okresie dwudziestolecia międzywojennego, urzędnik Wydziału III zabytków i muzeów w Ministerstwie Sztuki i Kultury w 1919 roku.
Życiorys.
Syn Bernarda i Anna z Hirszmanów. Studiował w Akademii Handlowej w Lipsku. Później studiował na uniwersytetach w Bonn i Bernie, gdzie uzyskał doktorat z filozofii. Po powrocie do Warszawy w latach 1912–1919 pracował dla Towarzystwa Opieki nad Zabytkami Przeszłości, w dziale inwentaryzacyjno-konserwatorskim. W latach następnych pracował w Ministerstwie Sztuki i Kultury, a potem Departamencie Sztuki Ministerstwa Wyznań Religijnych i Oświecenia Publicznego. W latach 1928–1937 był dyrektorem Państwowych Zbiorów Sztuki z siedzibą na Zamku Królewskim w Warszawie. 10 listopada 1933 „za zasługi na polu propagandy sztuki polskiej” został odznaczony przez Prezydenta RP Ignacego Mościckiego Złotym Krzyżem Zasługi.
Wydał wiele swoich publikacji, dotyczących teorii konserwatorstwa oraz sztuki polskiej i obcej. Najważniejsze z nich: "Styl Stanisława Augusta. Klasycyzm warszawski wieku XVIII" (1918), "Warschau" (1918), "Pierścień sztuki. Historia i teoria" (1929). Wygłaszał referat podczas konferencji w Atenach w 1931 roku, na której została ogłoszona Karta Ateńska.
W czasie okupacji niemieckiej ukrywał się na Saskiej Kępie. Jesienią 1943 roku został zadenuncjowany przez polskiego konfidenta i zamordowany przez Niemców.

</doc>
<doc id="1641787" url="https://pl.wikipedia.org/wiki?curid=1641787" title="Okręg wyborczy Rutland">
Okręg wyborczy Rutland

Okręg wyborczy Rutland powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmował hrabstwo Rutland. Został zlikwidowany w 1918 r.

</doc>
<doc id="1641788" url="https://pl.wikipedia.org/wiki?curid=1641788" title="Tirreno-Adriático 2009">
Tirreno-Adriático 2009

44. edycja Tirreno-Adriático odbyła się w dniach 11-17 marca 2009. Trasa liczyła 7 etapów o łącznym dystansie 1095 km. Wyścig wygrał włoski kolarz w barwach Diquigiovanni-Androni Michele Scarponi.
Jedyny reprezentant Polski startujący w tym wyścigu, Marcin Sapa z Lampre zajął 103. miejsce, ze strata do zwycięzcy blisko 53 minut.

</doc>
<doc id="1641789" url="https://pl.wikipedia.org/wiki?curid=1641789" title="Erik Segerstedt">
Erik Segerstedt

Erik Segerstedt, właśc. Mats Erik Segerstedt (ur. 20 kwietnia 1983 w Uddevalla) – szwedzki piosenkarz, który popularność zdobył występując w szwedzkiej edycji telewizyjnego programu "Idol" (2006).
Życiorys.
Jest synem Ingrid i Svena Segerstedtów. Ma siostrę Cecilię oraz dwóch braci, Petera i Knuta.
W 2006 brał udział w szwedzkiej edycji programu "Idol". Dotarł do finału, w którym zajął 2. miejsce, przegrywając z Markusem Fagervallem. 15 listopada pojawił się na albumie kompilacyjnym konkursu, zatytułowanym "Det bästa från Idol 2006". 27 listopada 2006 wydał swój debiutancki singiel, „I Don’t Want to Be”. Pod koniec roku poinformowano, że podpisał kontakt płytowy z wytwórnią Sony BMG. 21 lutego 2007 wydał swój debiutancki album studyjny, zatytułowany "A Different Shade". Płytę promował singlem „I Can’t Say I’m Sorry” autorstwa Andreasa Carlssona i Pelle Nyléna.
Jesienią 2007 wraz z Dannym Saucedo założył zespół E.M.D., w którym śpiewał również Mattias Andréasson. 20 grudnia wydali pierwszy wspólny singel „All for Love”, z którym dotarli do 3. miejsca w Hitlistan. Później wydali drugi singel, „Jennie Let Me Love You” autorstwa Michela Zitrona, z którym startowali w "Melodifestivalen 2008". Choć planowali wydanie wspólnej płyty i pracowali nad materiałem, później zdecydowali się na wydanie powstałych piosenek na swych solowych albumach.
Na przełomie 2008 i 2009 wystąpił jako mentor chóru z Uddevalli w programie "Körslaget". Dotarł do finału rozgrywanego 31 stycznia 2009 i zajął w nim 2. miejsce, przegrywając jedynie z Hanną Hedlund. 11 marca 2009 wydał singiel „Saturday Night”.
Wiosną 2013 brał udział w ósmej edycji programu TV4 "Let’s Dance". Jego partnerką taneczną była Sigrid Bernson, z którą odpadł w ósmym odcinku, zajmując 4. miejsce.

</doc>
<doc id="1641790" url="https://pl.wikipedia.org/wiki?curid=1641790" title="Axel Roos">
Axel Roos

Axel Roos (ur. 19 sierpnia 1964 w Rodalben) – niemiecki piłkarz występujący na pozycji obrońcy lub pomocnika. Trener piłkarski.
Kariera piłkarska.
Roos treningi rozpoczął w wieku 7 lat w klubie w TuS Thaleischweiler-Fröschen. W 1979 roku przeszedł do juniorskiej ekipy zespołu 1. FC Kaiserslautern. W 1984 roku został włączony do jego pierwszej drużyny, grającej w Bundeslidze. W tych rozgrywkach zadebiutował 25 sierpnia 1984 roku w wygranym 2:1 meczu z VfB Stuttgart. 13 września 1986 roku w zremisowanym 1:1 pojedynku z Bayernem Monachium strzelił pierwszego gola w Bundeslidze. W 1990 roku Roos zdobył z klubem Pucharu Niemiec. Rok później sięgnął z nim po mistrzostwo Niemiec. W 1994 roku wywalczył z zespołem wicemistrzostwo Niemiec. W 1996 roku ponownie zdobył z nim Puchar Niemiec. W tym samym roku spadł z Kaiserslautern do 2. Bundesligi. W 1997 roku powrócił z nim do Bundesligi, a w 1998 roku zdobył mistrzostwo Niemiec. W 2001 roku zakończył karierę z liczbą 328 ligowych spotkań i 19 bramek w barwach Kaiserslautern.
Kariera trenerska.
Po zakończeniu kariery piłkarskiej Roos przez krótki czas był trenerem FK Pirmasens z Regionalligi. Potem był także asystentem Otto Baricia w reprezentacji Albanii.

</doc>
<doc id="1641791" url="https://pl.wikipedia.org/wiki?curid=1641791" title="Tell It to My Heart">
Tell It to My Heart

Tell It To My Heart – singiel amerykańskiej piosenkarki Taylor Dayne, który znajduje się na płycie Tell It To My Heart.

</doc>
<doc id="1641797" url="https://pl.wikipedia.org/wiki?curid=1641797" title="The Boy Does Nothing">
The Boy Does Nothing

"The Boy Does Nothing" – pierwszy singiel brytyjskiej wokalistki Aleshy Dixon, promujący jej drugi album studyjny "The Alesha Show". Tekst do utworu napisała sama Dixon przy współpracy z Brianem Higgins, Mirandą Cooper i Xenomanią.
Singel odniósł sukces w Europie; ulokował się na pozycjach drugich w notowaniach fińskich i francuskich list przebojów, a także zajął pozycje trzecie na VG-lista (Norw.) i Türkiye Top 20 (Tur.) oraz piątą na UK Singles Chart (gdzie początkowo zadebiutował zaledwie na miejscu osiemdziesiątym czwartym).
Treść utworu traktuje o mężczyźnie, który nie potrafi tańczyć i nie wykonuje podstawowych czynności domowych.
Teledysk do piosenki wyreżyserował Michael Gracey.

</doc>
<doc id="1641800" url="https://pl.wikipedia.org/wiki?curid=1641800" title="Tajine">
Tajine



</doc>
<doc id="1641803" url="https://pl.wikipedia.org/wiki?curid=1641803" title="Ministerium lorda Bath">
Ministerium lorda Bath

Po dymisji rządu Henry’ego Pelhama 10 lutego 1746 r. misję utworzenia nowego rządu otrzymał William Pulteney, 1. hrabia Bath. Misja ta zakończyła się niepowodzeniem. Bath zrezygnował z tworzenia gabinetu już 12 lutego, nie obsadziwszy jeszcze większości stanowisk. Na stanowisko premiera powrócił Pelham.

</doc>
<doc id="1641809" url="https://pl.wikipedia.org/wiki?curid=1641809" title="Medaille de la Resistance">
Medaille de la Resistance



</doc>
<doc id="1641810" url="https://pl.wikipedia.org/wiki?curid=1641810" title="Sober (singel Pink)">
Sober (singel Pink)

Sober – drugi singiel promujący piąty album studyjny amerykańskiej wokalistki pop-rockowej Pink, "Funhouse".
Tekst został stworzony przez Nate Hillsa, Kare DioGuardi i Marcella Araica. Produkcją singla zajął się Danja i Tony Kanal. Odniósł on duży sukces na listach przebojów tak jak jego poprzednik – „So What”. Zadebiutował na 53 miejscu na liście Billboard, a kilka tygodni później na 15.
W 2010 roku piosenka była nominowana do Grammy Award w kategorii Best Female Pop Vocal Performance.
Teledysk do piosenki został nagrany w Sztokholmie (Szwecja) w reżyserii Jonasa Akerlunda. Jest drugim który osiągnął szczyt oglądalności na YouTube – aż 34 mln odsłon.
Lista utworów.
Singel CD UK
German Single CD

</doc>
<doc id="1641812" url="https://pl.wikipedia.org/wiki?curid=1641812" title="Saccopharynx ampullaceus">
Saccopharynx ampullaceus



</doc>
<doc id="1641815" url="https://pl.wikipedia.org/wiki?curid=1641815" title="Kolektywizacja w ZSRR">
Kolektywizacja w ZSRR

Po utworzeniu ZSRR w 1922 r., początkowo powstawały dobrowolne komuny i zrzeszenia drobnotowarowych producentów rolnych (tzw. artele), które tradycją i sposobami funkcjonowania nawiązywały do rosyjskich wspólnot wiejskich, zwanych obszczinami. Wprowadzony przez Lenina w 1921 r. program gospodarczy Nowej Polityki Ekonomicznej (NEP), przewidywał liberalizację polityki rolnej (odejście od planów nacjonalizacji rolnictwa oraz ograniczony udział kapitału zagranicznego). Od 1925 do 1928 r. rozpoczął się jednak proces odchodzenia od polityki NEP, zakończony w 1929 r. całkowitym zaniechaniem programu, przy jednoczesnym wzmocnieniu nacisku aparatu państwowego w zakresie ekonomicznym i administracyjnym, zmierzającym do procesu wymuszonego tworzenia kołchozów.
W 1929 r. Józef Stalin rozpoczął politykę przymusowej kolektywizacji rolnictwa w ZSRR, mimo sprzeciwu części wpływowych polityków z Biura Politycznego KC WKP(b), zwłaszcza Nikołaja Bucharina i Aleksieja Rykowa (z tzw. prawicowej opozycji w partii bolszewickiej). Proces kolektywizacji przyspieszono w styczniu 1930, głównie w regionach o dużym poziomie produkcji zbożowej, stosując masowy terror wymierzony zwłaszcza w silnych ekonomicznie bogatych chłopów (w propagandzie sowieckiej określanych jako tzw. kułacy). Terror został następnie skierowany również w małorolnych i średniorolnych chłopów, których wraz z rodzinami wysyłano do łagrów lub deportowano na Syberię. W okresie 1930–1932 polityka ta wywołała masowy opór na wsi na obszarze całego ZSRR, zwłaszcza w rejonie północnego Kaukazu – gdzie władze komunistyczne spacyfikowały protesty, wysyłając w ten rejon oddziały bezpieczeństwa wewnętrznego OGPU i Armii Czerwonej, które do 1932 r. spowodowały śmierć ok. 1 miliona przeciwnych kolektywizacji ludzi.
W latach 1930–1933 kolektywizacja doprowadziła do załamania cyklu produkcyjnego w rolnictwie na Ukrainie, gdzie zwiększone kontyngenty żywnościowe nałożone na wieś i represje władz, spowodowały bojkot kołchozów sowieckich przez ukraińskich chłopów. W odwecie oddziały OGPU niszczyły gospodarstwa i zbiory, blokując dostawy żywności w rejony wiejskie, co w efekcie wywołało klęskę głodu. W czasie tzw. Wielkiego Głodu z lat 1932–1933, poniosło śmierć od 4,5 miliona do 7 milionów ludzi.
Kolektywizację w ZSRR zakończono w latach 1934 (europejska część Rosji, Białoruś i Ukraina) i 1938 (Daleki Wschód). Gospodarstwa przekształcone w państwowe nazywane były w Związku Radzieckim sowchozami, a w spółdzielcze – kołchozami. Różnica była w praktyce semantyczna (istotą kolektywizacji było wywłaszczenie i przekształcenie rolników-gospodarzy w państwowych robotników rolnych – parobków). Przeciwników wprowadzanych przez Stalina zmian zsyłano do obozów Gułagu. Podczas kolektywizacji wszyscy chłopi na terenie ZSRR zostali zmuszeni do oddania swoich gospodarstw i inwentarza. Chłopi bronili się przed kolektywizacją niejednokrotnie z bronią w ręku, masowo wybijali zwierzęta gospodarskie.
Kolektywizacja rolnictwa w ZSRR w efekcie doprowadziła do śmierci ok. 14,5 miliona ludzi, załamania produkcji rolnej, spadku liczebności zwierząt hodowlanych (w tym koni i trzody chlewnej o 50%, w okresie 1929-1933), wprowadzenia form racjonowania żywności, obniżenia stopy życiowej społeczeństwa o 40%. Dodatkowo pseudonaukowe teorie wdrażane od 1948 decyzjami WKP(b), w szczególności tzw. łysenkizm, miały negatywny wpływ na rozwój rolnictwa w ZSRR i przyczyniły się do katastrofalnego stanu radzieckiej produkcji rolnej. W 1953, gdy umarł Józef Stalin, ilość produkowanego mięsa i warzyw w całym ZSRR była niższa niż za cara Mikołaja II. Dopiero pod koniec lat 50. rolnictwo w ZSRR osiągnęło poziom produkcji sprzed rewolucji październikowej roku 1917, jednak bez poprawy wydajności.
W latach 1940–1941 ZSRR narzucił kolektywizację zajętym krajom nadbałtyckim, które siłą zostały włączone do państwa sowieckiego (Litwa, Łotwa, Estonia), a także Mołdawii. W tym okresie ZSRR przeprowadził również kolektywizację na wschodnich terenach II Rzeczypospolitej, zajętych w 1939 r. na mocy postanowień niemiecko-sowieckiego paktu Ribbentrop-Mołotow.
Przymusowa kolektywizacja w wydaniu sowieckim różniła się istotnie od dobrowolnych form spółdzielczości rolnej, przynoszących wymierne efekty ekonomiczne (np. Kasy Stefczyka w Galicji czy kibuce na terenie Palestyny i Izraela).

</doc>
<doc id="1641816" url="https://pl.wikipedia.org/wiki?curid=1641816" title="Kolektywizacja w Polsce">
Kolektywizacja w Polsce

W Polsce decyzję o kolektywizacji rolnictwa podjął KC PPR we wrześniu 1948 (na podstawie rezolucji Kominformu z czerwca 1948, o rozpoczęciu kolektywizacji we wszystkich państwach komunistycznych). Mimo zastosowania przez władze komunistyczne środków przymusu, do 1951 r. powstało ok. 2200 spółdzielni, zajmujących zaledwie 0,8% gruntów rolnych i zrzeszających 23 tys. członków. Spółdzielnie rolnicze powstały w 4 typach, m.in. zrzeszenia uprawy ziemi (ZUZ), charakteryzujące się wspólną własnością gruntów, a jednocześnie zachowujące prywatną własność części składowych gospodarstwa (maszyny, narzędzia itp.) oraz rolnicze zespoły spółdzielcze (RZS), które cechowała wspólna własność ziemi i inwentarza gospodarczego. Do spółdzielni tych przystępowali głównie chłopi o niskim statusie gospodarczym, którzy otrzymali ziemię w wyniku parcelacji podczas reformy rolnej w okresie 1944-1948 (w tym podczas parcelacji i osadnictwa na Ziemiach Zachodnich po 1945 r.).
Od czerwca 1952, równolegle z powstaniem PRL, wobec fiaska planów kolektywizacji zaostrzono represje wobec jej przeciwników, m.in. rewizje, niszczenie mienia i dobytku gospodarczego, bezprawne domiary podatkowe (co doprowadzało gospodarstwa rolne do bankructwa) oraz liczne aresztowania i szykany. Jedną z form represji były kary pieniężne – okresie 1948-1955 karę grzywny orzekano w stosunku do 1,5 miliona chłopów każdego roku, za niewywiązywanie się z przymusowych dostaw obowiązkowych (kontyngentów), niejednokrotnie orzekając karę obozu pracy lub więzienia. Po wprowadzeniu w roku 1952 pewnych przywilejów dla spółdzielni, przy równoległej kontynuacji polityki represji, nastąpił szybki wzrost ich liczby – w 1953 było w kraju 7800 spółdzielni przy obszarze 1207 tys. ha (6,7% ogólnej powierzchni gruntów rolnych w Polsce) oraz zrzeszonych w nich 160 tys. członków. W 1955 liczba spółdzielni osiągnęła 9800, przy obszarze upraw 1638 tys. ha (9,2% ogólnej powierzchni gruntów rolnych), przy liczbie członków ok. 205 tys. ludzi. Typowa spółdzielnia zrzeszała przeciętnie 20 członków, którzy uprawiali obszar ok. 80 hektarów ziemi rolnej, dysponując przy tym ok. 65 sztukami bydła i trzody chlewnej – przy tym obszarze, liczebności i dysponowanymi środkami produkcji, osiągała niższą produkcję z 1 hektara ziemi rolnej niż przeciętne gospodarstwo indywidualne. Do uspołecznionego rolnictwa zaliczano również powstałe w 1949 r. państwowe gospodarstwa rolne (PGR). Zajmowały one w sumie ok. 10% powierzchni upraw, również cechując się niską wydajnością pracy i słabą efektywnością produkcji rolnej.
Przymus kolektywizacyjny, stosowany w różnej formie przez władze komunistyczne, przy jednoczesnym wzroście obciążeń produkcyjnych gospodarstw prywatnych, po 1950 r. doprowadził do spadku produkcji rolnej i stworzył perspektywę szybkiej ruiny rolnictwa w kraju. Wpływ na niedoinwestowanie sektora rolniczego miało również poważne przesunięcie nakładów finansowych na przemysł zbrojeniowy i infrastrukturę wojskową, co związane było z prowadzoną przez ZSRR wojną koreańską (1950-1953). W efekcie na wsi zabrakło nawozów sztucznych, maszyn oraz najprostszych narzędzi typu wiadra czy gwoździe. Powstały istotne braki w zaopatrzeniu dużych miast oraz pogorszenie warunków codziennej egzystencji ludności. Za błędy w polityce rolnej KC PZPR obciążył jej bezpośrednich wykonawców, potępiając metody kolektywizacyjne na publicznych wiecach w Gryficach (1951), Drawsku Pomorskim (1951) i w rejonie Lubelszczyzny (1953).
W tym okresie oficjalna propaganda odwracała uwagę opinii publicznej od błędów PZPR w polityce rolnej, tłumacząc społeczeństwu zaistniałą sytuację nieweryfikowalnymi stwierdzeniami – działaniami sabotażystów sypiących w tryby maszyn piasek, chowaniem przez kułaków zboża i mięsa, czy też spiskiem agresywnych imperialistów przeciwko miłującym pokój narodom (czyli państwom socjalistycznym)&lt;ref name="Historia 1939-1997/98. Polska i świat"&gt;&lt;/ref&gt;. Jedną z akcji dywersyjnych (wymierzonych w socjalistyczne rolnictwo), miało być zrzucanie z amerykańskich samolotów do Bałtyku stonki ziemniaczanej, o czym komunistyczne publikatory w kraju poinformowały w 1950 r., która rozprzestrzeniając się na pola uprawne miała spowodować klęskę nieurodzaju w Polsce (w rzeczywistości był to efekt całkowitego braku na rynku środków owadobójczych, którymi należało spryskiwać uprawy ziemniaków). Systematycznie wyszydzano tzw. kułaków (zamożnych chłopów zatrudniających siłę roboczą) zamieszczaniem dziesiątek karykatur w prasie krajowej, w szczególności skierowanej do społeczności wiejskiej.
Po zmianach politycznych Października 1956, Władysław Gomułka oficjalnie uznał prywatne rolnictwo w Polsce jako specyfikę tzw. polskiej drogi do socjalizmu, a władze komunistyczne rezygnowały stopniowo z przyspieszonej kolektywizacji. Liberalizacja polityki w tym zakresie, zmniejszenie obciążeń finansowych gospodarstw indywidualnych, spowodowały gwałtowny regres systemu spółdzielni – po 1956 r. ich liczba w Polsce spadła do przeciętnie 1800 spółdzielni różnego typu.
Apogeum przymusowej kolektywizacji rolnictwa miało miejsce w 1953 r. Do początku lat 60. zrealizowano ją we wszystkich krajach bloku sowieckiego z wyjątkiem Polski.

</doc>
<doc id="1641817" url="https://pl.wikipedia.org/wiki?curid=1641817" title="Flaga Brzeska">
Flaga Brzeska



</doc>
<doc id="1641818" url="https://pl.wikipedia.org/wiki?curid=1641818" title="Richard Simmons">
Richard Simmons

Milton Teagle Simmons (ur. 12 lipca 1948) – znany jako Richard Simmons to amerykańska osobowość telewizyjna. Promuje zdrowy tryb życia, fitness i programy odchudzające.
Simmons urodził się w Nowym Orleanie. Był otyły jako nastolatek, zanim skończył liceum ważył ponad 120 kg przy wzroście 169 cm. Jego pierwszą pracą była sprzedaż pralinek. Rozważał też możliwość zostania księdzem. Rozpoczął studia na University of Louisiana w Lafayette później przeniósł się na Florida State University. Gdy studiował na Florydzie, trafił do Florencji w ramach wymiany studenckiej. Po uzyskaniu dyplomu trafił do Nowego Jorku, gdzie pracował w reklamie oraz jako kelner.
W latach 70. przeprowadził się do Los Angeles, gdzie pracował w restauracji w Beverly Hills. Tam zainteresował się fitnessem, ale uznał, że istniejące programy fitnessu nadają się tylko dla ludzi wysportowanych. Zaczął ćwiczyć i jego waga spadła do około 60 kg.
Simmons otworzył później własny klub fitnessu "The Anatomy Asylum". Uczył tam zdrowego odżywiania w odpowiednich ilościach oraz jak ćwiczyć, by sprawiało to przyjemność. Klub działa do dziś pod nazwą "Slimmons". Swoimi sukcesami ściągnął uwagę mediów. Zaczął występować w telewizji i nagrywać swoje programy. Wkrótce zaczął też prowadzić własny show - "The Richard Simmons Show". Udzielał się też w radiu, gdzie między innymi prowadził własną audycję "Lighten Up with Richard Simmons".
Richard znany jest ze swojego motywującego, radosnego i pełnego energii zachowania. Jest to jeden z jego sposobów na pomoc ludziom w odchudzaniu. Mieszka w Hollywood z dwiema pokojówkami i trzema dalmatyńczykami.

</doc>
<doc id="1641824" url="https://pl.wikipedia.org/wiki?curid=1641824" title="Disposable Teens">
Disposable Teens

Disposable Teens – pierwszy singel promujący czwarty studyjny album zespołu Marilyn Manson pt. "Holy Wood (In the Shadow of the Valley of Death)".
Refren utworu czerpie z tekstu piosenki Beatlesów "Revolution".
Piosenka została wykorzystana jako motyw przewodni w kredytach rozpoczynających horror Joego Berlingera "" (2000).

</doc>
<doc id="1641825" url="https://pl.wikipedia.org/wiki?curid=1641825" title="Chropawiec wonny">
Chropawiec wonny

Chropawiec wonny, indyjski kminek, ajowan ("Trachyspermum ammi") ang. "carom seeds" – gatunek rośliny z rodziny selerowatych. Pochodzi z Indii, jest uprawiany w wielu krajach Azji i Afryki.

</doc>
<doc id="1641826" url="https://pl.wikipedia.org/wiki?curid=1641826" title="Asplenium">
Asplenium



</doc>
<doc id="1641827" url="https://pl.wikipedia.org/wiki?curid=1641827" title="Mistrzostwa Świata w Hokeju na Lodzie 2009 (III Dywizja)">
Mistrzostwa Świata w Hokeju na Lodzie 2009 (III Dywizja)

Mistrzostwa Świata w Hokeju na Lodzie III dywizji 2009 odbyły się w Dunedin (Nowa Zelandia) w dniach 10 - 16 kwietnia. Był to 13. turniej o awans do II dywizji mistrzostw świata (wcześniej grupy C).
W tej części mistrzostw uczestniczy 6 drużyn, które rozgrywają mecze systemem każdy z każdym. Do II dywizji awansują dwie najlepsze reprezentacje.
Zawody odbywały się w hali:
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 

</doc>
<doc id="1641828" url="https://pl.wikipedia.org/wiki?curid=1641828" title="Max Ernst Gröschel">
Max Ernst Gröschel

Max Ernst Gröschel (ur. 29 września 1892, zm. 23 czerwca 1951 w Dreźnie) – zbrodniarz nazistowski, członek załogi niemieckich obozów koncentracyjnych Flossenbürg, Neuengamme i Ravensbrück oraz SS-Oberscharführer.
Członek SS od 30 listopada 1931. W sierpniu 1939 skierowany został do służby w obozie Flossenbürg i przebywał tam przez trzy miesiące i kierował komandami więźniarskimi. W kwietniu 1940 rozpoczął służbę w Neuengamme, gdzie stopniowo awansował, sprawując między innymi stanowiska "Blockführera" i zastępcy "Rapportführera". Między sierpniem i grudniem 1940 kierował komandem więźniarskim pracującym w "Dove-Elbe". Gröschel okrutnie znęcał się nad podległymi mu więźniami, nieraz ze skutkiem śmiertelnym. W 1942 przeniesiono go do Ravensbrück. W 1943 skierowany został na Łotwę, gdzie otrzymał funkcję komendanta podobozu KL Kaiserwald – "Dortogau". Za przewinienia popełnione w tym ostatnim obozie skazany został przez sąd SS i policji na karę więzienia, którą odbywał w podobozie KL Stutthof – "Danzig-Matzkau".
Gröschel został skazany 5 grudnia 1949 przez wschodnioniemiecki sąd w Dreźnie na karę śmierci za swoje zbrodnie. Wyrok, po serii rozpraw apelacyjnych, zatwierdzono 23 lutego 1951. Wyrok wykonano w więzieniu w Dreźnie w 1951.

</doc>
<doc id="1641829" url="https://pl.wikipedia.org/wiki?curid=1641829" title="Nick Zinner">
Nick Zinner

Nicholas Joseph Zinner (ur. 8 grudnia 1974) - gitarzysta nowojorskiego zespołu Yeah Yeah Yeahs. Jest również członkiem grupy Head Wound City. 
Zinner współpracował również z artystami takimi jak TV on the Radio, Ronnie Spector, The Horrors i Scarlett Johansson. W 2005 zagrał kilka partii na gitarze i keyboardzie na albumie grupy Bright Eyes "Digital Ash in a Digital Urn". W sierpniu 2009 Zinner zajął 16. miejsce na liście The Future 50 magazynu "NME".
Nick Zinner jest także fotografem. Ukończył studia fotograficzne na Bard College i wydał trzy zbiory swoich prac: "No Seats on the Party Car" (2001), "Slept in Beds" (2003) oraz "I hope you are all happy now" (2004).

</doc>
<doc id="1641831" url="https://pl.wikipedia.org/wiki?curid=1641831" title="The Fight Song">
The Fight Song

The Fight Song – drugi singel promujący czwarty studyjny album zespołu Marilyn Manson pt. "Holy Wood (In the Shadow of the Valley of Death)".
Zawarty w tekście utworu cytat "The death of one is a tragedy, the death of million is just a statistic" (pol. "śmierć jednostki to tragedia, śmierć milionów to tylko statystyka") zapożyczony został z noweli Ericha Marii Remarque'a pt. "Czarny obelisk".

</doc>
<doc id="1641833" url="https://pl.wikipedia.org/wiki?curid=1641833" title="Donkey">
Donkey

Donkey – drugi album brazylijskiej alternatywnej grupy Cansei de Ser Sexy wydany w 2008 r.

</doc>
<doc id="1641834" url="https://pl.wikipedia.org/wiki?curid=1641834" title="Image Comics">
Image Comics

Image Comics – amerykańskie wydawnictwo komiksowe, jedno z czterech największych na amerykańskim rynku. Na tle innych wydawnictw Image wyróżniają dwie zasady. Po pierwsze, wyłącznymi właścicielami praw autorskich do wydawanych komiksów pozostają ich twórcy. Po drugie, nikt nie może w jakikolwiek sposób ingerować w pracę innego członka Image, chyba że na jego wyraźną prośbę.
Historia.
Image zostało założone w 1992 roku przez siódemkę rysowników do niedawna pracujących dla wydawnictwa Marvel Comics – Todda McFarlane’a, Erika Larsena – ilustratorów komiksów o Spider-Manie, Jima Lee, Roba Liefelda, Marca Silvestriego, Whilce'a Portacio – rysowników komiksów o X-Men, oraz Jima Valentino – rysownika komiksu Guardians of the Galaxy. W wyniku konfliktu z Marvelem na temat swobody twórczej i praw do stworzonych przez nich postaci, twórcy ci odeszli i założyli własne wydawnictwo. Image jest zbudowane z kilku połączonych ze sobą imprintów, z których każdy należy do innego z członków założycieli. Tworzone w ich ramach komiksy szybko zdobyły popularność, jednak dochodziło też do konfliktów między zarządem, w wyniku których Silvestri niemal odłączył swój imprint Top Cow od wydawnictwa, ale zmienił zdanie, gdy będący przyczyną sporu Liefeld zrezygnował z członkostwa.
W 1999 roku Jim Lee sprzedał prawa do swojego imprintu Wildstorm wydawnictwu DC Comics, ponieważ nie radził sobie z pracą jako kierownik. Wraz z Wildstorm DC kupiło też jego imprinty, takie jak Cliffanger, czy America’s Best Comics Alana Moore’a.
W 2008 roku do zarządu został przyjęty nowy członek, scenarzysta Robert Kirkman. Liefeld wrócił do Image w roku 2008.
Komiksy.
Każdy Imprint Image wydaje kilka osobnych komiksów. W zależności od decyzji twórców, mogą one istnieć niezależnie od pozostałych, lub też być częścią tak zwanego „Imageverse” – wspólnego świata, stworzonego na wzór tych, w jakich dzieje się akcja komiksów Marvela i DC.
Świat Image z początku istniał jako jeden świat dzielony przez bohaterów różnych serii jednakże po pewnym czasie, gdy część twórców chciała odejść, wraz ze swoimi imprintami, dokonano rozdzielenia. W crossoverze „Shattered Image” bohaterowie komiksów z imprintów Lee, Silvestriego i Liefelda zginęli w Imageverse, ale odrodzili w trzech własnych światach. Wraz z powrotem Silvestriego i Liefelda ustalono nowe warunki na jakich funkcjonuje Imageverse – komiksy w nim osadzone istnieją na wpół we wspólnym świecie, na wpół w swoich własnych, dzięki czemu twórcy wciąż mogą pisać crossovery, a jednocześnie nie przejmować, gdyby wydarzenia z dwóch różnych komiksów się wzajemnie wykluczały. Komiksy Imprintu Wildstorm, które z początku wchodziły w skład Imageverse, takie jak Wild C.A.T.S. i Gen 13, zostały z niego do końca wyłączone wraz ze sprzedażą imprintu przez Jima Lee do DC Comics.
Imageverse.
Najważniejsze komiksy wchodzące w skład Imageverse:
Poza Imageverse.
Najważniejsze komiksy Image, które nie są częścią Imageverse:

</doc>
<doc id="1641836" url="https://pl.wikipedia.org/wiki?curid=1641836" title="Bohdan Bandura">
Bohdan Bandura

Bohdan Romanowycz Bandura, ukr. Богдан Романович Бандура, ros. Богдан Романович Бандура, "Bogdan Romanowicz Bandura" (ur. 30 stycznia 1960 w Kisielowsku, w obwodzie kemerowskim, Rosyjska FSRR) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Internatu Sportowego we Lwowie. Pierwszy trener - W.I. Borejko. W 1980 rozpoczął karierę piłkarską w klubie Awanhard Równe. W 1981 bronił barw Karpat Lwów. Po fuzji z klubem SKA Lwów od 1982 został piłkarzem SKA Karpaty Lwów. W 1987 wrócił do Awanhardu Równe, a w 1989 już był zawodnikiem odrodzonych Karpat Lwów. Po sezonie 1991 w drużynie Karpaty Kamionka Bużańska przeszedł w 1992 do Skały Stryj. W 1993 powrócił do Lwowa i został piłkarzem FK Lwów, w którym zakończył swoje występy na poziomie profesjonalnym.
Kariera trenerska.
Po zakończeniu kariery piłkarskiej rozpoczął karierę trenerską. Najpierw był asystentem trenera w FK Lwów. W latach 2001-2002 prowadził drugą drużynę Karpat. W 2003-2006 pracował na stanowisku trenera w klubie Hazowyk-Skała Stryj. Następnie do kwietnia 2007 kontynuował pracę z FK Lwów, który zamienił w drugiej lidze stryjski zespół. W sierpniu 2007 otrzymał zaproszenie pełnić obowiązki trenera w klubie Wołyń Łuck. Od lata 2009 pomaga trenować klub Arsenał Biała Cerkiew.

</doc>
<doc id="1641837" url="https://pl.wikipedia.org/wiki?curid=1641837" title="Synowie">
Synowie

Synowie – polski serial komediowy w reżyserii Krzysztofa Jaroszyńskiego, emitowany od 21 marca do 13 czerwca 2009 w Telewizji Polsat.
Opis fabuły.
Serial "Synowie" to komedia obyczajowa z elementami farsy, która przedstawia, niekiedy w krzywym zwierciadle, relacje samotnego ojca z dorosłymi synami. Jest to historia czterech mężczyzn: ojca, właściciela pubu, oraz jego trzech synów. Roman Średnicki (Paweł Wawrzecki) jest wdowcem i podwójnym rozwodnikiem. Z każdego związku ma syna. Michał (Marcin Rój), najstarszy z całej trójki został księdzem. Ulubieńcem Romana jest Darek (Michał Rolnicki), średni syn – piłkarz, napastnik pierwszoligowej drużyny. Najmłodszy Kuba (Piotr Ligienza) to początkujący biznesmen, bardzo uzależniony od ojczyma milionera Zdzisława Bukata (Krzysztof Stelmaszyk). Trzej synowie, mimo że z różnych matek, żyją w wielkiej zażyłości i niejednokrotnie ratują się wzajemnie z opresji.
Cała trójka szuka dla ojca kolejnej partnerki. W wyniku małego nieporozumienia, Roman zatrudnia piękną, lecz flegmatyczną kelnerkę Lucynę Dobrowolską (Agata Kulesza). Lucyna ma nadzieję zostać kolejną żoną Romana, on jednak nie dostrzega jej starań.
Każdy z odcinków jest zamkniętą opowieścią składającą się z dwóch, splatających się ze sobą wątków.
Lista odcinków.
Synowie

</doc>
<doc id="1641838" url="https://pl.wikipedia.org/wiki?curid=1641838" title="Katedra św. Jerzego w Stambule">
Katedra św. Jerzego w Stambule

Katedra św. Jerzego (gr.: Καθεδρικός ναός του Αγίου Γεωργίου, Kathedrikós Naós tou Agíou Geōrgíou, tur.: Aya Yorgi Kilisesi) – katedralna świątynia Patriarchatu Konstantynopolitańskiego w Stambule (dawnym Konstantynopolu), mieści się w dzielnicy Fanarion.
Historia świątyni pod wezwaniem świętego Jerzego sięga czasów bizantyjskich, jednak obecna świątynia pochodzi w dużej mierze z XIX wieku. W 1941 została zniszczona przez pożar. W 1991 została odbudowana. 29 listopada 2006 świątynię odwiedził papież Benedykt XVI i uczestniczył w liturgii celebrowanej przez patriarchę Bartłomieja I. Jego następca Franciszek wziął udział w nabożeństwie ekumenicznym z patriarchą Bartłomiejem I podczas swojej podróży apostolskiej do Turcji. 

</doc>
<doc id="1641842" url="https://pl.wikipedia.org/wiki?curid=1641842" title="The Nobodies">
The Nobodies

The Nobodies – trzeci i ostatni singel promujący czwarty studyjny album zespołu Marilyn Manson "Holy Wood (In the Shadow of the Valley of Death)". Został wydany 6 października 2000 roku. Tekst nawiązuje do strzelaniny w szkole Columbine i jej sprawców - nastoletnich Erica Harrisa i Dylana Klebolda.
Zremiksowana wersja utworu znalazła się na soundtracku do filmu "Z piekła rodem". Japońskie i brytyjskie wydania albumu "Holy Wood (In the Shadow of the Valley of Death)" zawierają akustyczną wersję "The Nobodies" jako jeden z dwóch bonusowych utworów.
Nawiązania do strzelaniny w Columbine.
Tekst utworu nawiązuje do Erica Harrisa i Dylana Klebolda, sprawców strzelaniny w szkole Columbine, która miała miejsce 20 kwietnia 1999 roku. Muzyka Marilyna Mansona została przez media i polityków uznana między innymi za winną strzelaniny (pomimo faktu, iż nastolatkowie nie byli fanami twórczości wokalisty), co frontman zespołu mocno skrytykował. W wywiadzie Michaela Moore'a, do jego nagrodzonego Oscarem filmu dokumentalnego "Zabawy z bronią", Manson został zapytany, co chciałby powiedzieć uczniom szkoły, na co odpowiedział: "Nie powiedziałbym ani słowa. Wolałbym posłuchać tego co oni chcą powiedzieć, a tego nie zrobił nikt".

</doc>
<doc id="1641847" url="https://pl.wikipedia.org/wiki?curid=1641847" title="Richie Kotzen">
Richie Kotzen

Richie Kotzen (ur. 3 lutego 1970 w Reading) – amerykański multiinstrumentalista (niemniej jednak jest najbardziej znany ze swojej gry na gitarze elektrycznej), kompozytor, wokalista oraz autor tekstów piosenek. Łączy w swej muzyce wpływy zarówno soulu, jazzu, bluesa, jak i hard rocka.
Muzyką zainteresował się już w dzieciństwie – od 5 roku życia gra na fortepianie, 2 lata później zainspirowany zespołem KISS rozpoczął naukę gry na gitarze elektrycznej. Gdy miał 12 lat, założył swój pierwszy zespół – Arthurs Museum, z którym koncertował w Pensylwanii, Delaware i New Jersey. W wieku 18 lat nagrał swój pierwszy album i pojawił się między innymi na okładce Guitar World Magazine, którego czytelnicy uznali Kotzena za jednego z 3 najlepszych nowych gitarzystów.
Wkrótce dołączył do glam rockowego zespołu Poison, z którym nagrał w 1993 album "Native Tounge". Mimo komercyjnego sukcesu został wyrzucony z zespołu z powodu romansu z byłą narzeczoną perkusisty. Kotzen poświęcił się wtedy karierze solowej.
W 1999 został zaproszony przez legendę jazzu Stanley Clarke’a do nagrania płyty z projektem Vertu. Pod koniec tego roku Richie dołączył również do hard rockowego zespołu Mr. Big. W 2005 roku ukazała się płyta kolejnego zespołu z Kotzenem w składzie – "Forty Deuce".
W 2006 roku otwierał japońską trasę The Rolling Stones.
W roku 2012 gitarzysta rozpoczął współpracę z Mikiem Portnoyem (Dream Theater) i Billym Sheehanem (Mr. Big), nazywając ową supergrupę The Winery Dogs. Debiutancki album zespołu ukazał się w maju 2013 roku.

</doc>
<doc id="1641848" url="https://pl.wikipedia.org/wiki?curid=1641848" title="Imprezowo">
Imprezowo

Imprezowo ("Swingtown", 2008) – amerykański serial telewizyjny. Jego premiera miała miejsce 5 czerwca 2008 na kanale CBS. Emitowany m.in. na kanale Universal Channel w Rumunii, ITV3 w Anglii, Network Ten w Australii oraz na Global w Kanadzie.

</doc>
<doc id="1641851" url="https://pl.wikipedia.org/wiki?curid=1641851" title="Towada">
Towada



</doc>
<doc id="1641855" url="https://pl.wikipedia.org/wiki?curid=1641855" title="Royal Flying Doctor Service of Australia">
Royal Flying Doctor Service of Australia

Royal Flying Doctor Service of Australia ("Królewska Służba Latających Lekarzy Australii", RFDS) – australijska organizacja pozarządowa świadcząca pomoc medyczną dla osób mieszkających na tzw. "outback", jak w Australii określa się osiedla ludzkie oddalone o dziesiątki, a często wręcz setki kilometrów od większych ośrodków. Załogi RFDS docierają do swoich pacjentów drogą lotniczą i służą im zarówno w przypadkach nagłych (działając jako pogotowie ratunkowe), jak i dostarczając regularnych świadczeń w ramach podstawowej opieki zdrowotnej. RFDS działa od 1928 i uważane jest za najstarsze lotnicze pogotowie ratunkowe na świecie.
Założycielem RFDS był prezbiteriański duchowny John Flynn. Wcześniej zajmował się on zakładaniem szpitali w niewielkich miasteczkach, ale potem doszedł do wniosku, iż są ludzie mieszkający daleko nawet od takich miasteczek. Postanowił docierać do nich przy pomocy samolotów. Tak powstała Powietrzna Służba Medyczna (AMS), która po kilku zmianach nazwy, od 1955 działa jako RFDS.
RFDS jest największym i najbardziej znanym australijskim lotniczym pogotowiem, ale swoje oddziały lotnicze posiadają także "regularne" pogotowia ratunkowe poszczególnych stanów, które traktują to jako uzupełnienie swoich środków transportu drogowego. W niektórych z nich, np. w Nowej Południowej Walii, RFDS zarządza także samolotami regularnego pogotowia. W przeciwieństwie do większości podobnych instytucji na świecie, RFDS nie korzysta ze śmigłowców, opierając swą działalność wyłącznie na stosunkowo niewielkich samolotach. Wynika to ze specyfiki działalności Służby – operuje ona na wielkich obszarach, gdzie niezbędne są maszyny możliwie jak najszybsze. Z drugiej strony, odbiór pacjentów następuje zwykle na terenach bardzo słabo zaludnionych, gdzie nie ma z reguły problemu ze znalezieniem choćby prowizorycznego pasa startowego. Często w tym celu wykorzystywane są utwardzone drogi. Dwa obecnie używane typy samolotów to Beechcraft King Air (w różnych wersjach) i Pilatus PC-12.
RFDS jest organizacją non-profit utrzymującą się głównie z datków i dotacji. W sensie organizacyjnym stanowi luźną federację czterech regionalnych sekcji, z których każda ma własną osobowość prawną.

</doc>
<doc id="1641857" url="https://pl.wikipedia.org/wiki?curid=1641857" title="Mniejszość grecka w Polsce">
Mniejszość grecka w Polsce



</doc>
<doc id="1641859" url="https://pl.wikipedia.org/wiki?curid=1641859" title="Masachist">
Masachist

Masachist – polska supergrupa wykonująca death metal. Zespół powstał w 2006 roku z inicjatywy perkusisty Dariusza Brzozowskiego, znanego z występów w grupie Vesania i gitarzysty Mariusza Domaradzkiego, byłego członka Yattering. Skład uzupełnili gitarzysta Arkadiusz „Aro” Jabłoński z formacji Shadows Land, basista Filip „Heinrich” Hałucha znany m.in. z występów w grupie Rootwater oraz wokalista Wojciech „Pig” Wąsowicz, były członek Decapitated.
W 2009 roku ukazał się debiutancki album grupy zatytułowany "Death March Fury", wydany nakładem wytwórni muzycznej Witching Hour Productions, należącej do Bartłomieja Krysiuka, lidera białostockiej grupy Hermh. Okładkę płyty przygotował Eliran Kantor, który współpracował poprzednio z zespołem Testament. Materiał został wyróżniony 6. miejscem w podsumowaniu Musicarena.pl na najlepszy album 2009 roku. W 2010 roku płyta została wznowiona ze zmienioną szatą graficzną oraz dodatkowymi utworami. Debiut sceniczny zespołu odbył się w sierpniu 2010 roku w warszawskim klubie Stodoła. Grupa wystąpiła z Cyprianem Konadorem, który zastąpił Filipa Hałuchę zobowiązanego występami w Decapitated. Masachist poprzedzał występ francuskiej formacji Gojira.
3 września 2012 roku ukazał się drugi album studyjny zespołu pt. "Scorned". Płyta została wydana przez firmę Selfmadegod Records. Nagrania zostały zarejestrowane latem 2011 roku w należącym do Jabłońskiego Monroe Sound Studio. Okładkę płyty przygotowała Anna Rosół. Natomiast teksty napisali Michał Spryszak oraz basista i wokalista zespołu Stillborn, Ataman Tolovy. Muzyk był także odpowiedzialny za dodatkową oprawę graficzną wydawnictwa.

</doc>
<doc id="1641863" url="https://pl.wikipedia.org/wiki?curid=1641863" title="Châtelet">
Châtelet

Belgia:
Francja:
Szwajcaria:
Inne:
Zobacz też:

</doc>
<doc id="1641867" url="https://pl.wikipedia.org/wiki?curid=1641867" title="Roger Lutz">
Roger Lutz

Roger Lutz (ur. 15 lipca 1964 w Linden) – niemiecki piłkarz występujący na pozycji obrońcy. Trener piłkarski.
Kariera.
Lutz treningi rozpoczynał w amatorskim SV Linden 07. Później był zawodnikiem innej amatorskiej drużyny, FK Clausen, w której grał do ukończenia 24 roku życia. Wówczas, w 1988 roku przeszedł do 1. FC Kaiserslautern z Bundesligi. W tych rozgrywkach zadebiutował 3 czerwca 1989 roku w zremisowanym 1:1 pojedynku z Hamburgerem SV. W 1990 roku z klubem Puchar RFN. 14 września 1990 roku w wygranym 3:1 spotkaniu z 1. FC Nürnberg zdobył pierwszą bramkę w Bundeslidze. W tamtym meczu strzelił także gola samobójczego. W 1991 roku zdobył z zespołem mistrzostwo Niemiec. W 1994 roku wywalczył z nim wicemistrzostwo Niemiec. W 1996 roku ponownie wygrał z Kaiserslautern rozgrywki Pucharu Niemiec. W tym samym roku spadł z nim do 2. Bundesligi. W 1997 roku powrócił z zespołem do Bundesligi. W 1998 roku zdobył z nim mistrzostwo Niemiec. W barwach Kaiserslautern Lutz zagrał łącznie 104 razy i zdobył 1 bramkę. W 2000 roku odszedł do luksemburskiego F91 Dudelange. Spędził tam 3 lata. W tym czasie wywalczył z tym klubem dwa mistrzostwa Luksemburga i wicemistrzostwo Luksemburga. W 2003 roku zakończył karierę.

</doc>
<doc id="1641868" url="https://pl.wikipedia.org/wiki?curid=1641868" title="Park Przemysłowy Police">
Park Przemysłowy Police

Park Przemysłowy Police ("PPP", "Policki Park Przemysłowy", "Police Park") – park przemysłowy obejmujący rozległy teren w środkowej części miasta Police (województwo zachodniopomorskie). Rozciąga się na powierzchni ok. 137 ha w tym ponad 10 ha tworzy obszar Podstrefy Police Kostrzyńsko-Słubickiej Specjalnej Strefy Ekonomicznej.
Historia.
Akcjonariuszami powstałej w 2004 r. firmy Infrapark Police S.A. (zarządza terenami) są: Zakłady Chemiczne Police S.A., Gmina Police, Uniwersytet Szczeciński i Zachodniopomorska Agencja Rozwoju Regionalnego S.A. Głównymi celami utworzenia PPP było stworzenie terenu inwestycyjnego dla podmiotów gospodarczych zgodnego ze standardami oraz prawem UE i RP.
Ulgi.
Na terenie PPP obowiązują ulgi podatkowe od nieruchomości sięgające 80% stawki obowiązującej w Gminie Police. W ekonomicznej strefie specjalnej inwestor ma możliwość uzyskania ulgi podatkowej od pochodu sięgającej 40%-60%.
Projekty.
Infrapark Police S.A. bierze udział w następujących projektach europejskich:

</doc>
<doc id="1641871" url="https://pl.wikipedia.org/wiki?curid=1641871" title="Tony Amendola">
Tony Amendola

Tony Amendola (ur. 24 sierpnia 1951 w New Haven) – amerykański aktor.
Znany jest przede wszystkim z roli Bra'Taca w serialu "Gwiezdne wrota". Zagrał też między innymi w filmach: "Blow", "Maska Zorro", "Legenda Zorro" (jako inne postacie). Pojawił się też w serialach: "Nowe przygody Supermana", "Kroniki Seinfelda", "Z Archiwum X", ', ' i "Babilon 5".

</doc>
<doc id="1641872" url="https://pl.wikipedia.org/wiki?curid=1641872" title="Infrapark Police">
Infrapark Police



</doc>
<doc id="1641873" url="https://pl.wikipedia.org/wiki?curid=1641873" title="Egzarchat Białoruski Patriarchatu Moskiewskiego">
Egzarchat Białoruski Patriarchatu Moskiewskiego

Egzarchat Białoruski Patriarchatu Moskiewskiego lub Białoruski Kościół Prawosławny – egzarchat Rosyjskiego Kościoła Prawosławnego obejmujący terytorium Białorusi.
Historia.
Egzarchat powstał decyzją Soboru Biskupów Rosyjskiego Kościoła Prawosławnego w dniach 9–11 października 1989. Powstał na obszarze zajmowanym do tej pory przez eparchie mohylewską, pińską i połocką. Zwierzchnik egzarchatu nosił początkowo tytuł metropolity mińskiego i grodzieńskiego, patriarszego egzarchy Białorusi. Pierwszym egzarchą został mianowany Filaret (Wachromiejew). Od 1992 tytuł metropolity brzmiał „metropolita miński i słucki, patriarszy egzarcha całej Białorusi”. W 2014, w związku z wyodrębnieniem metropolii mińskiej i powstaniem nowych eparchii, zmieniono tytuł metropolity na "miński i zasławski". W 2013 odchodzącego w stan spoczynku metropolitę Filareta zastąpił na urzędzie metropolita Paweł (Ponomariow). Od 2020 r. egzarchą Białorusi jest metropolita Beniamin (Tupieko).
Podział terytorialny.
W skład egzarchatu wchodzą następujące eparchie: 
Eparchie: borysowska, mińska, mołodeczańska i słucka tworzą metropolię mińską (powstałą 23 października 2014). 
Na terenie całego egzarchatu w 2013 działało 1555 parafii i 34 monastery.
7 stycznia 2008 Alaksandr Łukaszenka nazwał Białoruską Cerkiew Prawosławną „głównym ideologiem kraju”.

</doc>
<doc id="1641874" url="https://pl.wikipedia.org/wiki?curid=1641874" title="Białoruski Kościół Prawosławny">
Białoruski Kościół Prawosławny



</doc>
<doc id="1641877" url="https://pl.wikipedia.org/wiki?curid=1641877" title="Mobscene">
Mobscene

Mobscene, właśc. wydany pod znakiem firmowym – jako „mOBSCENE” (z ang. "obscene" – obsceniczny) – inauguracyjny singel promujący album zespołu Marilyn Manson "The Golden Age of Grotesque" (2003).
Charakterystyczne, powtarzane partie tekstu "„be obscene, be, be obscene...”", wykonywane przez żeński chórek, zostały zainspirowane skandowaniem cheerleaderek w utworze zespołu Faith No More pt. „Be Aggressive”.
Utwór zdobył nominację do nagrody Grammy w kategorii "Best Metal Performance".

</doc>
<doc id="1641878" url="https://pl.wikipedia.org/wiki?curid=1641878" title="MOBSCENE">
MOBSCENE



</doc>
<doc id="1641881" url="https://pl.wikipedia.org/wiki?curid=1641881" title="Malarstwo gabinetowe">
Malarstwo gabinetowe

Malarstwo gabinetowe - rodzaj malarstwa, popularnego głównie wśród malarzy niderlandzkich. Obrazy były przeznaczone do dekorowania pomieszczeń najczęściej prywatnych, bogatych arystokratów lub elitarnej zamożnej grupy mieszczan.
Przedstawicielem tego rodzaju malarstwa był m.in. Rubens, który jako pierwszy zerwał z malarstwem portretowym.
Frans Francken Młodszy i Jan Brueghel Starszy w 1610 roku w Antwerpii wprowadzili obrazy dla tzw. Gabinetów amatorów. Jednym z takich dzieł z tego okresu jest "Gabinet królewicza Władysława Zygmunta Wazy" powstały w 1626 roku przez nieznanego autora.
Głównymi tematem takich obrazów były pejzaże, wnętrza architektoniczne (Hendrick van Steenwijck) a także sceny mitologiczne (Frans Francken Młodszy) i motywy religijne. Bardzo często tworzono portrety sławnych ludzi, malowano martwą naturę (Daniel Seghers), zwierzęta i trofea myśliwskie. Obrazy najczęściej były średnioformatowe. Klasycznymi przykładami takich obrazów jest "Pejzaż leśny z wozem przejeżdżającym przez bród" (Abraham Govaerts czy "Pejzaż z rozbójnikami dzielącymi łup" (Jan Brueghl Starszy). &lt;br&gt; Bardzo popularnym tematem były naturalistyczne sceny z życia chłopstwa lub plebsu. Tematyką taka zajmował się głównie Adriaen Brouwer, David Teniers II, Joos van Craesbeeck, David Ryckaert III i Mattheus van Hellemont

</doc>
<doc id="1641889" url="https://pl.wikipedia.org/wiki?curid=1641889" title="Tainted Love (singel Marilyn Manson)">
Tainted Love (singel Marilyn Manson)

Tainted Love (pol. "skażona miłość") – singel zespołu Marilyn Manson, wydany na ścieżce dźwiękowej do filmu "To nie jest kolejna komedia dla kretynów" ("Not Another Teen Movie", 2001). Cover utworu "Tainted Love" duetu Soft Cell (wyd. 1981), który światową sławę z kolei zdobył jako wykonawca piosenki Glorii Jones (wyd. 1964). Piosenka znalazła się w roku 2003 na piątym studyjnym albumie grupy pt. "The Golden Age of Grotesque".
W maju 2002 roku utwór wydano w Wielkiej Brytanii. W notowaniu brytyjskiej listy przebojów dotarł on do pozycji piątej.
Teledysk.
Klip do utworu przedstawia zajścia na młodzieżowej prywatce. W domu stonowanej licealistki pojawiają się uczniowie z jej szkoły, wśród nich – przede wszystkim – nieokiełznani goci. W teledysku wystąpili aktorzy z filmu "To nie jest kolejna komedia dla kretynów" – m.in. Chris Evans, Chyler Leigh i Eric Jungmann, a także Joey Jordison, perkusista grupy Slipknot, basista Tim Skold oraz sam Manson.

</doc>
<doc id="1641900" url="https://pl.wikipedia.org/wiki?curid=1641900" title="Erick Avari">
Erick Avari

Erick Avari (ur. 13 kwietnia 1952 w Darjeeling) – amerykański aktor filmowy, dubbingowy, reżyser i scenarzysta pochodzenia perskiego i hinduskiego. Występował w roli Prescotta w filmie "Kevin sam w domu 4".
Życiorys.
Urodził się jako Nariman Eruch Avari w Darjeeling w Indiach u podnóży Himalajów, w rodzinie Parsów. Jego pradziadkiem był Jamshedji Framji Madan, jeden z pionierów kinematografii indyjskiej.
Ukończył renomowaną jezuicką szkołę St. Joseph’s School w Darjeeling, a następnie studiował w College of Charleston w Karolinie Południowej. Karierę aktorską rozpoczął od występów teatralnych w Nowym Jorku.
Zagrał między innymi w takich filmach jak: "Gwiezdne wrota", "Dzień Niepodległości", "Mumia" i "Planeta Małp". On i Alexis Cruz byli jedynymi aktorami, którzy pojawili się zarówno w filmie, jak i serialu „Gwiezdne wrota”.
Pojawił się też gościnnie w serialach: "Bajer z Bel-Air", "Prawo i porządek", ', ', "", "Z Archiwum X", "Babylon 5" i "JAG."
Życie prywatne.
Od 1980 roku żonaty z Margaret Lambert Walker.

</doc>
<doc id="1641901" url="https://pl.wikipedia.org/wiki?curid=1641901" title="Choroba Kaszina-Beka">
Choroba Kaszina-Beka

Choroba Kaszina-Beka (łac. "Osteoarthritis deformans endemica", ang. Kashin-Bek disease) – nabyta choroba, występująca endemicznie w Chinach, Tybecie i Syberii. Objawy choroby pojawiają się około 5. roku życia. W przebiegu choroby dochodzi do zniszczenia stawów, co wywołuje nawracające i przeważnie obustronne bóle stawów, ograniczenie ich ruchomości oraz obrzęk.
Epidemiologia.
Szacuje się, że w samych Chinach na chorobę cierpi 2,5 miliona ludzi.
Etiologia.
Uważa się, że u podstaw choroby leży niedobór selenu oraz jodu, zwłaszcza gdy oba stany współistnieją. Z tego też powodu choroba przebiega często z wolem tarczycy i rzadziej kretynizmem. Podejrzewa się, że znaczenie może mieć również zanieczyszczenie zboża grzybami oraz mykotoksyny.
Objawy.
Choroba charakteryzuje się zaburzeniami wzrostu i dojrzewania u dzieci. Nieprawidłowości we wzroście kości doprowadzają do zmian w obrębie nasad i przynasad kości, które powodują zaburzenia wzrostu.
Leczenie.
Leczenie ma charakter paliatywny. Obecnie prowadzone jest badanie, mające na celu wyjaśnienie, czy suplementacja antyoksydantów wpływa na przebieg choroby.
Historia.
Choroba została po raz pierwszy opisana w 1849 przez rosyjskiego lekarza Nikołaja Kaszina, a w 1909 przez Jewgienija Beka.

</doc>
<doc id="1641902" url="https://pl.wikipedia.org/wiki?curid=1641902" title="Waldemar Jordan">
Waldemar Jordan

Waldemar Bogusław Jordan (ur. 3 października 1952) – polski polityk i przedsiębiorca, były wojewoda pilski.
Życiorys.
Na Politechnice Łódzkiej uzyskał tytuł zawodowy magistra inżyniera mechanika. Odbył też studia podyplomowe na Akademii Ekonomicznej w Poznaniu.
W latach 80. działał w opozycji demokratycznej w ramach "Solidarności". Po wprowadzeniu stanu wojennego został internowany na okres od 13 grudnia 1981 do 9 lipca 1982 we Wronkach i Gębarzewie.
Od 1990 do 1993 sprawował urząd wojewody pilskiego. Następnie zajął się własną działalnością gospodarczą w ramach spółek prawa handlowego.
Należy do Platformy Obywatelskiej. W 2009 bez powodzenia kandydował z jej listy do Parlamentu Europejskiego.
Otrzymał Srebrny Krzyż Zasługi (2001) oraz Krzyż Wolności i Solidarności (2019).

</doc>
<doc id="1641903" url="https://pl.wikipedia.org/wiki?curid=1641903" title="Arteria umbilicalis">
Arteria umbilicalis



</doc>
<doc id="1641905" url="https://pl.wikipedia.org/wiki?curid=1641905" title="Stargardzki Park Przemysłowy">
Stargardzki Park Przemysłowy

Stargardzki Park Przemysłowy – park przemysłowy obejmujący rozległy teren w północno-zachodniej części miasta Stargard. Rozciąga się na powierzchni ok. 150 ha.
Park zarządzany jest przez Stargardzką Agencję Rozwoju Lokalnego Sp. z o.o., utworzoną przez miasto Stargard oraz Agencję Rozwoju Przemysłu w Warszawie. 

</doc>
<doc id="1641907" url="https://pl.wikipedia.org/wiki?curid=1641907" title="Jonas Karosas">
Jonas Karosas

Jonas Karosas (ur. 20 marca 1912 w Wilnie, zm. 3 maja 1975 tamże) – litewski dziennikarz i działacz komunistyczny. 
W latach 1931 – 1932 studiował na Uniwersytecie Stefana Batorego, który ukończył w 1949. Po opuszczeniu uczelni w 1932 redagował podziemne pisma komunistyczne: "Barikada" (1932–1937), "Bedievis" (1934) i "Valstiečių balsas" (1933–1938). Razem z Janem Kiejstutem Druto pracował w Komunistycznym Biurze Litewskim, które kierowało działalnością litewskich komunistów na terenie przedwojennej Wileńszczyzny. Za działalność komunistyczną w latach 1932 i 1934-1935 aresztowany i więziony.
Po aneksji Wileńszczyzny przez Związek Radziecki w 1940 znalazł się wśród redaktorów Prawdy Wileńskiej. W czasie II wojny światowej służył w XVI Litewskiej Dywizji Strzeleckiej Armii Czerwonej. 
Po ponownym włączeniu Litwy w skład Związku Radzieckiego stanął na czele redakcji "Tiesy" (1944–1955). Później redagował pisma "Komunistas" (1955–1961) oraz "Mokslas ir gyvenimas" (1961–1975). Przewodniczył Związkowi Dziennikarzy Litewskiej SRR (1957–1975). 
W latach 1952–1959 był dyrektorem Katedry Dziennikarstwa Wileńskiego Uniwersytetu Państwowego. W latach 1958-1964 był członkiem Komitetu Centralnego Komunistycznej Partii Litwy (KC KPL), natomiast w latach 1966-1975 członkiem Komisji Rewizyjnej KPL. W 1962 uhonorowany tytułem Zasłużony Działacz Kultury Litewskiej SRR.
Napisał wspomnienia, przetłumaczone też na język polski, opisujące działalność komunistyczną w Wilnie w okresie międzywojennym – „Mówią kamienie Wilna” (Kalba Vilniaus akmenys).

</doc>
<doc id="1641908" url="https://pl.wikipedia.org/wiki?curid=1641908" title="Ed Brost">
Ed Brost

Ed Brost (ur. 1968) – kanadyjski trójboista siłowy i strongman.
 w roku 1999.
Mieszka w Abbotsford.
Wymiary:

</doc>
<doc id="1641913" url="https://pl.wikipedia.org/wiki?curid=1641913" title="Willy Troeger">
Willy Troeger



</doc>
<doc id="1641914" url="https://pl.wikipedia.org/wiki?curid=1641914" title="Cmentarz prawosławny w Wilnie">
Cmentarz prawosławny w Wilnie

Cmentarz prawosławny w Wilnie – zabytkowa nekropolia położona na Lipówce w Wilnie. 
Cmentarz usytuowany jest między ulicami Liepkalnio, Dzūkų i Tyzenhauzų. Powstał w 1796, gdy po III rozbiorze Rzeczypospolitej władze guberni litewskiej wydzieliły teren pod jego budowę. Pierwsze pochówki na cmentarzu miały miejsce w 1815. Po powstaniu listopadowym teren nekropolii ogrodzono drewnianym płotem oraz wzniesiono cerkiew pod wezwaniem św. Eufrozyny (1838). 
Po stłumieniu powstania styczniowego władze kraju północno-zachodniego z gubernatorem Murawiowem na czele zadecydowały o budowie mauzoleum na cześć poległych w walkach z powstańcami (kaplica św. Jerzego). W 1880 powiększono obszar cmentarza w kierunku zachodnim. 
Na terenie nekropolii pochowane są znane postaci zasłużone dla Wilna, m.in. wykładowca Uniwersytetu Wileńskiego Paweł Kukolnik, malarz Iwan Trutniew, redaktor naczelny „Czerwonego Sztandaru” Leonid Romanowicz, Jakiw Hołowacki (Jakow Głowacki), Aleksander Żyrkiewicz oraz ostatni dyrektor gimnazjum białoruskiego w Nowogródku Iwan Ciechanowski.
Znacjonalizowany w 1948, obecnie cmentarz znajduje się we władaniu parafii prawosławnej św. Eufrozyny w Wilnie. W 1997 na terenie nekropolii dokonano z inicjatywy Federacji Rosyjskiej upamiętnienia ofiar faszyzmu z lat 1941–1944.

</doc>
<doc id="1641917" url="https://pl.wikipedia.org/wiki?curid=1641917" title="U.S. Steel">
U.S. Steel

United States Steel Corporation (U.S. Steel) – amerykańska korporacja specjalizująca się w produkcji stali, założona w 1901 r. przez J.P. Morgana i E.H. Gary’ego. Dziesiąty największy producent stali na świecie (a pierwszy w USA).
W latach 1991–2002 znana jako USX Corporation. Główna siedziba korporacji znajduje się w Pittsburghu.

</doc>
<doc id="1641918" url="https://pl.wikipedia.org/wiki?curid=1641918" title="Historie małżeńskie">
Historie małżeńskie

Historie małżeńskie (org. "Giftas I-II, Äktenskapshistorier") – dwuczęściowy zbiór opowiadań Augusta Strindberga. Pierwsza część opublikowana została w roku 1884, a druga – w 1886. Poprzedzające obie książki przedmowy i zawarte w tomach opowiadania, poświęcone są relacjom pomiędzy mężczyznami i kobietami. Opowiadania mają wydźwięk mizoginistyczny, wynikający z obaw i uprzedzeń, jakie Strindberg żywił wobec emancypacji kobiet. Zawierają również pierwiastki autobiograficzne, dotyczące nieszczęśliwego małżeństwa Strindberga z aktorką Siri von Essen. "Historie małżeńskie" zyskały Strindbergowi opinię "kvinnohatare" ("nienawistnika kobiet"). 
"Historie małżeńskie" zostały przełożone na język polski przez Janusza Bogdana Roszkowskiego i opublikowane nakładem wydawnictwa Jacek Santorski &amp; Co w 2006 roku. 
Odbiór utworu.
Niecały miesiąc po opublikowaniu pierwszej części "Historii małżeńskich" (21 października 1884 roku) Strindberg stanął przed sądem, oskarżony o bluźnierstwo przeciwko religii. Sprawa dotyczyła jednego zdania z zamieszczonego w cyklu opowiadania "Nagroda za cnotę", w którym autor miał znieważać sakrament eucharystii. Był to jednak jedynie pretekst – w rzeczywistości powodem oskarżenia był nie tylko ten fragment, ale również o znieważanie instytucji małżeństwa (wielu dziennikarzy oraz sam autor uważało, że inicjatorką tego oskarżenia była królowa Zofia). Stridbergowi groziła kara 2 lat ciężkich robót, jednak ostatecznie w procesie zapadł wyrok uniewinniający. Proces ten jednak spowodował, że Strindberg musiał złagodzić przedmowę do drugiej części "Historii małżeńskich", ponieważ wydawca obawiał się ponownego oskarżenia. 
Z kolei w niektórych recenzjach zarzucano Strindbergowi, że "Historiami małżeńskimi" obraził on swoją rodzinę.

</doc>
<doc id="1641921" url="https://pl.wikipedia.org/wiki?curid=1641921" title="Henryk Litwin">
Henryk Litwin

Henryk Jan Litwin (ur. 13 marca 1959 w Warszawie) – polski historyk, dyplomata, doktor habilitowany nauk humanistycznych, konsul generalny we Lwowie (1991–1994), ambasador RP na Białorusi (2007–2010), podsekretarz stanu w Ministerstwie Spraw Zagranicznych (2010–2011), ambasador RP na Ukrainie (2011–2016).
Życiorys.
Wykształcenie.
W 1982 ukończył studia w Instytucie Historycznym Uniwersytetu Warszawskiego. Podjął następnie studia doktoranckie w Instytucie Historii Polskiej Akademii Nauk, zakończone w 1988 obroną pracy doktorskiej pt. "Napływ szlachty polskiej na Ukrainę w latach 1569–1648". Habilitował się w 2014 w dziedzinie nauk humanistycznych w dyscyplinie historia na Katolickim Uniwersytecie Lubelskim na podstawie rozprawy zatytułowanej "Chwała Północy. Rzeczpospolita w polityce zagranicznej Stolicy Apostolskiej w I połowie XVII wieku". Jego aktywność naukowa skupia się na dziejach ziem ukrainnych I Rzeczypospolitej, historii dyplomacji papieskiej w XVI i XVII wieku oraz intelektualnej genezie demokracji szlacheckiej.
Henryk Litwin posługuje się angielskim, rosyjskim, włoskim, ukraińskim i łaciną.
Praca zawodowa.
Od 1988 do 1991 pracował w Instytucie Historii PAN jako adiunkt. W 1991 rozpoczął pracę w Ministerstwie Spraw Zagranicznych. Został kierownikiem Agencji Konsularnej RP we Lwowie, a w 1993, po jej przekształceniu w konsulat generalny, pierwszym konsulem generalnym RP we Lwowie. W latach 1994–1995 pracował w Polskim Instytucie Historii w Rzymie, pełniąc funkcję koordynatora edycji „Acta Nuntiaturae Polonae”.
W 1995 wrócił do służby dyplomatycznej. Był zastępcą dyrektora Departamentu Europa-Wschód w MSZ odpowiedzialnym za stosunki Polski z Białorusią, Ukrainą i Mołdawią. Od 1997 był kierownikiem wydziału konsularnego w stopniu radcy-ministra w Ambasadzie RP w Rzymie. W latach 2001–2005 był zastępcą ambasadora i kierownikiem wydziału politycznego Ambasady w Moskwie. Po powrocie do kraju był naczelnikiem Wydziału Federacji Rosyjskiej oraz zastępcą dyrektora Departamentu Polityki Wschodniej MSZ.
W lutym 2006 został powołany na stanowisko ambasadora RP na Białorusi. Ze względu na napięcia w stosunkach dwustronnych listy uwierzytelniające złożył dopiero 11 grudnia 2007. 7 maja 2010 objął stanowisko podsekretarza stanu w MSZ. Odpowiadał m.in. za politykę wschodnią oraz sprawy konsularne.
31 maja 2011 objął funkcję ambasadora RP na Ukrainie. Postanowieniem z 5 sierpnia 2015 odwołano go z dniem 31 grudnia 2015, jednakże postanowienie to uchylono postanowieniem z 14 grudnia 2015. Ostatecznie odwołany z dniem 31 sierpnia 2016. Po powrocie pracował na samodzielnym stanowisku w Departamencie Współpracy z Polonią i Polakami za Granicą MSZ. Wykładał także w Studium Europy Wschodniej UW. Od września 2019 do listopada 2022 był dyrektorem Departamentu Polityki Europejskiej MSZ. Następnie na samodzielnym stanowisku w Departamencie Współpracy z Polonią i Polakami za Granicą MSZ.
Życie prywatne.
Żonaty, ojciec dwóch synów.

</doc>
<doc id="1641925" url="https://pl.wikipedia.org/wiki?curid=1641925" title="Andrij Tłumak">
Andrij Tłumak

Andrij Bohdanowycz Tłumak, ukr. Андрій Богданович Тлумак (ur. 7 marca 1979 w Stryju w obwodzie lwowskim, Ukraińska SRR) – ukraiński piłkarz, grający na pozycji bramkarza, trener piłkarski.
Kariera piłkarska.
Wychowanek DJuSSz Karpaty Lwów oraz Internatu Sportowego we Lwowie. Pierwszy trener – Roman Pokora. W 1996 rozpoczął karierę piłkarską w klubie Hazowyk Komarno. W 1997 został zaproszony przez trenera Myrona Markewicza do Karpat Lwów. Najpierw występował w drugiej drużynie Karpat. 22 kwietnia 2000 zadebiutował w podstawowym składzie. W Karpatach też pełnił funkcje kapitana drużyny. Latem 2005 przeszedł do Metałurha Zaporoże, ale w końcu roku powrócił do Karpat. W 2007 Myron Markewicz będąc już trenerem Metalista Charków ponownie zaprasza go do charkowskiego zespołu. W 2008 przeszedł do Zori Ługańsk, w barwach której otrzymał ciężką kontuzję tułowia. Latem 2009 powrócił do Karpat Lwów. Na początku czerwca 2012 otrzymał status wolnego agenta.
Kariera trenerska.
W październiku 2012 roku wrócił do Karpat jako asystent trenera drużyny młodzieżowej Radoslava Bojanova. W sierpniu 2013 roku, po odejściu Stepana Jurczyszyna, zaczął pełnić funkcję głównego trenera juniorów Karpat. 19 września tego samego roku opuścił stanowisko ustępując Igorowi Jovićevićowi. W czerwcu 2017 roku został starszym trenerem zespołu Karpat U-19. Po zakończeniu sezonu 2017/18, w którym jego podopieczni zdobyli brązowe medale mistrzostw młodzieżowych Ukrainy, opuścił stanowisko starszego trenera Karpat. 1 czerwca 2018 został mianowany na stanowisko głównego trenera Wołyni Łuck.

</doc>
<doc id="1641927" url="https://pl.wikipedia.org/wiki?curid=1641927" title="Ministerstwo Nauki, Szkolnictwa Wyższego i Techniki">
Ministerstwo Nauki, Szkolnictwa Wyższego i Techniki



</doc>
<doc id="1641929" url="https://pl.wikipedia.org/wiki?curid=1641929" title="Fiction Records">
Fiction Records

Fiction Records – wytwórnia płytowa założona w 1978 przez Chrisa Parry'ego jako wytwórnia podległa Polydorowi, dla której nagrywać miała grupa The Cure. Wytwórnia miała siedzibę na Charlotte Street w Londynie. Poza The Cure dla Fiction Records nagrywali Purple Hearts, Back to Zero, The Passions, Associates, Die_Warzau i Eat. Pierwszym "numerem 1" wytwórni był album "Wish" grupy The Cure, osiągając szczyt listy przebojów w Wielkiej Brytanii w 1992 r. Grupa The Cure opuściła wytwórnię w 2001, podpisując kontrakt z Geffen pod koniec tego samego roku.
Po kilkuletnim okresie uśpienia wytwórnia wznowiła działalność w 2004 r. Pierwszym wydawnictwem nowego Fiction Records był singiel "Run" grupy Snow Patrol (który osiągnął pozycję #5 na listach w Wielkiej Brytanii) i album "Final Straw", który sprzedał się w liczbie ponad 2 milionów. Inni artyści nagrywający dla obecnego Fiction Records to Ian Brown, Yeah Yeah Yeahs, The Grates, Stephen Fretwell, The Maccabees, Kate Nash, Elbow, Delays i White Lies.

</doc>
<doc id="1641931" url="https://pl.wikipedia.org/wiki?curid=1641931" title="Ćakry">
Ćakry



</doc>
<doc id="1641934" url="https://pl.wikipedia.org/wiki?curid=1641934" title="Lucas van Uden">
Lucas van Uden

Lucas van Uden (ur. 18 października 1595 w Antwerpii, zm. 4 listopada 1672 tamże) – flamandzki malarz barokowy, pejzażysta.
Przez całe życie był związany z Antwerpią, gdzie wzmiankowany jest jako członek gildii św. Łukasza. Malował przede wszystkim pejzaże, posługiwał się techniką olejną, wykonywał również akwarele, akwaforty i ryciny. Na jego obrazach pojawiają się niewielkie sceny figuralne, zwykle grupy pasterzy lub chłopów.
Uden tworzył pod wpływem Joosa de Mompera, Jana Brueghel starszego, a szczególnie Petera Rubensa, z którym prawdopodobnie współpracował, lecz nie ma na to jednoznacznych dowodów. Artysta wykonywał wielokrotnie tła pejzażowe na obrazach innych twórców, co było powszechną praktyką w jego czasach. Kopiował często motywy rubensowskie, które wykorzystywał we własnych pracach. Był dobrym obserwatorem przyrody, pracę poprzedzał wykonaniem szkiców w plenerze, ceniony jest za wyrafinowane wyczucie światła i umiejętne budowanie nastroju.
W zbiorach Muzeum Narodowego w Warszawie znajduje się obraz "Krajobraz parkowy z eleganckim towarzystwem", którego autorami byli Lucas van Uden i David Teniers młodszy (nr inw. M.Ob. 1350).

</doc>
<doc id="1641942" url="https://pl.wikipedia.org/wiki?curid=1641942" title="Achille Compagnoni">
Achille Compagnoni

Achille Compagnoni (ur. 26 września 1914 w Santa Caterina di Valfurva, zm. 13 maja 2009 w Aoście) – włoski wspinacz. Razem z Lino Lacedellim, był pierwszym człowiekiem, który stanął na szczycie K2 – 31 lipca 1954 r. Po 53 latach dowiedziono jego nieetycznego zachowania, które to członkowie ekspedycji Amir Mehdi (Pakistan) oraz Walter Bonatti (Włochy) omal nie przypłacili życiem zaliczając biwak pod gołym niebem na wysokości 8100 m n.p.m. Uniemożliwiło im to dalszą wspinaczkę i zdobycie szczytu
Ekspedycję tę prowadził Ardito Desio.

</doc>
<doc id="1641943" url="https://pl.wikipedia.org/wiki?curid=1641943" title="Prawica świętego Stefana">
Prawica świętego Stefana

Prawica świętego Stefana (węg. "Szent Jobb") – relikwia i skarb narodowy Węgier. Prawa dłoń (do przegubu) pierwszego króla Węgier Stefana I przechowywana w ozdobnym relikwiarzu w jednej z kaplic Bazyliki św. Stefana w Budapeszcie. 
Co roku we wspomnienie św. Stefana 20 sierpnia (równocześnie węgierskie święto narodowe) wynoszona jest w uroczystej procesji na ulice Budapesztu.

</doc>
<doc id="1641944" url="https://pl.wikipedia.org/wiki?curid=1641944" title="Start of Something New">
Start of Something New



</doc>
<doc id="1641945" url="https://pl.wikipedia.org/wiki?curid=1641945" title="Masakra w Malmédy">
Masakra w Malmédy



</doc>
<doc id="1641947" url="https://pl.wikipedia.org/wiki?curid=1641947" title="Get'cha Head in the Game">
Get'cha Head in the Game



</doc>
<doc id="1641950" url="https://pl.wikipedia.org/wiki?curid=1641950" title="Lino Lacedelli">
Lino Lacedelli

Lino Lacedelli (ur. 4 grudnia 1925 w Cortina d’Ampezzo, zm. 20 listopada 2009 tamże) – włoski wspinacz, pierwszy zdobywca K2.
Brał udział w ekspedycji prowadzonej przez Ardito Desio i razem z Achille Compagnonim był pierwszym człowiekiem, który wszedł na K2. Miało to miejsce 31 lipca 1954. Autor wielu książek na temat wspinaczki wysokogórskiej.

</doc>
<doc id="1641951" url="https://pl.wikipedia.org/wiki?curid=1641951" title="Polonia (personifikacja)">
Polonia (personifikacja)

Polonia – postać kobieca, personifikacja Królestwa Polskiego. Po raz pierwszy pojawiła się w 1564 roku w dziele Stanisława Orzechowskiego "Quincunx, to jest wzór Korony Polskiej na cynku wystawiony". Na zawartej w nim grafice widnieje jako kobieta w koronie, z wpisanym w jej sylwetkę Orłem, stojąca na ramionach papieża i króla polskiego.
Symboliczne nazywanie kraju imieniem żeńskim po łacinie było w wieku XIX popularne także w innych krajach (np. Germania, Brytania).

</doc>
<doc id="1641957" url="https://pl.wikipedia.org/wiki?curid=1641957" title="Holger Hieronymus">
Holger Hieronymus

Holger Hieronymus (ur. 22 lutego 1959 w Hamburgu) – piłkarz niemiecki grający na pozycji środkowego obrońcy.
Kariera klubowa.
Hieronymus urodził się w Hamburgu, a karierę piłkarską rozpoczął w tamtejszym klubie TuS Hamburg 1880. Następnie trafił do tamtejszego FC St. Pauli i w 1978 roku awansował do kadry pierwszego zespołu. 30 lipca 1978 zadebiutował w 2. Bundeslidze w zremisowanym 0:0 wyjazdowym spotkaniu z Alemannią Akwizgran. W St. Pauli był podstawowym zawodnikiem i rozegrał 29 meczów, w których zdobył 2 gole.
Latem 1979 Hieronymus odszedł do Hamburger SV. 6 października tamtego roku zaliczył swój debiut w pierwszej lidze, w zwycięskim 3:0 domowym spotkaniu z 1. FC Köln. W 1980 roku wywalczył z HSV wicemistrzostwo kraju. Wystąpił także w finale Pucharze Mistrzów, przegranym przez HSV z Nottingham Forest 0:1. W 1981 roku ponownie został wicemistrzem RFN, a w 1982 po raz pierwszy w karierze mistrzem kraju. Zagrał także w finale Pucharze UEFA 1982 z IFK Göteborg (0:1 i 0:3). Z kolei w 1983 roku wywalczył z Hamburger SV podwójną koronę – mistrzostwo kraju oraz Puchar Europy (90 minut w zwycięskim 1:0 meczu z Juventusem). Sezon 1983/1984 to kolejne wywalczone wicemistrzostwo RFN. Jednak 31 marca 1984 w meczu z SV Waldhof Mannheim Holger zerwał więzadła krzyżowe przednie, co zmusiło go do przedwczesnego zakończenia piłkarskiej kariery. Liczył sobie wówczas 25 lat, a w barwach HSV zdołał rozegrać 121 meczów i zdobyć 7 goli w lidze.
Po zakończeniu kariery Hieronymus założył centrum sportowe dla otyłych, a także wraz z byłym partnerem z HSV, Ditmarem Jakobsem (także zakończył karierę z powodu kontuzji) był twórcą ośrodka rehabilitacyjnego dla sportowców. W latach 1998–2002 był generalnym menedżerem w Hamburger SV i w 2001 roku krótko trenerem tego klubu.
Kariera reprezentacyjna.
W reprezentacji RFN Hieronymus zadebiutował 2 września 1981 roku w wygranym 2:0 w towarzyskim meczu z Polską. W 1982 roku został powołany przez selekcjonera Juppa Derwalla na Mistrzostwa Świata w Hiszpanii. Tam był rezerwowym i nie wystąpił w żadnym spotkaniu, ale wywalczył srebrny medal. Swoje ostatnie spotkanie w kadrze narodowej rozegrał 13 października tamtego roku z Anglią (2:1). Łącznie zagrał w niej 3 razy.

</doc>
<doc id="1641959" url="https://pl.wikipedia.org/wiki?curid=1641959" title="Pete Schoening">
Pete Schoening

Pete Kittilsby Schoening (ur. 30 lipca 1927 w Seattle, zm. 22 września 2004 w Kenmore) był amerykańskim wspinaczem. Razem z Andym Kauffmanem, byli pierwszymi ludźmi, którzy zdobyli Gaszerbrum I w 1958 r. Był też jednym z pierwszych na szczycie Mount Vinson na Antarktydzie w 1966 r.
Uczestniczył też w trzeciej ekspedycji amerykańskiej na K2, która zakończyła się niepowodzeniem. Podczas tej wyprawy uratował on życie pięciu swoich kolegów.

</doc>
<doc id="1641961" url="https://pl.wikipedia.org/wiki?curid=1641961" title="Kakenstorf">
Kakenstorf

Kakenstorf – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Tostedt.
Położenie geograficzne.
Kakenstorf leży w północno-zachodniej części Pustaci Lüneburskiej ok. 30 km. na południowy zachód od Hamburga. Przez zachodnią część Kakenstorf i przez środek jej dzielnicy - Bötersheim, płynie rzeka Este. Kakenstorf sąsiaduje od wschodu z dzielnicami "Sprötze" i "Trelde" miasta Buchholz in der Nordheide i południowego zachodu z gminą Tostedt, od zachodu z gminą Dohren i od północy z gminą Drestedt z gminy zbiorowej Hollenstedt.
Historia.
Kakenstorf występuje po raz pierwszy wzmiankowane w 1105 r., w akcie fundacyjnym klasztoru Katlenburg koło Getyngi w dzisiejszej gminie Katlenburg-Lindau. Pierwotna nazwa Kakenstorf brzmiała w języku dolnoniemieckim "Kakemannsdorpe".
Wsie Kakenstorf, Sprötze, Trelde i Drestedt tworzyły wspólnie do 1900 jedną gminę o nazwie "Die Vierdörfer" (niem. "Czterowieś" lub "Cztery wsie"), z których powstała obecna gmina.
Dzielnice gminy.
W skład gminy Kakenstorf wchodzą następujące dzielnice: Bötersheim i Kakenstorf.
Komunikacja.
Z Kakenstorf do najbliższego węzła Rade na autostradzie A1 jest ok. 8 km na północ, a droga krajowa B75 przebiega przez środek miejscowości.

</doc>
<doc id="1641962" url="https://pl.wikipedia.org/wiki?curid=1641962" title="Peter Schoening">
Peter Schoening



</doc>
<doc id="1641963" url="https://pl.wikipedia.org/wiki?curid=1641963" title="SS-VT">
SS-VT



</doc>
<doc id="1641968" url="https://pl.wikipedia.org/wiki?curid=1641968" title="Broken, Beat &amp; Scarred">
Broken, Beat &amp; Scarred

Broken, Beat &amp; Scarred – szósty singel amerykańskiego zespołu Metallica, z ich dziewiątego albumu studyjnego "Death Magnetic", wydany 3 kwietnia 2009 roku. 27 marca 2009 na oficjalnej stronie zespołu, udostępniony został wideoklip do tego utworu. Jego reżyserem jest Wayne Isham, który współpracował z Metalliką już wcześniej, przy okazji kręcenia teledysków do "No Leaf Clover", "Sad but True" czy "I Disappear". Muzyka nie pochodzi z wersji studyjnej utworu, a jest zapisem z koncertu z Kalifornii z grudnia 2008 (zapis wideo również pochodzi z tego koncertu).
Lista utworów.
Wszystkie wersje koncertowe utworów zagrane 15 września 2008 podczas koncertu w lońdyńskiej O2 Arenie.

</doc>
<doc id="1641969" url="https://pl.wikipedia.org/wiki?curid=1641969" title="Personifikacje narodowe">
Personifikacje narodowe

Personifikacja narodowa – antropomorfizacja danego narodu. Część wczesnych personifikacji w świecie zachodnim pochodzi od wyobrażenia Ateny i przybiera łacińską nazwę antycznej prowincji rzymskiej. Przykładem mogą być Polonia czy Germania.
Oprócz personifikacji narodowej, wiele krajów posiada również narodowe zwierzę (jak angielski lew, czeski lew, francuski kogut, polski orzeł, szkocki jednorożec, walijski smok). Por. Symbol narodowy.

</doc>
<doc id="1641970" url="https://pl.wikipedia.org/wiki?curid=1641970" title="Hermann Buhl">
Hermann Buhl

Hermann Buhl (ur. 21 września 1924 w Innsbrucku, zm. 27 czerwca 1957 na Chogolisie w Karakorum) – austriacki wspinacz, alpinista i himalaista. Jest uważany za jednego z najlepszych wspinaczy w historii. Jest szczególnie znany jako prekursor zdobywania Himalajów stylem alpejskim.
Dzieciństwo i młodość.
Był najmłodszym z czworga rodzeństwa. Po śmierci matki spędził kilka lat w sierocińcu. Jako dziecko należał do gromady zuchów w Innsbrucku aż do chwili zakazania skautingu w Austrii. Będąc nastolatkiem był bardzo wrażliwy, a przy tym dosyć chorowity. Zaczął się wspinać już w latach 30. w Alpach. W 1939 roku dołączył do będącego stowarzyszeniem alpinistycznym Niemieckiego Towarzystwa Alpejskiego w Innsbrucku i wkrótce opanował wspinanie się na drogach o trudnościach sięgających 6 stopnia. Należał także do górskiego pogotowia ratunkowego w Innsbrucku.
W trakcie II wojny światowej przerwał studia handlowe i dołączył do oddziałów alpejskich. Następnie walczył pod Monte Cassino, gdzie został wzięty do niewoli przez Amerykanów. Po odzyskaniu wolności powrócił do Innsbrucka i zarabiał na życie podejmując się różnych dorywczych prac. Pod koniec lat 40. ukończył kurs przewodnika górskiego.
Wyprawy w Himalaje i Karakorum.
W 1953 roku wyruszył na Nanga Parbat (8126 m n.p.m.), dziewiątą najwyższą górę świata, wraz z niemiecko-austriacką wyprawą kierowaną przez Karla-Marię Herrligkoffera w wymiarze organizacyjnym oraz Petera Aschenbrennera pełniącego funkcję szefa wspinaczy. Ponadto członkami wyprawy byli: Fritz Aumann, Albert Bitterling, Hans Ertl, Walter Frauenberger, Otto Kempter, Hermann Kollersperger oraz Kuno Reiner. Buhl podczas zdobywania szczytu ostatnie 1300 metrów przeszedł samotnie, bez aparatury tlenowej, będąc pod wpływem środka dopingującego na bazie amfetaminy. 3 lipca po ogromnych zmaganiach jako pierwszy człowiek stanął na szczycie tego ośmiotysięcznika. Wcześniej 31 osób, które próbowało tego dokonać, poniosło śmierć.
Jako pierwszy zdobył także Broad Peak (8047 m n.p.m.), 12. najwyższy szczyt na świecie, znajdujący się w Karakorum na granicy Pakistanu z Chinami. Dokonał tego 9 czerwca 1957 roku wraz z Fritzem Winterstellerem, Marcusem Schmuckiem oraz Kurtem Diembergerem.
Kilka tygodni po zdobyciu Broad Peak Buhl i Diemberger podjęli próbę wejścia stylem alpejskim na pobliski, wtedy jeszcze niezdobyty, szczyt Chogolisa, a dokładnie na jego południowo-wschodni wierzchołek znajdujący się na wysokości 7654 m n.p.m. (Chogolisa II). Będąc już niedaleko szczytu Buhl wszedł na nawis śnieżny i spadł wraz z nim. Jego ciała nigdy nie odnaleziono.

</doc>
<doc id="1641971" url="https://pl.wikipedia.org/wiki?curid=1641971" title="Józef Gaczyński">
Józef Gaczyński

Józef Gaczyński, h. Sas (ur. 14 lutego 1895 w Warszawie, zm. 14 czerwca 1963 w Krakowie) – polski śpiewak operowy, bas-baryton, mistrz bel canta, pedagog, wychowawca wielu artystów opery i operetki, aktorów. Do jego uczniów należą m.in.: Wanda Polańska, Maciej Wójcicki, Kazimierz Pustelak, Bolesław Pawlus, Stanisław Bursztyński, Janusz Zakrzeński, Barbara Horawianka.
Życiorys.
Artysta malarz, w latach 1918–1920 student Warszawskiej Szkoły Sztuk Pięknych w klasie prof. Miłosza Kotarbińskiego, absolwent Akademii Sztuk Pięknych w Krakowie (1925), uczeń prof. Józefa Pankiewicza i prof. Ignacego Pieńkowskiego.
W latach 1925–1929 i 1931–1932 przebywał w Mediolanie, gdzie kształcił się pod kierunkiem m.in. profesorów Francesconiego i Morattiego, występował również w La Scali. Zbierał entuzjastyczne opinie, m.in. od Tullia Serafina. W latach 1929–1930 i 1938–1939 był solistą Teatru Wielkiego w Warszawie. W latach 1930–1931 występował w Operze Wiedeńskiej. W latach 1934–1935 był solistą opery w Poznaniu. W latach 30. występował też na antenie Polskiego Radia w Poznaniu, Toruniu, Warszawie. W 1935 został zwycięzcą prestiżowego konkursu wokalnego Polskiego Radia.
Po II wojnie światowej związał się z Krakowem, gdzie prezentował się m.in. w partiach Germonta w "Traviacie", Walentyna w "Fauście", Tonia w "Pajacach", a także w kabarecie Siedem Kotów. W latach 1946–1953 pracował równocześnie jako wykładowca Studia Dramatycznego przy Teatrze Rapsodycznym w Krakowie.
W czasach stalinowskich był prześladowany, został pozbawiony możliwości zarówno występów jak i pracy pedagogicznej w państwowych szkołach muzycznych. W latach 1957–1960 był wykładowcą w krakowskiej Państwowej Średniej Szkole Muzycznej.
Był bardzo lubiany i szanowany przez swoich wychowanków. W 2008 z inicjatywy Fundacji Pomocy Artystom Polskim „Czardasz” odbył się w Krakowie koncert "Pamięć" poświęcony postaci Józefa Gaczyńskiego, z udziałem m.in. Macieja Wójcickiego, Kazimierza Pustelaka i Bolesława Pawlusa.

</doc>
<doc id="1641972" url="https://pl.wikipedia.org/wiki?curid=1641972" title="Marcus Schmuck">
Marcus Schmuck

Marcus Schmuck (ur. 18 kwietnia 1925, zm. 21 sierpnia 2005) – austriacki wspinacz. W 1957 r. był członkiem austriackiej ekspedycji, która po raz pierwszy zdobyła Broad Peak. W następnych latach zorganizował i poprowadził ponad 70 wypraw na najwyższe szczyty na całym świecie.

</doc>
<doc id="1641973" url="https://pl.wikipedia.org/wiki?curid=1641973" title="Roman Pokora">
Roman Pokora

Roman Mychajłowycz Pokora, ukr. Роман Михайлович Покора, ros. Роман Михайлович Покора, "Roman Michajłowicz Pokora" (ur. 22 lutego 1948 w Zborowie, w obwodzie tarnopolskim, zm. 8 marca 2021 we Lwowie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek klubu SKA Lwów. Pierwszy trener Bohdan Markewicz. W 1965 został zaproszony do Karpat Lwów. 12 maja 1966 zadebiutował w spotkaniu z klubem Awanhard Charków. Od 1967 podstawowy pomocnik klubu. W 1975 przeszedł do Metalista Charków, w którym występował do 1976. Potem jeszcze trzy lata występował w drużynie Spartak Iwano-Frankowsk, w której zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę trenerską. Pierwszy duży sukces przyszedł w 1990, kiedy z Weresem Równe zdobył brązowe medale w Drugiej Lidze Mistrzostw ZSRR. Następnie asystował trenerowi w drugiej drużynie lwowskich Karpat. W 1992-1994 trenował Wołyń Łuck, skąd wyjechał za granicę trenować Hetman Zamość. Po 1,5 rocznej pracy był zmuszony opuścić klub z powodu braku polskiej licencji trenerskiej. Po powrocie do ojczyzny trenował drugoligowy zespół Karpaty Mukaczewo. W 1999 otrzymał propozycję trenować Polihraftechnikę Oleksandria. Z klubem zdobył awans do Wyszczej Lihi. W 2003 przez problemy finansowe klub został rozwiązany, a trener został bez pracy. Ale już od września 2003 pracował na stanowisku trenera w FK Mikołajów, a od kwietnia 2004 w Nywie Winnica. Kiedy w 2004 został reaktywowany klub w Oleksandrii został ponownie zaproszony prowadzić ten klub. Od 2006 do czerwca 2010 pracował na stanowisku trenera azerskiego klubu Simurq Zaqatala. Na początku września 2010 objął stanowisko głównego trenera Enerhetyka Bursztyn. A po trzech meczach 28 września 2010 przeniósł się do Heliosu Charków. 16 kwietnia 2011 po serii nieudanych meczów został zwolniony z zajmowanego stanowiska. We wrześniu 2013 objął prowadzenie gruzińskiego klubu Guria Lanczchuti.

</doc>
<doc id="1641975" url="https://pl.wikipedia.org/wiki?curid=1641975" title="Fritz Wintersteller">
Fritz Wintersteller

Fritz Wintersteller (ur. 21 października 1927 w Innsbrucku, zm. 15 września 2018 w Salzburgu) – austriacki wspinacz. W 1957 był członkiem austriackiej ekspedycji, która po praz pierwszy zdobyła Broad Peak.
Chociaż nigdy nie był zawodowym wspinaczem, to zdobył prawie wszystkie czterotysięczniki w Alpach.

</doc>
<doc id="1641979" url="https://pl.wikipedia.org/wiki?curid=1641979" title="Polakow">
Polakow



</doc>
<doc id="1641982" url="https://pl.wikipedia.org/wiki?curid=1641982" title="Stanisław Koczubynski">
Stanisław Koczubynski

Stanisław Ołeksandrowycz Koczubynski (ukr. Станіслав Олександрович Кочубинський, ros. Станислав Александрович Кочубинский, "Stanisław Aleksandrowicz Koczubinski"; ur. 23 lutego 1954 w Kijowie) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w Kijowie. W 1972 rozpoczął karierę piłkarską w Dynamie Kijów. Częściej był zmiennikiem niż piłkarzem podstawowej jedenastki. Sezon 1978 rozpoczął w klubie Kajrat Ałma-Ata. W końcu 1979 został zaproszony przez trenera Isztwana Sekecza do Karpat Lwów. 16 maja 1980 zadebiutował w spotkaniu z klubem Kubań Krasnodar. Po fuzji z klubem SKA Lwów od 1982 został piłkarzem SKA Karpaty Lwów. W 1984 ukończył karierę piłkarską.
Kariera trenerska.
Po zakończeniu kariery piłkarskiej rozpoczął pracę trenerską. Pracował w Związku Piłki Nożnej w Kijowie. Obecnie pracuje na stanowisku dyrektora DJuSSz-15 w Kijowie.

</doc>
<doc id="1641985" url="https://pl.wikipedia.org/wiki?curid=1641985" title="Grupa galaktyk Maffei">
Grupa galaktyk Maffei

Grupa galaktyk Maffei (określana również jako Grupa galaktyk IC 342) – najbliższa grupa galaktyk w stosunku do Grupy Lokalnej. Obszarem obejmuje gwiazdozbiory Żyrafy, Kasjopei oraz Perseusza. W skład tej grupy wchodzą 24 główne galaktyki, z których najjaśniejsze to IC 342 oraz Maffei I. W przeszłości Grupa Maffei wraz z Grupą Lokalną oraz Grupą w Rzeźbiarzu mogły tworzyć jedną gromadę galaktyk. Grupa galaktyk Maffei jest jedną z wielu grup należących do Supergromady Lokalnej.
Galaktyki należące do grupy Maffei.
Dodatkowo do listy galaktyk "podgrupy IC 342" można prawdopodobnie doliczyć Mailyan 16 (KKH 37), a do "podgrupy Maffei" 1 galaktykę KKH 6.

</doc>
<doc id="1641988" url="https://pl.wikipedia.org/wiki?curid=1641988" title="Cianowice (gmina)">
Cianowice (gmina)

Cianowice (do 187? "Korzkiew" i "Ojców") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy były Cianowice. 
W okresie międzywojennym gmina Cianowice należała do powiatu olkuskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego.
Według stanu z dnia 1 lipca 1952 roku gmina składała się z 22 gromad: Bębło, Będkowice, Biały Kościół, Brzozówka Korzkiewska, Cianowice, Czajowice, Garliczka, Górna Wieś, Grębynice, Januszowice, Korzkiew, Maszyce, Niebyła-Świńczów, Ojców, Owczary, Prądnik Korzkiewski, Przybysławice, Smardzowice, Szczodrkowice, Szyce, Wielka Wieś i Wierzchowie. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Cianowice nie przywrócono, a jej dawny obszar wszedł głównie w skład nowej gminy Skała w tymże powiecie oraz gmin Wielka Wieś i Zielonki w powiecie krakowskim.

</doc>
<doc id="1641990" url="https://pl.wikipedia.org/wiki?curid=1641990" title="Jangrot (gmina)">
Jangrot (gmina)

Jangrot (alt. "Jangród"; od 1973 "Trzyciąż") – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy był Jangrot.
W okresie międzywojennym gmina Jangrot należała do powiatu olkuskiego w woj. kieleckim. 1 kwietnia 1939 roku część obszaru gminy Jangrot (gromada Mostek) weszła w skład gminy Szreniawa w powiecie miechowskim.
Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego. 1 stycznia 1950 roku część obszaru gminy Jangrot weszła w skład nowej gminy Klucze.
Według stanu z dnia 1 lipca 1952 roku gmina składała się z 18 gromad: Braciejówka, Chełm, Chrząstowice, Glanów, Gołaczewy, Imbramowice, Jangrot, Małoszyce, Michałówka, Podchybie, Porąbka, Sucha, Tarnawa, Troks, Trzyciąż, Zadroże, Zagórowa i Zarzecze. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Jangrot nie przywrócono, utworzono natomiast jej terytorialny odpowiednik, gminę Trzyciąż w tymże powiecie.

</doc>
<doc id="1641991" url="https://pl.wikipedia.org/wiki?curid=1641991" title="Kidów (gmina)">
Kidów (gmina)

Kidów – dawna gmina wiejska istniejąca do 1954 roku w woj. kieleckim i woj. krakowskim. Siedzibą władz gminy był Kidów. 
W okresie międzywojennym gmina Kidów należała do powiatu olkuskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego.
Według stanu z dnia 1 lipca 1952 roku gmina składała się z 14 gromad: Dobraków, Dzwonowice, Dzwonowice-Sierbowice, Jasieniec, Kidów Podleśna, Przychody, Siadcza, Siamoszyce, Sierbowice, Solca, Szyce, Szypowice i Wierzbica. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kidów nie przywrócono, a jej dawny obszar wszedł głównie w skład nowej gminy Pilica w tymże powiecie.

</doc>
<doc id="1641993" url="https://pl.wikipedia.org/wiki?curid=1641993" title="Thinking of You">
Thinking of You

Thinking of You – czwarty singel Katy Perry z jej drugiego studyjnego albumu "One of the Boys". Utwór jest jednym z trzech z albumu, które Perry w całości skomponowała samodzielnie.
Singel zajął jedenastą pozycję w notowaniu izraelskiej listy przebojów. Na UK Singles Chart uplasował się na pozycji dwudziestej siódmej, zaś w notowaniu Billboard Hot 100 znalazł się na miejscu dwudziestym dziewiątym.
Występy na żywo.
Utwór znalazł się na liście "Hello Katy Tour" jako ósma piosenka. Najpopularniejszym występem Perry z "Thinking of You" było wykonanie utworu podczas pobytu w Nowym Jorku 22 lipca 2009 roku. Piosenka była zaśpiewana jako czwarta, podczas występu piosenkarce towarzyszyły akustyczne instrumenty.
Teledysk.
Pierwsza wersja.
Oryginalny teledysk nagrano w 2007, a nagranie wyciekło do serwisu YouTube w maju 2008 roku. Film wyreżyserował Walter May. Akcja teledysku odgrywa się w dwóch pomieszczeniach; jasnym i ciemnym. Jasny pokój przedstawia szczęśliwą Perry z jej partnerem, zaś w ciemnym Katy jest odepchnięta przez inną kobietę, która romansuje z jej chłopakiem. Klip kończy się uśmiechem piosenkarki po zadźganiu jej chłopaka przez nią.
Druga wersja.
W drugim, oficjalnym teledysku, wyreżyserowanym przez Melinę Matsoukas, wystąpił aktor Matt Dallas. Wideo ukazuje historię nieszczęśliwej młodej kobiety, której ukochany ginie w Europie podczas Drugiej Wojny Światowej, gdy ta zdradza go z innymi mężczyznami. Dziewczyna przypomina sobie wszystkie spędzone chwile ze swoim wybrankiem. Zakochana para bawi się w jeziorze, jeździ na rowerach i urządza piknik.

</doc>
<doc id="1641995" url="https://pl.wikipedia.org/wiki?curid=1641995" title="Kamminke">
Kamminke

Kamminke (pol. hist. "Kamionki") – gmina w Niemczech, wchodząca w skład Związku Gmin Usedom-Süd w powiecie Vorpommern-Greifswald, w kraju związkowym Meklemburgia-Pomorze Przednie, nad Zalewem Szczecińskim, na wyspie Uznam.
Znajduje się tam również mały port rybacki i jachtowy.
Przed przystąpieniem Polski do układu z Schengen w Kamminke było piesze i rowerowe przejście graniczne do Świnoujścia.
Liczba ludności
W roku 1933 - 685 mieszkańców
W roku 1939 - 748 mieszkańców
W pobliżu Kamminke znajduje się Cmentarz wojenny Golm położony na najwyższym wzniesieniu znajdującym się na wyspie Uznam, górze Golm 69 metrów n.p.m.

</doc>
<doc id="1641996" url="https://pl.wikipedia.org/wiki?curid=1641996" title="Rabsztyn (gmina)">
Rabsztyn (gmina)

Rabsztyn – dawna gmina wiejska istniejąca do 1954 w woj. kieleckim i woj. krakowskim. Siedzibą władz gminy był Rabsztyn. 
W okresie międzywojennym gmina Rabsztyn należała do powiatu olkuskiego w woj. kieleckim.
W 1939, w następstwie okupacji, jej główna część (Bogucin, Golczowice, Gorenice, Olewin, Osiek, Pomorzany, Rabsztyn, Sieniczno, Skalskie, Wisliczka i Zimnodol) wcielona do III Rzeszy (część znalazła się w GG). 24 maja 1941 zniesiona i przekształcona w gminę Ilkenau-Land (Olkusz).
Po wojnie przywrócona. Przez bardzo krótki czas zachowała przynależność administracyjną sprzed wojny, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego. 1 stycznia 1950 roku część obszaru gminy Rabsztyn weszła w skład nowych gmin Klucze i Przeginia.
Według stanu z dnia 1 lipca 1952 roku gmina składała się z 14 gromad: Bogucin Duży, Bogucin Mały, Gorenice, Kosmołów, Olewin, Osiek, Podlesie, Pomorzany, Rabsztyn, Sieniczno, Skalskie, Zawada, Zederman i Zimnodół. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Rabsztyn nie przywrócono. Dawne tereny gminy Rabsztyn połączono z miastem Olkusz tworząc gminę Olkusz w tymże powiecie.

</doc>
<doc id="1641997" url="https://pl.wikipedia.org/wiki?curid=1641997" title="Minoga (gmina)">
Minoga (gmina)

Minoga – dawna gmina wiejska istniejąca w latach 1867–1916 i 1923–1954 w woj. kieleckim i woj. krakowskim. Siedzibą władz gminy była Minoga. 
Za Królestwa Polskiego gmina należała do powiatu olkuskiego w guberni kieleckiej. 13 stycznia 1870 do gminy przyłączono pozbawioną praw miejskich Skałę. Około 1915/16 roku gminę przemianowano na "Skała". Brak informacji o dokładnej dacie zniesienia gminy. Jednostka występuje jeszcze w wykazie z 1914 roku, lecz nie ma jej już w spisie z 1917 roku, co oznacza, że została zniesiona przez władze austriackie podczas okupacji. W wykazie gmin z 1921 roku gmina występuje również pod nazwą "Skała".
Gminę Minoga, o mniejszym zasięgu terytorialnym utworzono ponownie 1 stycznia 1923 roku w powiecie olkuskim w woj. kieleckim z części obszaru gminy Skała: Barbarka, Bociewiec, Celiny, Gołoszyn, Grzegorzowice, Kądejówka, Laski, Laski dworskie, Lesieniec, Minoga, Minoga dwór, Nowa-wieś, Podjedle, Pogorzelec, Polanka, Przybysławice, Rzeplin, Sciborzyce, Sieciechowice, Zamłynie, Sobiesęki, Stoki, Wesołka, Władysław i Zagaje.
Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego. 1 lipca 1949 roku część obszaru gminy Minoga (gromadę Sobiesęki) przyłączono do gminy Skała.
Według stanu z dnia 1 lipca 1952 roku gmina składała się z 16 gromad: Barbarka, Celiny, Gołyszyn, Grzegorzowice Okupne, Grzegorzowice Włościańskie, Laski Dworskie, Lesieniec, Minoga, Nowa Wieś, Przybysławice, Rzeplin, Sieciechowice, Stoki, Ściborzyce, Władysław i Zamłynie. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Minoga nie przywrócono, a jej dawny obszar wszedł głównie w skład gmin gminy Skała (powiat olkuski) i gminy Iwanowice (powiat miechowski).

</doc>
<doc id="1641998" url="https://pl.wikipedia.org/wiki?curid=1641998" title="Sławków (gmina)">
Sławków (gmina)

Sławków – dawna gmina wiejska istniejąca do 1954 w woj. kieleckim i woj. krakowskim. Siedzibą władz gminy była wieś Sławków. 
Gmina Sławków powstała 13 stycznia 1870 w powiecie olkuskim w guberni kieleckiej w związku z utratą praw miejskich przez miasto Sławków i przekształceniu jego w "wiejską gminę Sławków" w granicach dotychczasowego miasta.
1 kwietnia 1936 do gminy Sławków przyłączono część obszaru gminy Bolesław, w tym Dębową Górę, Komorę, Walcownię, Osadę Fabryki Michałów, Chwalibowskie Pustkowie, Jerzego, Ulisses, Sławków Sułowski i Ryszkę.
W okresie międzywojennym gmina Sławków należała do powiatu olkuskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego.
Według stanu z dnia 1 lipca 1952 roku gmina składała się z 9 gromad: Burki, Cieśle, Dębowa Góra, Garbierze, Korzeniec, Kozioł, Niwa, Sławków i Stare Maczki. Jednostka została zniesiona 29 września 1954 roku wraz z reformą wprowadzającą gromady w miejsce gmin. 13 listopada 1954 roku z części obszaru byłej gminy utworzono osiedle Sławków, któremu nadano prawa miejskie 1 stycznia 1958 roku.

</doc>
<doc id="1642000" url="https://pl.wikipedia.org/wiki?curid=1642000" title="Dłużec (gmina)">
Dłużec (gmina)

Dłużec (do 1931 i od 1973 "Wolbrom") – dawna gmina wiejska istniejąca w latach 1931-1954 w woj. kieleckim i woj. krakowskim. Nazwa gminy pochodzi od wsi Dłużec, lecz siedzibą władz gminy był Wolbrom, który stanowił odrębną gminę miejską. 
Gmina Dłużec powstała 24 listopada 1931 roku w powiecie olkuskim w woj. kieleckim, po przemianowaniu gminy Wolbrom na "Dłużec". Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem olkuskim przyłączona do woj. krakowskiego. 1 stycznia 1950 roku część obszaru gminy Dłużec weszła w skład nowej gminy Klucze.
Według stanu z dnia 1 lipca 1952 roku gmina składała się z 13 gromad: Boża Wola, Bydlin, Dłużec, Domaniewice, Kaliś, Kąpiele Wielkie, Krzwopłoty, Lgota Wolbromska, Łobzów, Miechówka, Poręba Dzierżna, Zabagnie i Załęże. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Dłużec nie przywrócono, odtworzono natomiast jej terytorialny odpowiednik, gminę Wolbrom w tymże powiecie.

</doc>
<doc id="1642001" url="https://pl.wikipedia.org/wiki?curid=1642001" title="Takashi Mitsukuri">
Takashi Mitsukuri

 – japoński gimnastyk. Dwukrotny złoty medalista olimpijski.
Nie odnosił zbyt wielu sukcesów w rywalizacji indywidualnej (najlepsze osiągnięcie to brąz MŚ w 1962 na koniu z łękami), jednak w pierwszej połowie lat 60. miał miejsce w drużynie, która zdominowała tę konkurencję. Zdobył dwa złote medale igrzysk olimpijskich i mistrzostw świata (1962 i 1966).

</doc>
<doc id="1642002" url="https://pl.wikipedia.org/wiki?curid=1642002" title="Isztwan Sekecz">
Isztwan Sekecz

Isztwan Jożefowycz Sekecz, ukr. Іштван Йожефович Секеч, ros. Иштван Йожефович Секеч, "Isztwan Jożefowicz Sekecz", węg. István Szekecs (ur. 3 grudnia 1939 w Berehowie, zm. 28 stycznia 2019) – ukraiński piłkarz pochodzenia węgierskiego, grający na pozycji napastnika, trener piłkarski.
Kariera piłkarska.
Kariera klubowa.
W 1957 rozpoczął karierę piłkarską w miejscowej amatorskiej drużynie Kołhospnyk Berehowe, skąd latem przeniósł się do Kołhospnyka Równe. W następnym sezonie trafił do Spartaka Użhorod. W 1959 został zawodnikiem Dynama Kijów. Później kilkakrotnie zmieniał kluby. Sezon 1966 spędził w CSKA Moskwa. W latach 1966–1972 był zawodnikiem odeskiego Czornomorca, gdzie pełnił funkcję kapitana drużyny. W 1972 zakończył karierę piłkarską jako piłkarz Sudnobudiwelnyka Mikołajów.
Kariera reprezentacyjna.
W 1958 występował w juniorskiej reprezentacji ZSRR.
Kariera trenerska.
Po zakończeniu kariery piłkarskiej rozpoczął pracę trenerską. Z Pamirem Duszanbe i Karpatami Lwów awansował do Wyższej Ligi. Od października 1980 do 15 lipca 1985 przez kilka sezonów pracował w Paxtakorze Taszkent. W późniejszych latach szkolił zespoły na Ukrainie. Od lat 90. pracował przeważnie w Rosji. Od stycznia 2003 do 2005 trenował Regar-TadAZ Tursunzoda. Potem po jednym sezonie prowadził kluby SKA-Pamir Duszanbe, FK Andijon i Mika Erywań.
28 stycznia 2019 zmarł w wieku 80 lat.

</doc>
<doc id="1642006" url="https://pl.wikipedia.org/wiki?curid=1642006" title="Metallurg Krasnojarsk">
Metallurg Krasnojarsk



</doc>
<doc id="1642007" url="https://pl.wikipedia.org/wiki?curid=1642007" title="Rzeźnik na obozie">
Rzeźnik na obozie

Rzeźnik na obozie ( lub ) – amerykański slasher z roku 2005, zrealizowany z przeznaczeniem użytku domowego. Film zainspirowany jest młodzieżowymi horrorami, modnymi szczególnie w latach 80. – przede wszystkim "Piątkiem, trzynastego" w reżyserii Seana S. Cunninghama.

</doc>
<doc id="1642009" url="https://pl.wikipedia.org/wiki?curid=1642009" title="Saichania">
Saichania



</doc>
<doc id="1642010" url="https://pl.wikipedia.org/wiki?curid=1642010" title="Fantasia 2000">
Fantasia 2000



</doc>
<doc id="1642011" url="https://pl.wikipedia.org/wiki?curid=1642011" title="Zoltán Bükszegi">
Zoltán Bükszegi

Zoltán Bükszegi (ur. 16 grudnia 1975 w Budapeszcie) – węgierski piłkarz, występujący na pozycji napastnika w klubie piłkarskim Víkingur Gøta, najmłodszą na Wyspach Owczych drużyną w tym sporcie.
Kariera klubowa.
Swą klubową karierę Zoltán Bükszegi rozpoczynał w swym rodzinnym mieście, Budapeszcie, stolicy Węgier. Był to klub BVSC Budapest, który swe mecze rozgrywa dziś w drugiej lidze, jednak w 1991 roku, kiedy Bükszegi przyszedł do klubu, było inaczej, gdyż ten właśnie awansował do pierwszej ligi i w sezonie 1991/92 znalazł się na dziesiątym miejscu w tabeli. Następny rok był względem poprzedniego nieco gorszy – zespół zajął dwunaste miejsce w tabeli, jednak od dwóch następnych zespołów dzielił go tylko jeden punkt. Podczas tych dwóch pierwszych sezonów Bükszegi wystąpił tylko raz i nie zdobył żadnej bramki.
Sezon 1993/94 był podobny do poprzedniego – klub ponownie zdobył dwunaste miejsce, tym razem jednak osiągając tyle samo punktów, co dwa zespoły od niego lepsze. Wtedy też Bükszegi zaczął się częściej pojawiać na murawie i zdobył jedną bramkę, dla swego klubu. Później jednak nastąpiła dla klubu BVSC znacznie lepsza era – podczas sezonu 1994/95 zajął on szóste miejsce w tabeli, po raz pierwszy w swej pierwszoligowej obecności, osiągając pozytywny stosunek bramek oraz zwycięstw do porażek. Wtedy też, Bükszegi odnotował jeden ze swoich najlepszych sezonów dla tego klubu – zdobył dwanaście bramek i wystąpił w dwudziestu dziewięciu spotkaniach.
Kolejny sezon był jeszcze lepszy dla BVSC Budapest. Niesieni dobrymi wynikami, jego piłkarze wywalczyli drugie miejsce w tabeli, pozostając jedynie o pięć punktów za pierwszym Ferencvárosi TC. Zoltán Bükszegi ponownie był kluczowym zawodnikiem swego klubu, w dwudziestu ośmiu spotkaniach, zdobywając siedem goli. Zwycięstwo to dało jego klubowi możliwość gry w meczach Pucharze UEFA 1996/97, w których zagrał także Bükszegi i zdobył w nich jedną bramkę. Rozegrano tylko dwa mecze przeciwko walijskiemu Barry Town, które skończyły się rezultatem 3:1 i 1:3, więc o awansie do następnej rundy zadecydowały rzuty karne, przegrane przez BVSC Budapest.
Sezon tamten był początkiem końca świetności klubu Zoltána Bükszegi. Podczas rozgrywek 1996/97, zajął on ponownie szóste miejsce w tabeli, pozostając daleko za wyższymi zespołami, dotarł jednak do finału Pucharu Węgier, dzięki czemu uzyskał prawo do gry w rozgrywkach Pucharu Zdobywców Pucharów 1997/98. Po wygraniu z FC Balzers (Liechtenstein) 3:1 i 2:0, przegrali w kolejnej rundzie z Realem Betis po 0:2, odpadając z turnieju. Bükszegi zagrał w tym sezonie w trzydziestu dwóch meczach, zarówno pucharowych, jak i ligowych oraz międzynarodowych, i zdobył siedem bramek, z czego jedną w dziewięćdziesiątej minucie drugiego spotkania z FC Balzers.
Ostatni sezon Zoltána Bükszegi to sezon 1997/98, kiedy jego zespół ponownie spadł na dziesiąte miejsce w tabeli. Zawodnik ten zagrał w dwudziestu dziewięciu spotkaniach, zdobywając siedem bramek.
Na sezon 1998/99 piłkarz ten przeniósł się do innego klubu ze stolicy Węgier – Ferencvárosi TC, z którym już w czasie swego pierwszego sezonu, wywalczył drugie miejsce w tabeli, pozostając jednak daleko za pierwszym MTK Hungária. Klub grał też wtedy w rozgrywkach Pucharu UEFA 1998/99, gdzie w rundzie eliminacyjnej pokonał andorski CE Principat 6:0 i 8:1, by ulec w następnej wazie greckiemu AEK Ateny, po wygraniu pierwszego meczu 4:2, przegrywając w drugim 0:4. Bükszegi zagrał w dziewiętnastu spotkaniach i zdobył dziewięć bramek.
Bükszegi grał w Ferencvárosi TC do lipca 2000 roku. W sezonie 1999/2000, jego klub zajął piąte miejsce w tabeli, a w Pucharze UEFA 1999/00, po wygranej z mołdawskim Constructorul Kiszyniów (3:1 i 1:1), odpadł w rozgrywek, przegrywając z czeskim FK Teplice (1:3 i 1:1). Końca kolejnego sezonu Bükszegi nie doczekał. Rozegrał w sumie dwadzieścia sześć spotkań dla Ferencvárosi TC i zdobył dziewięć bramek.
Od połowy roku 2000 zawodnik ten rozgrywał mecze w kolejnym klubie z Budapesztu – MTK Hungária, który w sezonie 2000/01 zajął pierwsze miejsce w grupie B ekstraklasy węgierskiej, odpadłszy jednak w ćwierćfinale Pucharu Węgier. Klub grał też w rozgrywkach Pucharu UEFA 2000/01, gdzie przegrał w drugiej rundzie kwalifikacyjnej z francuskim FC Nantes (0:1 i 1:2). Podczas swego pierwszego sezonu Bükszegi zagrał w dwudziestu siedmiu spotkaniach i zdobył cztery bramki. Mimo to nie pozostał w klubie zbyt długo, w styczniu 2002 roku opuścił klub, rozegrawszy w sumie trzydzieści cztery spotkania, w których zdobył cztery bramki.
Następnie rozpoczął grę dla Vasas SC, zespołowi ponownie pochodzącemu z jego rodzinnego miasta, gdzie występował przez pół roku, do lipca. Zdobył tam pięć goli w dwunastu ligowych spotkaniach. Jego klub zakończył sezon 2001/02 na ostatnim miejscu w tabeli, przez co spadła do drugiej ligi. Zespół ten nie dostał się także do właściwej fazy Pucharu Węgier, nie rozgrywał także meczów w żadnym turnieju międzynarodowym.
Od połowy roku 2002 Bükszegi grał w zespole Dunaújváros FC, po raz pierwszy opuszczając swój rodzinny Budapeszt. Klub ten wtedy grał w pierwszej lidze Węgier, w przeciwieństwie do stanu obecnego, kiedy gra w lidze drugiej. Zajął wtedy dziesiąte miejsce, czyli tylko o jedną pozycję ponad drużynami, które spadają do niższej klasy rozgrywek. Bükszegi zagrał w dwudziestu pięciu meczach i zdobył dwie bramki, obie w przegranych meczach z Győri ETO FC oraz Kispest AC.
Kolejnym klubem Zoltána Bükszegi był Újpest FC, zawodnik ten wrócił więc do stolicy Węgier. Grał tam w okresie lipiec 2003 – czerwiec 2005, a więc dwa pełne sezony. Podczas pierwszego z nich, jego nowy klub zdobył piąte miejsce w tabeli, jedynie trzy punkty za wyższym klubem, a jego pucharowych zmagań nie można określić mianem sukcesu – przegrał w drugiej rundzie eliminacyjnej z drugoligowym Kaposvölgye VSC 1:2. Bükszegi wystąpił wtedy w dwudziestu jeden spotkaniach i zdobył cztery gole.
Kolejny sezon był dla tego zawodnika lepszy, w dwudziestu trzech meczach zdobył osiem bramek, a jego zespół zdobył czwarte miejsce w tabeli, a w Pucharze Węgier dotarł do czwartej rundy, gdzie uległ drugoligowemu Bodajk FC 0:2. Klub ten występował też wtedy w rozgrywkach Pucharu UEFA 2004/05, gdzie po zwycięstwach nad szwajcarskim Servette FC (3:1 i 2:0), odpadli po porażkach z niemieckim VfB Stuttgart (1:3 i 0:4). Zoltán Bükszegi zagrał w obu spotkaniach przeciwko klubowi z Niemiec.
W czerwcu 2005 roku zawodnik ten po raz pierwszy opuścił granice swego państwa, by podjąć grę w cypryjskim Nea Salamina z miasta Famagusta, który w sezonie 2005/06 zdobył szóste miejsce w pierwszoligowej tabeli swego kraju, pozostając jedynie od dwa punkty, za klubem następnym, a w Pucharze Cypru odpadli w ćwierćfinale, przegrywając drugi mecz 0:4 z APOELem Nikozja (pierwszy wygrali 2:1). Podczas tego sezonu Bükszegi zagrał w siedemnastu spotkaniach, zdobywając trzy gole.
Podczas kolejnego sezonu zagrał już tylko siedem spotkań w barwach cypryjskiego klubu, by przenieść się na krótko do Alki Larnaka z drugiej ligi, z którym uzyskał awans z drugiego miejsca do pierwszej ligi, jednak odpadł w pierwszej rundzie Pucharu Cypru, przegrywając 1:3 z trzecioligowym Adonis Idaliou. Zoltán Bükszegi w lipcu 2007 roku wrócił do węgierskiego Vasas Budapeszt, jednak do marca 2008 zagrał tam jedynie w trzech spotkaniach, nie zdobywszy bramki.
W tym okresie zawodnikiem tym zainteresował się nowo utworzony klub z Wysp Owczych, Víkingur Gøta, z którym Zoltán Bükszegi podpisał umowę w marcu 2008 roku, a więc na samym początku farerskiego sezonu. Rozegrał tam w sumie dwadzieścia sześć spotkań ligowych (w jednym nie wszedł z ławki rezerwowych), w których strzelił sześć goli, pierwszego już w spotkaniu z B68 Toftir, zakończonego rezultatem 4:1, na samym początku sezonu. Jego nowy zespół zajął piąte miejsce w tabeli, na dziesięć możliwych, z pozytywnym stosunkiem bramek. Zoltán Bükszegi zagra także w sezonie 2009 dla farerskiego zespołu.
Kariera reprezentacyjna.
Zoltán Bükszegi nie zagrał w wielu spotkaniach narodowej reprezentacji swego kraju. Wystąpił w dziewięciu spotkaniach kadry U-21, gdzie zdobył jedną bramkę, w latach 1996–1997, później zaś odnotował dwa występy dla kadry U-23. W 1995 grał także dla pierwszej reprezentacji Węgier, gdzie wystąpił w dwóch spotkaniach i pojechał na Letnie Igrzyska Olimpijskie 1996, ale jego zespół nie odniósł tam żadnego sukcesu.

</doc>
<doc id="1642013" url="https://pl.wikipedia.org/wiki?curid=1642013" title="Jon Fleming">
Jon Fleming

Jon Fleming (ur. 1981 w Neenah) – amerykański aktor filmowy i telewizyjny.
Życiorys.
Urodził się w miejscowości Neenah w stanie Wisconsin, gdzie też się wychowywał. Uczęszczał do szkoły średniej i grał w drużynie futbolowej z producentem i aktorem Steffenem Schlachtenhaufenem.
Przyjął rolę Russella, przystojnego studenta aktorstwa w sitcomie stacji NBC "Para nie do pary" ("Will &amp; Grace", 2002-2005). Potem występował gościnnie w popularnych programach i serialach telewizyjnych, w tym FOX "MADtv", Cinemax "Black Tie Nights", ABC "Gotowe na wszystko" ("Desperate Housewives"), CBS "Rozwodnik Gary" ("Gary Unmarried") czy operach mydlanych NBC - "Dni naszego życia" ("Days of Our Lives") i w dwóch odcinkach opery mydlanej NBC "Passions" w dwóch różnych rolach. 
W drugim sezonie gejowskiego serialu stacji here! "Hotel Dantego" ("Dante's Cove", 2006-2007) zastąpił Stephena Amella w roli Adama. W komedii "Raj dla par" ("Couples Retreat", 2009) pojawił się jako DJ u boku Vince’a Vaughna, Kristen Bell, Jasona Batemana i Jeana Reno. W dramacie "Grinder" (2016) zagrał postać Richa, pozbawionego skrupułów agenta modeli.
Zamieszkał w Hollywood. Zajmuje się także modelingiem i pracuje jako osobisty trener. 
W 2017 pod pseudonimem Luke wziął udział w wideo w scenie masturbacji dla TheGuySite.

</doc>
<doc id="1642024" url="https://pl.wikipedia.org/wiki?curid=1642024" title="Start Of Something New">
Start Of Something New



</doc>
<doc id="1642025" url="https://pl.wikipedia.org/wiki?curid=1642025" title="Get'cha Head In The Game">
Get'cha Head In The Game



</doc>
<doc id="1642027" url="https://pl.wikipedia.org/wiki?curid=1642027" title="Lublinek-Pienista (osiedle administracyjne w Łodzi)">
Lublinek-Pienista (osiedle administracyjne w Łodzi)



</doc>
<doc id="1642028" url="https://pl.wikipedia.org/wiki?curid=1642028" title="La cetra (Vivaldi)">
La cetra (Vivaldi)



</doc>
<doc id="1642029" url="https://pl.wikipedia.org/wiki?curid=1642029" title="Retkinia Zachód-Smulsko (osiedle administracyjne w Łodzi)">
Retkinia Zachód-Smulsko (osiedle administracyjne w Łodzi)



</doc>
<doc id="1642030" url="https://pl.wikipedia.org/wiki?curid=1642030" title="High School Musical (soundtrack)">
High School Musical (soundtrack)



</doc>
<doc id="1642032" url="https://pl.wikipedia.org/wiki?curid=1642032" title="Karol Krystian Erdman Wirtemberski (książę oleśnicki)">
Karol Krystian Erdman Wirtemberski (książę oleśnicki)



</doc>
<doc id="1642033" url="https://pl.wikipedia.org/wiki?curid=1642033" title="Ludwig von Starhemberg (1762-1833)">
Ludwig von Starhemberg (1762-1833)



</doc>
<doc id="1642038" url="https://pl.wikipedia.org/wiki?curid=1642038" title="Kierujący akcją ratowniczą (pożarnictwo)">
Kierujący akcją ratowniczą (pożarnictwo)



</doc>
<doc id="1642039" url="https://pl.wikipedia.org/wiki?curid=1642039" title="KAR">
KAR



</doc>
<doc id="1642040" url="https://pl.wikipedia.org/wiki?curid=1642040" title="Kieret (jezioro)">
Kieret (jezioro)



</doc>
<doc id="1642043" url="https://pl.wikipedia.org/wiki?curid=1642043" title="High School Musical 2 (soundtrack)">
High School Musical 2 (soundtrack)



</doc>
<doc id="1642046" url="https://pl.wikipedia.org/wiki?curid=1642046" title="U-512">
U-512

U-512 – niemiecki okręt podwodny (U-Boot) typu "IX C" z okresu II wojny światowej. Okręt wszedł do służby w 1941.
Produkcja jednostki i trening załogi.
Zamówienie na U-Boota zostało złożone 20 października 1939. Po wybudowaniu dowództwo okrętu objął kapitan marynarki (niem. "Kapitänleutnant") Wolfgang Schultze, syn admirała. Miał złą opinię wśród kolegów, m.in. z powodu nadużywania alkoholu oraz awanturniczego charakteru. Podczas szkolenia na Bałtyku dowodzony przez niego okręt miał kolizję z innym U-Bootem, a ponadto wywrócił mały frachtowiec "Morgenrot". Opóźniło to wejście jednostki do służby.
Szkolenie odbyło się pomiędzy 20 grudnia 1941 a 31 sierpnia 1942 w 4. Flotylli U-Bootów (flotylla szkoleniowa).
Służba bojowa.
1 sierpnia 1942 okręt przekazano do 10. Flotylli U-Bootów (flotylla bojowa z bazą w Lorient). Odbył on jeden rejs bojowy trwający 49 dni, w czasie którego zatopił 3 statki o pojemności 20.619 BRT.
Pierwszy rejs bojowy.
"U-512" wypłynął z Kilonii 15 sierpnia 1942 i udał się w kierunku Trynidadu, po drodze pobierając paliwo z "U-462" (zobacz trasę). 8 września napotkał szybki, niekonwojowany frachtowiec i przeprowadził 2 ataki na powierzchni wystrzeliwując 4 torpedy z dziobowych wyrzutni, jednak nie odnotowano trafienia. Schultze uznał, że przyczyną niepowodzenia były sieci przeciwtorpedowe.
12 września spotkał duży, niekonwojowany amerykański tankowiec "Patrick J. Hurley" (10.865 BRT) płynący do Belfastu. Wiózł 75.000 baryłek wysokooktanowej benzyny oraz 60.000 baryłek oleju napędowego. W ciągu dnia "U-512" wystrzelił 2 torpedy, ale nie odnotowano trafienia. Po zapadnięciu zmroku okręt podwodny rozpoczął pościg za zbiornikowcem poruszającym się z prędkością 15 węzłów. 13 września o godzinie 1:35 obserwatorzy na statku dostrzegli poruszającego się równolegle U-Boota w odległości około 150 jardów, który po chwili zaczął strzelać. "Patrick J. Hurley" przyspieszył do 17 węzłów oraz rozpoczął zygzakowanie. Był on uzbrojony w jedno działko 4-calowe (na rufie), jedno 3-calowe (na dziobie), dwa działka kalibru 50mm i dwa kalibru 20mm. Ogień z "U-512" zniszczył radio, przedziały załogi i działo 3-calowe; trafiono także w linię wodną wzniecając pożar – łącznie wystrzelono około 30 pocisków. W stronę U-Boota wystrzelono sześć razy z rufowej armaty, a także z działek 20mm; jednak bez rezultatu. Po około 10 minutach walki statek płonął, zaczął także szybko tonąć (pozycja ). Spośród 62 osobowej załogi (10 oficerów, 34 marynarzy, 18 operatorów działek) zginęło 17 osób (główny mechanik, 3 oficerów, 9 marynarzy i 4 operatorów działek).
19 września o 16:41 dostrzeżono niekonwojowany frachtowiec "Monte Gorbea" (3.720 BRT) płynący pod hiszpańską banderą. O 19:37 statek zaczął tonąć po trafieniu pojedynczą torpedą (pozycja: ). Wiózł 5850 ton zboża i fasoli. Spośród załogi liczącej 118 osób, 52 zginęły. Zatonięcie tego statku wywołało spore kontrowersje – Schultze po powrocie miał zostać postawiony pod sądem wojennym (tłumaczył, że uznał "Monte Gorbea" za statek brytyjski płynący pod cudzą banderą).
24 września natknął się na amerykański parowiec "Antinous" (6.034 BRT), mający na pokładzie 565 ton rudy boksytu. Został on storpedowany poprzedniego dnia przez "U-515", jednak nie zatonął. Załoga powróciła na pokład i próbowała bezskutecznie uruchomić silniki; miał być więc doholowany do portu. O 18:25 "U-512" wystrzelił w stronę stojącego parowca torpedę. Załoga "Antinous" wystrzeliła 7 razy z dział pokładowych w stronę U-Boota, jednak nie odnotowano trafienia. O 21:10 statek zatonął na pozycji . Nikt z 48 osobowej załogi nie zginął.
Zatonięcie.
"U-512" patrolował następnie rejon Gujany. Pomimo zagrożenia ze strony lotnictwa zwalczającego okręty podwodne patrolowano ten obszar w wynurzeniu. W pierwszym ataku alianckiego lotnictwa Schultze został lekko ranny, ale nie zmieniło to jego zachowania. 2 października 1942 został zaskoczony na powierzchni przez wyposażony w radar bombowiec B-18, który zrzucił bomby głębinowe – dwie Mark XVII i dwie Mark XXIX. Eksplozje spowodowały zatonięcie U-Boota na głębokości około 40 metrów (pozycja ). W przedziale dziobowym znajdowało się wtedy szesnaście osób, jednak były tam tylko cztery aparaty tlenowe (pozostałe przeniesiono do maszynowni w celu ich wysuszenia). Większość z przebywających tam marynarzy szybko zginęła z powodu wydzielania chloru z akumulatorów torped elektrycznych; tylko dwóch (jeden bez aparatu tlenowego) przeprowadziło akcję ewakuacji przez właz ładunkowy torped. Ewakuacja polegała na zalaniu przedziału wodą, następnie wyrównaniu ciśnienia wewnątrz przedziału z ciśnieniem zewnętrznym, co umożliwiało swobodne otworzenie włazu i wypłynięcie z wraku (podczas szkolenia każdy członek załogi trenował to w specjalnie przebudowanej wieży ciśnień).
Jedynie Matrosengefreiter Franciszek Machoń (niem. Franz Machon, urodzony w 1918 r. w Katowicach), marynarz z aparatem tlenowym, wypłynął na powierzchnię. Krążący samolot zrzucił mu pas ratunkowy oraz tratwę. Dryfował na niej 10 dni, żywiąc się głównie ptakami, które go atakowały, zanim odnalazł go amerykański niszczyciel USS "Ellis". Następnie Machoń był przesłuchiwany przez Amerykanów, a 16 kwietnia 1945 r. przekazany władzom polskim. Zamieszkał z rodziną w Wirku.
51 osób z załogi U-Boota zginęło.

</doc>
<doc id="1642055" url="https://pl.wikipedia.org/wiki?curid=1642055" title="High School Musical (album)">
High School Musical (album)



</doc>
<doc id="1642057" url="https://pl.wikipedia.org/wiki?curid=1642057" title="High School Musical 2 (album)">
High School Musical 2 (album)



</doc>
<doc id="1642058" url="https://pl.wikipedia.org/wiki?curid=1642058" title="High School Musical 3 (album)">
High School Musical 3 (album)



</doc>
<doc id="1642063" url="https://pl.wikipedia.org/wiki?curid=1642063" title="Ray (soundtrack)">
Ray (soundtrack)



</doc>
<doc id="1642069" url="https://pl.wikipedia.org/wiki?curid=1642069" title="Silent Hill (soundtrack)">
Silent Hill (soundtrack)



</doc>
<doc id="1642075" url="https://pl.wikipedia.org/wiki?curid=1642075" title="Jets'n'Guns Soundtrack">
Jets'n'Guns Soundtrack



</doc>
<doc id="1642076" url="https://pl.wikipedia.org/wiki?curid=1642076" title="Flotylla Wołżańsko-Kamska">
Flotylla Wołżańsko-Kamska

Flotylla Wołżańsko-Kamska (ros. Волжско-Камская флотилия) - bojowa flotylla rzeczna białych podczas wojny domowej w Rosji
Po zdobyciu Samary przez oddziały białych i Korpusu Czechosłowackiego na pocz. czerwca 1918 r., dowództwo nowo utworzonej Ludowej Armii Komucza wydało rozkaz o sformowaniu bojowej flotylli rzecznej na Wołdze. Rzeka miała znaczenie strategiczne, gdyż stanowiła jedną z głównych arterii komunikacyjnych na tym obszarze.
Flotylla Wołżańska była tworzona z inicjatywy 2 miczmanów Gieorgija A. Mejrera i W. A. Jerszowa. Początkowo otrzymała oficjalną nazwę Rzecznej Bojowej Floty Komucza. Dowództwo objął miczman W. A. Jerszow, zaś miczman G. A. Mejrer stanął na czele 1 dywizjonu.
W tym czasie cała flotylla składała się jedynie z zarekwirowanych 2 parochodów: "Фельдмаршал Милютин" i "Вульф". Były one uzbrojone w 2 działa polowe i kilka karabinów maszynowych. Do walki weszły już na pocz. lipca 1918 r. w rejonie wsi Klimowka, kiedy wspomogły ogniem artyleryjskim oddział ppłk. Władimira O. Kappela. 10 lipca walczyły pod Syzraniem, w dniach 17-22 lipca pod Symbirskiem, zaś w dniach 1-7 sierpnia pod Kazaniem, wspierając natarcie oddziałów Ludowej Armii Komucza i Korpusu Czechosłowackiego wzdłuż Wołgi. W tym czasie funkcję szefa sztabu flotylli objął por. Nikołaj G. Fomin.
Liczebność statków stopniowo się powiększała, osiągając w październiku ponad 40 parochodów, kutrów i innych statków pomocniczych. Ponadto w skład flotylli wchodziły dwie kompanie "piechoty morskiej" i kilka oddziałów karabinów maszynowych. Pod koniec lipca flotylla została podzielona na dwa dywizjony: 1 Północny (działający w górę Wołgi od strony Symbirska i Kazania) pod dowództwem miczmana G. A. Mejrera i 2 Południowy (działający w dół Wołgi w kierunku na Chwałyńsk i Wolsk), dowodzony przez miczmana Dmitrijewa. W skład 1 Dywizjonu Północnego wchodziły statki "Милютин", "Орел", "Вульф", "Ределя", "Рыбак", "Козлов" i "Труд" (wkrótce pojawiła się też pływająca bateria "Чехословак"), zaś 2 Południowego "Вандал", "Коммерсант", "София", "Грозный", "Чеченец", "Горец" i "Могучий". 10 sierpnia, po zdobyciu Kazania, został utworzony 3 dywizjon, którego dowódcą został kpt. 2 rangi Piotr P. Fieodosjew. W tym czasie na czele 1 i 3 dywizjonu stanął kontradmirał Gieorgij K. Stark.
We wrześniu statki 1 dywizjonu uczestniczyły w ewakuacji Kazania, wywożąc do Samary m.in. wielkie zapasy złota i środków finansowych. Wkrótce 1 i 3 dywizjony odpłynęły na rzekę Kamę, a stamtąd na Białą. Natomiast 3 dywizjon działał w rejonie Samary, wspierając ewakuację z miasta wojsk białych. 8 października jego statki zostały rozbrojone, działa i karabiny maszynowe wsadzone na wagony i odprawione na Syberię. Jednakże w Ufie wagony z uzbrojeniem przejął gen. S. N. Liupow, który postanowił wykorzystać je do własnych celów. Między nim a dowództwem Flotylli Wołżańskiej doszło do silnego konfliktu, w wyniku którego kontradmirał G. K. Stark został oddany pod sąd polowy za rzekome samowolne wysłanie statków flotylli na rzekę Białą.
4 listopada stanowisko Ministra Wojny i Morskiego objął adm. Aleksandr W. Kołczak. Wziął on dowództwo flotylli pod swoje skrzydła, zwalniając jednocześnie kontradmirała G. K. Starka z wszelkich zarzutów. Po "zamachu stanu" w Omsku 18 listopada, po którym adm. A. W. Kołczak objął najwyższą władzę na Syberii, wagony z uzbrojeniem Flotylli Wołżańskiej ruszyły z Ufy do punktu docelowego. Około 200 marynarzy flotylli zostało odkomenderowanych do Krasnojarska, gdzie była formowana Samodzielna Brygada Strzelców Morskich.
W kwietniu 1919 r. na czele flotylli, działającej na Kamie, stanął kontradmirał Michaił I. Smirnow, b. Minister Morski w rządzie adm. A. W. Kołczaka. Od pocz. maja flotylla, licząca 12 dobrze uzbrojonych statków różnego rodzaju, prowadziła działania bojowe. Często dochodziło do walk ze statkami bolszewickiej Wołżańskiej Flotylli Wojennej. Do największej doszło 24 maja w rejonie wsi Swiatoj Kliucz, kiedy 7 statków białych zaatakowały nieprzyjacielskie statki 2 i 4 dywizjonu, ostrzeliwujące miasto Jelabuga, po czym zmusiło je do odwrotu (bolszewicy stracili zatopione statki "Терек" i "Рошаль").
Na przełomie maja i czerwca 5 statków flotylli (m.in. parochody "Соликамск", "Кент", "Статный" i sztabowy "Волга") działało na rzece Kamie od wsi Tichije Gory do ujścia rzeki Białej. Zabezpieczały one przeprawę przez Kamę wojsk Grupy Południowej Armii Syberyjskiej gen. G. A. Wierżbickiego ewakuowanych z Sarapułu, ostrzeliwując oddziały bolszewickie podchodzące do brzegu.
Po zdobyciu Perma przez wojska bolszewickie na pocz. sierpnia, flotylla była zmuszona odpłynąć w stronę ujścia rzeki Czusowaja w rejonie wsi Liewszino, gdzie doszło do pożaru kilku statków. Pozostałe w sierpniu przepłynęły do Tiumeni, po czym statki wydzielono dla sformowania innych rzecznych oddziałów i flotylli, m.in. Obskiej Rzecznej Flotylli Bojowej. Ponad 1,5 tys. marynarzy stało się zaczątkiem nowo formowanego w Omsku Samodzielnego Morskiego Batalionu Ćwiczebnego.
Bibliografia.
Siergiej W. Wołkow, Белое движение. Энциклопедия гражданской войны, 2003

</doc>
<doc id="1642078" url="https://pl.wikipedia.org/wiki?curid=1642078" title="Grand Theft Auto IV (Soundtrack)">
Grand Theft Auto IV (Soundtrack)



</doc>
<doc id="1642079" url="https://pl.wikipedia.org/wiki?curid=1642079" title="Soundtrack Grand Theft Auto III">
Soundtrack Grand Theft Auto III



</doc>
<doc id="1642082" url="https://pl.wikipedia.org/wiki?curid=1642082" title="Jerzy Vetulani">
Jerzy Vetulani

Jerzy Vetulani (ur. 21 stycznia 1936 w Krakowie, zm. 6 kwietnia 2017 tamże) – polski psychofarmakolog, neurobiolog, biochemik, profesor nauk przyrodniczych, członek Polskiej Akademii Nauk i Polskiej Akademii Umiejętności.
Przez cały okres pracy zawodowej związany z Instytutem Farmakologii Polskiej Akademii Nauk w Krakowie, gdzie był profesorem, kierownikiem Zakładu Biochemii (1976–2006), zastępcą dyrektora ds. naukowych (1994–2002) i wiceprzewodniczącym Rady Naukowej (2003–2017).
Opublikował kilkaset prac badawczych o międzynarodowym zasięgu. Uznanie przyniosło mu sformułowanie hipotezy β-downregulacji jako mechanizmu działania leków przeciwdepresyjnych wspólnie z Fridolinem Sulserem, z którym współpracował w latach 1973–1975 jako Research Associate Professor w Vanderbilt University. W 1983 roku został laureatem Międzynarodowej Nagrody Anna-Monika II klasy za badania nad mechanizmami działania elektrowstrząsu. Poza zaburzeniami depresyjnymi, wśród jego głównych zainteresowań badawczych były: pamięć, uzależnienia i choroby neurodegeneracyjne. Był jednym z najczęściej cytowanych polskich naukowców w dziedzinie biomedycyny.
Był wykładowcą akademickim oraz popularyzatorem nauki. W latach 1981–2002 był redaktorem naczelnym czasopisma popularnonaukowego "Wszechświat". Później stał się znany ze swoich otwartych wykładów, które przyciągały tysiące słuchaczy. Był autorem książek popularnonaukowych, w tym bestsellerowej książki dla dzieci "Sen Alicji, czyli jak działa mózg"; oraz bloga "Piękno neurobiologii". Prowadził działalność w mediach społecznościowych.
Zaangażowany w działalność kulturalną i społeczną; był jednym ze współtwórców i konferansjerem Piwnicy pod Baranami (1954–1961), a później, w wieku ponad siedemdziesięciu lat, gwiazdą magazynu mówionego "Gadający Pies" (2010–2015). W okresie PRL był działaczem opozycji demokratycznej – od 1980 roku należał do NSZZ „Solidarność”. W 2002 roku bez powodzenia kandydował w wyborach samorządowych na prezydenta Krakowa.
W ramach prowadzonego Zakładu Biochemii przywiązywał dużą wagę do współpracy z młodszymi koleżankami i kolegami po fachu, którzy pozostawali pod jego opieką naukową. Wypromował dziewięciu doktorów.
Protestował przeciw rządom PiS; publicznie znany był jako zwolennik legalizacji marihuany (brał udział w "marszu wolnych konopi") i szerokiej depenalizacji narkotyków oraz krytyk represyjnej polityki narkotykowej w Polsce.
Był doktorem honoris causa Śląskiej Akademii Medycznej i Uniwersytetu Medycznego w Łodzi, członkiem honorowym Indian Academy of Neurosciences i Oxford Neurological Society. Otrzymał Złoty Krzyż Zasługi i Krzyż Kawalerski Orderu Odrodzenia Polski.
Zmarł w 2017 roku w wyniku obrażeń odniesionych w wypadku drogowym, w którym został potrącony przez samochód na przejściu dla pieszych.
Życiorys.
Pochodzenie.
Jego ojciec Adam Vetulani był profesorem Uniwersytetu Jagiellońskiego, kierownikiem Katedry Prawa Kościelnego i Katedry Historii Państwa i Prawa Polskiego UJ; synem Romana – profesora gimnazjalnego w Sanoku. Jego przodkowie z rodziny Vetulanich, wywodzącej się z Toskanii, przybyli do Polski w XVIII wieku. Matka, Irena z domu Latinik, była biolożką, pracownicą naukową w Zakładzie Anatomii Porównawczej UJ, córką generała Franciszka Latinika.
1936–1952: Wczesne lata, bunt.
Jerzy Vetulani urodził się 21 stycznia 1936 roku w prywatnym szpitalu ginekologicznym przy ul. Garncarskiej w Krakowie. W 1938 roku na świat przyszedł jego młodszy brat, Jan. Rodzina zajmowała mieszkanie na parterze domu profesorów Uniwersytetu Jagiellońskiego przy placu Inwalidów, zatrudniając pokojówkę, kucharkę i wychowawczynię dla dzieci. Rodzicami chrzestnymi Jerzego zostali Tadeusz Lehr-Spławiński i Maria Dobrowolska.
Jerzy miał również starszą przyrodnią siostrę Krystynę, nieślubną córkę Adama Vetulaniego, o czym dowiedział się dopiero pod koniec lat 60..
Ojciec, Adam Vetulani wziął udział w wojnie obronnej we wrześniu 1939 roku. Internowany w Rumunii, przedostał się do Francji i wziął udział w kampanii francuskiej. W latach 1940–1945 przebywał na internowaniu w Szwajcarii, organizując obozy szkolne dla polskich żołnierzy.
Po wkroczeniu w 1939 roku armii niemieckiej do Krakowa, pozostali tam Irena Vetulani wraz z synami zostali zmuszeni do opuszczenia zajmowanego mieszkania, otrzymując czterdzieści osiem godzin na wyprowadzkę z możliwością zachowania dobytku ruchomego. Przenieśli się do lokalu przy ul. Garncarskiej 4, gdzie schronienia udzieliła im Józefa Onitsch, wdowa po generale Zygmuncie Zielińskim. Dzięki dobrej znajomości języka niemieckiego, Irena Vetulani mogła podjąć pracę jako tłumaczka w monopolu spirytusowym. Jerzy i Jan pozostawali w latach wojennych pod jej opieką. Matka wychowywała synów „w patriotycznym poczuciu honoru” – w każdą niedzielę w domu odbywało się „misterium” i śpiewano "Boże, coś Polskę". W dzieciństwie Jerzy Vetulani był chłopcem religijnym, przez pewien czas służył jako ministrant w kościele Mariackim. W czasie wojny rodzinę wspierał przebywający w Krakowie stryj Jerzego, Tadeusz Vetulani.
Od dzieciństwa Jerzy Vetulani interesował się przyrodą, czytał książki popularnonaukowe. Twierdził, że pasję do biologii przejął od matki. Wspominał lata okupacji jako ciekawe i pełne eksplorowania otaczającego świata, nie dające poczucia „wojennej grozy”. Wraz z młodszym bratem i przyjacielem z kamienicy, Andrzejem Mirockim, założyli klub zbieraczy owadów, w ramach którego zgromadzili m.in. różnorodną kolekcję motyli.
Jerzy Vetulani rozpoczął edukację w 1942 roku, przystępując na tajne komplety prowadzone przez panią Iwiczową od razu do drugiej klasy, jako że umiał już wcześniej czytać i pisać. Po zakończeniu okupacji uczęszczał do Szkoły Ćwiczeń przy Państwowym Pedagogium w Krakowie. Od 1948 roku uczęszczał do IV Państwowego Liceum im. Henryka Sienkiewicza w Krakowie, a następnie, po jego likwidacji, do Liceum Ogólnokształcącego im. Bartłomieja Nowodworskiego, które ukończył w 1952 roku, uzyskując świadectwo dojrzałości z wyróżnieniem. W 1949 roku zdał egzamin Krakowskiego Zrzeszenia Kół Krajoznawczych Młodzieży Szkolnej na przewodnika po Krakowie. W tym okresie zaczął aktywnie uprawiać żeglarstwo.
Jako nastolatek zbuntował się przeciwko rodzicom i obecnej w domu religijnej tradycji, zapisując się do Klubu Ateistów i Wolnomyślicieli. Porzucił religię i przestał uczestniczyć w rytuałach religijnych. W 1948 roku zapisał się do Związku Młodzieży Polskiej. Został usunięty z organizacji wskutek literówki zrobionej w artykule do gazetki szkolnej, gdy w jednym z tekstów zamiast „podstawy socjalizmu” pomyłkowo napisał „podsrawy socjalizmu”.
1952–1973: Studia, kabaret, Instytut Farmakologii.
W 1952 roku rozpoczął studia biologiczne na Uniwersytecie Jagiellońskim ze specjalnością fizjologia zwierząt. Wśród jego wykładowców byli m.in. Andrzej Pigoń, Maria Skalińska, Zygmunt Grodziński i Stanisław Smreczyński. W marcu 1956 podjął pracę jako wolontariusz w Zakładzie Farmakologii PAN, kierowanym wówczas przez Janusza Supniewskiego. W 1957 roku obronił pracę magisterską na temat wpływu kwasu askorbinowego na obraz krwi królika, po czym został zatrudniony w Zakładzie Farmakologii PAN na stanowisku asystenta. Z tą jednostką, przemianowaną następnie na Instytut Farmakologii PAN, Jerzy Vetulani był związany przez ponad sześćdziesiąt lat, aż do końca swojego życia.
Jesienią 1953 roku poznał Joannę Olczak. Związał się z kręgiem osób skupionym wokół rodziny Mortkowiczów-Olczaków w Domu Literatów przy ul. Krupniczej, którą to znajomość opisywał: „Można by ich chyba nazwać krakowską cyganerią. (...) Sporo lewicującej młodzieży i inteligencji żydowskiej o postępowych poglądach, która przetrwała wojnę. (...) Pamiętam uroczą babcię Janinę, fantastyczną kobietę i taką prawdziwą żydowską matkę rodu. (...) Dla mnie, początkującego biologa, zetknięcie z tym środowiskiem stanowiło istotne doświadczenie, bo jak wlazłem w grono humanistów, nagle otworzył się przede mną inny świat”.
W 1954 roku na „studium wojskowym, gdzieś na tyłach Uniwersytetu Jagiellońskiego” Jerzy Vetulani poznał Piotra Skrzyneckiego: „Przegadaliśmy całą noc. Bardzo się polubiliśmy”. W połowie lat 50. wraz z grupą przyjaciół: Edmundem Jaroszem, Bronisławem Chromym i Lalą Skąpską, pomagał odgruzować piwnice pałacu „Pod Baranami”, w których powstała wkrótce potem Piwnica pod Baranami. Jerzy Vetulani wspominał: „Jest mnóstwo legend, kilkanaście równoległych prawd, na temat powstania Piwnicy pod Baranami. Ja sądzę, że idea kabaretu narodziła się, kiedy na moich urodzinach w 1954 roku, na ulicy Garncarskiej, spotkali się Joanna Olczak i Piotr Skrzynecki”.
Jerzy Vetulani był wśród założycieli Piwnicy pod Baranami, którą odwiedzał regularnie od 1956 roku. W 1958 roku, gdy Piotr Skrzynecki wyjechał do Paryża, Jerzy Vetulani zastąpił go w roli konferansjera. Jako prowadzący rewii znany był z dosadnego, szyderczego humoru i uszczypliwego języka, jak wspominała Barbara Nawratowicz: „Czarująco lżył publiczność, oznajmiając, że za wiele żądają za swoje parszywe pieniądze”. Według Vetulaniego, stosunki pomiędzy nim i Piotrem Skrzyneckim ochłodziły się, gdy Skrzynecki powrócił z Paryża. Skrzynecki miał wówczas spostrzec popularność, jaką zdobyły występy Vetulaniego, i okazać zazdrość. Skrzynecki według Vetulaniego nie chciał z nikim dzielić swojej roli w Piwnicy, która była jego „ukochanym dzieckiem, córką, matką”.
Jerzy Vetulani zaprzyjaźnił się z osobami tworzącymi krąg Piwnicy, m.in. z Wiesławem Dymnym, Janem Güntnerem, Tadeuszem Kwintą, Mirosławem Obłońskim, Krystyną Zachwatowicz, Janiną Garycką, Ryszardem Horowitzem, Ruth Buczyńską, Anną Polony oraz Kiką Szaszkiewiczową. Wraz z Ryszardem Taedlingem i Jerzym Mikułowskim Pomorskim założył w Piwnicy pod Baranami „Sekcję Geniuszy”.
W październiku 1956 roku Jerzy Vetulani podjął działalność w Rewolucyjnym Związku Młodzieży. Pełnił funkcję protokolanta Zarządu RZM i brał udział w kampaniach wyborczych na rzecz kandydatów studenckich, a także w akcjach propagandowych. Brał udział w wiecach studenckich. 18 października 1956 roku zabrał głos podczas kilkutysięcznego wiecu studenckiego w klubie „Rotunda”: „Powiedziałem, że chcemy jawności, i chcemy, żeby obrady Komitetu Miejskiego [dotyczące tego] co z nami chcą zrobić, były głośno transmitowane”. Na początku lat 60. wstąpił do Stowarzyszenia Ateistów i Wolnomyślicieli.
W 1957 roku jego rodzina wprowadziła się ponownie do domu profesorów UJ przy Placu Inwalidów. W latach 1955–1962 Jerzy Vetulani był prelegentem w Krakowskim Dyskusyjnym Klubie Filmowym Studentów. Przyznał, że „to była dobra rzecz”, bo nauczyła go „by mówić krótko, ciekawie, i szybko kończyć”. We wrześniu 1962 roku wystąpił z prelekcją na inauguracyjnym spotkaniu klubu dyskusyjnego zorganizowanego w mieszkaniu Adama Riegera.
W 1962 roku Jerzy Vetulani ukończył również na Uniwersytecie Jagiellońskim jako drugi kierunek chemię ze specjalnością chemia teoretyczna. W ramach wymiany studenckiej odbył siedmiotygodniowy pobyt w Swansea w Walii, gdzie pracował w British Iron and Steel Research Association i samodzielnie uczył się języka angielskiego.
W Piwnicy pod Baranami Jerzy Vetulani poznał swoją przyszłą żonę, Marię Pająk (1933–2017), córkę Józefa Pająka i Leokadii z domu Krawczyk; z którą wziął ślub 8 lipca 1963 roku. Mieli dwóch synów: Marka (ur. 1964) i Tomasza (ur. 1965).
18 czerwca 1965 roku, podczas spływu kajakowego na Dunajcu, utonął jego młodszy brat, Jan Vetulani. To wydarzenie wstrząsnęło Jerzym Vetulanim i zmobilizowało go do rozpoczęcia pracy nad rozprawą doktorską.
Uzyskał stopień doktora nauk przyrodniczych w 1966 roku w Instytucie Immunologii i Terapii Doświadczalnej im. Ludwika Hirszfelda Polskiej Akademii Nauk pod kierunkiem Józefa Hano. W tym samym roku jako stypendysta Rikera wyjechał na rok do Wielkiej Brytanii, gdzie na University of Cambridge pod kierownictwem A.S.V. Burgena pracował nad opanowaniem metod spektrofluorymetrycznych. Podczas pobytu w Cambridge zetknął się z Juliuszem Hibnerem. Po powrocie do Polski rozpoczął pracę w dziedzinie psychofarmakologii pod kierunkiem Jerzego Maja.
W 1972 roku był konsultantem naukowym filmu "Iluminacja" Krzysztofa Zanussiego.
1973–1989: W orbicie światowej nauki, Solidarność.
Po złożeniu rozprawy habilitacyjnej wyjechał do Stanów Zjednoczonych, gdzie w latach 1973–1975 pracował jako Research Associate Professor w Vanderbilt University. Międzynarodowe uznanie przyniosło mu odkrycie w 1975 roku wraz z Fridolinem Sulserem zjawiska β-downregulacji przez chroniczne podania leków przeciwdepresyjnych i sformułowanie hipotezy β-downregulacji jako mechanizmu działania leków przeciwdepresyjnych. Praca na ten temat opublikowana przez Vetulaniego i Sulsera w "Nature" stała się "citation classic", otrzymując do 2007 roku łącznie pięćset osiemdziesiąt cytowań.
Jerzy Vetulani zdecydował o powrocie do Polski wraz z rodziną po śmierci swojej matki w 1975 roku, by wesprzeć pozostawionego samotnie ojca. W 1976 uzyskał stopień doktora habilitowanego i objął kierownictwo nowo utworzonego Zakładu Biochemii Instytutu Farmakologii PAN. Wśród jego głównych zainteresowań były wówczas behawioralne i biochemiczne efekty działania leków przeciwdepresyjnych i neuroleptyków, antagonistów kanału wapniowego oraz pochodnych tetrahydroizochinoliny, a także różne aspekty pamięci i uczenia się oraz uzależnienia lekowe.
Jako kierownik Zakładu Biochemii prowadził kilka zespołów badawczych. Przywiązywał dużą wagę do kontaktów z młodszymi kolegami i koleżankami po fachu. W tych relacjach jako swój przykład wskazywał Kazimierza Gumińskiego, promotora swojej pracy magisterskiej z chemii, który miał wywrzeć na Jerzego Vetulaniego znaczny wpływ. Jerzy Vetulani sam wypromował dziewięciu doktorów i czterech doktorów habilitowanych. Na przestrzeni lat wśród jego uczennic i uczniów (spośród których szereg pracowało w prowadzonym przez niego Zakładzie Biochemii) byli m.in. Irena Nalepa, Piotr Popik, Krystyna Gołembiowska, Andrzej Pilc, Jolanta Zawilska, Marek Sanak, Rafał Ryguła i Dominika Dudek.
Od lat 60. Jerzy Vetulani publikował notki popularnonaukowe w czasopiśmie "Wszechświat" pod pseudonimem "J. Latini". Od lat 70. opublikował też szereg tekstów w tygodniku "Przekrój".
W 1978 został zarejestrowany jako tajny współpracownik Służby Bezpieczeństwa o numerze 19856 i kryptonimie „Laborant”. Również od 1978 regularnie współpracował z (CNR; Narodowa Rada Badań Naukowych). Koordynował ze strony polskiej wspólny program badawczy Instytutu Farmakologii PAN z Istituto di Biologia Cellulare e Neurobiologia (IBCN). Odwiedzając Rzym zwykle zatrzymywał się w prowadzonym przez Adama Broża Hospicjum Związku Polskich Kawalerów Maltańskich. Poświęcał wiele czasu na zwiedzanie, jak wspominali jego przyjaciele Ryszard Przewłocki i Edmund Przegaliński: „Vetulani był wielkim znawcą i miłośnikiem Wiecznego Miasta, jego historii i zabytków, a swoje fascynacje potrafił przelać na współpracowników i przyjaciół. Był dla wielu przyjaciół "cicerone" po rzymskich uliczkach, kościołach i zawsze znajdował jakiś ciekawy fragment miasta, o którym potrafił opowiedzieć zajmującą historię. Był w tym absolutnym mistrzem”. Regularnie goszczony był w Watykanie na osobistych audiencjach przez Jana Pawła II, który w czasie lat spędzonych w Krakowie był uczniem Adama Vetulaniego i przyjacielem rodziny Vetulanich. Jerzy i Maria Vetulani pozostawali z Janem Pawłem II w serdecznych relacjach aż do jego śmierci w 2005 roku.
W 1980 roku Jerzy Vetulani wstąpił do NSZZ „Solidarność”. Zakładał organizacje „Solidarności” w Instytucie Farmakologii PAN. Działał jako członek komisji Zakładowej „Solidarności” przy Oddziale i Placówkach PAN w Krakowie oraz jako 56. członek Komisji Porozumiewawczej Nauki NSZZ „Solidarność”. Był ekspertem Krajowej Komisji Nauki „Solidarności”. Współredagował pismo "Głos PANu", wydawane przez Organizację Zakładową „Solidarność” w Polskiej Akademii Nauk w Krakowie, w kolumnie "Trefniś". Współzakładał organizacje „Solidarności” w zakładach pracy w Małopolsce: w Trzyciążu, Limanowej i innych miejscowościach. Nawiązywał kontakty z „Solidarnością” Rolników, z którą obchodził rocznicę porozumień ustrzycko-rzeszowskich.
8 grudnia 1981 roku został redaktorem naczelnym czasopisma popularnonaukowego "Wszechświat". Wkrótce potem współpracę z pismem nawiązał Zbylut Grzywacz. Na początku stanu wojennego Jerzy Vetulani udostępnił lokal "Wszechświata" na spotkania Komisji Zakładowej „Solidarności”, tuż przed jej całkowitym zejściem do podziemia. Miał wówczas w delegacjach służbowych wpisane jako stanowisko: "redaktor naczelny", co „miało robić wrażenie na milicjantach”, bo „każdy z nich wiedział, że redaktor naczelny musiał być ich człowiekiem”. Po delegalizacji „Solidarności” właśnie jako redaktor naczelny "Wszechświata" przemycił z Polski do Watykanu powierzony mu przez Jerzego Zdradę list Zarządu Regionu „Solidarności” do papieża Jana Pawła II.
Od grudnia 1981 do lutego 1992 roku na adres domowy rodziny Jerzego Vetulaniego ze Stavanger w Norwegii była przesyłana pomoc humanitarna dla polskiego społeczeństwa. Wraz z rodziną Jerzy Vetulani dostarczał paczki dalej pod wskazane adresy lub do Kurii krakowskiej. Przy organizacji przedsięwzięcia kontaktował się z przebywającą wówczas na emigracji w Stavanger Kiką Szaszkiewiczową.
W 1983 roku Jerzy Vetulani otrzymał II klasy za badania nad mechanizmami działania elektrowstrząsu. Od tegoż roku współorganizował tzw. Szkoły Zimowe Instytutu Farmakologii PAN, odbywające się w okresie przerwy semestralnej. Również w 1983 uzyskał tytuł profesora nadzwyczajnego, zaś w 1989 – profesora zwyczajnego.
W latach 1987–1989 był członkiem Zarządu „Solidarności” Regionu Małopolska, a w latach 1989–1990 członkiem Prezydium Zarządu Regionu. Zajmował się głównie sprawami programowymi oraz doradzaniem organizacji „Solidarności” na terenie Małopolski.
1989–2006: Dojrzała kariera i społecznictwo.
Funkcję redaktora naczelnego "Wszechświata" pełnił do 2002 roku. Był także redaktorem naczelnym "Polish Journal of Pharmacology and Pharmacy" (1993–1996). W latach 1992–1998 był członkiem Collegium Internationale Neuro-Psychopharmacologicum; w latach 1999–2001 przewodniczącym Polskiego Towarzystwa Badań Układu Nerwowego; a w latach 1984–2016 wiceprzewodniczącym Polskiego Towarzystwa Przyrodników im. Kopernika. Od 2002 był wiceprzewodniczącym Rady Naukowej Instytutu Farmakologii PAN.
W 1991 roku został powołany na członka korespondenta Polskiej Akademii Umiejętności. Został członkiem czynnym PAU w 1996. Regularnie prowadził spotkania Kawiarni Naukowej PAU w gmachu Akademii przy ul. Sławkowskiej 17, jako otwierający i moderator dyskusji. Był członkiem rady redakcyjnej wydawanego przez PAU tygodnika "PAUza Akademicka". Został także członkiem Collegium Internationale Neuropsychopharmacologicorum (CINP), którego Rady był członkiem w latach 1992–1998; oraz członkiem European College of Neuropsychopharmacology (ECNP).
Po legalizacji „Solidarności” był członkiem Krakowskiego Komitetu Obywatelskiego (1989–1990) i Krakowskiego Klubu Solidarności (1994–1995). Współuczestniczył w kampanii wyborczej na rzecz wyboru Ryszarda Gryglewskiego na prezydenta Krakowa (1990), a potem w kampanii wyborczej kandydatów na posłów i senatorów z „Solidarności”.
W 2001 roku wszedł w skład Zarządu Towarzystwa Przyjaciół Sztuk Pięknych w Krakowie oraz kapituły Lauru Krakowa XXI wieku. Był członkiem reaktywowanego Towarzystwa Popierania i Krzewienia Nauk, zasiadał również w jego radzie. W 2002 roku został członkiem założycielem stowarzyszenia Forum dla Małopolski i ubiegał się bez powodzenia o urząd prezydenta miasta Krakowa, uzyskując w pierwszej turze wyborów 2375 głosów (1,19%).
Jerzy Vetulani był aktywny jako nauczyciel akademicki. Do roku 1999/2000 prowadził wykłady monograficzne z psychofarmakologii na Wydziale Biologii i Nauk o Ziemi UJ. Od 2000 roku prowadził wykłady kursowe "Neuroscience" w Szkole Medycznej dla Cudzoziemców Collegium Medicum Uniwersytetu Jagiellońskiego. W latach 2006–2014 wykładał w Instytucie Psychologii Stosowanej UJ. Przez kilka semestrów był również wykładowcą Uniwersytetu Papieskiego Jana Pawła II. Od 2007 roku był profesorem Małopolskiej Wyższej Szkoły im. J. Dietla, gdzie prowadził zajęcia z podstaw neurobiologii dla studentek kosmetologii i dietetyki. Od 2015 roku był członkiem Senatu MWS.
W 2008 roku został wybrany na członka-korespondenta Polskiej Akademii Nauk. Na przestrzeni lat sprawował w strukturach PAN różne funkcje, był m.in. sekretarzem Komitetu Nauk Fizjologicznych PAN (1978–1981), przewodniczącym Komitetu Neurobiologii PAN (2007–2011) i członkiem Prezydium Oddziału Krakowskiego PAN (2011–2015). 31 grudnia 2014 roku został powołany na członka Rady Programowej przy Stacji Polskiej Akademii Nauk w Rzymie. W czerwcu 2016 został powołany w skład Rady Upowszechniania Nauki przy Prezydium PAN.
Był członkiem Towarzystwa Naukowego Warszawskiego, a także członkiem rad naukowych Instytutu Biologii Doświadczalnej PAN (1993–2007) oraz Instytutu Medycyny Doświadczalnej i Klinicznej PAN (2003–2007). Brał udział w pracach Centralnej Komisji ds. Stopni i Tytułów (1997–2001; 2006–2008), z której został wykluczony po odmowie złożenia oświadczenia lustracyjnego. Publicznie uzasadniając tę odmowę wskazał, że wymóg autolustracji dla osób pełniących funkcje publiczne, nałożony przez ustawę lustracyjną, narusza podstawowe prawa i wolności obywatelskie.
Wprowadził do polskiej terminologii określenie "splątki neurofibrylarne" (ang. "neurofibrillary tangles").
2006–2017: Popularyzator.
W 2006 roku odszedł z funkcji kierownika Zakładu Biochemii Instytutu Farmakologii PAN. Od 2007 roku, w związku z osiągnięciem wieku emerytalnego, kontynuował pracę w Instytucie Farmakologii w niepełnym wymiarze godzin jako emerytowany profesor w Zakładzie Biochemii Mózgu kierowanym przez Irenę Nalepę – jednym z dwóch Zakładów powstałych po podziale Zakładu Biochemii.
Wówczas poświęcił się w znacznym stopniu popularyzacji nauki. Był znany ze swoich otwartych wykładów poruszających tematykę funkcjonowania ludzkiego mózgu oraz zależności pomiędzy neurobiologią a różnymi zagadnieniami społecznymi i kulturowymi. Wykładał gościnnie w szkołach, na uczelniach wyższych, na uniwersytetach trzeciego wieku w różnych miastach, na zaproszenia samorządów, stowarzyszeń i prywatnych korporacji. Współpracował z Fundacją Uniwersytet Dzieci. Wykładał na zjazdach Krajowego Funduszu na Rzecz Dzieci. Współuczestniczył w opracowaniu programu edukacyjnego dla dzieci "Pytanko na śniadanko" w Radiu Kraków.
W 1999 był wykładowcą pierwszego krakowskiego Dnia Mózgu, a od 2000 nieprzerwanie aż do 2016 co roku występował podczas krakowskiego Tygodnia Mózgu. W latach 2011, 2012 i 2015 był prelegentem TEDxKraków. Był wielokrotnie gościem i prelegentem w Centrum Kultury Żydowskiej na krakowskim Kazimierzu. W latach 2014–2016 wykładał w ramach Warszawskiego Studium Filozofii i Teologii Tadeusza Bartosia, był prelegentem Dni Konopi w Kurozwękach (2015–2016), Zachodniopomorskich Dni Psychiatrycznych oraz Szczecińskiego Dnia Mózgu.
Przewodniczył sekcji Neuroscience założonego w 2008 roku Centrum Kopernika Badań Interdyscyplinarnych. Prowadził odbywające się na Wawelu spotkania związanej z Centrum Kopernika kilkunastoosobowej Grupy Trapez. Występował w latach 2014–2016 na Copernicus Festival. Przygotował internetowy kurs "Neurobiologia i życie" dla Copernicus College.
W maju 2010 roku Jerzy Vetulani został felietonistą tygodnika "Wprost". W czerwcu 2010, po zlikwidowaniu we "Wprost" jego rubryki przez nowo wybranego redaktora naczelnego czasopisma Tomasza Lisa, Jerzy Vetulani przy udziale wnuka Franciszka Vetulaniego założył blog "Piękno neurobiologii" na platformie WordPress. W przeciągu kolejnych lat publikował na blogu autorskie teksty o najnowszych odkryciach w dziedzinach neurobiologii i psychofarmakologii, a także własne komentarze na różne tematy.
Prowadził działalność w mediach społecznościowych, w tym na Facebooku i Twitterze. Od grudnia 2011 prowadził kanał na YouTube, na którym publikowane były filmy z wydarzeń z jego udziałem. We wrześniu 2016 roku magazyn "Wysokie Obcasy Extra" sklasyfikował Vetulaniego na pierwszym miejscu rankingu „najlepszych mówców ery internetu”.
Po odejściu z funkcji redaktora naczelnego Jerzy Vetulani kontynuował współpracę ze "Wszechświatem", gdzie redagował m.in. rubrykę "Wszechświat przed stu laty" oraz był przewodniczącym (2003–2011), a później wiceprzewodniczącym (2011–2017) Rady Redakcyjnej.
Od 2010 roku był regularnym uczestnikiem pisma mówionego "Gadający Pies". Do występów na jego scenie Vetulaniego zaprosił Alek Janicki. Współprowadzący kabaret Maciej Piotr Prus określił Vetulaniego „gwiazdą pierwszej wielkości”, dodając, że wszyscy uczestnicy zawsze czekali na jego wystąpienia. Jerzy Vetulani porównał atmosferę "Gadającego Psa" do atmosfery „wczesnej Piwnicy pod Baranami”. W swoich wystąpieniach na scenie kabaretu neurobiolog niejednokrotnie zawierał elementy sprośnego humoru i wulgaryzmy, co niektórzy uznawali za przekraczanie granic dobrego smaku, lecz większość widowni przyjmowała z entuzjazmem. W 2013 roku Jerzy Vetulani był producentem wykonawczym oraz członkiem obsady krótkometrażowego filmu "Hydrofobia", satyrycznego mockumentu krytykującego fobie społeczne, premierowo zaprezentowanego w "Gadającym Psie".
W 2010 roku na prośbę studentów Jerzy Vetulani wystąpił w lip dubie Uniwersytetu Jagiellońskiego. W październiku 2013 roku wystąpił na Krakowskich Reminiscencjach Teatralnych w programie "Umysł-ciało" wraz z Mikołajem Trzaską i Leszkiem Bzdylem. W grudniu 2013 współtworzył wraz z Czetem Minkusem performance "Dreams Music" w Małopolskim Ogrodzie Sztuki, występując m.in. obok Jana Peszka i Agaty Zubel. W 2010, 2014 i 2015 roku występował wraz z Leszkiem Długoszem w programie koncertowym "Rozumie mój", w którym poezja śpiewana przez Długosza była przeplatana komentarzem neurobiologicznym Vetulaniego. 5 stycznia 2015 wystąpił w Piwnicy pod Baranami w spektaklu "Koniec świata. Wizje świętego Ildefonsa, czyli Satyra na wszechświat" według scenariusza Jana Güntnera, wraz z Krystyną Styrną, Janem Güntnerem oraz zespołem Piwnicy, z gościnnym udziałem astronoma Piotra Flina.
Od 2014 wspierał aukcje Wielkiej Orkiestry Świątecznej Pomocy, wystawiając na licytacje m.in. swoje książki z autografami i możliwość spotkania przy kawie lub kolacji.
Jego artykuł "Wściekłość i współczucie" został opublikowany jako tekst towarzyszący w programie do spektaklu "Triumf woli" duetu Strzępka/Demirski, którego premiera odbyła się 31 grudnia 2016 roku w Narodowym Starym Teatrze im. Heleny Modrzejewskiej.
W listopadzie 2016 w Galerii Olympia w Krakowie odbył się wernisaż wystawy Adama Golca "80", prezentującej cykl fotograficzny zrealizowany podczas przyjęcia z okazji osiemdziesiątych urodzin Vetulaniego, w czasie którego neurobiolog gościł w swoim mieszkaniu jednorazowo ponad sto osiemdziesiąt osób. Sesja została wykonana na tle autorstwa Iwony Siwek-Front. Wcześniej, w kwietniu 2016 roku, w Teatrze Polskim w Szczecinie odbył się benefis z okazji osiemdziesiątych urodzin Vetulaniego.
W grudniu 2016 został członkiem Rady Ambasadorów Małopolskiego Centrum Nauki Cogiteon.
Wypadek i śmierć.
2 marca 2017 roku wieczorem Jerzy Vetulani został potrącony przez samochód na przejściu dla pieszych bez sygnalizacji świetlnej i doznał poważnych obrażeń. Do zdarzenia doszło w Krakowie na ulicy Balickiej, w rejonie skrzyżowania z ul. Zielony Most, gdy Jerzy Vetulani wracał z pracy w Instytucie Farmakologii PAN, pokonując dobrze sobie znaną trasę do pętli tramwajowej w Bronowicach, którą „prawie zawsze wracał pieszo” z pracy do domu.
Jerzy Vetulani został wprowadzony w stan śpiączki farmakologicznej. Przebywał w Centrum Urazowym Medycyny Ratunkowej i Katastrof Szpitala Uniwersyteckiego, pod opieką zespołu Jerzego Wordliczka. Miał liczne obrażenia wewnętrzne. Jego stan bezpośrednio po wypadku lekarze określili jako ciężki, ale stabilny.
Zmarł w szpitalu 6 kwietnia 2017, nie odzyskawszy świadomości.
Został pochowany 18 kwietnia 2017 w Alei Zasłużonych Cmentarza Rakowickiego w Krakowie. Pogrzeb miał charakter świecki. W roli mistrza ceremonii wystąpił Alek Janicki. Przemawiali m.in. prezydent Krakowa Jacek Majchrowski, prezes Polskiej Akademii Umiejętności Andrzej Białas, poseł na Sejm Józef Lassota, dyrektor Instytutu Farmakologii PAN Władysław Lasoń oraz Jerzy Mikułowski Pomorski.
21 września 2017 zmarła jego żona Maria Vetulani.
Proces w sprawie wypadku.
Sprawcą wypadku, w którym ucierpiał Jerzy Vetulani, był Iwo P., trzydziestodwuletni kierowca dostawczego samochodu Volkswagen Caddy. Po potrąceniu pieszego kierowca zatrzymał się, wezwał na miejsce zdarzenia pogotowie i udzielił poszkodowanemu pierwszej pomocy. Został zbadany przez biegłych na obecność alkoholu, był trzeźwy. Prokuratura postawiła kierowcy zarzut nieumyślnego spowodowania wypadku ze skutkiem śmiertelnym.
Proces sądowy rozpoczął się we wrześniu 2017 roku. Według biegłego sądowego, kierowca dojeżdżając do przejścia „nie zachował należytej ostrożności, nie obserwował właściwie drogi i świadomie przekroczył dopuszczalną prędkość samochodu” o co najmniej piętnaście kilometrów na godzinę, poruszając się z prędkością udowodnioną sześćdziesięciu pięciu kilometrów na godzinę w miejscu, gdzie obowiązywało ograniczenie do pięćdziesięciu kilometrów na godzinę. W ten sposób kierowca ograniczył sobie możliwość zastosowania manewru, który pozwoliłby uniknąć wypadku. Biegły zauważył też, że „pieszy wchodząc na pasy nie do końca prawidłowo ocenił prędkość, z jaką poruszał się samochód”. Mecenas Marcin Imiołek, pełnomocnik synów zmarłego, występujących w procesie w charakterze oskarżycieli posiłkowych, zaznaczył, że kierowca „znał tę trasę i to przejście” i „przejeżdżał tamtędy kilka razy w miesiącu”, wiedział zatem, że na tym odcinku drogi „oprócz przejścia jest przystanek autobusowy, droga zwęża się, wcześniej jest kolejne przejście”, oraz że kierowca „miał bezwzględny obowiązek dostosowania prędkości do warunków”, a mimo posiadanej wiedzy nie zrobił tego. Kierowca przed sądem wyraził ubolewanie z powodu zaistniałej sytuacji, lecz nie przyznał się do winy. Stwierdził, że przy przejściu znajdowały się przeszkody ograniczające widoczność oraz że nie jechał szybko. Obrona argumentowała, że to pieszy wtargnął na jezdnię i w rezultacie sam przyczynił się do wypadku.
W lutym 2018 roku Sąd Rejonowy w Krakowie uznał, że kierowca umyślnie naruszył przepisy ruchu drogowego, przekraczając dopuszczalną prędkość i nieumyślnie spowodował wypadek, w którym obrażenia odniósł pieszy. W uzasadnieniu wyroku sąd wskazał, że to „pieszy w znacznej mierze przyczynił się do wypadku, bo wszedł na pasy bez właściwej oceny odległości od nadjeżdżającego i oświetlonego auta”. Kierowca podjął manewr hamowania, ale nie zdołał uniknąć potrącenia. Sąd wyeliminował z opisu czynu sformułowanie, że „kierowca podczas jazdy nienależycie obserwował drogę”. Sąd wymierzył kierowcy karę roku pozbawienia wolności w zawieszeniu na dwa lata oraz nakazał mu zapłatę po pięć tysięcy złotych zadośćuczynienia dwóm synom ofiary wypadku, obciążył go ponadto kosztami sądowymi.
Apelacje od wyroku złożyły prokuratura, która domagała się orzeczenia wobec kierowcy zakazu prowadzenia pojazdów przez rok; oraz pełnomocnik oskarżycieli posiłkowych, który wnosił, by sąd stwierdził, że Jerzy Vetulani w żaden sposób nie przyczynił się do spowodowania wypadku. We wrześniu 2018 roku Sąd Okręgowy zasadniczo podtrzymał wyrok sądu pierwszej instancji, dokonując jedynie drobnych korekt w treści wyroku, i oddalił obie apelacje zgodnie z wnioskiem obrony. Tym samym wyrok uprawomocnił się.
Ocena procesu.
Dziennikarz Krzysztof Woźniak uznał orzeczoną karę za „niską”, a wyrok sądu za „oburzający”. W jego ocenie nie było to „pierwsze uzasadnienie, w którym próbuje się obwinić poszkodowanego pieszego”, a na taki stan rzeczy składały się czynniki prawne oraz społeczne: „Przez lata piesi byli traktowani jako ostatni element łańcucha drogowego (...). To wina złych przepisów drogowych, które dają pierwszeństwo pieszym [dopiero], gdy już znajdują się na przejściu dla pieszych”. Dziennikarz Łukasz Zboralski nazwał „szokującym” stwierdzenie przez sąd, że Jerzy Vetulani przyczynił się do zaistnienia wypadku.
Poglądy.
Jako kluczową dla kształtowania swojego światopoglądu Jerzy Vetulani wskazał książkę Desmonda Morrisa , z którą zetknął się podczas pobytu w Cambridge w 1967 roku; „Dzięki niej po raz pierwszy zobaczyłem, że można podejść do człowieka jak do normalnego gatunku zwierzęcego. (...) Uświadomiłem sobie wtedy jak śmieszny jest człowiek, który jako zwierzę zamiast na czworakach chodzi na dwóch nogach. Jak my zabawnie wyglądamy, pozbawieni owłosienia niemal na całym ciele. (...) Pozbyłem się też przekonania o superwyjątkowości Homo sapiens”.
Źródło szczęścia i spełnienia życiowego, rozpatrując z perspektywy biologicznej, definiował jako unieśmiertelnienie własnych genów poprzez przekazanie ich w następne pokolenia. Często odwoływał się do słów Theodosiusa Dobzhansky'ego: "Nic w biologii nie ma sensu jeśli jest rozpatrywane w oderwaniu od ewolucji". Bliska była mu filozofia utylitaryzmu Johna Stuarta Milla; „Moralne jest to, co służy zwiększaniu sumy szczęścia ludzkości. Jest tylko jeden problem – niestety nie mamy podanego sposobu sumowania owego szczęścia”.
Z "Fundacji" Isaaca Asimova zaczerpnął swoją dewizę: "Niech nigdy zmysł moralny nie skłoni cię do podjęcia błędnej decyzji".
Polityka.
Po 1989 politycznie sympatyzował częściowo z centrum oraz dawnymi przyjaciółmi z „Solidarności” (Unia Wolności), a później z partiami liberalnymi jak Platforma Obywatelska i Ruch Palikota oraz lewicowymi. Niejednokrotnie udzielał publicznie swojego poparcia kandydatom na poszczególne urzędy publiczne. W 2010 w wyborach prezydenckich w obu turach poparł Bronisława Komorowskiego, zaś w wyborach parlamentarnych rok później Józefa Lassotę z Platformy Obywatelskiej. W wyborach do Parlamentu Europejskiego w 2014 udzielił poparcia Janowi Hartmanowi startującemu z list Europa Plus, wyrażając równocześnie solidarność z Różą Thun. Przed pierwszą turą wyborów prezydenckich w 2015 poparł Janusza Palikota, uzasadniając że „ze wszystkich wybitnych postaci w polskiej polityce największą sympatię czuje do Janusza Palikota”. W tym samym roku w wyborach parlamentarnych ponownie opowiedział się za kandydaturą Lassoty i pogratulował mu zdobycia mandatu.
W maju 2010 Jerzy Vetulani był sygnatariuszem apelu o pojednanie narodów polskiego i rosyjskiego. W tekście apelu doceniono solidarność okazaną Polakom przez Rosjan w pierwszym miesiącu po katastrofie smoleńskiej oraz zaapelowano o upamiętnienie 9 maja miejsc pochówków żołnierzy Armii Czerwonej, Rosjan i osób innych narodowości poległych na frontach II wojny światowej. Po wyborach parlamentarnych w 2015 krytykował rządy Prawa i Sprawiedliwości. Dzień wyborczego zwycięstwa PiS nazwał „ostatnim dniem wolności”. Potępił przeprowadzoną przez resort Anny Zalewskiej reformę edukacji. Wyrażał poparcie dla niektórych działań Komitetu Obrony Demokracji. Krytykował postawę rządu PiS niechętną wobec uchodźców i migrantów z Bliskiego Wschodu, którą uznał za paradoksalnie sprzeczną z katolicką nauką o miłosierdziu. W styczniu 2017 poparł protest studentek i studentów przeciwko rządom Prawa i Sprawiedliwości, w tym przeciwko „łamaniu Konstytucji, niszczeniu polskiej przyrody, reformie edukacji, upolitycznieniu mediów” i wziął czynny udział w manifestacji studenckiej na Rynku Głównym w Krakowie.
Uważał się za patriotę, a równocześnie krytykował nacjonalizm, wiążący się według niego nieodzownie z nienawiścią do innych narodowości. Krytykował też wynikające z nacjonalizmu postawy ksenofobiczne, przejawiające się m.in. w rozpowszechnianiu negatywnych, fałszywych wiadomości na temat uchodźców.
Religia.
Jerzy Vetulani był ateistą, czego publicznie nie ukrywał, nie wstydził się, mówił publicznie o swoim braku wiary w istnienie sił boskich i nie wierzył w istnienie życia pośmiertnego. W pierwszej połowie lat 60. należał i aktywnie uczestniczył w spotkaniach Stowarzyszenia Ateistów i Wolnomyślicieli. Stwierdził, że „istnienie lub nieistnienie Boga nie ma dla niego praktycznego znaczenia”, i jak ocenił, nigdy nie odczuwał potrzeby „nawracania wierzących na niewiarę”. W 2013 stwierdził, że „jest pozbawiony łaski wiary, ale nie jest wojującym ateistą”.
Jerzy Vetulani przez kilkadziesiąt lat utrzymywał serdeczną znajomość z Janem Pawłem II, którego nazwał „wybitnym człowiekiem, z którego biła niesłychana godność (...), czuło się, że jest to wielki człowiek, któremu można ufać”. Stwierdził, że lubił papieża Polaka między innymi za to, że ten nigdy nie próbował go nawracać oraz że szanuje Kościół katolicki.
Choć w niektórych wypowiedziach Jerzy Vetulani krytycznie odnosił się do działalności Richarda Dawkinsa w nurcie nowego ateizmu, po lekturze "Boga urojonego" stwierdził, że jest to „zachwycająca” i „zawierająca wiele interesujących opisów” książka, a Richarda Dawkinsa nazwał „jedną z najbarwniejszych postaci współczesnej nauki i filozofii”. Podzielił pogląd Dawkinsa, zgodnie z którym przewagą ateistów nad wyznawcami poglądów teistycznych jest brak strachu przed tym, co stanie się z nimi po śmierci.
W 2012 Jerzy Vetulani stanął w obronie Dody, gdy ta została skazana przez polski sąd za obrazę uczuć religijnych przez stwierdzenie, że autorzy Biblii byli „napruci winem” i „palili jakieś zioła”.
Edukacja.
Jerzy Vetulani twierdził, że dzieci powinny rozpoczynać naukę szkolną nie później niż w wieku sześciu lat. Jego komentarz na temat wieku szkolnego zamieszczony w 2016 w mediach społecznościowych wywołał szereg komentarzy i był cytowany w prasie międzynarodowej. Jerzy Vetulani napisał wówczas, że „sześciolatki niezdolne do rozpoczęcia nauki są albo niedorozwinięte, albo chore, albo leniwe, albo głupio chowane. Współczujmy rodzicom”. Za strawestowanie jego słów Ewa Wanat straciła stanowisko dyrektorki Polskiego Radia RDC. Jerzy Vetulani argumentował, że ze względu na dynamiczne zmiany zachodzące w mózgu człowieka od szóstego roku życia, zwlekanie z rozpoczęciem edukacji to marnowanie potencjału dziecka, za dobry podał przykład holenderski, gdzie przedszkole i nauka szkolna rozpoczynają się wcześniej niż w wielu innych europejskich krajach. Jerzy Vetulani wskazywał na możliwy pozytywny skutek wprowadzenia do szkół zajęć z inteligencji emocjonalnej. W 2015 poparł akcję "Świecka szkoła", postulującą przeniesienie kosztów szkolnej katechezy z budżetu publicznego na związki wyznaniowe lub rodziców dzieci uczęszczających na lekcje religii.
Prawa reprodukcyjne.
Twierdził, że w zakresie dostępu do metody in vitro „ustawy powinny być tak formułowane, by zostawiały margines wolności”, zaś decyzja o ewentualnym zastosowaniu metody powinna zależeć od indywidualnej woli osoby: „Ja chcę mieć dziecko in vitro albo nie. To jest moja sprawa i nikt nie ma prawa mnie do tego przymusić”. Uważał, że decyzja o przerwaniu ciąży powinna każdorazowo pozostawać w gestii osoby w ciąży: „Kwestia jest trochę bardziej złożona przy aborcji, kiedy jeden z rodziców chce aborcji, a drugi nie. Ale w tym wypadku – kto ponosi konsekwencje? Matka. Czyli to matka powinna decydować”. Popierał i brał udział w czarnym proteście.
LGBTQ+.
Publicznie wspierał osoby LGBTQ+. W 2015 i 2017 roku wszedł w skład Komitetu Honorowego Parady Równości.
Substancje psychoaktywne.
Ogólne stanowisko i działalność.
Jerzy Vetulani był zwolennikiem legalizacji marihuany dla osób pełnoletnich oraz szerokiej depenalizacji narkotyków. Publicznie bronił swojego stanowiska w debatach, dyskusjach telewizyjnych i wywiadach, począwszy od końca lat 90. W ostatnich latach życia aktywnie działał m.in. na rzecz dopuszczenia w Polsce medycznej marihuany.
Krytykował represyjną politykę narkotykową opartą na kryminalizacji szeregu substancji psychoaktywnych i stygmatyzowaniu użytkowników tych substancji. Uważał, że zamiast polegać na kontrskutecznych metodach policyjnych, w tym mnożonych zakazach i zaostrzanych przepisach karnych, należy rzetelnie edukować społeczeństwo w kwestii narkotyków, a osobom uzależnionym okazywać empatię i nieść pomoc.
Jerzy Vetulani działał w Polskiej Sieci Polityki Narkotykowej, gdzie w latach 2013–2017 (do śmierci) był członkiem Rady Programowej, współpracując z innymi ekspertami i ekspertkami w zakresie polityki narkotykowej. Uczestniczył w szeregu konferencji, debat i warsztatów dotyczących narkopolityki oraz „angażował się we współpracę ze "zwykłymi i młodymi" aktywistami i ekspertkami”.
W kwietniu 2016 był jednym z sygnatariuszy zainicjowanego przez Drug Policy Alliance listu otwartego do Sekretarza Generalnego ONZ Ban Ki-moona, w którym wezwano do „zakończenia wojny z narkotykami”, oraz stwierdzono, że „ludzkość nie może sobie pozwolić w XXI wieku na politykę narkotykową, która jest tak nieskuteczna i przynosi efekt przeciwny do zamierzonego, jak polityka ubiegłego stulecia”.
Za modelem liberalnym.
Jerzy Vetulani określał uzależnienie jako „nieodwracalną chorobę mózgu” związaną z „zaburzeniem działania mózgowego układu nagrody”. Wskazywał wyraźnie na destrukcyjny charakter uzależnień, ale krytykował stosowanie metod policyjnych i ściganie osób mających styczność z "addyktogenami", czyli substancjami o potencjale uzależniającym, jak sam je nazywał – w kontrze do pejoratywnie nacechowanego i wieloznacznego słowa "narkotyk".
Zwracał uwagę, że kary pozbawienia wolności za posiadanie narkotyków dla indywidualnych użytkowników są zbyt surowe względem społecznej szkodliwości sankcjonowanych działań, a sankcje karne stosowane wobec posiadaczy niewielkich ilości nielegalnych substancji, w szczególności umieszczanie w zakładach karnych osoby posiadające substancje na własny użytek, oraz konsekwencje wyroku takie jak brak możliwości pracy w szeregu zawodów oraz stygmatyzacja społeczna, mogą zrujnować życie wielu osobom.
Według Vetulaniego kryminalizacja narkotyków jest szkodliwa, bo prowadzi do powstania czarnego rynku, a zażywanie znajdujących się poza jakąkolwiek formalną kontrolą (często zanieczyszczonych) substancji sprzedawanych przez dilerów jest szczególnie niebezpieczne. W takiej sytuacji należy minimalizować szkody, a najlepszą metodą na uzyskanie kontroli jakości marihuany jak i innych substancji jest ich legalizacja lub depenalizacja. Wśród dodatkowych korzyści z ograniczenia czarnego rynku wymieniał odcięcie wpływów dilerom oraz zysk dla państwa z akcyzy.
Jerzy Vetulani twierdził, że kryminalizacja substancji psychoaktywnych może przyczyniać się do zwiększenia liczby uzależnień w społeczeństwie, ponieważ zwiększony stres związany z zażywaniem nielegalnej substancji powoduje większą podatność użytkownika na uzależnienie. Dodawał, że nielegalny status zwiększa w oczach młodych użytkowników atrakcyjność narkotyków, bo widzą w nich „owoc zakazany”.
Zamiast podejścia policyjnego, Jerzy Vetulani proponował rzetelną edukację społeczeństwa w celu zniechęcania do niebezpiecznych zachowań związanych z różnymi substancjami. Jako skuteczny przykład tego typu działania wskazywał kampanię antynikotynową w Europie i Stanach Zjednoczonych w drugiej połowie XX wieku, która przyczyniła się do znacznego ograniczenia obecności papierosów i innych produktów nikotynowych w przestrzeni publicznej. Twierdził, że „dobra kontrola społeczna zażywania substancji mogących powodować uzależnienie jest skuteczniejsza od policyjnej. Pamiętamy przecież, jaki był efekt prohibicji w Ameryce”. Sprzeciwiał się „demonizacji” "addyktogenów": „Czy można powiedzieć, że sam alkohol jest zły? Nie. Zły jest alkoholizm. Tak samo morfina nie jest złem, złem jest morfinizm. Zło tkwi w nas, a nie w substancji”. Postulował również empatię w stosunku do osób uzależnionych. Podkreślał, że „tacy ludzie potrzebują zarówno leczenia farmakologicznego, jak i silnego wsparcia psychicznego”.
Krytyka postawy narkofobicznej.
Sprzeciwiał się nieuzasadnionemu w jego ocenie wyolbrzymianiu w przestrzeni publicznej i w mediach negatywnych skutków różnych substancji. Wyolbrzymianie to uważał za przejaw narkofobii, którą zaliczał do „panik moralnych”, nieproporcjonalnie silnych reakcji na zjawiska „postrzegane jako zagrażające moralności”. Twierdził, że „media w sposób (...) wypaczony pokazują liczbę wypadków” związanych z przedawkowaniem poszczególnych substancji, relacjonując relatywnie rzadko śmierci z przedawkowania np. paracetamolu, a relatywnie często śmierci z przedawkowania amfetaminy lub ecstasy, jako „medialnie widoczne” i „spektakularne”. Uważał, że narkofobia, motywująca określone społeczne represje, jest groźniejsza od skutków używania samych substancji psychoaktywnych. W jego ocenie w Polsce zaistniała na przykład „zbiorowa marihuanofobia”, podsycana przez władze.
Jerzy Vetulani zauważał, że w krajach, w których zalegalizowano lub zdekryminalizowano niektóre substancje psychoaktywne, np. w Portugalii czy niektórych stanach Stanów Zjednoczonych, nie zaobserwowano ani znaczącego spadku ani wzrostu ich użycia – skala konsumpcji nie uległa istotnej zmianie, co obala argument mówiący, że „legalizacja narkotyków prowadzi do masowej narkomanii”. Z kolei „twierdzenie, że uzależnienie od heroiny czy amfetaminy zaczyna się od marihuany” uważał za „absolutnie nieuzasadnione. Tak samo, jak wypicie butelki piwa czy kieliszka wina to nie wstęp do alkoholizmu”.
Twierdził, że przeciwnicy złagodzenia ustawy o przeciwdziałaniu narkomanii w debatach publicznych zazwyczaj poddają się emocjom, a nie opierają się na racjonalnych argumentach i rzeczowej wiedzy. Przyczyn dostrzegalnej jego zdaniem narkofobicznej postawy pewnej części społeczeństwa upatrywał w głęboko zakorzenionych względach kulturowych. Jako szerszą przyczynę „wojny z narkotykami” wskazywał bezmyślne w jego ocenie powielenie przez część państw europejskich przykładu amerykańskiego, gdzie delegalizacja marihuany w 1970 roku była spowodowana rasistowską i antyhipisowską polityką Nixona.
Za legalizacją marihuany.
Jerzy Vetulani był szczególnie znany jako zwolennik legalizacji marihuany. Zwracał uwagę m.in. na jej niewielką (np. w porównaniu do alkoholu, twardego narkotyku, którego sprzedaż, regulowana przepisami, jest legalna w wielu krajach) i w ogóle wątpliwą szkodliwość, bardzo niski albo zerowy potencjał uzależniający oraz możliwość zastosowania w medycynie (np. przy bólach spastycznych, astmie, jaskrze).
Wskazywał, że w historii nie udokumentowano ani jednego przypadku śmierci z powodu przedawkowania marihuany, w związku z czym „marihuana jest bezpieczniejsza od fistaszków”: podawał statystyki, według których w Stanach Zjednoczonych około sto osób rocznie zachłystuje się fistaszkami na śmierć, natomiast nikt nigdy nie umarł z powodu używania marihuany.
W maju 2014 roku wziął udział w Marszu Wyzwolenia Konopi w Warszawie.
Zastosowanie medyczne marihuany.
W ostatnich latach życia Jerzy Vetulani zaangażował się po stronie osób, którym terapie związane z używaniem preparatów z konopi dawały szansę na pozytywne efekty w leczeniu lub złagodzeniu negatywnych objawów różnych chorób. Mówił, że „podjęte ostatnimi laty w wielu ośrodkach naukowych badania nad działaniem marihuany i pochodnych pozwoliły zarysować interesujące perspektywy dla całego szeregu zastosowań przy różnych schorzeniach. (...) Po marihuanie zwiększa się apetyt, co wspiera chorego w sytuacji anoreksji i to tak przy AIDS, jak i przy wyniszczeniu nowotworowym. THC pobudzający działanie osteoblastów i hamujący osteoklasty może działać jako czynnik hamujący rozwój osteoporozy. Interesującym związkiem jest na przykład CBD, który nie zmieniając percepcji rzeczywistości, ma silne działanie psychotropowe, hamuje działania drgawkowe i szeroko stosowany jest dziś w leczeniu padaczki lekoopornej, choć niestety nie u nas”.
W 2015 roku krytykował polski parlament za niechęć i opieszałość w podejmowaniu działań w celu zwiększenia dostępności leczenia preparatami z konopi: „Marihuana ma wielki potencjał medyczny, który jest niewykorzystywany z powodu lęku przed uzależnieniem. Tymczasem odmawianie jej potrzebującym jest okrucieństwem”.
Wyraził solidarność i poparcie dla doktora Marka Bachańskiego, który zainicjował w Centrum Zdrowia Dziecka eksperymentalną terapię u grupy dzieci z padaczką lekooporną; szczególnie gdy wdrożenie terapii z wykorzystaniem środków zawierających produkty konopi stało się przyczyną bezprawnego zwolnienia Bachańskiego z CZD. W marcu 2016 Jerzy Vetulani wszedł w skład Kapituły Nagrody Radia TOK FM im. Anny Laszuk. W kolejnym miesiącu na gali wręczenia nagrody wygłosił laudację o doktorze Marku Bachańskim. Również w 2016 Jerzy Vetulani wszedł w skład Obywatelskiego Komitetu Medycznej Marihuany, który zorganizował zbiórkę podpisów pod projektem ustawy dopuszczającej w Polsce do obrotu medyczną marihuanę. Napisał wstęp do wydanej w 2016 książki Doroty Rogowskiej-Szadkowskiej "Medyczna marihuana. Historia hipokryzji".
Głos w sprawie dopalaczy.
W 2010 roku, kiedy w Polsce toczyła się publiczna debata na temat dopalaczy ("designer drugs"), a w Sejmie zgłoszono projekt ustawy antydopalaczowej, Jerzy Vetulani określił całą sytuację jako „atak histerii społecznej”. Zauważał, że dopalacze mogą być znacznie groźniejsze od narkotyków konwencjonalnych, bo często nieznany jest ich skład, w wyniku czego służby medyczne nie mogą podjąć skutecznych działań ratowniczych w przypadku zatrucia lub przedawkowania tych substancji. Jerzy Vetulani twierdził, że to delegalizacja uprzednio znanych substancji zmobilizowała podziemie narkotykowe do syntetyzowania nowych środków i w konsekwencji przyczyniła się rozwoju rynku dopalaczy.
Publikacje.
Jerzy Vetulani opublikował jako autor lub współautor ponad dwieście czterdzieści oryginalnych prac badawczych w recenzowanych czasopismach naukowych, z których sześć zostało uznanych przez International Science Index za publikacje słynne ("famous or classical paper"). Jego prace były cytowane łącznie 4698 razy, a jego indeks Hirscha wyniósł 32. To ulokowało Vetulaniego w pierwszej dziesiątce najczęściej cytowanych polskich uczonych w dziedzinie biomedycyny po 1965 roku.
Znalazł się w opublikowanym w październiku 2020 rankingu uwzględniającym niemal 160 tys. (2%) najlepszych naukowców na świecie, gdzie został sklasyfikowany na 118.412 pozycji. Ranking oceniał dorobek naukowy na podstawie indeksu bibliometrycznego z uwzględnieniem indeksu Hirscha, liczby cytowań, Impact Factor, miejsca i roli na liście autorów. Jerzy Vetulani znalazł się w opublikowanej w październiku 2021 aktualizacji tego rankingu, gdzie został uplasowany na 124.417 pozycji.
Jerzy Vetulani opublikował ponadto około stu prac poglądowych, dwadzieścia osiem rozdziałów w książkach, ponad trzysta abstraktów zjazdowych, kilkaset tekstów popularnonaukowych, w tym: ponad dwieście dwadzieścia drobnych notatek naukowych pod pseudonimem "J. Latini", kilkaset artykułów, felietonów, autoryzowanych wywiadów popularnonaukowych oraz kilkadziesiąt wpisów na blogu. Był autorem, współautorem lub redaktorem kilkunastu książek, w tym kilku bestsellerowych książek popularnonaukowych.
Spuścizna.
Jerzy Vetulani udzielił wywiadów wspomnieniowych do projektu „Pamięć Uniwersytetu” realizowanego przez Macieja Zborka z Archiwum Uniwersytetu Jagiellońskiego. Część spuścizny oraz archiwum Jerzego Vetulaniego została przekazana do Archiwum Nauki PAN i PAU w Krakowie.
Upamiętnienie.
Nazwisko Jerzego Vetulaniego znajduje się na odsłoniętym w 2000 roku pomniku Piwnicy pod Baranami autorstwa Bronisława Chromego w krakowskim Parku Decjusza.
W przeciągu roku od śmierci Jerzego Vetulaniego sesje poświęcone jego pamięci zorganizowały Polska Akademia Umiejętności i Urząd Miasta Krakowa. W 2017, w okolicy dnia Wszystkich Świętych znicze na jego grobie złożyli prezydent Krakowa Jacek Majchrowski oraz Przewodniczący Rady Miasta Krakowa Bogusław Kośmider. Pamięci Jerzego Vetulaniego został poświęcony cykl wykładów i spotkań "Rozmowy o człowieku", organizowany od października 2017 w Krakowie przez Dominikę Dudek, odbywający się początkowo w kawiarni De Revolutionibus, a od stycznia 2018 roku w auli Polskiej Akademii Umiejętności. Pamięci Jerzego Vetulaniego zostały poświęcone również XXIII Konferencja Szkoleniowo-Naukowa z cyklu "Farmakoterapia, Psychoterapia i Rehabilitacja Zaburzeń Afektywnych" w Zakopanem w dniach 2–3 marca 2018, Tydzień Mózgu w Krakowie w dniach 12–18 marca 2018 oraz spotkanie w Centrum Kultury Żydowskiej w Krakowie w grudniu 2018.
W kwietniu 2019, w związku z drugą rocznicą śmierci, Urząd Miasta Krakowa zorganizował Festiwal Wolnej Myśli poświęcony pamięci Jerzego Vetulaniego. Wśród zaproszonych mówczyń i mówców festiwalu byli m.in. Jan Woleński, Cecylia Malik i Maria Peszek. W kwietniu 2022, w związku z piątą rocznicą śmierci Jerzego Vetulaniego, w Pałacu „Pod Krzysztofory”, oddziale Muzeum Krakowa na wystawie stałej "Kraków od początku, bez końca" umieszczono czasowo eksponaty związane z Jerzym Vetulanim, w tym osobiste pamiątki po nim oraz portrety. 14 kwietnia 2022 w sali Baltazara Fontany w Pałacu „Pod Krzysztofory” odbyło się spotkanie wspomnieniowe poświęcone Jerzemu Vetulaniemu.
Odniesienia w kulturze.
Na wystawie "Ojczyzna w sztuce", otwartej w Muzeum Sztuki Współczesnej MOCAK w Krakowie w kwietniu 2018 roku, znalazł się fotograficzny portret Jerzego Vetulaniego autorstwa Aleksandra Janickiego. Nagranie wypowiedzi oraz wizerunek naukowca zostały włączone do spektaklu "Polacy wyjaśniają świat" – premiera miała miejsce 20 września 2018 w Nowym Teatrze w Warszawie. Wideoart Michała Sosny z udziałem Jerzego Vetulaniego znalazł się wśród prac pokazanych na Krakowskim Salonie Sztuki w Pałacu Sztuki w październiku 2018. Nazwisko Jerzego Vetulaniego znalazło się na opublikowanej w 2017 przez miesięcznik "Nasza historia" liście "100. Polaków, którzy wpłynęli na losy świata" (został na niej sklasyfikowany na 99. pozycji). Jerzy Vetulani jest pierwowzorem postaci Doktora z jednego z opowiadań opublikowanych w zbiorze Jana Nowickiego "Spotkania w Raju", wydanego w 2020. W pierwszej połowie 2022 raper Quebonafide podpisał swoje profile w portalach Instagram i Snapchat pseudonimem „vetulani”, co odebrano jako potencjalne nawiązanie do Jerzego Vetulaniego.
Publikacje o Jerzym Vetulanim.
Wydana w listopadzie 2017 przez Mando Wydawnictwo WAM książka "Prezes Sekcji Geniuszy" stanowi luźny zbiór anegdot z życia Jerzego Vetulaniego. Książka biograficzna o Jerzym Vetulanim autorstwa Katarzyny Kubisiowskiej, "Vetulani. Piękny umysł, dzikie serce", została wydana przez Wydawnictwo Znak 13 kwietnia 2022. Była przygotowywana przez kilka lat, z wykorzystaniem materiałów audiowizualnych zgromadzonych w Archiwum Uniwersytetu Jagiellońskiego w ramach projektu "Pamięć Uniwersytetu". Biografia spotkała się z przychylną reakcją krytyków, a jej pojawienie się zostało szeroko odnotowane w mediach.

</doc>
<doc id="1642083" url="https://pl.wikipedia.org/wiki?curid=1642083" title="Muzyka w Devil May Cry">
Muzyka w Devil May Cry



</doc>
<doc id="1642087" url="https://pl.wikipedia.org/wiki?curid=1642087" title="A Cinderella Story Soundtrack">
A Cinderella Story Soundtrack



</doc>
<doc id="1642090" url="https://pl.wikipedia.org/wiki?curid=1642090" title="Ścieżka dźwiękowa serialu telewizyjnego Zagubieni">
Ścieżka dźwiękowa serialu telewizyjnego Zagubieni



</doc>
<doc id="1642092" url="https://pl.wikipedia.org/wiki?curid=1642092" title="Ścieżka dźwiękowa serialu telewizyjnego Brzydula Betty">
Ścieżka dźwiękowa serialu telewizyjnego Brzydula Betty



</doc>
<doc id="1642095" url="https://pl.wikipedia.org/wiki?curid=1642095" title="Milano-Sanremo">
Milano-Sanremo



</doc>
<doc id="1642096" url="https://pl.wikipedia.org/wiki?curid=1642096" title="Katedra Najświętszej Marii Panny w Sewilli">
Katedra Najświętszej Marii Panny w Sewilli

Katedra Najświętszej Marii Panny w Sewilli (hiszp. "Catedral de Santa María de la Sede de Sevilla") – gotycka katedra, powstała w Sewilli (Hiszpania), w miejscu meczetu zbudowanego przez muzułmańską dynastię Almohadów. Katedra jest największym i jednym z najwspanialszych kościołów gotyckich na świecie.
Historia.
W czasie panowania w Andaluzji Maurów w miejscu dzisiejszego sanktuarium stał duży meczet wybudowany w drugiej połowie XII wieku na polecenie kalifa Abu Yacub Jusufa z dynastii Almohadów. W 1248 r. armia króla Ferdynanda III odbiła Sewillę z rąk muzułmanów. Przez kolejne 150 lat po niewielkich adaptacjach dawny meczet był wykorzystywany jako świątynia chrześcijańska. Pozostałościami meczetu są dzwonnica Giralda (dawny minaret) i Patio de los Naranjos. Dopiero w 8 lipca 1401 r. kapituła katedry sewilskiej podjęła decyzję o wzniesieniu kościoła w miejscu świątyni muzułmańskiej. Większość dawnego meczetu zburzono, jego patio otoczono krużgankami, a minaret przekształcono na dzwonnicę. Budowa obiektu trwała blisko 100 lat, w 1506 r. zakończono budowę katedry, jednak prace wykończeniowe zajęły budowniczym niemal cztery wieki. W XVI w. ukończono kopułę nad główną zakrystią, a także dodano charakterystyczne łańcuchy otaczające katedrę i uniemożliwiające handlarzom ulicznym sprzedaż towarów w bezpośrednim sąsiedztwie budynku. W 1511 r. doszło do zawalenia się głównej kopuły kościoła, odbudowę rozpoczęto w 1515 roku.
W 1987 r. katedra wraz ze znajdującymi się obok pałacem królewskim - Alkazarem - i Głównym Archiwum Indii została wpisana na Listę Światowego Dziedzictwa UNESCO.
Architektura.
Katedra w Sewilli składa się z pięciu naw z wyraźnie wyższymi transeptem i nawą główną. Konstrukcję spajają charakterystyczne dwuprzęsłowe łuki przyporowe, ozdobione sterczynami. Do wnętrza świątyni prowadzi 9 gotyckich, bogato zdobionych portali. Sanktuarium ma 76 m długości i 116 m szerokości.
Od wschodu do katedry przylega słynna dzwonnica, tzw. Giralda, będąca jednym z symboli Sewilli. Wieża mieszcząca w najwyższej kondygnacji dzwonnicę z 24 dzwonami, osiąga wysokość 100 m. Pierwotnie był to minaret wybudowany pod koniec XII w. W środkowej partii elewacji zachowały się typowe dla architektury muzułmańskiej zdobienia ornamentowe, natomiast górna nadbudowana część wykazuje cechy hiszpańskiego cechu renesansu. Dla turystów udostępniono taras widokowy na wieży. 
We wnętrzu świątyni, podobnie jak w kilku innych katedra hiszpańskich, w obrębie nawy głównej wydzielono przestrzeń dla chóru oraz prezbiterium. Sam chór jest otoczony niezwykle ozdobnym murem (tzw. trascoro). Wewnątrz znajdują się stale, nad którymi wznoszą się ogromne, bogato zdobione podwójne organy. W prezbiterium umieszczono imponująco, uznawaną za największą na świecie, nastawę ołtarzową z wieloma polichromowamymi rzeźbami o tematyce biblijnej. 
Interesującym dziełem sztuki jest pochodząca z XVI w. czterometrowa monstrancja procesyjna.

</doc>
<doc id="1642097" url="https://pl.wikipedia.org/wiki?curid=1642097" title="Reprezentacja Karaibów w krykiecie">
Reprezentacja Karaibów w krykiecie



</doc>
<doc id="1642101" url="https://pl.wikipedia.org/wiki?curid=1642101" title="Oskar Hennrich">
Oskar Hennrich

Oskar Hennrich – as lotnictwa niemieckiego Luftstreitkräfte z 20 potwierdzonymi zwycięstwami w I wojnie światowej, w tym z 13 balonami obserwacyjnymi. Należał do elitarnego grona "Balloon Busters".
Informacje ogólne.
Oskar Hennrich służył jako strzelec w eskadrze bombowej należącej do Kampfgeschwader 2. W jednostce przebywał pomiędzy 20 kwietnia 1916, a 20 lutego 1917 roku. Następnie został skierowany na szkolenie pilotażu i od października 1917 roku został przydzielony do FA(A) 273. 6 maja 1918 roku został przydzielony do eskadry myśliwskiej Jasta 46 dowodzonej przez por. Josefa Loesera.
W jednostce odniósł swoje pierwsze potwierdzone zwycięstwo 14 maja 1918 roku nad balonem obserwacyjnym. Do końca wojny zwyciężał regularnie odnosząc ponad 20 zwycięstw powietrznych. Przeżył koniec wojny, ale jego dalsze losy nie są znane. Walczył z namalowanym na samolocie godłem osobistym Fokker D.VII, czarną dużą literą "H" na białym tle.

</doc>
<doc id="1642103" url="https://pl.wikipedia.org/wiki?curid=1642103" title="Szczeciński Park Naukowo-Technologiczny">
Szczeciński Park Naukowo-Technologiczny

Szczeciński Park Naukowo-Technologiczny (SPNT) – park naukowo-technologiczny utworzony w 2000 roku w Szczecinie. Działa jako spółka z o.o., w której 100% udziałów ma powiat grodzki Szczecin.
Szczeciński Park Naukowo-Technologiczny działa na rzecz tworzenia lokalnego i regionalnego środowiska innowacyjnego nastawionego na rozwój przedsiębiorczości poprzez tworzenie sprzyjającej bazy materialnej, infrastrukturalnej, ekonomicznej i socjalnej do zakładania, rozwoju i wspierania małych przedsiębiorstw innowacyjnych, do przemysłowego wykorzystania wiedzy naukowej, do transferu i komercjalizacji nowoczesnych technologii.
Misja.
Osiągnięcie wzrostu produkcji w regionie opartej na nowych, innowacyjnych technologiach oraz wzrost zatrudnienia w regionie. Podniesienie konkurencyjności i innowacyjności regionu poprzez stworzenie klimatu do współpracy (efekt synergii), a tym samym rozwoju firm.
Cele.
Inkubator Przedsiębiorczości wraz z nową siedzibą SPNT
"Cel Nadrzędny:"
"Cel główny:"
Obszary dzałalności.
SPNT uznaje za podstawową zasadę wspieranie innowacyjności regionu, bezpośrednią współpracę z przedsiębiorstwami w wiodących dla regionu branżach, z administracją publiczną oraz uczelniami wyższymi. Przyjmuje też, że równie ważne jest wprowadzanie nowych technologii, podwyższanie kwalifikacji pracowników i stosowanie form organizacyjnych zapewniających wysoki poziom kooperacji.Połączenie tych czterech czynników – instytucji okołobiznesowych, przedsiębiorstw, administracji i uczelni może zapewnić perspektywiczne efekty w konkurencji na rynku globalnym, w transformacji MŚP z aktualnego stanu do nowoczesności opartej na wszechstronnym wykorzystaniu wiedzy.
Oferta SPNT.
"Dla biznesu:"
"Dla administracji:"
"Dla uczelni:"
"Dla innych podmiotów:"
Projekt Pomerania Technopark.
Priorytetowym działaniem SPNT realizowanym od 2007 roku jest budowa Pomerania Technopark, zlokalizowanego przy ul. Niemierzyńskiej w Szczecinie. Ma to być miejsce wymiany kontaktów, kojarzenia partnerów, praktycznego wymiaru nowych technologii, tworzenia efektu synergii biznesu.
Budowa Pomerania Technopark jest przedsięwzięciem mającym na celu ożywienie gospodarcze Szczecina, aktywizację ekonomiczną regionu oraz wzrost MŚP. Powierzchnia Parku oraz usługi przeznaczone mają być nie tylko dla powstających przedsiębiorców, ale również dla firm rozwiniętych, które chcą wdrażać najnowsze technologie i w tym obszarze zatrudniać pracowników. Głównym zadaniem Parku ma być skupienie na jednym terenie zarówno ośrodków badawczo-rozwojowych a także przedsiębiorstw zainteresowanych inwestowaniem w innowacyjne produkty i usługi.
Plan realizacji inwestycji podzielony jest na etapy i obejmuje lata 2008-2020.. Docelowo na Park mają się składać: inkubator przedsiębiorczości, nowa siedziba SPNT, centrum innowacji, centrum komputerowe, centrum kongresowe, ośrodek szkoleniowy IT, centrum kształcenia ustawicznego, centrum wzornictwa przemysłowego, centrum biznesowe, centrum badawczo-rozwojowe oraz hotel.

</doc>
<doc id="1642110" url="https://pl.wikipedia.org/wiki?curid=1642110" title="Baza Schaudera">
Baza Schaudera

Baza Schaudera – ciąg formula_1 elementów przestrzeni Banacha formula_2 o tej własności, że dla każdego elementu formula_3 przestrzeni formula_2 istnieje dokładnie jeden taki ciąg skalarów formula_5 że
przy czym powyższy szereg zbieżny jest w sensie normy przestrzeni formula_2 (mocna zbieżność). Nie każda przestrzeń Banacha ma bazę Schaudera – Per Enflo podał przykład ośrodkowej przestrzeni Banacha, która nie ma bazy Schaudera. Nazwa pojęcia pochodzi od nazwiska polskiego matematyka, Juliusza Schaudera, który podał konstrukcję bazy przestrzeni formula_8 funkcji ciągłych na przedziale jednostkowym.
Własności.
Niech formula_2 będzie przestrzenią Banacha z bazą Schaudera formula_10 Jeżeli formula_11 to funkcjonał
jest normą oraz formula_13 Można udowodnić, że norma ta jest zupełna oraz, na mocy twierdzenia o odwzorowaniu otwartym, równoważna wyjściowej normie przestrzeni formula_14
Kryterium Grünbauma.
Niech formula_2 będzie przestrzenią Banacha. Ciąg formula_16 punktów p. formula_2 jest bazą Schaudera wtedy i tylko wtedy, gdy
Rodzaje baz Schaudera.
Bazy Schaudera mogą mieć dodatkowe własności, które w pewnym stopniu opisują geometrię rozważanej przestrzeni Banacha. Niech formula_41 będzie bazą Schaudera przestrzeni Banacha formula_42 Baza ta jest nazywana
Każda przestrzeń Banacha mająca bazę ograniczenie zupełną jest izomorficzna z przestrzenią sprzężoną pewnej przestrzeni Banacha. Przykładami baz bezwarunkowych są kanoniczne bazy formula_41 przestrzeni formula_53 i formula_54 Jeżeli formula_55 jest taką zwartą przestrzenią metryczną, że formula_56 nie jest izomorficzne z formula_57 to formula_56 nie ma bazy bezwarunkowej.
Każda przestrzeń Banacha z bazą Schaudera jest ośrodkowa, przy czym ośrodkiem jest zbiór wszystkich kombinacji liniowych elementów bazy Schaudera o współczynnikach wymiernych.
W.B. Johnson i H.P. Rosenthal udowodnili, że każda ośrodkowa przestrzeń Banacha formula_2 zawiera taką podprzestrzeń formula_60 że przestrzeń ilorazowa formula_61 ma bazę Schaudera.
Układy biortogonalne.
Niech formula_2 będzie przestrzenią Banacha z bazą Schaudera formula_63 Dla każdej liczby naturalnej formula_64 funkcjonał liniowy formula_65 określony wzorem
jest ograniczony (ciągły). Dokładniej, funkcjonały formula_65 spełniają warunek
(zob. symbol Kroneckera). Ciąg funkcjonałów tej postaci, tzn. ciąg formula_69 nazywany jest "ciągiem biortogonalnym" (stowarzyszonym z bazą formula_1). Układ formula_71 jest układem biortogonalnym w przestrzeni formula_14 Układy tego rodzaju znajdują szerokie zastosowanie głównie w teorii nieośrodkowych przestrzeni Banacha.

</doc>
<doc id="1642114" url="https://pl.wikipedia.org/wiki?curid=1642114" title="Oskryptowana sekwencja">
Oskryptowana sekwencja

Oskryptowana sekwencja (ang. "scripted sequences") – seria zdarzeń w grze komputerowej następująca po wejściu gracza do danej lokacji lub wykonaniu odpowiednich czynności. Często zastępują cut scenki, tak jak one znacznie ograniczając możliwości kontroli nad postacią gracza. W niektórych przypadkach są jednak całkowicie interaktywne, np. w seriach "Half-Life" czy "Call of Duty", i mają za zadanie pokazać nowe typy wrogów lub cel do wykonania, nie przerywając przy tym rozgrywki, w przeciwieństwie do cut scenek.

</doc>
<doc id="1642119" url="https://pl.wikipedia.org/wiki?curid=1642119" title="Aerobik sportowy na World Games 2009">
Aerobik sportowy na World Games 2009

Aerobik sportowy na World Games 2009, odbył się w dniach 24 – 25 lipca w hali Centrum Kulturalnego Jhihde ("Cultural Center Jhihde Hall"). W tabeli medalowej tryumfowali gimnastycy z Chin i Francji. 

</doc>
<doc id="1642120" url="https://pl.wikipedia.org/wiki?curid=1642120" title="Mayrhofen (Tyrol)">
Mayrhofen (Tyrol)

Mayrhofen – gmina targowa w Austrii, w kraju związkowym Tyrol, w powiecie Schwaz zamieszkałą przez 3760 mieszkańców (stan na sierpień 2022). Leży w dolinie Zillertal, w regionie Tyrol. Do Mayrhofen prowadzi wąskotorowa linia kolejowa z Jennbach od długości 32 km.
Sport.
Gmina oferuje możliwość uprawiania wielu sportów, zarówno zimowych jak i letnich. Z racji tego, że leży w pobliżu lodowca Hintertux, położonego na wysokości 3250 m, na nartach można tu jeździć przez cały rok.
Na pobliski szczyt Penken prowadzi kolej gondolowa Penkenbahn. W centrum Mayrhofen ma dolną stację jeszcze jedna kolej linowa Ahornbahn, prowadząca do kotła pod szczytem Ahornspitze. Z miejscowości prowadzą liczne szlaki górskie.
Współpraca.
Miejscowości partnerskie:

</doc>
<doc id="1642121" url="https://pl.wikipedia.org/wiki?curid=1642121" title="Wushu na World Games 2009">
Wushu na World Games 2009

Wushu na World Games 2009, odbyło się w dniach 23–24 lipca na stadionie "Fengshan" jako dyscyplina pokazowa na tych World Games. Tabelę medalową zdominowali zawodnicy z Chin, którzy na 13 złotych medali zdobyli aż 8. 

</doc>
<doc id="1642122" url="https://pl.wikipedia.org/wiki?curid=1642122" title="Traktat z Saint Germain">
Traktat z Saint Germain



</doc>
<doc id="1642124" url="https://pl.wikipedia.org/wiki?curid=1642124" title="Ikarus - EAG E91">
Ikarus - EAG E91



</doc>
<doc id="1642125" url="https://pl.wikipedia.org/wiki?curid=1642125" title="Błaga Dymitrowa">
Błaga Dymitrowa



</doc>
<doc id="1642128" url="https://pl.wikipedia.org/wiki?curid=1642128" title="Qiryat Eqron">
Qiryat Eqron



</doc>
<doc id="1642129" url="https://pl.wikipedia.org/wiki?curid=1642129" title="Stubaital">
Stubaital

Stubaital (Dolina Stubai) to dolina w Alpach w austriackim kraju związkowym Tyrol. Przepływa przez nią rzeka Ruetz.
Dolina Stubai ciągnie się przez ok. 35 km na południowy zachód od Schönberg im Stubaital. Łatwo do niej dojechać z Innsbrucka. Największe miasteczka w dolinie to: Schönberg im Stubaital, Mieders, Fulpmes i Neustift. 
U szczytu doliny znajduje się lodowiec Stubai, uznawany za największy lodowcowy teren narciarski w Austrii.
Turystyka.
Turystyka zimowa.
W Dolinie Stubai znajdują się 4 ośrodki narciarskie: Lodowiec Stubai (Stubaier Gletscher), Schlick 2000 (wjazd kolejką z Fulpmes), Elfer (wjazd z Neustift) i Serles (wjazd przy Mieders).
Dolina Stubai kilkukrotnie została wyróżniona tytułem „najbardziej przyjaznego dla rodzin terenu narciarskiego” w Austrii, przyznawanego przez przewodnik narciarski ADAC SkiGuide (w 2011 i 2012 roku). 
W dolinie jest 12 naturalnych torów saneczkowych. Każdy z nich posiada odznakę „Tiroler Naturrodelbahn-Gütesiegel”, przyznawaną przez władze Tyrolu naturalnym torom saneczkowym spełniającym wyznaczone kryteria bezpieczeństwa i jakości. 
Niemcy i Polacy (poza Austriakami) są w czołówce narodów najliczniej odwiedzających dolinę.
Lodowiec Stubai jest największym, lodowcowym terenem narciarskim w Austrii, gdzie śnieg utrzymuje się na stokach od października do czerwca. W ośrodku jest 35 tras narciarskich o różnym stopniu trudności oraz 26 wyciągów. W połowie października 2017 r. uruchomiono nowoczesną, trójlinową kolejkę gondolową 3S Eisgratbahn, odporną na silny wiatr, która w ciągu 12 minut umożliwia wjazd z dolnej stacji (1697 m n.p.m.) do górnej – Eisgrat (2900 m n.p.m.), bez wysiadania na stacji pośredniej Fernau. Jest to najdłuższa trójlinowa kolejka gondolowa w Alpach (ma 4,7 km). Gondole zaprojektowało słynne włoskie studio Pininfarina. 
Na lodowcu znajduje się szkółka narciarska, przedszkole, restauracja dla dzieci, specjalne trasy zjazdowe BIG Family Boardercross i BIG Family Fun Slope, jaskinia lodowa o długości 200-metrów oraz platforma Top of Tyrol (3210 m n.p.m.) z widokiem na ponad 109 trzytysięczników należących do Alp Sztubajskich, Ortler i Dolomitów. 
Schlick 2000 jest drugim co do wielkości w dolinie ośrodkiem narciarskim. Na jego terenie znajduje się 8 łatwych nartostrad (niebieskich), 5 o średniej trudności (czerwone) i 3 trudne (czarne), średnio wymagający szlak narciarski Kreuzjoch-Schlick, snowpark, zimowe szlaki piesze oraz 2 naturalne tory saneczkowe. W szkółce narciarskiej dla dzieci BIG Family Skizentrum Schlick 2000 przy pośredniej stacji Froneben jest specjalny plac do nauki jazdy na nartach oraz świetlica (przyjmowane są dzieci już od 3. miesiąca życia). Na wysokości 2 130 m n.p.m. przy górskiej stacji kolejki Kreuzjoch znajduje się punkt startowy dla paralotniarzy. Co roku odbywają się tu międzynarodowe zawody paralotniarskie Stubai Cup. 
Ośrodek narciarski Elfer zlokalizowany jest na zboczu szczytu Elferspitze (2 505 m n.p.m.). Można do niego wjechać kolejką z Neustift, a w samym ośrodku funkcjonują 2 wyciągi orczykowe. Elfer ma 2 średnio trudne stoki (czerwone), 1 średnio trudną trasę narciarską do doliny, kilka tras do wędrówek zimowych oraz punkt startowy dla paralotniarzy z lądowiskiem przy Neustift. Elfer posiada 3 naturalne tory saneczkowe, w tym 2 najdłuższe tory w Dolinie Stubai o długości 8 km: tor Elfer – Neustift oraz Elfer – Pinnistal. Oba są oświetlane nocą trzy razy w tygodniu. Od 2016 roku w Elfer odbywa się festiwal saneczkarski Rodeltestival (w styczniu). Dobrym punktem widokowym jest ogromny, drewniany zegar słoneczny (ma średnicę 8 m), otoczony pomostem o szerokości 2 metrów. Zegar postawiono w 2013 roku z okazji jubileuszu 50-lecia istnienia kolejki Elferlifte. 
Ośrodek narciarski Serles leży poniżej góry Serles (2 717 m n.p.m.). Z Mieders na wysokość 1 606 m jeździ kolejka gondolowa, a w ośrodku działają 2 wyciągi orczykowe. W Serles są 2 średnio trudne nartostrady (czerwone), 2 łatwe (niebieskie), kilka zimowych szlaków pieszych (m.in. do klasztoru Maria Waldrast) oraz tory saneczkowe.

</doc>
<doc id="1642130" url="https://pl.wikipedia.org/wiki?curid=1642130" title="Znaki szczególne (album)">
Znaki szczególne (album)

Znaki szczególne – jedenasty album studyjny zespołu Maanam wydany w marcu 2004 nakładem wytwórni Kamiling Co i Pomaton EMI. Jest to jedyny album studyjny nagrany w zupełnie nowym składzie. Muzyka na nim zawarta to powrót do klasycznego brzmienia. Mimo tego nawrotu muzycznego album osiągnął podobnie niskie wyniki sprzedaży co poprzednik.
W 2017 roku album po raz pierwszy został wydany na płycie winylowej.

</doc>
<doc id="1642135" url="https://pl.wikipedia.org/wiki?curid=1642135" title="Maciej Majerczak">
Maciej Majerczak

Maciej Majerczak (ur. 23 lutego 1800 w Starej Wsi na Spiżu, zm. 25 września 1870 w Kielcach) – polski duchowny katolicki, pochodzenia słowackiego.
Wykształcenie gimnazjalne odebrał w Preszowie. W latach 1818-1820 alumn seminarium duchownego w Kielcach. Od 1820 roku uczęszczał na wydział teologiczny Królewskiego Uniwersytetu Warszawskiego. W 1823 w Warszawie otrzymał święcenia kapłańskie, następnie pełnił funkcję profesora, a od 1842 roku rektora kieleckiego seminarium duchownego.
Od 1824 roku był proboszczem w kościele w Stopnicy. W czerwcu 1847 mianowany oficjałem konsystorza kieleckiego, a w styczniu 1848 prałatem i dziekanem kapituły kieleckiej. Od maja 1848 administrator części diecezji krakowskiej pozostającej w Królestwie Polskim. We wrześniu 1862 mianowany tytularnym biskupem Jerycha, konsekrowany w grudniu tego roku.
Przeciwnik powstania styczniowego. W liście pasterskim ze stycznia 1863 roku starał się wyciszać nastroje rewolucyjne wśród kleru. Podczas powstania styczniowego zwolennik stronnictwa białych i członek Rady Stanu (do maja 1863). Mając duży wpływ na władze rosyjskie łagodził wyroki na powstańcach i upominał się o wydawanie zwłok powstańców rodzinom. Informował Stolicę Apostolską o prześladowaniach kościoła w Królestwie Polskim. Stanowczo sprzeciwił się zamianie kościoła św. Wojciecha w cerkiew.
Odznaczony Orderem Świętego Stanisława I klasy.

</doc>
<doc id="1642139" url="https://pl.wikipedia.org/wiki?curid=1642139" title="Yatsis">
Yatsis



</doc>
<doc id="1642140" url="https://pl.wikipedia.org/wiki?curid=1642140" title="Miejska Góra (Limanowa)">
Miejska Góra (Limanowa)

Miejska Góra (716 m) – góra wznosząca się ponad miastem Limanowa w województwie małopolskim, w powiatu limanowskim. Wraz z sąsiednią Łysą Górą, od której oddzielona jest płytką przełęczą, wchodzi w skład Pasma Łososińskiego w Beskidzie Wyspowym. Obie góry należą do jego bocznego grzbietu odbiegającego z Sałasza Zachodniego. Bardziej strome i porosnięte lasem północne stoki Miejskiej Góry opadają do doliny potoku Skrudlak, południowe do doliny Mordarki, natomiast zachodnie – Sowlinki. Południowe i zachodnie stoki w dolnej części zajęte są przez zabudowania Limanowej i pola uprawne, znajdują się na nich też duże, dochodzące aż do szczytu i dawniej uprawiane, a obecnie zarastające tereny. Duży obszar w rejonie szczytu jest bezleśny, znajdują się na nim łąki i pojedyncze zabudowania. Dzięki temu z wierzchołka rozciąga się szeroka panorama widokowa.
Na szczycie Miejskiej Góry znajduje się wysoki krzyż, zwany Krzyżem Jubileuszowym. Został zbudowany w latach 1997–1999 z inicjatywy komitetu społecznego, kierowanego przez Ryszarda Kulmę. Krzyż ma wysokość 37 metrów, rozpiętość ramion 13 m, a w momencie wybudowania był największym krzyżem w Polsce. Jego konstrukcja jest dwuczęściowa. Dolna część, wsparta na czterech nogach-podporach, ma wysokość 9 m, jest żelbetowa, a w połowie jej wysokości znajduje się kolisty taras widokowy. Górna część to stalowa konstrukcja kratownicowa o wysokości 28 m. Cała konstrukcja ma masę 350 ton. Projektantem krzyża był limanowski architekt Leszek Pilawski.
Poświęcenia krzyża, wzniesionego dla uczczenia 2000-lecia chrześcijaństwa, dokonał ówczesny biskup tarnowski Wiktor Skworc. Pod tarasem znajduje się kapliczka z kopią figury Matki Boskiej Bolesnej z limanowskiej bazyliki.
Z tarasu widokowego roztacza się dookolna panorama, obejmująca Beskid Wyspowy, Beskid Sądecki, Gorce, a przy dobrej widoczności również Tatry. Po przejściu od krzyża kilkaset metrów szlakiem w północno-wschodnim kierunku otwiera się druga panorama widokowa na zachodnią i północną część Beskidu Wyspowego niewidoczną spod krzyża – w tamtym punkcie zasłaniają ją drzewa. Krzyż pomalowany jest białą, odblaskową farbą, a po zmroku oświetlony czterema reflektorami. Dzięki temu góra jest rozpoznawalna z dużych odległości również nocą.
Na szczyt Miejskiej Góry prowadzą szlaki turystyczne. Obok krzyża znajdują się ławki i tablica z opisem panoramy widokowej, w sezonie letnim czynny jest bufet.

</doc>
<doc id="1642143" url="https://pl.wikipedia.org/wiki?curid=1642143" title="Achroit">
Achroit

Achroit (gr. "achroos" – bezbarwny) – minerał zaliczany do grupy turmalinów.
Właściwości.
Własności fizyczne i chemiczne są takie same jak turmalinów. Jest bezbarwną, przezroczystą odmianą elbaitu.
Niekiedy ma zielonkawy odcień lub ciemne zakończenia na bezbarwnych słupach kryształów. Takie kryształy nazywane są „murzyńskimi główkami” lub „główkami Maurów”. Niekiedy wykazuje ciemnofioletową luminescencję.
Występowanie.
Jest bardzo rzadkim minerałem występującym w pegmatytach.
Miejsca występowania: na terenie Brazylii – Minas Gerais, USA – Kalifornia, na wyspie Cejlon, we Włoszech – Elba, na Madagaskarze, w Rosji – Ural (ujednoznacznienie), w Kazachstanie, w Indiach, w Czechach – Morawy.
Zastosowanie.
Wykorzystywany jest w jubilerstwie jako kamień szlachetny.
Do celów dekoracyjnych zdobiony jest szlifem brylantowym lub rozetowym.

</doc>
<doc id="1642145" url="https://pl.wikipedia.org/wiki?curid=1642145" title="Alta Badia">
Alta Badia

Alta Badia – ośrodek narciarski w Val Badia prowincji Tyrol Południowy w północnych Włoszech. Należy do gmin Corvara, Badia i La Val. Kurort ma 53 wyciągi narciarskie z łączną długością tras narciarskich wynoszącą 130 km (trasy niebieskie – 74 km, trasy czerwone – 47 km, trasy czarne – 9 km).
Alta Badia co roku jest gospodarzem konkursu w zawodach Pucharu Świata w narciarstwie alpejskim mężczyzn, zawody rozgrywają się na trasie "Gran Risa".

</doc>
<doc id="1642153" url="https://pl.wikipedia.org/wiki?curid=1642153" title="Amnesia (klub nocny)">
Amnesia (klub nocny)

Amnesia – jeden z kilku renomowanych, ogólnoświatowych klubów nocnych na Ibizie. Działa od 1976 roku.
W 2007 roku "International Dance Music Awards" przyznało mu nagrodę najlepszego ogólnoświatowego klubu 2006. Obiekt znajduje się niedaleko wioski San Rafael, przy autostradzie pomiędzy Sant Antoni de Portmany a Ibizą. W pobliżu ulokowany jest lokal Privilege.
Amnesia mieści ponad 5 tysięcy ludzi i była jednym z pierwszych otwartych klubów na Ibizie. Taras zewnętrzny jest zamknięty.

</doc>
<doc id="1642156" url="https://pl.wikipedia.org/wiki?curid=1642156" title="Val Gardena">
Val Gardena

Val Gardena (, lad. "Gherdëina") – dolina w Dolomitach, w północnych Włoszech. Ośrodek narciarski, organizujący między innymi zawody Pucharu Świata w narciarstwie alpejskim mężczyzn, przeważnie w zjeździe i supergigancie, na trasie Saslong.
Val Gardena to jedna z pięciu dolin, w których większość stanowi ludność posługująca się językiem ladyńskim.
Miasta.
W dolinie znajdują się trzy miejscowości: Ortisei, Selva di Val Gardena i Santa Cristina Valgardena.
W latach 1916–1960 miasta te były połączone wąskotorową linią kolejową, która obecnie służy przybyszom jako atrakcja turystyczna.
Przemysł Drzewny.
Przemysł drzewny rozwijał się w Gherdëina od XVII wieku. Od XIX wieku, produkowane są tam rzeźby i ołtarze rzeźbione dla kościołów katolickich na całym świecie. Na przełomie XIX i XX wieku zaczęto rzeźbienie drewnianych zabawek, z biegiem czasu stało się tak powszechne że praktycznie każda Gherdëinska rodzina wykonywała takie zabawki. Zabawki te zostały wykorzystane w powieści brytyjskiej pisarki Amelii Edwards zatytułowanej lalka Peg która była bardzo popularna w całej Europie i Ameryce.
Kościół parafialny w Ortisei jest udekorowany bogatymi zbiorami posągów, rzeźb wykonanych przez lokalnych artystów w ciągu ostatnich dwóch stuleci.
Muzeum Gherdeina w Ortisei posiada bogatą kolekcję zabytkowych drewnianych zabawek, różnego rodzaju rzeźb, figurek i posągów.

</doc>
<doc id="1642161" url="https://pl.wikipedia.org/wiki?curid=1642161" title="Jade Goody">
Jade Goody

Jade Goody (ur. 5 czerwca 1981 w Londynie, zm. 22 marca 2009 w Esseksie) – uczestniczka brytyjskiej wersji reality show "Big Brother" z 2002. Zmarła na raka szyjki macicy, a jej walka z chorobą była szeroko komentowana przez media na całym świecie.
Zmarła 22 marca 2009 o godz. 3:14 w swoim domu w Upshire w Esseksie.

</doc>
<doc id="1642162" url="https://pl.wikipedia.org/wiki?curid=1642162" title="Orlęta Reda">
Orlęta Reda

Orlęta Reda ("MKS Orlęta Reda") – polski klub piłkarski z Redy, w sezonie 2008/09 grający w III lidze polskiej gr. (Bałtyckiej). Był to pierwszy i jak na razie ostatni występ Orląt w III lidze, ponieważ drużyna zajęła 15 miejsce, co oznacza spadek do niższej ligi. Po roku nieobecności piłkarze z Redy znów awansowali do III ligi.
Piłkarze, którzy występowali w ekstraklasie i w Orlętach.
Janusz Możejko - 119 meczów i 4 gole w ekstraklasie w barwach Arki Gdynia, Bałtyku Gdynia i Lechii Gdańsk. W barwach Orląt występował w sezonie 2002/2003.
Michał Renusz - 16 meczów w ekstraklasie w barwach Jagiellonii Białystok. W barwach Orląt występował w sezonie 2006/2007.
Piotr Rzepka - 229 meczów i 29 goli w ekstraklasie w barwach Bałtyku Gdynia i Górnika Zabrze. W barwach Orląt występował w 1999 roku.
Lekkoatletyka.
Z sekcji lekkoatletycznej klubu MKS Orlęta Reda pochodzi także Marta Jeschke - sprinterka, reprezentantka Polski na igrzyskach olimpijskich w Pekinie (2008).

</doc>
<doc id="1642163" url="https://pl.wikipedia.org/wiki?curid=1642163" title="Peter Habeler">
Peter Habeler

Peter Habeler (ur. 22 lipca 1942) – austriacki wspinacz. Pochodzi z Mayrhofen w regionie Tyrol.
Wspinaczkę rozpoczął w 1969 z Reinholdem Messnerem. Może poszczycić się wejściem na Mount Everest w 1978 r., bez dodatkowego tlenu (razem z Messnerem). Habeler ustanowił rekord zejścia ze szczytu do południowego filara co zajęło mu tylko godzinę.
Zdobył też Czo Oju, Nanga Parbat, Kanczendzongę i Gaszerbrum I. Na ten ostatni wszedł z Messnerem w tylko trzy dni.

</doc>
<doc id="1642164" url="https://pl.wikipedia.org/wiki?curid=1642164" title="Father Figure">
Father Figure

Father Figure – singel brytyjskiego piosenkarza George’a Michaela, który znajduje się na albumie "Faith".
Teledysk.
Wideoklip przedstawia burzliwy związek pomiędzy taksówkarzem (George Michael) i modelką (Tania Coleridge). George Michael i Andy Morahan zdobyli MTV Video Music Award for Best Direction w 1988 za „Father Figure”.

</doc>
<doc id="1642165" url="https://pl.wikipedia.org/wiki?curid=1642165" title="Toshiba 4S">
Toshiba 4S

4S - mały prędki reaktor jądrowy, bez możliwości wymiany paliwa, zaprojektowany przez japońską firmę Toshiba.
Nazwa pochodzi od ang. "super safe, small, simple" - super bezpieczny, mały, prosty. Jest to mały, samowystarczalny reaktor, po wyczerpaniu paliwa planuje się wymianę całego reaktora. Reaktor będzie zamknięty w dwustutonowym metalowym cylindrze pod ziemią na głębokości 30 m. 4S jest reaktorem na szybkie neutrony chłodzonym ciekłym sodem. Jednakże 4S nie jest reaktorem powielającym, ponieważ nie ma płaszcza ze zubożonego uranu otaczającego rdzeń w celu wykorzystania wyciekających z rdzenia neutronów do uzyskania przekształcania materiałów rozszczepialnych. Reaktor nie ma układu załadunku paliwa w trakcie pracy, paliwo rdzenia ma wystarczyć na około trzydziestu lat. Ruchomy reflektor neutronów otaczający rdzeń stopniowo się przesuwa, kompensując spadek reaktywności w miarę wypalenia paliwa w trakcie użytkowania. Moc reaktora może być kontrolowana przez układ woda/para bez bezpośredniego wpływu na pracę rdzenia. Rdzeń ma zdolność samoregulacji mocy.
Doprowadzana rurą woda po ogrzaniu się i przejściu w parę będzie napędzać turbinę produkującą prąd. Jest projektowany w dwóch wersjach - 10 MW i 50 MW. Czas pracy ma wynosić 30 lat
Budowanie tak małych reaktorów może mieć zastosowanie w dywersyfikacji i rozproszeniu źródeł energii elektrycznej przyczyniając się do zwiększenia bezpieczeństwa energetycznego.
Pierwszy egzemplarz ma zostać zainstalowany na Alasce w miasteczku Galena w Elektrowni atomowej w Galenie. Projekt budowy elektrowni został przerwany.

</doc>
<doc id="1642166" url="https://pl.wikipedia.org/wiki?curid=1642166" title="Herakliusz Lisowski">
Herakliusz Lisowski

Józef Lisowski herbu Jeż z przydomkiem Odrowąż, imię zakonne Herakliusz (ur. 1734 roku w Usaczu (województwo połockie), zm. 30 sierpnia 1809 roku w Orszy) – duchowny greckokatolicki, w 1783 mianowany arcybiskupem połockim, konsekrowany 18 kwietnia 1784. W lipcu 1806 przeniesiony na urząd metropolity kijowskiego i zwierzchnika unitów w Rosji.
Był synem Józefa herbu Jeż z przydomkiem Odrowąż i Konstancji z Łepkowskich.
Odznaczony Orderem Świętego Stanisława w 1787 roku.

</doc>
<doc id="1642168" url="https://pl.wikipedia.org/wiki?curid=1642168" title="William Duhurst Merrick">
William Duhurst Merrick

William Duhurst Merrick (ur. 25 października 1793, zm. 5 lutego 1857) – amerykański polityk związany z Partią Wigów. W latach 1838–1845 reprezentował stan Maryland w Senacie Stanów Zjednoczonych.
Jego syn, William Matthew Merrick, reprezentował Maryland w Izbie Reprezentantów Stanów Zjednoczonych w latach 1871–1873.

</doc>
<doc id="1642169" url="https://pl.wikipedia.org/wiki?curid=1642169" title="William D. Merrick">
William D. Merrick



</doc>
<doc id="1642171" url="https://pl.wikipedia.org/wiki?curid=1642171" title="Biblioteka Antyczna">
Biblioteka Antyczna

Biblioteka Antyczna – seria wydawnicza wydawana pierwotnie w latach 1998-2008 przez wydawnictwo Prószyński i S-ka, reaktywowana w 2012 roku przez Wydawnictwo Uniwersytetu Wrocławskiego. Inicjatorem serii oraz redaktorem pierwszych pięciu tomów był Jerzy Ciechanowicz. Od 1999 r. redaktorem serii jest Ariadna Masłowska-Nowak. W 2014 roku Ministerstwo Nauki i Szkolnictwa Wyższego przyznało w ramach Narodowego Programu Rozwoju Humanistyki grant na dalsze wydawanie serii.
W 2012 r. dwa tomy powierzono do wydania Wydawnictwu Uniwersytetu Wrocławskiego.
Tomiki z serii zawierają przekłady klasycznych dzieł literatury greckiej i rzymskiej: zarówno wznowienia tłumaczeń już istniejących, jak i przekłady nowe – w tym również dzieł, które dotychczas nie zostały przełożone na język polski. W poszczególnych tomach oprócz tekstu przekładu znajduje się wprowadzenie o charakterze eseistycznym, przypisy niezbędne do zrozumienia tekstu, mapki, indeks oraz inne dodatki. Pierwszym wydanym tytułem była "Odyseja" w przekładzie Jana Parandowskiego.
W ramach "Biblioteki Antycznej" ukazały się m.in. pierwsze od dziesięcioleci nowe tłumaczenia "Sztuki kochania" Owidiusza i komedii Plauta, a także wiele pierwszych polskich przekładów, m.in. "O budowlach" Prokopiusza, "Obrazów" Filostrata Starszego, czy też "Czworoksiągu" ("Tetrabiblos") Klaudiusza Ptolemeusza.
Seria otrzymała nagrodę miesięcznika Literatura na Świecie za rok 2002.
Tomy wydane w serii:
1998
1. Homer, "Odyseja", przeł. Jan Parandowski
2. "Priapea", przeł. Jerzy Ciechanowicz
3. Prokopiusz z Cezarei, "Historia sekretna", przeł. Andrzej Konarek
1999
4. Apulejusz, "Metamorfozy albo Złoty osioł. Apologia, czyli W obronie własnej księga o magii", przeł. Edwin Jędrkiewicz, Jan Sękowski
5. Witruwiusz, "O architekturze ksiąg dziesięć", przeł. Kazimierz Kumaniecki
6. Hezjod, "Narodziny bogów (Theogonia). Prace i dni. Tarcza", przeł. Jerzy Łanowski
7. Homer, "Iliada", przeł. Kazimiera Jeżewska
8. Longos, "Dafnis i Chloe", przeł. Jan Parandowski
2001
9. Ammianus Marcellinus, "Dzieje rzymskie"; t. I, przeł. Ignacy Lewandowski
10. Arystofanes, "Komedie", t. I: "Acharnejczycy, Rycerze, Chmury, Osy, Pokój", przeł. Janina Ławińska-Tyszkowska
11. Cezar, "O wojnie domowej", przeł. Jan Parandowski
2002
12. Ammianus Marcellinus, "Dzieje rzymskie"; t. II, przeł. Ignacy Lewandowski
13. Cyceron, "Filipiki. Mowy przeciwko Markowi Antoniuszowi", przeł. Karolina Ekes
14. Filodemos, "O muzyce. O utworach poetyckich. Epigramy", przeł. Krystyna Bartol
15. Plaut, "Komedie", t. I: "Żołnierz samochwał, Amfitrion", przeł. Ewa Skwara
2003
16. Arystofanes, Komedie, t. II: "Ptaki, Lizystrata, Thesmoforie, Żaby, Sejm kobiet, Plutos", przeł. Janina Ławińska-Tyszkowska
17. "Fizjolog", przeł. Katarzyna Jażdżewska
18. Plaut, "Komedie", t. II: "Osły, Misa pełna złota", przeł. Ewa Skwara
19. Poliajnos, "Podstępy wojenne", przeł. Małgorzata Borowska
2004
20. Posejdippos, "Epigramy", przeł. Jerzy Danielewicz
21. Filostrat Starszy, "Obrazy", przeł. Remigiusz Popowski
22. Sofokles, "Antygona", przeł. Robert Chodkowski
23. Plaut, "Komedie", t. III: "Dwie Bakchidy, Jeńcy", przeł. Ewa Skwara
24. Ajschines, "Mowy: I. Przeciw Timarchosowi, II. O poselstwie, III. Przeciw Ktezyfontowi", przeł. Włodzimierz Lengauer
25. Plutarch, "Żywoty", t. I: "Tezeusz / Romulus; Likurg / Numa", przeł. Kazimierz Korus
2005
26. Klaudiusz Elian, "O właściwościach zwierząt", przeł. Anna Komornicka
27. Klaudiusz Elian, "Opowiastki rozmaite. Listy wieśniaków", przeł. Małgorzata Borowska
28. Terencjusz, "Komedie", t. I: "Dziewczyna z Andros, Za karę, Eunuch", przeł. Ewa Skwara
29. Eurypides, "Tragedie", t. I: "Alkestis, Medea, Dzieci Heraklesa, Hippolytos uwieńczony, Hekabe, Błagalnice", przeł. Jerzy Łanowski
30. Plutarch, "Żywoty", t. II: "Solon / Publikola; Temistokles / Kamillus", przeł. Kazimierz Korus, Lech Trzcionkowski
2006
31. Plutarch, "Powiedzenia królów i wodzów. Powiedzenia spartańskie", przeł. Katarzyna Jażdżewska
32. Eurypides, "Tragedie", t. II: "Andromacha, Oszalały Herakles, Trojanki, Elektra, Ifigenia w kraju Taurów, Ijon", przeł. Jerzy Łanowski
33. Terencjusz, "Komedie", t. II: "Pasożyt Formion, Teściowa, Bracia", przeł. Ewa Skwara
34. Prokopiusz z Cezarei, "O budowlach", przeł. Piotr Grotowski
2007
35. Eurypides, "Tragedie", t. III: "Helena, Fenicjanki, Orestes", przeł. Jerzy Łanowski
36. Eurypides, "Tragedie", t. IV: "Bakchantki, Ifigenia w Aulidzie, Cyklop, Rhesos", przeł. Jerzy Łanowski
37. Eneasz Taktyk, "Obrona oblężonego miasta", przeł. Bogdan Burliga
38. "Homeriká, czyli żywoty Homera i poematy przypisywane Poecie", przeł. Włodzimierz Appel
2008
39. Owidiusz, "Sztuka kochania", przeł. Ewa Skwara
40. Cyceron, "Brutus, czyli o sławnych mówcach", przeł. Magdalena Nowak
41. Hippokrates, "Wybór pism", t. I, przeł. Marian Wesoły
42. Plutarch, "Żywoty", t. III: "Arystydes / Katon Starszy", przeł. Lech Trzcionkowski, Aleksander Wolicki
2012
43. Apollonios z Rodos, "Wyprawa Argonautów po złote runo (Argonautika)", przeł. Emilia Żybert-Pruchnicka
44. Klaudiusz Ptolemeusz, "Czworoksiąg (Tetrabiblos)", przeł. Grzegorz Muszyński
2015
45. Ksenofont, "Wychowanie Cyrusa (Cyropaedia)", przeł. Krzysztof Głombiowski, Bogdan Burliga, Anna Marchewka i Anna Ryś 
46. Fedrus, "Bajki", przeł. Joanna Stadler
47. Eurypides, "Tragedie", t. V: "Fragmenty", przekład zbiorowy pod red. Małgorzaty Borowskiej
48. Marcjalis, "Księga widowisk", przeł. Katarzyna Różycka-Tomaszuk
2016
49. Kallimach, "Dzieła poetyckie", t. I, przeł. Janina Ławińska-Tyszkowska i Agnieszka Kotlińska-Toma
50. Gargiliusz, "Lekarstwa z warzyw i owoców", przeł. Tatiana Krynicka
51. Dion Chryzostom, "Mowy", t. I, przeł. Katarzyna Jażdżewska
2017
52. Frontyn, "Podstępy wojenne", przeł. Bogdan Burliga
53. Cyceron, "Listy do Attyka", t. I, przeł. Katarzyna Różycka-Tomaszuk
2018
55. Kallimach, "Dzieła poetyckie", t. II, przeł. Agnieszka Kotlińska-Toma i Emilia Żybert-Pruchnicka
56. Auzoniusz, "Dzieła", t. I, przeł. Joanna Stadler
57. Plaut, "Komedie", t. IV: "Wesele Bazylii, Skrzyneczka", przeł. Ewa Skwara
58. Aulus Gelliusz, "Noce attyckie", t. I, przeł. Mirosław Bielewicz
2019
59. Lykofron, "Aleksandra", przeł. Emilia Żybert-Pruchnicka
60. Apollodor, "Biblioteka opowieści mitycznych (Bibliothéke)", przeł. Tomasz Mojsik
2021
72. Muzoniusz Rufus, "Wykłady stoickie (Diatryby)", przeł. Krzysztof Łapiński

</doc>
<doc id="1642172" url="https://pl.wikipedia.org/wiki?curid=1642172" title="Fritz Moravec">
Fritz Moravec

Fritz Moravec (ur. 27 kwietnia 1922 w Wiedniu – zm. 17 marca 1997 tamże) – austriacki alpinista i himalaista.
Jego największym osiągnięciem jest pierwsze wejście na Gaszerbrum II w 1956 roku, ostatni niezdobyty do tego czasu ośmiotysięcznik w Karakorum.

</doc>
<doc id="1642178" url="https://pl.wikipedia.org/wiki?curid=1642178" title="Srebrzyk pręgowany">
Srebrzyk pręgowany



</doc>
<doc id="1642179" url="https://pl.wikipedia.org/wiki?curid=1642179" title="Argentina striata">
Argentina striata



</doc>
<doc id="1642181" url="https://pl.wikipedia.org/wiki?curid=1642181" title="George Band">
George Band

George Christopher Band OBE (ur. 2 lutego 1929 na Tajwanie, zm. 26 sierpnia 2011 w Hampshire) – brytyjski wspinacz.
Zaczął się wspinać w Alpach, gdy studiował w Queens’ College na Uniwersytecie Cambridge. Był najmłodszym uczestnikiem brytyjskiej ekspedycji na Mount Everest w 1953 r. Dwa lata później on i Joe Brown jako pierwsi zdobyli Kanczendzongę. Z szacunku dla religii mieszkańców Nepalu i Sikkimu zatrzymali się kilka metrów przed szczytem.
W 2005 r. jako 76-latek Band doszedł do bazy na południowo-zachodnim stoku Kanczendzongi w Nepalu.
Swoje wędrówki opisał w książkach. Band otrzymał Order of the British Empire (OBE) w 2009 r.

</doc>
<doc id="1642184" url="https://pl.wikipedia.org/wiki?curid=1642184" title="Feldflieger-Abteilung 4">
Feldflieger-Abteilung 4

Feldflieger-Abteilung Nr. 4, skrót FFA 4 – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku jako jednostka pomocnicza 5 Armii Cesarstwa Niemieckiego została przydzielono do większej jednostki 1 Kompanii Batalionu Lotniczego Nr.4 (Metz).
Pierwszym dowódcą jednostki został kapitan Wilhelm Haehnelt. W początkowym okresie działalności jednostka była przydzielona do XIII Korpusu 5 Armii i stacjonowała na lotnisku w twierdzy Strasburgu, a wkrótce po rozpoczęciu działań wojennych została ulokowana w Nieder-Jeutz.
Jednostka w 1914 roku brała udział między innymi w następujących walkach:
W grudniu 1914 roku została przeniesiona na front wschodni. Od 18 grudnia 1914 roku do 10 marca 1915 brała udział w walkach z Rosją nad Bzurą.
11 stycznia 1917 roku jednostka została przeformowana i zmieniona we "Fliegerabteilung 4 (FA 4)".
W jednostce służyli m.in. Alfred Schinzing, Hugo Sperrle, Georg Zeumer, Mac von Mulzer, Otto Fruhner.

</doc>
<doc id="1642185" url="https://pl.wikipedia.org/wiki?curid=1642185" title="Polamidon">
Polamidon



</doc>
<doc id="1642187" url="https://pl.wikipedia.org/wiki?curid=1642187" title="Efekt Mößbauera">
Efekt Mößbauera



</doc>
<doc id="1642188" url="https://pl.wikipedia.org/wiki?curid=1642188" title="Herb obwodu mohylewskiego">
Herb obwodu mohylewskiego

Herb obwodu mohylewskiego przedstawia na tarczy kroju francuskiego na górze w polu złotym w błękitnym owalu ikonę Najświętszej Marii Panny. U podstawy zielone trójwzgórze z trzema złotymi kłosami zboża. Tarcza otoczona jest złotymi gałęziami dębowymi i laurowymi związanymi błękitną wstęgą. Herb nawiązuje do herbu guberni mohylewskiej Imperium Rosyjskiego nadanego 5 lipca 1878. 
Herb przyjęty został 3 stycznia 2005 ukazem prezydenta Białorusi nr 1.

</doc>
<doc id="1642189" url="https://pl.wikipedia.org/wiki?curid=1642189" title="Flaga obwodu mohylewskiego">
Flaga obwodu mohylewskiego

Flaga obwodu mohylewskiego to prostokątny czerwony płat z herbem obwodu pośrodku. Przyjęta została 3 stycznia 2005. Proporcje flagi to 2:1.

</doc>
<doc id="1642192" url="https://pl.wikipedia.org/wiki?curid=1642192" title="Fritz Luchsinger">
Fritz Luchsinger

Fritz Luchsinger (ur. 8 marca 1921 – zm. 28 kwietnia 1983) – szwajcarski wspinacz. 
On i Ernst Reiss dokonali pierwszego wejścia na Lhotse (8516 m), czwartą górę świata, 18 maja 1956. Podczas zejścia Luchsinger dostał zapalenia wyrostka robaczkowego, leczył się w klasztorze Tengboche.
Luchsinger zaginął podczas wejścia na Sziszapangmę w 1983.

</doc>
<doc id="1642195" url="https://pl.wikipedia.org/wiki?curid=1642195" title="Zjawisko Mössbauera">
Zjawisko Mössbauera



</doc>
<doc id="1642196" url="https://pl.wikipedia.org/wiki?curid=1642196" title="Herb obwodu homelskiego">
Herb obwodu homelskiego

Herb obwodu homelskiego przedstawia na tarczy kroju francuskiego w polu zielonym dzielonym w srebrny krzyż kawalerski, w polu sercowym błękitnym siedzącego złotego rysia - herb miasta Homel, w polu górnym łucznika - herb miasta Turów, w polu prawym czarny róg - herb miasta Rohaczów, w polu lewym czarnego orła - herb miasta Mozyrz, w polu dolnym - Pogoń na różanej fladze, herb miasta Rzeczyca. Po bokach tarczy złote dębowe gałęzie z liśćmi przewinięte czerwono-złotą wstęgą. Na tarczy corona muralis o trzech basztach.
Herb przyjęty został 20 października 2005 roku ukazem prezydenta Białorusi nr 490.

</doc>
<doc id="1642198" url="https://pl.wikipedia.org/wiki?curid=1642198" title="Ernst Reiss">
Ernst Reiss

Ernst Reiss (ur. 24 lutego 1920 w Davos, zm. 3 sierpnia 2010 w Bazylei) – szwajcarski wspinacz.
On i Fritz Luchsinger byli pierwszymi zdobywcami Lhotse (8516 m – czwarty szczyt świata) w Himalajach (18 maja 1956 r.).

</doc>
<doc id="1642200" url="https://pl.wikipedia.org/wiki?curid=1642200" title="Herbert Fritzenwenger">
Herbert Fritzenwenger

Herbert Fritzenwenger (ur. 7 października 1962 w Ruhpolding) – niemiecki biathlonista oraz biegacz narciarski reprezentujący RFN, trzykrotny medalista mistrzostw świata.
Kariera.
Pierwszy sukces w karierze osiągnął w 1982 roku, kiedy na mistrzostwach świata juniorów w Mińsku zdobył brązowy medal w sztafecie. W zawodach Pucharu Świata zadebiutował 11 marca 1983 roku w Oslo, zajmując drugie miejsce w sztafecie. Pierwsze punkty zdobył 1 marca 1984 roku w Oberhofie, gdzie zajął 11. miejsce w biegu indywidualnym. Na podium indywidualnych zawodów tego cyklu jedyny raz stanął 24 stycznia 1985 roku w Anterselvie, gdzie w tej samej konkurencji był trzeci. W zawodach tych wyprzedzili go jedynie Frank-Peter Roetsch z NRD i Austriak Alfred Eder. Najlepsze wyniki osiągnął w sezonie 1987/1988, kiedy zajął 11. miejsce w klasyfikacji generalnej.
Na mistrzostwach świata w Ruhpolding w 1985 roku wspólnie z Walterem Pichlerem, Peterem Angererem i Fritzem Fischerem zdobył brązowy medal w sztafecie. Na tej samej imprezie był też dziesiąty w sprincie. Trzecie miejsce w sztafecie reprezentacja RFN w składzie: Ernst Reiter, Herbert Fritzenwenger, Peter Angerer i Fritz Fischer zajęła także podczas mistrzostw świata w Lake Placid dwa lata później. Ponadto razem z Franzem Wudym, Georgiem Fischerem i Fritzem Fischerem wywalczył srebrny medal w biegu drużynowym na mistrzostwach świata w Feistritz w 1989 roku. Brał też udział w igrzyskach olimpijskich w Calgary w 1988 roku, gdzie był siedemnasty w biegu indywidualnym. Startował tam także w biegach narciarskich, zajmując 33. miejsce na dystansie 50 km stylem klasycznym i siódme w sztafecie.

</doc>
<doc id="1642203" url="https://pl.wikipedia.org/wiki?curid=1642203" title="Bernard Cunéo">
Bernard Cunéo

Bernard Cunéo (ur. 7 lutego 1834 w Tulonie, zm. 26 sierpnia 1901) – francuski chirurg. Był inspektorem generalnym departamentu zdrowia w Paryżu w 1895 roku.
Jego syn Bernard Cunéo (1873-1944) młodszy również był lekarzem i chirurgiem. Od 1924 członek Comité de l’Institut Métapsychique, od 1933 członek Académie de Médecine.

</doc>
<doc id="1642207" url="https://pl.wikipedia.org/wiki?curid=1642207" title="Dzieci kukurydzy (film 1984)">
Dzieci kukurydzy (film 1984)

Dzieci kukurydzy (ang. "Children of the Corn") – amerykański film fabularny (horror) z 1984 roku, oparty na opowiadaniu Stephena Kinga pod tym samym tytułem.
Opowiada on o demonicznej sile, która opętała dzieci w małym amerykańskim miasteczku Gatlin w Nebrasce oraz sprawiła, że dokonały one masowego mordu na wszystkich dorosłych mieszkańcach. Film doczekał się ośmiu sequeli (1992−2018) i telewizyjnego remake’u (2009).
Fabuła.
Młoda para przybywa do małego, opuszczonego miasteczka w Nebrasce. Mijając pola kukurydzy, młodzi napotykają gromadkę dziwnie wyglądających dzieci. Wkrótce okazuje się, że przed laty w miasteczku rozegrała się prawdziwa tragedia. Pewnego niedzielnego poranka grupa dzieci, pod wodzą chłopca-kaznodziei w kapłańskich szatach, dokonała wielkiej masakry wszystkich dorosłych mieszkańców. Od tego czasu ta swoista sekta czci satanistycznego demona, określanego przez siebie jako „Ten, który kroczy między rzędami”, a także ciągle poszukuje dla niego nowych ofiar. W tym momencie młoda para rozpoczyna walkę o przetrwanie.
Sequele.
"Dzieci kukurydzy" doczekały się licznych kontynuacji.
Powstał jeden sequel, który pojawił się w kinach:
Zrealizowano siedem filmów, które zostały przeznaczone na rynek video:
W 2009 powstał również telewizyjny remake.

</doc>
<doc id="1642210" url="https://pl.wikipedia.org/wiki?curid=1642210" title="Andrei Tchmil">
Andrei Tchmil

Andreï Tchmil (ros. Андрей Чмиль, "Andriej Czmil"; ukr. Андрій Чміль, "Andrij Czmil"; ur. 22 stycznia 1963 w Chabarowsku, w ówczesnym ZSRR) − zawodowy kolarz szosowy, później menadżer kolarski. W swojej karierze reprezentował kolejno ZSRR, Mołdawię, Ukrainę i Belgię. Specjalizował się w wyścigach klasycznych.
Urodził się w Rosji, wychował na Ukrainie, amatorską karierę rozwijał w Mołdawii. Po rozpadzie ZSRR przyjął obywatelstwo ukraińskie, a od 1998 roku jest obywatelem Belgii, z którym to krajem był związany przez większą część swojej zawodowej kariery.
Kariera kolarska.
Tchmil był typowym przedstawicielem pierwszego pokolenia zawodowców z dawnego "bloku wschodniego". Jego pierwsza drużyna, "Alfa Lum" była jednocześnie pierwszą radziecką grupą zawodową (działała na włoskiej licencji). W 1991 roku został ostatnim mistrzem Związku Radzieckiego w wyścigu ze startu wspólnego. Najwięcej sukcesów odniósł jako członek belgijskiej drużyny Lotto, w której jeździł przez 8 lat, co było też powodem przyjęcia przez niego belgijskiego obywatelstwa.
Był kolarzem wszechstronnym, odnoszącym sukcesy zarówno po ucieczkach, jak i finiszach z peletonu. Charakteryzował się wytrzymałością, umiejętnością utrzymywania wysokiego tempa jazdy oraz sprytem i zmysłem taktycznym.
Z pięciu tzw. "Pomników kolarstwa" udało mu się wygrać trzy: Paryż-Roubaix (1994), Mediolan-San Remo (1999) i Dookoła Flandrii (2000). Zwycięstwa w tych prestiżowych wyścigach utwierdziły jego pozycję "łowcy klasyków". Czterokrotnie stawał na podium Pucharu Świata UCI, w tym raz na najwyższym stopniu − w sezonie 1999.
Kraksa podczas Trzech dni De Panne w 2002 roku zmusiła go do zakończenia kariery. Później pracował jako menadżer drużyny Chocolade Jacques.
W latach 2006-2008 był ministrem sportu Mołdawii. W 2009 został menadżerem nowej grupy kolarskiej Team Katiusza.

</doc>
<doc id="1642212" url="https://pl.wikipedia.org/wiki?curid=1642212" title="Andriej Czmił">
Andriej Czmił



</doc>
<doc id="1642215" url="https://pl.wikipedia.org/wiki?curid=1642215" title="Kościół św. Stanisława Kostki w Hrubieszowie">
Kościół św. Stanisława Kostki w Hrubieszowie

Kościół św. Stanisława Kostki (dawna cerkiew greckokatolicka, potem prawosławna cerkiew św. Mikołaja) – zabytkowy rzymskokatolicki kościół parafialny i sanktuarium Matki Bożej Sokalskiej, mieszczące się w Hrubieszowie, w województwie lubelskim, na obszarze diecezji zamojsko-lubaczowskiej.
Historia.
Budynek został wzniesiony w latach 1795-1828 w stylu barokowym jako cerkiew unicka pod wezwaniem św. Mikołaja. W 1875 r., po likwidacji unickiej diecezji chełmskiej, została zmieniona na cerkiew prawosławną. W 1918 r. obiekt przejął Kościół łaciński, przemianowując go na kościół św. Stanisława Kostki. 
Świątynia została gruntownie restaurowana w 1953 r. Obecnie reprezentuje styl barokowo-klasycystyczny, posiada niski przedsionek oraz zdobioną pilastrami elewację. W roku 1868 została dobudowana od wschodu dzwonnica.
Obecnie kościół należy do zakonu bernardynów. W głównym ołtarzu znajduje się oficjalna kopia obrazu Matki Bożej Sokalskiej autorstwa malarza Jerzego Kumali, otoczona szczególnym kultem.

</doc>
<doc id="1642216" url="https://pl.wikipedia.org/wiki?curid=1642216" title="Walter Pichler">
Walter Pichler

Walter Georg Pichler (ur. 23 października 1959 w Bad Reichenhall) – niemiecki biathlonista reprezentujący RFN, brązowy medalista igrzysk olimpijskich i mistrzostw świata.
Kariera.
Pierwszy sukces w karierze osiągnął w 1980 roku, zdobywając podczas mistrzostw świata juniorów w Sarajewie złoty medal w sztafecie. W Pucharze Świata zadebiutował 14 stycznia 1982 roku w Egg, zajmując drugie miejsce w biegu indywidualnym. Tym samym już w debiucie nie tylko zdobył pierwsze punkty, ale od razu stanął na podium. W zawodach tych rozdzielił Sveina Engena z Norwegii i swojego rodaka Fritza Fischera. Było to jego jedyne pucharowe podium. W sezonie 1983/1984, zajął 24. miejsce w klasyfikacji generalnej.
W 1984 roku wystartował na igrzyskach olimpijskich w Sarajewie, wspólnie z Ernstem Reiterem, Peterem Angererem i Fritzem Fischerem zdobywając brązowy medal w sztafecie. Zajął tam również 16. miejsce w sprincie. Brązowy medal w sztafecie zdobył także na rozgrywanych rok później mistrzostwach świata w Ruhpolding. Drużyna RFN wystąpiła tam w składzie: Herbert Fritzenwenger, Walter Pichler, Peter Angerer i Fritz Fischer. Był też między innymi czwarty w sztafecie na mistrzostwach świata w Anterselvie w 1983 roku i szesnasty w sprincie podczas mistrzostw świata w Oslo trzy lata później.
W 1986 roku był mistrzem RFN w sprincie.
Po zakończeniu kariery został trenerem. Prowadził między innymi reprezentacje USA i Wielkiej Brytanii.

</doc>
<doc id="1642217" url="https://pl.wikipedia.org/wiki?curid=1642217" title="Ratibor Hauptbahnhof">
Ratibor Hauptbahnhof



</doc>
<doc id="1642220" url="https://pl.wikipedia.org/wiki?curid=1642220" title="Jean Couzy">
Jean Couzy

Jean Couzy (ur. 9 lipca 1923, zm. 2 listopada 1958) – francuski wspinacz, alpinista.
Studiował inżynierię lotniczą na École polytechnique. W wieku 27 lat był członkiem ekspedycji Maurice'a Herzoga na Annapurnę. Couzy i Lionel Terray 15 maja 1955 dokonali pierwszego wejścia na Makalu.
W Alpach Jean Couzy dokonał pierwszych wejść nowymi drogami na Aiguille de l'M niedaleko Chamonix, (trasą nazywaną teraz "la Couzy") i bardzo trudną trasą na Olan. 2 listopada 1958 został uderzony w głowę przez upadek skały na południowej ścianie płaskowyżu Bure w górach Dévoluy. Został pochowany na cmentarzu u podnóża góry, gdzie miał miejsce wypadek.

</doc>
<doc id="1642221" url="https://pl.wikipedia.org/wiki?curid=1642221" title="Łotewski Kościół Prawosławny">
Łotewski Kościół Prawosławny

Łotewski Kościół Prawosławny (łot. Latvijas Pareizticīgā Baznīca, ros. Латвийская Православная Церковь) – autokefaliczny, a do 2022 samorządny Kościół prawosławny podlegający patriarchatowi moskiewskiemu. Głowa Kościoła nosi tytuł metropolity ryskiego i całej Łotwy, obecnie jest nią metropolita Aleksander (Kudriaszow).
Do Kościoła prawosławnego na Łotwie należą głównie przedstawiciele mniejszości rosyjskiej i niewielka liczba Łotyszy, natomiast wyznaniem dominującym w kraju jest protestantyzm (luteranizm). Liczbę członków Łotewskiego Kościoła Prawosławnego szacuje się na ok. 350 tys.
Historia.
Prawosławie było religią mniejszościową na dzisiejszej Łotwie od XI w., kiedy na obszarze tym pracę misyjną podjęli duchowni z Połocka, których działania nie przyniosły jednak większych rezultatów. Na terenach zdominowanych przez katolicyzm i luteranizm prawosławie wyznawali głównie zamieszkali na stałe lub czasowo Rosjanie. Odsetek ludności tego wyznania wzrósł po aneksji tych terenów do Imperium Rosyjskiego, a następnie po wprowadzeniu języka łotewskiego jako alternatywnego języka nabożeństw. W drugiej połowie XIX wieku ok. 40 tys. łotewskich luteran przyjęło prawosławie; po wprowadzeniu swobody wyznaniowej po rewolucji 1905 tylko 25% z tej liczby wróciło do poprzedniej wiary. Od 1836 działała eparchia ryska Rosyjskiego Kościoła Prawosławnego. 
W czasie I wojny światowej cały majątek Kościoła prawosławnego został skonfiskowany przez niemieckie wojska okupacyjne, a po odzyskaniu niepodległości przez Łotwę nowy rząd nie chciał go formalnie uznać, traktując prawosławie jako zakamuflowaną organizację rosyjską. Stabilizacja sytuacji w ogarniętym chaosem organizacyjnym Kościele prawosławnym oraz uzyskanie formalnej akceptacji ze strony państwa udała się dopiero metropolicie Janowi (Pommersowi) w 1926. Mimo wrogości wobec bolszewizmu, nie starał się on o autokefalię dla Kościoła łotewskiego. W 1934 został on zamordowany przez NKWD. Rok później metropolita Augustin (Pētersons) zdecydował o przejściu Kościoła Łotewskiego pod jurysdykcję patriarchy Konstantynopola, czego Rosyjska Cerkiew Prawosławna nie uznała. 
Po II wojnie światowej Łotewski Kościół Prawosławny na nowo został wcielony do Rosyjskiego Kościoła Prawosławnego z zachowaniem dużej autonomii organizacyjnej. Władze odnosiły się jednak do niego podobnie nieprzychylnie jak do innych działających w ZSRR związków wyznaniowych, z wyjątkiem okresu pieriestrojki.
24 października 2019 r. władze łotewskie zarejestrowały Łotewski Autonomiczny Kościół Prawosławny, uznający zwierzchnictwo patriarchy Konstantynopola; Łotewski Kościół Prawosławny nie uznał tej struktury za kanoniczną.
8 września 2022 Sejm uchwalił ustawę, na mocy której Łotewski Kościół Prawosławny stał się niezależny od Rosyjskiego Kościoła Prawosławnego. 
Struktura.
Łotewski Kościół Prawosławny jest metropolią – jego zwierzchnik nosi każdorazowo tytuł "metropolity ryskiego i całej Łotwy". Dzieli się na dwie eparchie – ryską i dyneburską (ta ostatnia utworzona w 2013).
Ponadto na terenie Kościoła działają dwa monastery: monaster Trójcy Świętej i św. Sergiusza z Radoneża w Rydze (żeński) i monaster Świętego Ducha w Jēkabpilsie (męski); czynny jest też żeński skit Przemienienia Pańskiego w Jełgawie.

</doc>
<doc id="1642222" url="https://pl.wikipedia.org/wiki?curid=1642222" title="Kania (województwo świętokrzyskie)">
Kania (województwo świętokrzyskie)

Kania – osada w Polsce położona w województwie świętokrzyskim, w powiecie opatowskim, w gminie Opatów.
W latach 1975–1998 miejscowość położona była w województwie tarnobrzeskim.

</doc>
<doc id="1642223" url="https://pl.wikipedia.org/wiki?curid=1642223" title="Herb obwodu mińskiego">
Herb obwodu mińskiego

Herb obwodu mińskiego przedstawia na tarczy kroju francuskiego w polu złotym trzy błękitne faliste pasy. W narożniku tarczy herb Mińska. Po bokach tarczy złote gałęzie dębowe z liśćmi, przewinięte błękitną wstęgą. Na tarczy złota corona muralis o pięciu basztach. Nawiązuje do herbu guberni mińskiej Imperium Rosyjskiego, nadanego w 1878. Jedynie w narożniku dodano herb Mińska, koronę cesarską zastąpiono koroną murową, zostawiono dębowe gałęzie z wstęgą carskiego orderu św. Andrzeja.
Herb został przyjęty 22 listopada 2007 roku.

</doc>
<doc id="1642224" url="https://pl.wikipedia.org/wiki?curid=1642224" title="Pod Lasem (powiat opatowski)">
Pod Lasem (powiat opatowski)

Pod Lasem – osada położona w województwie świętokrzyskim, w powiecie opatowskim, w gminie Opatów.
W latach 1975–1998 miejscowość położona była w województwie tarnobrzeskim.

</doc>
<doc id="1642226" url="https://pl.wikipedia.org/wiki?curid=1642226" title="Zespół Cogana">
Zespół Cogana

Zespół Cogana – choroba przebiegająca z objawami śródmiąższowego zapalenia rogówki oraz zapaleniem błędnika o podłożu autoimmunologicznym.
Choroba została po raz pierwszy opisana w 1945 przez okulistę Davida Glendenning Cogana, jako nierzeżączkowe zapalenie rogówki z objawami błędnikowymi. W 1963 po raz pierwszy opisano atypową postać zespołu Cogana.
Przyczyna choroby jest nieznana, ale uważa się, że u jej podłoża leży nadmierna odpowiedź na czynniki zapalne, związane z zapaleniem naczyń.
Choroba występuje u młodych dorosłych. Rozpoczyna się światłowstrętem, łzawieniem i bólem oka. Objawy te są zależne od zapalenia rogówki. Następnie dołączają się szumy uszne, zawroty głowy i gwałtownie postępujące uszkodzenie słuchu. Objawy te są zależne od uszkodzenia błędnika. Opisywane są również przypadki, że objawy błędnikowe mogą wyprzedzać o kilka miesięcy objawy oczne, jak również mogą pojawić się nawet 2 lata po ich wystąpieniu. 
Z uwagi, że w patogenezie choroby bierze udział zapalenie naczyń, choroba często przebiega z bólami stawów (50%), zapaleniem stawów (16%), powiększeniem węzłów chłonnych (18%), zapaleniem aorty (10%), zapaleniem opłucnej (15%).
Leczenie polega na stosowaniu glikokortykosteroidów. W przypadkach przebiegających z objawami ocznymi leki stosuje się dospojówkowo, w przypadkach przebiegających z objawami ogólnymi leki stosuje się ogólnie. W tym drugim przypadku konieczne staje się też czasami stosowanie leków immunosupresyjnych, takich jak metotreksat, azatiopryna czy cyklofosfamid.

</doc>
<doc id="1642227" url="https://pl.wikipedia.org/wiki?curid=1642227" title="Ernst Reiter">
Ernst Reiter

Ernst Reiter (ur. 31 października 1962 w Ruhpolding) – niemiecki biathlonista reprezentujący RFN, dwukrotny medalista olimpijski i brązowy medalista mistrzostw świata.
Kariera.
Pierwszy sukces w karierze osiągnął w 1982 roku, kiedy podczas mistrzostw świata juniorów w Mińsku zdobył brązowy medal w sztafecie. Na rozgrywanych cztery lata później mistrzostwach świata juniorów w Falun w tej samej konkurencji był drugi.
W Pucharze Świata zadebiutował 11 lutego 1984 roku w Sarajewie, zajmując 22. miejsce w biegu indywidualnym. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 22 stycznia 1987 roku w Ruhpolding, kończąc bieg indywidualny na trzeciej pozycji. W zawodach tych wyprzedzili go jedynie Andriej Zienkow z ZSRR i kolejny reprezentant RFN - Fritz Fischer. W kolejnych startach jeszcze trzy razy stawał na podium: 28 stycznia 1988 roku w Ruhpolding wygrał bieg indywidualny, 21 stycznia 1989 roku w Borowcu zajął drugie miejsce w sprincie, a 16 marca 1989 roku w Steinkjer był trzeci w biegu indywidualnym. Najlepsze wyniki osiągnął w sezonie 1986/1987, kiedy zajął dziewiąte miejsce w klasyfikacji generalnej.
W 1984 roku wystartował na igrzyskach olimpijskich w Sarajewie, razem z Fritzem Fischerem, Walterem Pichlerem i Peterem Angererem zdobywając brązowy medal w sztafecie. Zajął tam także 22. miejsce w biegu indywidualnym. Na rozgrywanych cztery lata później igrzyskach w Calgary reprezentacja RFN w składzie: Ernst Reiter, Stefan Höck, Peter Angerer i Fritz Fischer zajęła drugie miejsce. W startach indywidualnych zajął 19. miejsce w sprincie i 29. miejsce w biegu indywidualnym. W sztafecie zdobył również brązowy medal podczas mistrzostw świata w Lake Placid w 1987 roku, startując z Fritzem Fischerem, Angererem i Herbertem Fritzenwengerem. Był też między innymi szósty w biegu indywidualnym na mistrzostwach świata w Ruhpolding w 1985 roku.
Dwukrotnie był mistrzem RFN w sprincie (1986 i 1989).

</doc>
<doc id="1642230" url="https://pl.wikipedia.org/wiki?curid=1642230" title="Przecinka (województwo świętokrzyskie)">
Przecinka (województwo świętokrzyskie)

Przecinka – osada w Polsce położona w województwie świętokrzyskim, w powiecie opatowskim, w gminie Opatów.
W latach 1975–1998 miejscowość położona była w województwie tarnobrzeskim.

</doc>
<doc id="1642232" url="https://pl.wikipedia.org/wiki?curid=1642232" title="Kłodzko Zagórze">
Kłodzko Zagórze

Kłodzko Zagórze – przystanek kolejowy, a dawniej stacja kolejowa w Kłodzku w województwie dolnośląskim.
W roku 2017 stacja obsługiwała 20–49 pasażerów na dobę.
Od 13 grudnia 2020 przystanek na żądanie
Lokalizacja.
Stacja kolejowa położona na linii kolejowej nr 309 z Kłodzka do Kudowy-Zdroju. Znajduje się w dzielnicy Zagórze, na niezelektryfikowanej trasie o znaczeniu lokalnym.
Historia.
W latach 70. XIX w. doprowadzono do Kłodzka linie kolejowe z Wrocławia, a następnie z Wałbrzycha. Później przystąpiono do planowania nowych odcinków, mających połączyć stolicę regionu z kurortami położonymi na zachodzie ówczesnego powiatu kłodzkiego. Pierwszy odcinek do Szczytnej wybudowano w latach 1886-1890. W tym czasie zdecydowano się postawić na terenie wsi Stary Wielisław dwie stacje kolejowe. Jedną z nich była stacja "Stary Wielisław Dolny" ("Nieder Altwilmsdorf"). Cieszyła się ona szczególnym powodzeniem wśród turystów, którzy uczynili z niej główny punkt wyjścia wycieczek na Czerwoniak i do Krosnowic. Stacja została uruchomiona 15 grudnia 1890 r. W następnych latach była kilkakrotnie modernizowana. Posiadała budynek stacyjny, nastawnie, magazyn towarowy, rampę załadunkową oraz wagę. W budynku stacyjnym znajdowały się: poczekalnia i kasa dla obsługi podróżnych.
Po II wojnie światowej i przejęciu ziemi kłodzkiej przez Polskę przemianowano stację na "Wielisław Dolny", a następnie na "Stary Wielisław Dolny". Po przyłączeniu fragmentu wsi w granice administracyjne Kłodzka w 1950 r. zmieniono nazwę stacji na "Kłodzko Zagórze".

</doc>
<doc id="1642238" url="https://pl.wikipedia.org/wiki?curid=1642238" title="Herbert Tichy">
Herbert Tichy

Herbert Tichy (ur. 1 czerwca 1912 w Wiedniu, zm. 26 września 1987 tamże) – austriacki wspinacz i pisarz.
W 1933 r. Tichy wyruszył w podróż do Indii. W 1935 r. wyruszył do Tybetu. Pracował jako geolog i dziennikarz w Chinach podczas II wojny światowej.
Dokonał pierwszego wejścia na Czo Oju 19 października 1954 r., razem z Seppem Jöchlerem i Pasang Dawą.

</doc>
<doc id="1642239" url="https://pl.wikipedia.org/wiki?curid=1642239" title="Maks Biro">
Maks Biro



</doc>
<doc id="1642240" url="https://pl.wikipedia.org/wiki?curid=1642240" title="Półwysep Valdés">
Półwysep Valdés

Półwysep Valdés () – półwysep w prowincji Chubut w Argentynie, nad Oceanem Atlantyckim. Zajmuje powierzchnię 3625 km². Mieści się na szerokości pomiędzy 42° 05' i 42° 53' S oraz na długości 63° 35' i 65° 04' W. Północną i zachodnią granicę stanowi Zatoka San Matías, zachodnią Zatoka San José, południową i południowo-zachodnią Zatoka Nuevo, natomiast wschodnią i południowo-wschodnią Atlantyk. Półwysep łączy się z kontynentem poprzez Przesmyk Ameghino, jego szerokość wynosi średnio 11 km, co sprawia, że obszar półwyspu przypomina wyspę.
Historia.
Półwysep został odkryty w 1779 roku przez hiszpańską ekspedycję Juana de la Piedry. Obszar ten otrzymał swoją nazwę na cześć hiszpańskiego ministra ds. morskich – Antonio Valdésa, który przyczynił się do powodzenia ekspedycji kierowanej przez Antonio Malaspinę. We wczesnym okresie kolonizacji Patagonii założone zostały osady w San Jose oraz La Candelaria. Głównym zajęciem kolonistów stała się hodowla bydła, ponadto ważne źródło dochodów stanowiły polowania na morskie ssaki (lwy morskie, foki). W latach 80. polowania w celach handlowych zostały zakazane, mimo tego szacuje się, że pierwotna populacja lwów morskich zmniejszyła się o prawie 2/3. W chwili obecnej, mimo że półwysep jest rezerwatem w 56 gospodarstwach hodowlanych utrzymuje się prawie 80 tys. owiec, które stanowią poważne zagrożenie dla tutejszego ekosystemu.
Przyroda.
Krajobrazowo Valdés przypomina równiny patagońskie, które miejscami są poprzerywane słonymi depresjami. Z północy na południe krzewiaste zarośla ustępują miejsca trawom, które porastają piaszczyste i niezasolone gleby. Średnia roczna opadów wynosi 246 mm. W okresie zimowym od 12 do 20 dni trwają ujemne temperatury. Luty jest najcieplejszym miesiącem. Amplituda temperatur sięga od 15 do 35 °C w lecie i od 0 do 15 °C w zimie. Wybrzeże ma charakter klifowy, występują tu zarówno plaże piaszczyste jak i kamieniste. Na wschodnim krańcu przy osadzie Caleta Valdés znajduje zatoka o długości 35 km. Jej kamieniste plaże są miejscem bytowania słoni morskich, fok a otaczające ją wody są zamieszkiwane przez wieloryby. W 1983 władze prowincji Chubut utworzyły tu rezerwat, w jego skład weszły także wody zatoki San Jose. W 1999 Valdés został wpisany na listę światowego dziedzictwa UNESCO, a w 2014 utworzono tu rezerwat biosfery.
Z ważniejszych gatunków występujących tu zwierząt można wymienić m.in.:
Turystyka.
Miasteczko Puerto Pirámide jest bazą wypraw, których celem jest obserwowanie wielorybów. Ponadto znajduje się tu hotel oraz kilka zajazdów oraz pole biwakowe wraz z infrastrukturą. Miejsca noclegowe znajdują się również w Punta Delgada.

</doc>
<doc id="1642241" url="https://pl.wikipedia.org/wiki?curid=1642241" title="Jürgen Wirth">
Jürgen Wirth

Jürgen Wirth (ur. 20 czerwca 1965 w Großbreitenbach) – niemiecki biathlonista reprezentujący NRD, dwukrotny medalista mistrzostw świata.
Kariera.
Pierwsze sukcesy w karierze osiągnął w 1983 roku, kiedy zdobył złoty medal w sztafecie i srebrny w biegu indywidualnym na mistrzostwach świata juniorów w Anterselvie. W Pucharze Świata zadebiutował 6 stycznia 1984 roku w Falun, gdzie zajął 11. miejsce w biegu indywidualnym. Tym samym już w debiucie zdobył pierwsze punkty. Nigdy nie stanął na podium indywidualnych zawodów tego cyklu, jednak kilkukrotnie stawał na podium w sztafecie, w tym trzykrotnie zwyciężał: 20 stycznia 1985 roku w Oberhofie, 7 marca 1986 roku w Lahti i 15 marca 1987 roku w Lillehammer. Najlepsze wyniki osiągnął w sezonie 1984/1985, kiedy zajął dziewiąte miejsce w klasyfikacji generalnej.
Na mistrzostwach świata w Oslo w 1986 roku wspólnie z Matthiasem Jacobem, Frankiem-Peterem Roetschem i André Sehmischem zdobył srebrny medal w sztafecie. Na tej samej imprezie był także osiemnasty w biegu indywidualnym i dwudziesty w sprincie. Podczas rozgrywanych rok później mistrzostw świata w Lake Placid reprezentacja NRD w tym samym składzie zwyciężyła w sztafecie. Brał też udział w igrzyskach olimpijskich w Calgary w 1988 roku, zajmując 16. miejsce w biegu indywidualnym oraz piąte w sztafecie.
Na mistrzostwach Niemiec zdobył siedem medali: dwa złote, trzy srebrne oraz dwa brązowe.
W marcu 2009 roku oświadczył, że on i inni członkowie reprezentacji przyjmowali niedozwolone środki dopingujące od ówczesnego trenera reprezentacji NRD - Franka Ullricha.
Osiągnięcia.
Puchar Świata.
Miejsca na podium chronologicznie.
Wirth nigdy nie stanął na podium indywidualnych zawodów PŚ.

</doc>
<doc id="1642244" url="https://pl.wikipedia.org/wiki?curid=1642244" title="Feldflieger-Abteilung 1">
Feldflieger-Abteilung 1

Feldflieger-Abteilung Nr. 1 – FFA 1 (Polowy oddział lotniczy nr 1) jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Pierwszy niemiecki oddział lotniczy utworzony w 1912 roku. W momencie utworzenia posiadał 4 samoloty 21 oficerów i 306 szeregowych. W momencie wybuchu I wojny światowej z dniem 1 sierpnia 1914 roku jako jednostka pomocnicza 2 Armii Cesarstwa Niemieckiego została przydzielono do większej jednostki Batalionu Lotniczego Nr.1 (Döbernitz).
Pierwszym dowódcą jednostki został kapitan Jasper von Oertzen
W początkowym okresie działalności jednostka była przydzielona do korpusu gwardii 2 Armii i stacjonowała na lotnisku Thirimont w okolicach Malmedy. Po zajęciu Belgii przez Niemcy jednostka została przeniesiona na lotnisko Cerfontaine, a później Crupilly.
W szeregach 2 Armii jednostka pozostawała do 12 listopada 1914 roku. Następnie na 8 dni została przydzielona do 6 Armii, a wkrótce do 4 Armii, w której dyspozycji przebywała do stycznia 1915 roku. Od marca do września 1915 roku walczyła na froncie wschodnim w Galicji. Jednostka stacjonowała w Jarosławiu w maju 1915 roku, Lubaczowie wrzesień 1915. Z Galicji została przeniesiona na front serbski(do grudnia 1915 roku), a później do Macedonii. Od maja 1916 roku powróciła na front zachodni w obręb działania 5 Armii i stacjonowała w Mouzay (Moza) na terytorium Francji
15 stycznia 1917 roku jednostka została przeformowana i zmieniona we "Fliegerabteilung 273 (Artillerie) (FA 273 A)".
W jednostce służyli m.in. Reinhold Jahnow, który był pierwszym oficerem Luftstreitkräfte, który rozbił się w czasie wojny (12 sierpnia 1914), Ernst von Bornstedt, który zginął pod Bieczem 7 maja 1915 roku, Carl Holler, Fritz Jacobsen, Max von Müller.

</doc>
<doc id="1642245" url="https://pl.wikipedia.org/wiki?curid=1642245" title="Irina Ionescu">
Irina Ionescu

Irina Ionescu (z domu Brandis, ur. 9 sierpnia 1973) – rumuńska szachistka, do 1992 r. reprezentantka Związku Radzieckiego, w 1992 i 1993 – Mołdawii, arcymistrzyni od 2001 roku. W czasie swojej kariery występowała również pod nazwiskiem Ionescu-Brandis.
Kariera szachowa.
Od połowy lat 90. XX wieku należała do czołówki rumuńskich szachistek. Wielokrotnie startowała w finałach indywidualnych mistrzostw Rumunii, największy sukces odnosząc w 2002 r., kiedy to zdobyła złoty medal. Oprócz tego, w latach 1996 i 1997 dwukrotnie zdobyła medale srebrne. Była również reprezentantką kraju na szachowej olimpiadzie (Stambuł 2000) oraz dwukrotnie na drużynowych mistrzostwach Europy (León 2001, Płowdiw 2003), w 2001 r. zdobywając brązowy medal za indywidualny wynik na III szachownicy.
Do sukcesów Iriny Ionescu w turniejach międzynarodowych należą m.in. dwukrotnie I m. w Bukareszcie (1997, 2000) oraz dwukrotnie II m. w tym mieście (1994, 1998; w obu przypadkach za Anną Zatonskih), dz. II m. w Belfort (2002, za Natašą Bojković, wspólnie z Marią Leconte) oraz dz. II m. w Wracy (2007, otwarte mistrzostwa Bułgarii, za Pawliną Czilingirową, wspólnie z Angelą Dragomirescu).
Najwyższy ranking w karierze osiągnęła 1 kwietnia 2003 r., z wynikiem 2366 punktów zajmowała wówczas 4. miejsce wśród rumuńskich szachistek.

</doc>
<doc id="1642247" url="https://pl.wikipedia.org/wiki?curid=1642247" title="Irina Ionescu-Brandis">
Irina Ionescu-Brandis



</doc>
<doc id="1642248" url="https://pl.wikipedia.org/wiki?curid=1642248" title="Feldflieger-Abteilung 2">
Feldflieger-Abteilung 2

Feldflieger-Abteilung Nr. 2 – FFA 2 jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku jako jednostka pomocnicza 2 Armii Cesarstwa Niemieckiego została przydzielono do większej jednostki Batalionu Lotniczego Nr.4 (Metz).
Pierwszym dowódcą jednostki został kapitan Eugen Kirch. W początkowym okresie działalności jednostka była przydzielona do XVI Korpusu 5 Armii i stacjonowała na lotnisku w twierdzy Metz.
30 listopada 1916 roku jednostka została przeformowana i zmieniona we "Fliegerabteilung 260 Lb (Artillerie) (FA A 260 Lb)".
W jednostce służyli m.in. Walter Kypke, Heinrich Arntzen, Busso von Alvensleben, Eduard Ritter von Schleich.

</doc>
<doc id="1642250" url="https://pl.wikipedia.org/wiki?curid=1642250" title="Feldflieger-Abteilung 3">
Feldflieger-Abteilung 3

Feldflieger-Abteilung Nr. 3 – FFA 3 jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku jako jednostka pomocnicza 2 Armii Cesarstwa Niemieckiego została przydzielono do większej jednostki 1 Kompanii Batalionu Lotniczego Nr.4 (Metz).
Pierwszym dowódcą jednostki został kapitan Genée. W początkowym okresie działalności jednostka była przydzielona do XV Korpusu 7 Armii i stacjonowała na lotnisku w twierdzy Strasburgu.
Poz zajęciu Belgii przez wojska Cesarstwa Niemieckiego jednostka została przeniesiona do Cou-cou w 1915 roku oraz do Menin w 1916.
11 stycznia 1917 roku jednostka została przeformowana i zmieniona we "Fliegerabteilung 3 Lb (FA 3 Lb [Lichtbild])".
W jednostce służyli m.in. Hans Roser, Ernst Hess, Eberhard von Holtz, Robert von Greim, Hans Kirschstein.

</doc>
<doc id="1642252" url="https://pl.wikipedia.org/wiki?curid=1642252" title="Louis Lachenal">
Louis Lachenal

Louis Lachenal (ur. 17 lipca 1921 w Annecy, zm. 25 listopada 1955) – francuski narciarz, alpinista i himalaista.
Wraz z Maurice'em Herzogiem jako pierwszy wspiął się na ośmiotysięcznik. 3 czerwca 1950 zdobyli Annapurnę w Nepalu. Przed tym osiągnięciem w 1947 wraz z Lionelem Terrayem dokonał drugiego przejścia północnej ściany Eigeru. Zginął podczas zjazdu na Vallée Blanche, wpadając do 25-metrowej szczeliny w lodowcu. Podobnie jak jego przyjaciel z wypraw górskich Lionel Terray jest pochowany na cmentarzu w Chamonix.

</doc>
<doc id="1642255" url="https://pl.wikipedia.org/wiki?curid=1642255" title="You Can Dance - Po prostu tańcz (IV edycja)">
You Can Dance - Po prostu tańcz (IV edycja)



</doc>
<doc id="1642256" url="https://pl.wikipedia.org/wiki?curid=1642256" title="Feldflieger-Abteilung 13">
Feldflieger-Abteilung 13

Feldflieger-Abteilung Nr. 13 – FFA 13 jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku jako jednostka pomocnicza 4 Armii Cesarstwa Niemieckiego została przydzielono do 1 kompanii większej jednostki Batalionu Lotniczego Nr.2 (Posen).
Pierwszym dowódcą jednostki został kapitan Alfred Streccius.
11 stycznia 1917 roku jednostka została przeformowana i zmieniona we Fliegerabteilung 13 (FA 13).
W jednostce służyli m.in. Oswald Boelcke, Hans-Karl Müller.

</doc>
<doc id="1642262" url="https://pl.wikipedia.org/wiki?curid=1642262" title="Feldflieger-Abteilung 27">
Feldflieger-Abteilung 27

Feldflieger-Abteilung Nr. 27 – FFA 27 jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku jako jednostka pomocnicza 4 Armii Cesarstwa Niemieckiego została przydzielono do większej jednostki Batalionu Lotniczego Nr.3 (Darmstadt).
Pierwszym dowódcą jednostki został porucznik Alfred Keller
W początkowym okresie działalności jednostka była przydzielona do XVIII Korpusu Armijnego Cesarstwa Niemieckiego należącego do 4 Armii i stacjonowała na lotnisku Conz.
31 października 1916 roku jednostka została przeformowana i zmieniona we "Fliegerabteilung 266 (Artillerie) (FA 266 A)".
W jednostce służyli m.in. Fritz Otto Bernert,

</doc>
<doc id="1642267" url="https://pl.wikipedia.org/wiki?curid=1642267" title="Muza S.A.">
Muza S.A.



</doc>
<doc id="1642270" url="https://pl.wikipedia.org/wiki?curid=1642270" title="Allan Rex Sandage">
Allan Rex Sandage

Allan Rex Sandage (ur. 18 czerwca 1926 w Iowa City, zm. 13 listopada 2010 w San Gabriel) – amerykański astronom. Jako pierwszy obliczył z dużą dokładnością stałą Hubble’a i wiek Wszechświata.
Życiorys.
Studiował na Uniwersytecie w Illinois i California Institute of Technology. Był studentem Waltera Baadego. Od 1952 zatrudniony w obserwatorium astronomicznym Mount Wilson Observatory. Współpracował z Gustavem Andreasem Tammannem. Zajmował się teorią ewolucji gwiazd, prawem Hubble’a. Prowadził badania z zakresu kosmologii, fotometrii gwiazd i galaktyk. Jest współautorem atlasów galaktyk ("Hubble Atlas of Galaxies", "Shapley Ames Katalog").
27 kwietnia 1973 odkrył planetoidę (96155) 1973 HA. Odkrył także komety nieokresowe C/1972 L1 (Sandage) i C/1973 N1 (Sandage).

</doc>
<doc id="1642273" url="https://pl.wikipedia.org/wiki?curid=1642273" title="NWO">
NWO



</doc>
<doc id="1642276" url="https://pl.wikipedia.org/wiki?curid=1642276" title="Henricus Glareanus">
Henricus Glareanus

Henricus Glareanus (Heinrich Loriti, Heinrich Loris, Loritti, Loretti, ur. 28 lutego lub 2 czerwca 1488 w Mollis w Szwajcarii, zm. 27/28 marca 1563 we Fryburgu Bryzgowijskim) – szwajcarski humanista, historyk, muzyk i poeta.
Życiorys.
Jego łacińskie nazwisko pochodzi od kantonu Glarus, gdzie się urodził. Po nauce w Bernie i w Rottweil u Michaela Rubellusa, studiował w Wiedniu i Kolonii. W 1512 otrzymał honorowy tytuł "poeta laureatus".
Działając publicznie poparł znanego hebraistę – Johannesa Reuchlina w konflikcie z dominikanami z Kolonii (w słynnym sporze humanistów ze scholastykami). Często się przeprowadzał, w 1514 osiedlił się w Bazylei, trzy lata później wyjechał do Paryża, a w 1522 wrócił do Bazylei. Utrzymywał kontakty z Lutrem i Erazmem z Rotterdamu. Stopniowo stawał się zwolennikiem reformacji.
Ostatecznie osiadł we Fryburgu Bryzgowijskim. Tam od 1527 do emerytury w 1560 uczył geografii, historii i poetyki. Oprócz poezji (poemat "Helvetiae descriptio" z 1514), pisał traktaty filologiczne i muzyczne. Znaczącym wkładem w teorię muzyki był jego "Dodekachordon" z 1547. Publikował także dzieła klasyków starożytnych (Tytusa Liwiusza, Boecjusza). Zmarł w wieku 75 lat.
W 2007 ufundowano nagrodę jego imienia.

</doc>
<doc id="1642278" url="https://pl.wikipedia.org/wiki?curid=1642278" title="Leokadija Diržinskaitė-Piliušenko">
Leokadija Diržinskaitė-Piliušenko

Leokadija Diržinskaitė-Piliušenko (ur. 20 stycznia 1921 w Ančlaukys w rejonie wyłkowyskim, zm. 2008 w Wilnie) – litewska działaczka partyjna i państwowa, minister spraw zagranicznych w latach 1961–1976 oraz wiceprzewodnicząca Prezydium Rady Najwyższej Litewskiej SRR (1976–1985). 
Życiorys.
W czasie pierwszej okupacji radzieckiej (1940–1941) pracowała jako sekretarz lokalnego komitetu wykonawczego. W latach 1941–1951 zatrudniona w litewskim Komsomole. W 1950 przystąpiła do KPZR. Rok później ukończyła studia w Wyższej Szkole Partyjnej przy KC KPZR w Moskwie. W 1951 objęła funkcję instruktorki szawelskiego komitetu obwodowego KPL. Dwa lata później została sekretarzem Komitetu Miejskiego KPL w Szawlach – później pełniła obowiązki I sekretarza. W 1960 mianowano ją zastępczynią premiera Litewskiej SRR. Rok później objęła tekę ministra spraw zagranicznych, którą piastowała do 1976. W 1962 zasiadła po raz pierwszy w ławach Rady Najwyższej ZSRR – mandat sprawowała do 1966. W 1976 została wiceprzewodniczącą Prezydium Rady Najwyższej Litewskiej SRR (do 1985). 

</doc>
<doc id="1642279" url="https://pl.wikipedia.org/wiki?curid=1642279" title="Pogórze Styryjskie">
Pogórze Styryjskie

Pogórze Styryjskie (437; niem. "Steirisches Hügelland") – region fizycznogeograficzny w południowo-wschodniej Austrii (wschodnia Styria i południowy Burgenland), wchodzący w skład alpejskiego systemu górskiego.
Pogórze Styryjskie leży w obniżeniu tektonicznym powstałym w orogenezie alpejskiej, leżącym u stóp Alp i genetycznie z nimi związanym. Jego charakter jest więc analogiczny do charakteru jednostek stanowiących południowe i północne przedgórze Alp. Zgodnie z tym geografia austriacka wydziela Pogórze Styryjskie (łącząc je przy tym z austriacką częścią Kotliny Panońskiej) jako odrębny region – Południowo-Wschodnie Przedgórze Alp ("Südöstliches Alpenvorland"). W regionalizacji fizycznogeograficznej według UKD Pogórze Styryjskie jest natomiast włączone do Alp jako podprowincja.
Na zachodzie Pogórze Styryjskie graniczy z Alpami Noryckimi, na północy – z Alpami Styryjskimi i ich przedłużeniem – Wzgórzami Kőszeg. Na wschodzie opada w Małą Nizinę Węgierską i przechodzi w Wysoczyzny Zadunajskie. Na południu granicą są pasmo górskie Kozjak i łańcuch wzgórz Slovenske gorice.
Pogórze Styryjskie ma kształt nieregularnego pięciokąta o wymiarach w przybliżeniu 70 na 80 km. Dzieli się na kilka mniejszych części:
Pogórze Styryjskie powstało wskutek zasypania niecki tektonicznej przez osady z rzek spływających z Alp do Kotliny Panońskiej. Ma obecnie charakter pagórkowatej lub falistej wyżyny o szerokich i łagodnych dolinach. Klimat Pogórza Styryjskiego jest kontynentalny w odmianie panońskiej, roczna suma opadów wynosi około 900 mm. Pogórze jest zajęte pod intensywne rolnictwo – uprawę zbóż, sadownictwo i warzywnictwo, a w wyższych partiach – pod winnice, które zajmują około 40% powierzchni użytków rolnych. Obok upraw rolnych występują rozległe lasy mieszane.
Z bogactw naturalnych na Pogórzu Styryjskim występuje przede wszystkim węgiel brunatny, który był ongiś podstawą rozwoju największego miasta regionu – Grazu. Oprócz tego występują źródła termalne i mineralne.
Pogórze Styryjskie jest gęsto zaludnione, ale jedynym większym miastem jest Graz (255 tys. mieszkańców, drugie co do wielkości miasto Austrii).

</doc>
<doc id="1642281" url="https://pl.wikipedia.org/wiki?curid=1642281" title="Roberta Brunet">
Roberta Brunet

Roberta Brunet (ur. 20 maja 1965 w Aoście) – włoska biegaczka długodystansowa.
Specjalistka od biegu na 5000 metrów. Brązowa medalistka olimpijska z Atlanty w biegu na tym dystansie. Rok później wywalczyła srebrny medal mistrzostw świata. Trzynastokrotna mistrzyni swojego kraju. Dwukrotna złota medalistka igrzysk śródziemnomorskich (Ateny 1991 – Bieg na 3000 m i Bari 1997 – Bieg na 5000 m). Reprezentantka kraju w pucharze Europy. W 2000 roku ostatecznie zrezygnowała z wyczynowego uprawiania sportu.

</doc>
<doc id="1642285" url="https://pl.wikipedia.org/wiki?curid=1642285" title="Stick To The Status Quo">
Stick To The Status Quo



</doc>
<doc id="1642286" url="https://pl.wikipedia.org/wiki?curid=1642286" title="Tatjana Michniova">
Tatjana Michniova

Tatjana Michniova (ur. 18 sierpnia 1948 w Wilnie) – litewska działaczka społeczna i polityczna rosyjskiego pochodzenia, dyrektor Muzeum Literackiego im. Aleksandra Puszkina w Wilnie.
Życiorys.
W 1976 ukończyła filologię rosyjską na Wileńskim Uniwersytecie Państwowym.
Obecnie pełni funkcję dyrektora Muzeum Literackiego im. Aleksandra Puszkina w Wilnie (Literatūrinis A. Puškino muziejus). Jest przewodniczącą Funduszu na Rzecz Kultury Litewskich Rosjan (Lietuvos rusų kultūros fondas) oraz Rady Koordynacyjnej Rosyjskich Organizacji Społecznych na Litwie (Lietuvos rusų visuomeninių organizacijų koordinacinė taryba).
W wyborach parlamentarnych 2008 roku kandydowała bez powodzenia z listy krajowej Litewskiego Związku Rosjan. W 2009 została mianowana społecznym konsultantem premiera Andriusa Kubiliusa ds. mniejszości narodowych.
Odznaczona m.in. Krzyżem Oficerskim Orderu Wielkiego Księcia Giedymina.

</doc>
<doc id="1642287" url="https://pl.wikipedia.org/wiki?curid=1642287" title="When There Was Me And You">
When There Was Me And You



</doc>
<doc id="1642289" url="https://pl.wikipedia.org/wiki?curid=1642289" title="Oddział Armii Krajowej „Wiklina”">
Oddział Armii Krajowej „Wiklina”

Oddział „Wiklina” AK – oddział partyzancki Okręgu Lublin AK.
Historia.
W okupowanej przez Niemców Polsce pojawiły się ok. 1940 roku specjalne grupy bojowe przeznaczone do bezpośrednich akcji zbrojnych, znane powszechnie pod nazwą Kedywu. Dowódcą naczelnym Kedywu w kraju był gen. Emil Fieldorf „Nil”. Na Zamojszczyźnie powyższe oddziały początkowo przyjęły miano oddziałów szturmowych, a od sierpnia 1941 r. Oddziałów Dywersji Bojowej. Pod koniec 1941 r. w obwodzie zamojskim funkcjonowało siedem plutonów dywersji bojowej:
Wspomniany siódmy pluton, zorganizowany w rejonie gminy Kotlice, początkowo przyjął kryptonim „Orlik”, zmieniony po wsypie „Wismana”/”Rusta” na kryptonim „Wiklina”. Pierwsze litery kryptonimów odpowiadały pierwszym literom stron świata, licząc od Zamościa, w których te plutony były usytuowane, a więc „Orlik” od niemieckiego słowa „Osten” – wschód, a „Wiklina” od polskiego słowa wschód.
Pluton „Orlik” – „Wiklina” był związany ściśle z wioskami Kotlice, Honiatycze, Kazimierówka, Kolonia Dub i okolicznymi przysiółkami. Wchodziły one w skład gmin Kotlice i Tyszowce powiat Zamość.
W czerwcu 1940 ukrywający się na terenach mjr Antoni Dulęba skontaktował kpr. pchr. Wacława Kliszcza z dowództwem ZWZ Obwodu Tomaszów Lubelski, które powierzyło mu utworzenie na tym terenie plutonu szturmowego o kryptonimie „Orlik”. Dowódcą plutonu został kpr. pchr. Wacław Kliszcz „Wicher”, zastępcą d-cy plutonu kpr. Edmund Płoński „Lis”, zaś dowódcami poszczególnych sekcji zostali mianowani: kpr. Józef Kaczoruk „Kiwi” (Kazimierówka), kpr. Alfred Thor „Albin” (Kolonia Dub i Kotlice), plut. Ignacy Bajwoluk „Tur” (Honiatycze).
Dowódcom sekcji nakazano przyjmować do swoich drużyn tylko ludzi pewnych, karnych, zdecydowanych na wszystko. Do sekcji należało wciągać po parę osób, gdyż dowództwu nie zależało na liczbie, lecz jakości członków, których obowiązywać miała ścisła konspiracja. W rezultacie skład pierwotnych sekcji przedstawiał się następująco:
W tym czasie, kiedy tworzył się pluton szturmowy, na tym terenie działała wydzielona komórka bojówki. Głównym jej zadaniem było rejestrowanie chłopów zdolnych do noszenia broni, którzy w przypadku wybuchu powstania zbrojnego na Lubelszczyźnie ruszyliby do boju. Działał w niej jedynie aktyw bojówki, który między innymi otrzymał rozkaz pomagania plutonowi szturmowemu, jeśli zajdzie potrzeba.
Nowo powstały pluton szturmowy „Orlik” był słabo uzbrojony. Brak było broni, amunicji i materiałów wybuchowych, ponadto odczuwało się braki w wyszkoleniu żołnierzy, którzy znaleźli się w zupełnie innych warunkach, niż w regularnym wojsku. Należało również zorganizować sprawną łączność, służbę wywiadowczą oraz służbę informacyjną. Poza tym obowiązywało przestrzeganie ścisłej konspiracji, gdyż poza najeźdźcą trzeba było wzmóc czujność przed ludnością ukraińską, która w Honiatyczach stanowiła 1/3 mieszkańców wioski.
Z tego powodu rok 1940 poświęcono gromadzeniu broni. Zwożono ją głównie z miejsc, w których wojsko polskie przed kapitulacją zakopywało swoje uzbrojenie. Za niektórą trzeba było płacić horrendalne kwoty, jak na przykład za karabin maszynowy oddawało się parę koni.
W opuszczonej cegielni koło Kolonii Dub zainstalowano aparat radiowy i z nasłuchu zapisywano interesujące wiadomości z frontu, kraju i ze świata. Dostarczano je do powielenia na poczcie w Kotlicach. Wydrukowane gazetki przekazywano do dowódców sekcji do rozpowszechniania.
W tym okresie dowódca „Wicher” zorganizował łączność z obwodem oraz sąsiednimi plutonami szturmowymi, jak również komórkę wywiadowczą.
W 1941 nadszedł upragniony czas na akcje ćwiczebne i dywersyjne. Początkowo były one sporadyczne i nieśmiałe. Ograniczały się do przeprowadzania przez „Wichra” niespodziewanych, nocnych zbiórek i ćwiczeń, przy zachowaniu szczególnej ostrożności przed „granatową” policją, która kwaterowała w Kotlicach oraz przed szpiclami, których Niemcy wysyłali w teren. Szkolenie to pozwalało członkom dywersji przyzwyczaić się do wychodzenia na zewnątrz z bronią, oswajania się z niezapowiedzianymi marszami i współdziałania z towarzyszami broni.
Na wiosnę 1941 rozpoczął się na terenie „Orlika” tajemniczy ruch wojsk niemieckich. W tempie przyspieszonym budowano lotnisko polowe w pobliżu Kolonii Dub. Wreszcie w połowie czerwca na ukończone lotnisko zaczęły zlatywać samoloty. Poza tym na szosach prowadzących na wschód pojawiły się większe ilości pojazdów wojskowych (do granicy z Sowietami było ok. 20 km).
Mniej więcej w tym okresie zaszła konieczność wykonania wyroków na kilku zdrajcach, którzy mieli na sumieniu śmierć Polaków podczas kampanii wrześniowej. Wyrok ten wykonywali dowódcy Oddziałów Szturmowych obwodu zamojskiego, doborowa trójka: „Rust”, „Jemioła” (Jan Turowski), i „Wenda” (Stanisław Gumowski). Do pomocy wyznaczono paru żołnierzy z „Orlika”. W wyniku akcji dwóch zdrajców zostało rannych, jednak po dojściu do zdrowia opuścili teren.
Ponieważ stan broni na to pozwalał, pluton „Orlik” przyjął w 1941 roku ośmiu nowych żołnierzy, w tym brata „Tułacza” – Ryszarda Hryniewieckiego „Boksera”. Pod koniec roku stan plutonu wynosił 25 ludzi.
22 czerwca 1941 r. Niemcy w realizując Plan Barbarossa rozpoczęli działania wojenne, tym razem skierowane przeciwko ZSRR. Front coraz bardziej oddalał się od Bugu.
W pobliżu plutonu „Orlik” zakwaterował dowódca zamojskich oddziałów szturmowych „Rust” wraz z „Wendą”. Pluton „Orlik” otrzymał zadanie łączności w/w dowódców z pozostałymi plutonami szturmowymi z obwodu Zamość.
Na początku grudnia 1941 roku „Rust”, „Wenda” i „Kropka” (Józef Zalejski) wyjechali do Warszawy. Niestety nie był im pisany powrót w tym składzie.
Zamojszczyznę dotknęła nowa plaga, otóż okupant niemiecki z całą energią przygotowywał się do spełnienia programu Hitlera wyrażanego w książce „Mein Kampf”, to jest zdobywania „przestrzeni życiowej” na wschodzie. W myśl założeń Hitlera, mieszkańcy ziem, które staną się zdobyczą Niemiec, będą musieli opuścić swe terytoria, a ich miejsca zajmą volksdeutsche i reichsdeutsche sprowadzeni z różnych stron Europy (krajów bałtyckich, Besarabii, Rumunii, Jugosławii i innych). Po zajęciu ziem polskich Hitler mianował Himmlera (szefa Gestapo) komisarzem Rzeszy do spraw wzmocnienia niemczyzny. Himmler wytypował Zamojszczyznę jako obszar eksperymentalny wysiedlania ludności polskiej w ramach generalnego planu wschodniego.
Aby przyspieszyć akcję germanizacyjną, Niemcy sprowadzili na tereny zamieszkane przez gospodarzy o niemieckim brzmieniu nazwiska, nauczycieli niemieckich i przedszkolanki i zakładali tam szkoły oraz „kindergarteny”.
Sytuacja stała się niebezpieczna, gdyż dość dużo mieszkańców o niemieckim brzmieniu nazwisk poczęło ze strachu podpisywać volkslisty. Początkowo ta akcja była prowadzona na ogół dobrowolnie, bez przymusu. Ludzie, którzy odmówili przyjęcia obywatelstwa niemieckiego, musieli liczyć się z pogorszeniem warunków materialnych. Później Niemcy zaczęli stosować wobec oponentów przemoc fizyczną, łącznie z utratą życia.
W ramach walk z akcją zniemczania terenu, pluton Armii Krajowej „Orlik” otrzymał zadanie zlikwidowania szkoły niemieckiej w Antoniówce koło Komarowa. Akcja ta została przeprowadzona 19 kwietnia 1942. Oddział „Orlika” wtargnął do szkoły, w której odbywało się spotkanie volksdeutschów. Po krótkim starciu żołnierze polscy, wyciągali ukrywających się volksdeutschów, którym wlepiono należną partię batów. Polacy zdobyli jeden karabin i pas z amunicją. Podczas akcji zostało rannych 4 Niemców. Następnego dnia wywiad doniósł, że niemiecki nauczyciel opuścił wioskę.
Tymczasem „Rust” ze swą paczką zupełnie niepotrzebnie wplątali się w awanturę w warszawskim lokalu nur fur Deutsche. Doszło do wymiany strzałów z niemieckimi lotnikami, w wyniku, czego zginęło trzech Niemców. Szturmowcom udało się opuścić lokal. Przeprowadzającym śledztwo gestapowcom udało się jednak odnaleźć rikszarzy, którzy odwozili nocą Polaków i w ten sposób sprawców zajścia wkrótce aresztowano. Na śledztwie „Rust” przyznał się, że jest działaczem podziemnym. Wkrótce nadeszły wiadomości o aresztowaniach wśród znajomych „Rusta” w Warszawie i Zamojszczyźnie (około 30 osób).
Ponieważ zaistniała obawa, że „Rust” mógł dostarczyć gestapowcom listę członków „Orlika”, zmieniono kryptonim plutonu na „Wiklina”, również niektórzy szturmowcy zmienili pseudonimy, jak np. „Wicher” na „Bogdan”, „Kiwi” na „Ryszard”, „Albin” na „Zych”. Okazało się jednak, że „Rust” nie zdemaskował plutonu „Orlik”, ponieważ na tym terenie mieszkała jego żona „Magda” (nie chciał jej narażać na zemstę konspiratorów).
W połowie 1942 roku wywiadowi Armii Krajowej udało się zdobyć plan wysiedlenia Zamojszczyzny, dzięki czemu społeczeństwo polskie zostało poinformowane o zamiarach Niemców. Akcja wysiedleń rozpoczęła się w nocy z 27 na 28 listopada 1942. Od tej daty oddziały SS i żandarmerii każdego dnia otaczały kilka wiosek i przystępowały do tragicznej akcji. Budzono przerażoną ludność, kazano ubierać się i gromadzić na wyznaczonym placu. Każdy mógł zabrać ze sobą jedynie podręczny bagaż. Na placu następowała pierwsza segregacja. Nieliczna część mieszkańców pozostawała we wsi w charakterze siły roboczej u nowych, nasiedlonych właścicieli. Resztę wywożono do pojenieckich baraków koło Zamościa. Do opustoszałych domostw, które nie zdążyły jeszcze zatracić śladów swych gospodarzy przywożono innymi drogami nasiedleńców volksdeutschów.
O nowych zbrodniach niemieckich została zaalarmowana cała Polska. Pierwszego dnia okupant zaskoczył ludność osady Skierbieszów i sporo jej mieszkańców wywiózł „za druty”, jednak w następnych dniach Polacy mieli się na baczności nie dali zaskoczyć się, wcześniej opuszczając swe domostwa. Niemniej sporo ludności odtransportowano do punktu zbornego w Zamościu, przeważnie kobiety z dziećmi oraz starców. W barakach następowała dalsza segregacja. Wytypowano ludzi na wyjazd do Niemiec na roboty, a część skierowano do obozów koncentracyjnych. Najgorsze było odbieranie matkom dzieci (od lat dwóch do dwunastu). Załadowywano je do wagonów i wraz ze starcami wywożono w nieznane, później okazało się, że w okolice Siedlec. Wiele dzieci zmarło podczas transportu, gdyż panowały wtedy mrozy.
Do marca 1943 wysiedlono Polaków ze 116 wsi Zamojszczyzny. Potem nastąpiła przerwa na pewien czas, ale już w lecie 1943 roku, Niemcy pod pretekstem „zwalczania band” wznowili na szeroką skalę akcję pacyfikacyjno-wysiedleńczą „Wehrwolf”. W czasie tej akcji strzelano do ludzi, palono domy, wrzucając do nich mieszkańców, a nawet rzucano bomby i ostrzeliwano z samolotów uciekającą ludność(w Sochach). W lecie 1943 wysiedlono 171 wiosek. Łącznie od listopada do sierpnia 1943 r. Niemcy wysiedlili 297 wsi i około 110 tys. mieszkańców, co stanowiło 31% liczby Polaków zamieszkałych na Zamojszczyźnie.
Tragiczne wysiedlenia zmobilizowały oddziały dywersyjne i partyzanckie. Zamojszczyzna stała się polem bitwy, prowadząc walki na wszystkich frontach i w różnych formach do końca okupacji.
Oddziały polskie przystąpiły do niszczenia i palenia wsi z nasiedlonymi kolonistami niemieckimi, mnożyły się akcje dywersyjne na linie kolejowe, mosty, drogi, wieże ciśnień, utrudniając okupantowi dostawy sprzętu zbrojeniowego na front wschodni. Niszczenie tartaków, zakładów przemysłowych, mleczarni doprowadziło do zachwiania podstaw gospodarki niemieckiej na Zamojszczyźnie.
Podczas trwającej akcji wysiedleńczej, pod koniec 1942 roku został aresztowany pierwszy dowódca oddziału AK „Orlik” – „Wiklina” pchr. Wacław Kliszcz „Wicher”-”Bogdan”. W Zamościu poznał go jego dawny kolega gimnazjalny Edmund Kleidl, który był tajnym współpracownikiem Gestapo. Twardy szturmowiec wypierał się tego, że pracował w konspiracji. Po paru miesiącach „badań” gestapowcy musieli uwierzyć w jego „niewinność”, z tym, że na wszelki wypadek wysłali go do obozu koncentracyjnego w Niemczech, gdzie do końca wojny przebywał.
Stanowisko d-cy plutonu AK „Wiklina” objął zastępca „Bogdana”, Edmund Płoński „Lis”, jednak nie mógł sobie dać rady z „rozpuszczonymi” żołnierzami z Kotlic, którzy musieli opuścić wysiedloną w grudniu 1942 r. swoją wioskę i osiedlić się w Honiatyczach, względnie w Kazimierówce. Swym zachowaniem dawali zły przykład swoim miejscowym kolegom. W tym czasie pluton „Wiklina” wizytował „Norbert” (Jan Turowski dowódca obwodu AK Zamość). Uderzył go panujący chaos i rozluźnienie dyscypliny. Stan moralny żołnierzy pozostawiał wiele do życzenia. Wobec tej sytuacji „Norbert” mianował rozkazem z dnia 15 stycznia 1943 r. dowódcą plutonu „Ryszarda”, a jego zastępcą „Lisa”, który jednocześnie pełnił funkcję dowódcy drużyny honiatyckiej. Dowódcami drużyn z Kazimierówki zostali „Brzost” oraz „Jastrząb”.
Ze względu na znaczną odległość do sąsiedniego plutonu (ok. 20 km), „Norbert” pozostawił plutonowi „Wiklina” dużo samodzielności w akcjach. Stan „Wikliny” po przeprowadzonej reorganizacji wynosił 30 ludzi. Drużyny miały pełne uzbrojenie bojowe przedwojennych polskich drużyn – każda z nich posiadała broń maszynową (rkm względnie lkm) oraz karabiny i granaty. „Ryszard” szybko opanował sytuację w plutonie, uchwycił w karby grupę kotlicką, wcieliwszy ją do drużyn z Kazimierówki, był wrogiem rozpijania się, a od żołnierzy i dowódców wymagał dyscypliny. To nie przeszkadzało, że był koleżeński i troszczył się o każdego żołnierza. Nie chcąc być gołosłownym „Ryszard” już w tydzień po swojej nominacji poprowadził pluton „Wiklina” na akcję odwetową na nasiedloną wioskę Cieszyn, współdziałając z dwoma plutonami z powiatu hrubieszowskiego, paląc doszczętnie wioskę i likwidując co najmniej 150 Niemców. Całą akcją odwetową kierował por. „Góral” (Franciszek Krakiewicz).
Odtąd oddział AK „Wiklina” staczał wiele bitew, potyczek i akcji. W roku 1944 trzeba było bronić polskich wiosek przed oddziałami UPA, które napływały z Wołynia, a więc podziemne polskie wojsko walczyło jednocześnie z dwoma wrogami.
Po przejściu frontu niemiecko-sowieckiego w lipcu 1944, kompania AK „Wiklina” została rozbrojona w Zamościu przez wojsko radzieckie.
Kalendarium ważniejszych walk i akcji oddziału.
począwszy od nocy sylwestrowej 1942/43 do października 1944 roku:
Na koniec operacji wojennych Kompania AK „Wiklina: liczyła 255 żołnierzy skupionych w sześciu plutonach.

</doc>
<doc id="1642291" url="https://pl.wikipedia.org/wiki?curid=1642291" title="Pedro Moriana Piña">
Pedro Moriana Piña

Pedro Moriana Piña (ur. 23 października 1978) – hiszpański strongman.
 w 2005 r.
Mieszka w miasteczku Casariche, w prowincji Sewilla.
Wymiary

</doc>
<doc id="1642300" url="https://pl.wikipedia.org/wiki?curid=1642300" title="Bop To The Top">
Bop To The Top



</doc>
<doc id="1642305" url="https://pl.wikipedia.org/wiki?curid=1642305" title="Royce Gracie">
Royce Gracie

Royce Gracie (ur. 12 grudnia 1966 w Rio de Janeiro) – brazylijski zawodnik brazylijskiego jiu-jitsu (7 dan) oraz mieszanych sztuk walki (MMA), członek rodziny
Gracie. Trzykrotny zwycięzca turniejów Ultimate Fighting Championship (pierwszej, drugiej i czwartej edycji), posiadający jak dotąd niepobity rekord jedenastu zwycięstw przez poddanie rywala z rzędu w UFC. Został pierwszym zawodnikiem włączonym do Galerii Sław UFC.
Życiorys.
Royce jest synem Hélio − inicjatora Gracie Jiu-Jitsu (dzisiaj nazywanego częściej brazylijskim jiu-jitsu). Jako dziecko uczył się bjj razem ze swoimi braćmi Ricksonem, Roylerem oraz przyrodnimi Rorionem i Relsonem. Już w wieku 8 lat zaczął startować w zawodach na terenie Brazylii, a w wieku 16 lat nadano mu niebieski pas.
Rok później został zaproszony przez swojego przyrodniego brata Roriona do Stanów Zjednoczonych by pomóc mu nauczać bjj w jego nowo
założonym klubie, który początkowo mieścił się w garażu. Pomimo nieznajomości języka angielskiego Royce przyjął zaproszenie i przeniósł
się do Kalifornii. W tamtym czasie startował w turniejach jiu-jitsu w USA oraz
Brazylii, uzyskując bilans 53 zwycięstw i 3 porażek. Czarny pas w bjj otrzymał w wieku 18 lat.
W 1993 roku jego brat Rorion, Art Davie oraz John Milius zorganizowali turniej, w którym zawodnicy z przeróżnych stylów walki mieli
walczyć ze sobą bez żadnych reguł o tytuł absolutnego mistrza świata oraz 50 000 dolarów. Turniej ten został nazwany Ultimate Fighting Championship. Do wzięcia w nim udziału, poza Royce'em, zaproszeni zostali też sumita, bokser, mistrz świata w
savate, dwóch kick-boxerów, zawodnik kempo oraz mistrz Pancrase. Gracie zwyciężył w całym turnieju, uznawanym za pierwszy w historii amerykańskiego MMA, pokonując swoich trzech przeciwników. Później zwyciężył jeszcze w dwóch edycjach tych zawodów (UFC 2 i UFC 4), wygrywając wszystkie 11 walk, do których przystąpił (wszystkie przez poddanie).
Jego sukcesy przyczyniły się do promocji mieszanych sztuk walki w USA oraz wykazały znaczącą rolę walki w parterze w kształtującym się sporcie. W ciągu swojej zawodniczej kariery (1993-2007) występował w organizacjach UFC, PRIDE FC i HERO'S. W 2000 roku stoczył w Japonii przegraną walkę z Kazushim Sakurabą, która trwała równo 90 minut i została uznawana za najdłuższą w historii MMA. Został członkiem Galerii Sław UFC.
Pod koniec 2015 zapowiedział swój powrót do startów w MMA. Mając skończone 49 lat, 19 lutego 2016 na gali Bellator 149 stoczył wygrany pojedynek ze swoim byłym dwukrotnym rywalem z UFC Kenem Shamrockiem, którego pokonał przez techniczny nokaut po ciosie kolanem.
Osiągnięcia i wyróżnienia.
Mieszane sztuki walki:

</doc>
<doc id="1642313" url="https://pl.wikipedia.org/wiki?curid=1642313" title="Rudolf Kargus">
Rudolf Kargus

Rudolf „Rudi” Kargus (ur. 15 sierpnia 1952 w Wormacji) – niemiecki piłkarz grający na pozycji bramkarza.
Kariera klubowa.
Kargus urodził się w mieście Wormacja, a karierę piłkarską rozpoczął w tamtejszym klubie Wormatia Worms. Po grze w Regionallidze odszedł do Hamburger SV w 1971 roku i 11 września zadebiutował w pierwszej lidze RFN w zremisowanym 1:1 wyjazdowym meczu z Eintrachtem Brunszwik. Przez pierwsze dwa sezony bronił na przemian z Turkiem Arkocem Özcanem, ale już od 1973 roku był pierwszym bramkarzem HSV. Swój pierwszy sukces osiągnął w 1976 roku, gdy z HSV zdobył Puchar Niemiec. Z kolei w 1977 roku wystąpił w wygranym 2:0 finale Pucharu Zdobywców Pucharów z Anderlechtem. W 1979 roku po raz pierwszy w karierze został mistrzem kraju, a w 1980 roku wywalczył z HSV wicemistrzostwo kraju. Wystąpił także w finale Pucharze Mistrzów, przegranym przez Hamburger SV z Nottingham Forest 0:1. Sezon 1979/1980 był ostatnim dla Rudolfa w barwach HSV. Rozegrał dla tego klubu 254 ligowe spotkania.
Następnie Kargus odszedł do 1. FC Nürnberg, a 15 października rozegrał dla klubu z Norymbergi swoje pierwsze spotkanie, przegrane 1:4 z Eintrachtem Frankfurt. W 1982 roku wystąpił z Nürnberg w finale Pucharu Niemiec, a w 1984 roku spadł z tym klubem do drugiej ligi.
W Nürnberg Rudi grał przez pół roku, a następnie odszedł do innego drugoligowca, Karlsruher SC. W 1986 roku awansował z KSC do pierwszej ligi, jednak pełnił w tym klubie rolę rezerwowego. Po roku przeszedł do Fortuny Düsseldorf, a w 1987 roku został bramkarzem 1. FC Köln. Był tam jednak rezerwowym dla Bodo Illgnera i przez 3 lata nie wystąpił w żadnym ligowym spotkaniu. W 1990 roku zakończył piłkarską karierę.
Kariera reprezentacyjna.
W reprezentacji RFN Kargus zadebiutował 20 grudnia 1975 roku w wygranym 5:0 w towarzyskim meczu z Turcją. W 1976 roku został powołany przez selekcjonera Helmuta Schöna na Euro 76, jednak był tam rezerwowym dla Seppa Maiera. Podobnie było na Mistrzostwach Świata w Argentynie, gdzie także pełnił rolę dublera dla Maiera. Swoje ostatnie spotkanie w kadrze narodowej rozegrał 30 kwietnia 1977 roku z Jugosławią (2:1). Łącznie zagrał w niej 3 razy.

</doc>
<doc id="1642314" url="https://pl.wikipedia.org/wiki?curid=1642314" title="Rudi Kargus">
Rudi Kargus



</doc>
<doc id="1642318" url="https://pl.wikipedia.org/wiki?curid=1642318" title="Układ w Radnot">
Układ w Radnot



</doc>
<doc id="1642320" url="https://pl.wikipedia.org/wiki?curid=1642320" title="Śledź bałtycki">
Śledź bałtycki



</doc>
<doc id="1642321" url="https://pl.wikipedia.org/wiki?curid=1642321" title="Katarzyna Lewocka">
Katarzyna Lewocka

Katarzyna Lewocka z Lipińskich (ur. 2 października 1799 w Zelwie w guberni grodzieńskiej, zm. 23 lutego 1890 w Warszawie) – polska pisarka i pamiętnikarka.
Życiorys.
Była córką Stanisława Lipińskiego, majora wojsk polskich, i Marii z Oleśnickich Głowaczów. Straciła wcześnie rodziców i wychowywała się w Warszawie w domu stryja Józefa Lipińskiego, który utrzymywał stosunki towarzyskie z wieloma znanymi osobami swojej epoki. 
W 1822 poślubiła Onufrego Lewockiego. Lewoccy zamieszkali wraz ze stryjem Katarzyny na drugim piętrze prawej oficyny pałacu Kazimierzowskiego. 
Od 1833 prowadziła w Warszawie przez kilkanaście lat salon literacki, który cieszył się dużą popularnością. Bywali u niej przedstawiciele elity intelektualnej miasta, m.in. Aleksander Tyszyński, Leon Potocki, Józef Paszkowski, Edward Dembowski, Hipolit Skimborowicz, Julian Bartoszewicz, Ludwik i Cyprian Norwidowie. Po śmierci męża (1854) prowadziła salon w mniejszej skali w kamienicy Grodzickiego przy Krakowskim Przedmieściu, gdzie zamieszkała z córką i synową. Wycofała się z życia towarzyskiego po tragicznej śmierci syna w 1862.
Redagowała pierwsze kobiece pismo „Pierwiosnek“. Współpracowała z różnymi czasopismami, zwłaszcza jako autorka utworów dla młodzieży i ludu. Wydawała je pod pseudonimem "Piotr Rychlak". Została przedstawiona przez Aleksandra Kraushara jako gospodyni warszawskiego salonu w utworze "Salony i zebrania". 
Była członkinią Warszawskiego Towarzystwa Dobroczynności.
Została pochowana na cmentarzu Powązkowskim w Warszawie (kwatera 6-3-19/20).
Rodzina.
Lewoccy mieli córkę Helenę Łempicką i syna Józefa Stanisława.

</doc>
<doc id="1642325" url="https://pl.wikipedia.org/wiki?curid=1642325" title="Jaroslav Pitner">
Jaroslav Pitner

Jaroslav Pitner (ur. 7 lutego 1926, zm. 20 marca 2009 w Pradze) – czechosłowacki hokeista, trener.
Kariera.
Jaroslav Pitner był nazywany "„Generałem hokeja”". W latach 1966-1973 prowadził reprezentację Czechosłowacji, zdobył mistrzostwo świata 1972 w Pradze oraz srebrny (1968) oraz brązowy medal zimowych igrzysk olimpijskich (1972). Ponadto wprowadzony przez Pitnera system gry defensywnej pozwolił jego podopiecznym przełamać hegemonię ZSRR. Szczególnie ważne dla czechosłowackich kibiców były dwie wygrane z reprezentacją ZSRR podczas mistrzostw świata 1969 w Sztokholmie (2:0 i 4:3), pół roku po Operacji „Dunaj” (inwazja wojsk Układu Warszawskiego na Czechosłowację.
Śmierć.
Zmarł w Pradze w wieku 83 lat.

</doc>
<doc id="1642331" url="https://pl.wikipedia.org/wiki?curid=1642331" title="Pietra dura">
Pietra dura

Pietra dura (wł. "twardy kamień") l.mn. pietre dure; inaczej mozaika florencka – technika zdobienia powierzchni przez układanie obrazów i ornamentów z płytek z twardych odmian kamienia (agat, chalcedon, jaspis, lapis lazuli, a także macica perłowa, koral), zapoczątkowana we Włoszech w okresie Renesansu.
W odróżnieniu od klasycznych mozaik układanych z różnobarwnych kostek lub pręcików, technika pietra dura stosuje ściśle dopasowywane do siebie kształtki odpowiadające większym fragmentom kompozycji. Przy docinaniu elementów wykorzystywano naturalne przebarwienia kamieni - żyłki i smugi - dla wzbogacenia kompozycji. Jako spoiwo służył kit mastyksowy. Gotowe mozaiki szlifowano do uzyskania lustrzanego połysku, uzyskując niezwykle trwałe dzieła sztuki zdobniczej. Technika pietra dura była uprawiana szczególnie we Florencji. Do naszych czasów rzemieślnicy florenccy wytwarzają drobiazgi pamiątkarskie w tej technice.
Największy zespół dekoracji pietra dura zdobi ściany ośmiobocznej kaplicy Medyceuszy (Cappella dei Principi) przy florenckiej bazylice św. Wawrzyńca (San Lorenzo).
We Florencji przy via degli Alfani 78 działa Museo dell’Opificio delle Pietre Dure, z dostępnym dla zwiedzających czynnym warsztatem.

</doc>
<doc id="1642332" url="https://pl.wikipedia.org/wiki?curid=1642332" title="Vincas Kęstutis Babilius">
Vincas Kęstutis Babilius

Vincas Kęstutis Babilius (ur. 23 lipca 1937 w Kownie, zm. 24 października 2003) – litewski inżynier, polityk, minister gospodarki w latach 1996–1999.
Życiorys.
Po ukończeniu w 1959 studiów inżynierskich na wydziale mechaniki Kowieńskiego Instytutu Politechnicznego rozpoczął pracę w wileńskiej fabryce produkującej maszyny liczące. Pełnił tam kolejno funkcje inżyniera-konstruktora, inżyniera-technologa, naczelnego mistrza i kierownika warsztatu. Od 1962 był zatrudniony jako naczelny inżynier w fabryce liczników elektrycznych w Wilnie, a w 1982 awansował na stanowisko dyrektora generalnego. Zachował je po przekształceniu fabryki w 1995 w spółkę akcyjną "Skaiteks".
10 grudnia 1996 objął stanowisko ministra gospodarki w rządzie Gediminasa Vagnoriusa z rekomendacji Związku Ojczyzny. Funkcję tę sprawował do czerwca 1999. W 1997 bez powodzenia brał udział jako kandydat Związku Ojczyzny w wyborach uzupełniających do Sejmu.
Po odejściu z rządu wrócił do pracy w sektorze prywatnym. Pełnił funkcję prezesa zarządu spółki "Elgamos grupė".

</doc>
<doc id="1642341" url="https://pl.wikipedia.org/wiki?curid=1642341" title="Obóz Rozdzielczy w Auchtertool">
Obóz Rozdzielczy w Auchtertool

Obóz Rozdzielczy w Auchtertool – jednostka Polskich Sił Zbrojnych na Zachodzie utworzona dla przyjęcia żołnierzy Armii Polskiej w ZSRR, ewakuowanych do Wielkiej Brytanii z Bliskiego Wschodu oraz rozdzielenia ich pomiędzy Polskie Siły Powietrzne, Marynarkę Wojenną i I Korpus.
W dniach 24 marca - 5 kwietnia 1942 przeprowadzona została pierwsza ewakuacja Armii Polskiej w ZSRR do Iranu. Ewakuacją objęto 33.069 wojskowych i 10.789 cywili. Do obozu w Pahlevi przybyły między innymi oddziały 8 Dywizji Piechoty oraz lotnicy i marynarze. 
26 kwietnia 1942 w Chequers gen. broni Władysław Sikorski na spotkaniu z Winstonem Churchillem uzgodnił, że dla uzupełnienia Polskich Sił Zbrojnych w Wielkiej Brytanii ewakuowanych zostanie z Bliskiego Wschodu 8 tys. żołnierzy i 1.500 junaków, w tym 5,5 tys. żołnierzy dla I Korpusu, 1,5 tys. dla lotnictwa i 1 tys. dla marynarki.
W maju 1942, w celu przyjęcia żołnierzy i junaków ewakuowanych z Bliskiego Wschodu, dowódca I Korpusu, gen. Marian Kukiel rozkazał zorganizować obóz rozdzielczy. Obóz utworzony został w miejscowości Auchtertool położonej 4 mile od Kirkcaldy (Fife, Szkocja). 6 czerwca 1942 przeprowadzona została reorganizacja obozu oraz zmiana obsady personalnej. Nowym komendantem obozu w miejsce płk. dypl. Artura Maruszewskiego został płk kaw. Adam Bogoria-Zakrzewski, który pełnił równocześnie funkcję II zastępcy dowódcy Brygady Szkolnej. Zastępcą pułkownika Zakrzewskiego wyznaczony został major Bronisław Feliks Łoziński.
15 października 1942 w porcie Cardiff rozpoczęła wyładunek licząca około 5 tys. żołnierzy 8 Dywizja Piechoty. Po przetransportowaniu oddziałów dywizji do Auchtertool rozpoczęto rozdział żołnierzy do poszczególnych rodzajów broni. W pierwszym etapie oddzielono oficerów od żołnierzy. Następnie prowadzono zaciąg ochotniczy do poszczególnych rodzajów sił zbrojnych. Całe kompanie wcielono tylko do 1 Samodzielnej Brygady Spadochronowej.
Od 30 października 1942 obóz był stopniowo likwidowany. 20 stycznia 1943 został rozwiązany, a jego zadania przejęła Komenda Uzupełnień Nr 1. Do końca istnienia obozu zaewidencjonowanych zostało 6.965 żołnierzy, w tym: 144 oficerów, 1687 podoficerów i 5.134 szeregowych.

</doc>
<doc id="1642344" url="https://pl.wikipedia.org/wiki?curid=1642344" title="12 de Octubre Itaugua">
12 de Octubre Itaugua



</doc>
<doc id="1642345" url="https://pl.wikipedia.org/wiki?curid=1642345" title="GSoC">
GSoC



</doc>
<doc id="1642346" url="https://pl.wikipedia.org/wiki?curid=1642346" title="Puchar Świata Strongman 2003">
Puchar Świata Strongman 2003

Puchar Świata Strongman 2003 - doroczne, indywidualne zawody
siłaczy.
Data: kwiecień 2003 r.
Miejsce: Inowrocław 
WYNIKI ZAWODÓW:

</doc>
<doc id="1642348" url="https://pl.wikipedia.org/wiki?curid=1642348" title="Jestem z miasta">
Jestem z miasta

Jestem z miasta – piosenka napisana przez Kubę Sienkiewicza w 1987 r., a wydana w 1992 r., na debiutanckiej płycie jego zespołu Elektryczne Gitary, zatytułowanej "Wielka Radość".
Historia utworu.
Piosenka powstała w 1987 roku, kiedy to grupa przyjaciół Kuby Sienkiewicza przekonywała go do wspólnego przeniesienia się na wieś, aby żyć tam zgodnie z prawami natury, korzystać z naturalnych źródeł energii i zjednoczyć się z przyrodą. Kuba Sienkiewicz mógł wtedy przeprowadzić się z nimi i działać tam jako lekarz wiejski. Wtedy stwierdził on, że jednak nie jest w stanie się przenieść, ze strachu. Jest o tym mowa w drugiej zwrotce piosenki:
Wspomniana sytuacja stała się właśnie pretekstem do napisania piosenki i rozwinięcia tematu.
Kiedy na przełomie 1989 i 1990 roku powstawał zespół Elektryczne Gitary, tworzony przez Rafała Kwaśniewskiego, Piotra Łojka i Kubę Sienkiewicza, dokładnie wybierano piosenki, które staną się podstawą repertuaru nowego zespołu. Wśród nich znalazł się również utwór „Jestem z miasta”. Melodię do wymogów zespołu rockowego zaaranżował Rafał Kwaśniewski.
Już w 1991 r. wydano „Jestem z miasta” na singlu promocyjnym, wraz z „Włosami”. Utwór szybko opanował najpierw regionalne, warszawskie rozgłośnie, a następnie ogólnopolskie.
Rok później wydano "Wielką Radość", gdzie zamieszczono piosenkę. Pierwsze nakłady sprzedawane były z naklejkami informującymi, że właśnie na tym albumie znajduje się wielki przebój 1991 roku - „Jestem z miasta”.
Latem 1992 roku do piosenki nakręcono wideoklip, przedstawiający Kubę Sienkiewicza, Piotra Łojka, Tomasza Grochowalskiego i nie żyjącego już perkusistę, Roberta Wronę (1965 - 2003), spacerujących po ulicach Gdańskiej Oruni, klimatem nawiązując do poczucia humoru zespołu.
Odbiór piosenki.
Piosenka stała się jednym z największych przebojów Elektrycznych Gitar, jednak Kuba Sienkiewicz wydawał się niezadowolony popularnością akurat tego utworu. W 1994 r. mówił:
Z kolei Piotr Łojek, zwracając się wiele lat później do Kuby Sienkiewicza, doszukiwał się popularności piosenki w tamtejszych dyskotekach również w tym, że na początku lat 90. słowo „miasto” mogło być rozumiane jako „mafia” (np. określenie „chłopaki z miasta” na gangsterów).
Za utwór "Jestem z miasta" Kuba Sienkiewicz otrzymał w 1992 roku "Emkę", nagrodę krytyków muzycznych. Dostrzegano drugie dno w piosence, która miała mówić o kondycji współczesnego człowieka i jego zagubieniu, o czym mówiły m.in. wersy:
Wykonania koncertowe.
Po odejściu z zespołu Rafała Kwaśniewskiego w 1992 roku, piosenka została nieco przearanżowana - jego solo gitarowe zostało zastąpione partią na instrumentach klawiszowych, przechodzącą następnie w solówkę gitarową, graną przez Kubę Sienkiewicza. W takim kształcie utwór został utrwalony w 1996 r. na pierwszej płycie koncertowej Elektrycznych Gitar, "Chałtury", a później na płycie koncertowej, dołączonej do "Słodkiej Maski" w 2000 roku. Podczas koncertów Kuba Sienkiewicz często zmienia nieznacznie tekst (np. "leczą się myśli / mnie to nie bierze" na "leczą się myśli / chyba nie wszystkim").

</doc>
<doc id="1642351" url="https://pl.wikipedia.org/wiki?curid=1642351" title="Maurycy Mann (publicysta)">
Maurycy Mann (publicysta)

Maurycy Mann (ur. 2 października 1814 w Siemakowcach, zm. 13 listopada 1876 tamże) – polski pisarz, dziennikarz i polityk.
Życiorys.
W 1830 ukończył ze złotym medalem Gimnazjum Św. Anny. Podjął studia na Uniwersytecie Jagiellońskim – najpierw na Wydziale Filozoficznym, gdzie studiował literaturę polską, następnie na Wydziale Prawa i Administracji. Egzaminy zdał z wynikiem celującym.Od 1849 był członkiem redakcji krakowskiego „Czasu”. Był dyrektorem Towarzystwa Przyjaciół Sztuk Pięknych w Krakowie oraz członkiem tamtejszej Akademii Umiejętności. W polityce był twórcą i jednym z głównych organizatorów programu politycznego grupy konserwatywno-stańczykowej.
W latach 1849–1857 wydał szereg dramatów i powieści, dziś zapomnianych, natomiast trwałą wartość zachował jego opis „Podróży na Wschód” (3 t., 1854–1855).
Pochowany został na cmentarzu Rakowickim w Krakowie, w pasie 16.

</doc>
<doc id="1642352" url="https://pl.wikipedia.org/wiki?curid=1642352" title="Witold Hryniewiecki">
Witold Hryniewiecki

Witold Hryniewiecki ps. „Tułacz” (ur. 27 listopada 1921 w Kaliszu, zm. 13 marca 2014 w Łodzi) − polski żołnierz podziemia, plutonowy Armii Krajowej.
Życiorys.
Ukrywał się na terenie Zamojszczyzny po ucieczce z zajętego przez Niemców w 1939 r. Górnego Śląska. Zwerbowany do ZWZ w 1940 roku. Po przeszkoleniu otrzymał stopień starszego strzelca. Brał czynny udział w walkach powstania zamojskiego. Pełnił funkcję dowódcy plutonu a później był zastępcą ppor. Józefa Kaczoruka ps. „Ryszard”, dowódcy kompanii AK „Wiklina”. Kampanię wojenną zakończył w stopniu plutonowego.
W maju 1945 r. „Ryszard” wytypował „Tułacza” i „Białego” (Kazimierz Wawrzynkowski) na dwutygodniowy kurs dla dowódców plutonów i kompanii organizowany przez zamojski inspektorat ROAK w głębi Puszczy Solskiej dla kilkudziesięciu słuchaczy z wszystkich byłych oddziałów 9 pp AK. Pierwszą lokatę otrzymał „Tułacz”. Na parę dni przed ukończeniem kursu wyniknęła konieczność przeniesienia obozowiska w inne miejsce, po alarmie o zmierzaniu oddziałów NKWD i UB w ich stronę. Uczestnicy kursu szczęśliwie powrócili do domów.
Po wojnie w napisanych przez siebie książkach przedstawił historię oddziału AK „Wiklina”.
W 2012 roku, "za wybitne zasługi dla niepodległości Rzeczypospolitej Polskiej, za działalność społeczną i kombatancką", został odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski.

</doc>
<doc id="1642355" url="https://pl.wikipedia.org/wiki?curid=1642355" title="Herb gminy Niegosławice">
Herb gminy Niegosławice

Herb gminy Niegosławice stanowi tarcza herbowa o polu barwy zielonej, na którym znajduje wizerunek wieży rycerskiej o barwie białej (srebrnej) z czerwonym dachem i zamkniętą bramą barwy brązowej. Po bokach wieży znajdują dwa kłosy zboża.
Wizerunek wieży rycerskiej stanowi tematyczne nawiązanie do historii gminy Niegosławice. Wieża została przedstawiona w herbie w sposób uproszczony i stylizowany, a więc jest o wiele węższa, niż była w rzeczywistości.
Czerwony szpiczasty dach wieży to efekt kompozycyjny zgodny z regułami heraldycznymi, bowiem w rzeczywistości dach był płaski. Drugim elementem herbu są dwa kłosy reprezentujące rolnictwo jako podstawowe zajęcie dawnych i współczesnych mieszkańców gminy. Zielona barwa pola herbowego stanowi symboliczne podkreślenie położenia gminy na skraju Borów Dolnośląskich.

</doc>
<doc id="1642357" url="https://pl.wikipedia.org/wiki?curid=1642357" title="Bhaktiwedanta Swami">
Bhaktiwedanta Swami



</doc>
<doc id="1642359" url="https://pl.wikipedia.org/wiki?curid=1642359" title="USS Fargo (CL-106)">
USS Fargo (CL-106)

USS Fargo (CL-106) – jeden z dwóch amerykańskich lekkich krążowników typu "Fargo", który wszedł do służby już po zakończeniu II wojny światowej.
Historia.
Stępkę pod budowę okrętu położono w 23 sierpnia 1943 roku w stoczni New York Shipbuilding Co. w Camden w stanie New Jersey. Krążownik został zwodowany 22 lutego 1945 roku a 9 grudnia tego samego roku przyjęty do służby. Pierwszym dowódcą okrętu był komandor Wyatt Craig. Po wprowadzeniu do służby i początkowym okresie szkolenia krążownik wypłynął 15 kwietnia 1946 roku z Filadelfii w rejs z kurtuazyjną wizytą do portów na Bermudach, Trynidadzie, w Brazylii i Urugwaju. Na pokładzie okrętu zaokrętowany był wiceadmirał B. H. Bieri. Po powrocie, 31 maja 1946 roku krążownik popłynął na Morze Śródziemne, odwiedził porty w Turcji, Libanie, Włochach i Francji. 2 marca 1947 roku powrócił do kraju. Po ponad dwóch miesiącach ponownie wyruszył na Morze Śródziemne 20 maja. Podczas tej misji przez miesiąc "Fargo" służył jako okręt flagowy dowódcy sił US Navy na Morzu Śródziemnym ("Naval Forces Mediterranean"). 13 września 1947 roku krążownik powrócił do Newport (Rhode Island). Następnie "Fargo" brał udział w ćwiczeniach floty na Atlantyku jako okręt flagowy formacji "2nd Task Fleet" z wiceadmirałem A. W. Radfordem na pokładzie. W 1948 i 1949 roku krążownik ponownie brał udział w rejsach po Morzu Śródziemnym oraz uczestniczył dwa razy w ćwiczeniach floty na Karaibach. 14 lutego 1950 roku okręt został przeniesiony do rezerwy i zakonserwowany w Bayonne (New Jersey). 1 marca 1970 roku skreślony z listy floty i sprzedany na złom firmie Union Minerals &amp; Iron Corp w 1971 roku.

</doc>
<doc id="1642361" url="https://pl.wikipedia.org/wiki?curid=1642361" title="Puchar Polski Strongman 2004">
Puchar Polski Strongman 2004

Puchar Polski Strongman 2004 – cykl indywidualnych zawodów polskich siłaczy, rozgrywanych w 2004 r.
Eliminacje.
Data: 22 lutego 2004 r.
Miejscowość: Olsztyn
WYNIKI ELIMINACJI:
Pierwsze zawody - Wrocław.
Data: 24 kwietnia 2004 r.
Miejscowość: Wrocław
WYNIKI ZAWODÓW:
Drugie zawody - Zakopane.
Data: 1 maja 2004 r.
Miejscowość: Zakopane
WYNIKI ZAWODÓW:
Trzecie zawody - Bielsko-Biała.
Data: 8 maja 2004 r.
Miejscowość: Bielsko-Biała
WYNIKI ZAWODÓW:
Czwarte zawody - Złoty Potok.
Data: 15 maja 2004 r.
Miejscowość: Złoty Potok
WYNIKI ZAWODÓW:
Piąte zawody - Tarnów.
Data: 22 maja 2004 r.
Miejscowość: Tarnów
WYNIKI ZAWODÓW:
Szóste zawody - Ostrowiec Świętokrzyski.
Data: 29 maja 2004 r.
Miejscowość: Ostrowiec Świętokrzyski
WYNIKI ZAWODÓW:
Siódme zawody - Ostrołęka.
Data: 5 czerwca 2004 r.
Miejscowość: Ostrołęka
WYNIKI ZAWODÓW:
Ósme zawody - Giżycko.
Data: 12 czerwca 2004 r.
Miejscowość: Giżycko
WYNIKI ZAWODÓW:
Dziewiąte zawody - Grudziądz.
Data: 19 czerwca 2004 r.
Miejscowość: Grudziądz
WYNIKI ZAWODÓW:
Dziesiąte zawody - Kołobrzeg.
Data: 26 czerwca 2004 r.
Miejscowość: Kołobrzeg
WYNIKI ZAWODÓW:
Jedenaste zawody - Władysławowo.
Data: 3 lipca 2004 r.
Miejscowość: Władysławowo
WYNIKI ZAWODÓW:
Dwunaste zawody - Szczecin. Finał Pucharu Polski Strongman 2004.
Do finału zakwalifikowali się zawodnicy, którzy zdobyli najwięcej punktów w trakcie wcześniejszych zawodów Pucharu Polski Strongman 2004.
Data: 9 lipca 2004 r.
Miejscowość: Szczecin
WYNIKI ZAWODÓW:

</doc>
<doc id="1642362" url="https://pl.wikipedia.org/wiki?curid=1642362" title="Kraksa (film 1963)">
Kraksa (film 1963)

Kraksa – polski film dokumentalny krótkometrażowy z 1963 roku w reżyserii Edwarda Etlera. Muzykę do filmu stworzył Krzysztof Komeda. Obraz powstał w Wytwórni Filmów Oświatowych w Łodzi.

</doc>
<doc id="1642367" url="https://pl.wikipedia.org/wiki?curid=1642367" title="Charles Barrington">
Charles Barrington

Charles Barrington (ur. w 1834 w Bray - zm. 20 kwietnia 1901) - irlandzki handlarz, który praktycznie nie miał doświadczenia we wspinaczce wysokogórskiej, mimo to stał się sławny po tym jak w 1858 r. został jednym z pierwszych zdobywców sławnego szczytu szwajcarskiego Eiger. Dokonał tego wraz z Christianem Almerem i Peterem Bohrenem. Heinrich Harrer w swojej książce "Biały Pająk" (z 1959) – napisał, że Barrington chciał zamiast wejścia na Eiger dokonać pierwszego wejścia na Matterhorn, ale nie miał środków, by dotrzeć do Zermatt (Valais), gdzie leży ta góra. Z pomocą dwóch przewodników, Almera i Bohrena, wszedł na Eiger od strony zachodniej.
Charles Barrington powrócił później do Irlandii. Nigdy więcej nie zawitał w Alpy.
Zorganizował pierwszy irlandzki wyścig górski w 1870 r.

</doc>
<doc id="1642371" url="https://pl.wikipedia.org/wiki?curid=1642371" title="Jożef Beca">
Jożef Beca

Jożef Jożefowycz Beca, ukr. Йожеф Йожефович Беца, ros. Йожеф Йожефович Беца, "Jożef Jożefowicz Bieca", węg. József Becza (ur. 6 listopada 1929 w Mukaczewie, Czechosłowacja, zm. 24 lutego 2011 w Mukaczewie, Ukraina) – ukraiński piłkarz pochodzenia węgierskiego, grający na pozycji pomocnika, reprezentant ZSRR, trener piłkarski.
Kariera piłkarska.
Kariera klubowa.
Karierę piłkarza rozpoczynał w prowincjonalnym amatorskim klubie Bilszowyk Mukaczewo. Kolejne trzy lata spędził w drużynie Spartaka Użhorod, kiedy to w 1950 przyszedł czas służyć w wojsku. Tak stał się zawodnikiem drużyny Garnizonowego Budynku Oficerów w Stanisławowie. Latem 1951 drużyna została rozwiązana, bo nie ustąpiła liderowi OBO Lwów. Najlepszych piłkarzy zabrali do lwowskiego klubu, a Beca został zawodnikiem miejscowego Spartaka Stanisławów. O utalentowanym piłkarzu usłyszeli w Kijowie i wiele razy przyjeżdżali zabrać go so Dynama Kijów. Jednak piłkarza wtedy ciągłe odsyłali „odbywać karę”. O stanisławowskiej gwieździe doniesiono marszałkowi Gieorgijewi Żukowu, który wydał rozkaz: „Niech pół roku pogra we Lwowie, a potem do Moskwy”. Tak piłkarz został przeniesiony najpierw do OBO Lwów, a w 1955 w CDSA Moskwa, który w 1957 zmienił nazwę na CSK MO Moskwa. W tym klubie z powodu ciężkiej kontuzji zakończył piłkarską karierę w wieku 27 lat.
Kariera reprezentacyjna.
23 października 1955 zadebiutował w reprezentacji Związku Radzieckiego w spotkaniu towarzyskim z Francją zremisowanym 2:2. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Kariera trenerska.
Po ukończeniu kariery piłkarskiej ukończył najpierw Instytut Kultury Fizycznej im. Lesgafta w Leningradzie. W latach 1959–1961 trenował Wojskowy Instytut Kultury Fizycznej im. Lenina. Od 1961 do 1975 pracował w klubie SKA Rostów nad Donem, z wyjątkiem dwóch lat spędzonych w SKA Lwów oraz półtora roku, kiedy prowadził drużynę PGW, stacjonującej w Polsce. Następnie prowadził inne radziecki kluby, takie jak: Metałurh Zaporoże, Ararat Erywań, Kajrat Ałma-Ata, SKA Odessa oraz Torpedo Zaporoże. W 1990 powrócił do miasta, w którym urodził się – Mukaczewo. Często przychodził do juniorskiego klubu Iskra Mukaczewo, któremu oddał wiele lat swojej pracy z uczniami. 24 lutego 2011 zmarł w Mukaczewie.

</doc>
<doc id="1642373" url="https://pl.wikipedia.org/wiki?curid=1642373" title="Spartak Stanisławów">
Spartak Stanisławów



</doc>
<doc id="1642374" url="https://pl.wikipedia.org/wiki?curid=1642374" title="Hawajka">
Hawajka



</doc>
<doc id="1642376" url="https://pl.wikipedia.org/wiki?curid=1642376" title="Okleina">
Okleina

Okleina – cienki arkusz forniru, najczęściej o grubości od 0,5 do 1 mm, przeważnie ze stycznego przekroju drewna, przeznaczony do oklejania (fornirowania) wyrobów stolarskich, zwłaszcza mebli. 
Historia.
Okleina była już znana w Starożytnym Egipcie, w średniowieczu występowała w postaci certosiny oraz intarsji. W końcu XVII w. była już używana na szeroką skalę, a stosowano ją jako motyw dekoracyjny, a także do pokrywania mebli wykonanych z tańszych gatunków drewna gatunkami droższymi. W XVIII w., kiedy możliwości techniczne pozwalały na otrzymywanie większych arkuszy drewna, okleina stała się wyrobem bardziej ekonomicznym.
Wzmianki o okleinie w Polsce występują w piśmiennictwie XVI w. Aż do drugiej połowy XIX w. okleiny w Polsce otrzymywano przez cięcie płatów drewna piłą ręczną, miały one kształt małych deseczek. Ze względu na ograniczenia technologiczne deseczki te miały grubość 2–5 mm, często mocowano je do mebli za pomocą drewnianych kołeczków. W latach 1860–70 wprowadzano stopniowo w Polsce maszyny, ścinające płaty drewna za pomocą specjalnych noży, pozwoliło to na zmniejszenie grubości okleiny.
Obecnie stosuje się same płyty wiórowe pokryte okleiną, z których następnie wyrabia się meble.
Podział.
W zależności od sposobu wytwarzania, okleiny dzielą się na:

</doc>
<doc id="1642380" url="https://pl.wikipedia.org/wiki?curid=1642380" title="Stary Wielisław (przystanek kolejowy)">
Stary Wielisław (przystanek kolejowy)

Stary Wielisław – przystanek kolejowy w Starym Wielisławiu, w powiecie kłodzkim, w województwie dolnośląskim.
W roku 2017 przystanek obsługiwał 10–19 pasażerów na dobę.
Od 13 grudnia 2020 przystanek na żądanie
Lokalizacja.
Przystanek kolejowy położony na linii kolejowej z Kłodzka do Kudowy Zdroju. Znajduje się na niezelektryfikowanej trasie o znaczeniu lokalnym, w Starym Wielisławiu.
Historia.
W latach 70. XIX w. doprowadzono linię kolejową z Wałbrzycha i Wrocławia do Kłodzka. Następnie przystąpiono do planowania nowych odcinków, mających połączyć stolicę regionu z kurortami, położonymi na zachodzie powiatu kłodzkiego. Pierwszy fragment linii do Szczytnej wybudowano w latach 1886–1890. W tym czasie zdecydowano się postawić na terenie wsi Stary Wielisław dwa przystanki kolejowe. Jednym z nich była stacja "Stary Wielisław " ("Altwilmsdorf"). Ruch kolejowy przez przystanek został uruchomiony 15 grudnia 1890. Budynek stacji został wybudowany w 1906. Posiadał on pomieszczenia dla pracowników, kasę i poczekalnię.
Po II wojnie światowej i przejęciu Ziemi Kłodzkiej przez Polskę przemianowano przystanek na "Wielisław Stary", a następnie na "Stary Wielisław".
W przeszłości na przystanku znajdowała się murowany budynek, która została zburzony. Budynek pełnił role poczekalni, a w przeszłości w budynku znajdowała się również kasa biletowa.
Od grudnia 2020 przystanek na żądanie.

</doc>
<doc id="1642382" url="https://pl.wikipedia.org/wiki?curid=1642382" title="McCullin">
McCullin



</doc>
<doc id="1642383" url="https://pl.wikipedia.org/wiki?curid=1642383" title="Donald McCullin">
Donald McCullin



</doc>
<doc id="1642384" url="https://pl.wikipedia.org/wiki?curid=1642384" title="José Parodi">
José Parodi

José del Rosario Parodi Rojas (30 sierpnia 1932 - sierpień 2006) - paragwajski napastnik i trener. Brat byłego reprezentanta, a następnie trenera reprezentacji Paragwaju, Silvio Parodiego.
Urodzony w Luque Parodi był wychowankiem klubu Sportivo Luqueño, w którym w 1950 roku rozpoczął zawodową karierę piłkarską. Razem ze Sportivo Luqueño dwukrotnie zdobył mistrzostwo Paragwaju - w 1951 i 1953 roku. Jako gracz klubu Sportivo Luqueño wziął udział w turnieju Copa América 1955, gdzie Paragwaj zajął przedostatnie, piąte miejsce. Parodi zagrał w czterech meczach - z Argentyną, Urugwajem, Ekwadorem i Peru.
Po mistrzostwach kontynentalnych Parodi przeniósł się do Woch, gdzie przez rok grał w klubie Padova, by w 1956 przenieść się do Genoi. We Włoszech często występował jako Giuseppe Parodi. W 1957 wrócił do Paragwaju, by ponownie grać w klubie Sportivo Luqueño. W 1958 został piłkarzem klubu Club Olimpia.
Jako gracz Olimpii był w kadrze reprezentacji podczas finałów mistrzostw świata w 1958 roku, gdzie Paragwaj, pomimo bardzo bobrej postawy, odpadł już w fazie grupowej. Parodi zagrał we wszystkich trzech meczach - z Francją, Szkocją (zdobył bramkę) i Jugosławią (zdobył bramkę).
Po mistrzostwach świata Parodi ponownie wyjechał do Europy - tym razem do Hiszpanii, gdzie przez 3 lata grał w klubie Unión Las Palmas. W 1961 roku przeniósł się do Francji, gdzie przez 6 lat grał w Nimes. W Nimes otrzymał przydomek „Złota głowa”, gdy spośród 23 goli strzelonych w jednym sezonie, aż 19 strzelił głową. W 1967 roku przeszedł do alzackiego klubu FC Mulhouse, w którym w 1969 zakończył karierę piłkarską.
Parodi słynął ze swojej wszechstronności i bramkostrzelności.
Po zakończeniu kariery piłkarskiej Parodi został trenerem - pracę w nowym zawodzie rozpoczął od drużyny FC Mulhouse, a w 1984 trenował zespół EP Manosque. Później wrócił do Paragwaju, by zajmować się drużynami klubów Sportivo Luqueño i 12 de Octubre FC.
Zmarł w sierpniu 2006 roku w swoim rodzinnym mieście - Luque.

</doc>
<doc id="1642387" url="https://pl.wikipedia.org/wiki?curid=1642387" title="Christian Almer">
Christian Almer

Christian Almer (ur. 29 marca 1826 w Grindelwald, zm. 17 maja 1898 tamże) – szwajcarski wspinacz i przewodnik. 
Jest uważany za jednego z najlepszych przewodników alpejskich swoich czasów. Z jego usług korzystali między innymi Edward Whymper, W.A.B. Coolidge i Leslie Stephen.
W 1846 r. ożenił się z Margarithą Kaufmann, z którą doczekał się syna Ulricha Almera (8 maja 1849 – 4 września 1940), który też był znanym przewodnikiem.

</doc>
<doc id="1642389" url="https://pl.wikipedia.org/wiki?curid=1642389" title="Karolina Wittelsbach (Pfalz-Zweibrücken)">
Karolina Wittelsbach (Pfalz-Zweibrücken)

Henrietta Karolina Krystyna Luiza Wittelsbach (ur. 9 marca 1721 w Strasburgu, zm. 30 marca 1774 w Darmstadt) – księżniczka Palatynatu-Zweibrücken, żona landgrafa Hesji-Darmstadt.
Córka Christiana III Wittelsbacha, księcia Palatynatu-Zweibrücken, i Karoliny Nassau-Saarbrücken.
12 sierpnia 1741 w Zweibrücken poślubiła landgrafa Hesji-Darmstadt Ludwika IX.
Była znana jako "Wielka Hrabina" (die Große Landgräfin). Tytuł taki nadał jej Johann Wolfgang von Goethe. Utrzymywała kontakty z wielkimi uczonymi swoich czasów takimi jak Johann Gottfried Herder czy Christoph Martin Wieland. Wieland nadał jej tytuł „Królowej Europy” w uznaniu jej wszechstronnego wykształcenia i dbania o rozwój nauki, kultury i sztuki w Hesji. Była w ciągłym kontakcie z Fryderykiem II Wielkim królem Prus, była jedną z niewielu kobiet z których zdaniem Stary Fryc się liczył. Po jej śmierci wysłał na pogrzeb marmurową urnę z napisem „femina sexo, ingenio vir” (kobieta z płci, mężczyzna z ducha).
Dzieci Karoliny i Ludwika:
Linki zewnętrzne.
Genealogia Karoliny Wittelsbach

</doc>
<doc id="1642392" url="https://pl.wikipedia.org/wiki?curid=1642392" title="Jose Parodi">
Jose Parodi



</doc>
<doc id="1642393" url="https://pl.wikipedia.org/wiki?curid=1642393" title="José del Rosario Parodi">
José del Rosario Parodi



</doc>
<doc id="1642395" url="https://pl.wikipedia.org/wiki?curid=1642395" title="Max Sedlmayer">
Max Sedlmayer

Max Sedlmeyer (zm. 26 sierpnia 1935) – niemiecki wspinacz.
Pochodził z Monachium wspinał się w Dolomitach, pokonał także z Karlem Mehringerem wiele trudnych dróg w Alpach Wschodnich. W 1935 uczestniczył w niemieckiej wyprawie na Eiger. On i Mehringer wchodzą w ścianę 21 sierpnia. Po trzech dniach wspinaczki Niemcy pokonują prawie połowę ściany, lecz gwałtowna burza zmusza ich do zwolnienia tempa. Monachijczycy walczą jeszcze ze ścianą przez dwa dni, docierając w końcu na szczyt tzw. "Żelazka", gdzie umierają z wycieńczenia w miejscu zwanym do dzisiaj "Biwakiem Śmierci". Zwłoki Sedlmayra zostały znalezione przez jego brata Heinricha 24 lipca 1936 roku w dolnej części Eigeru.

</doc>
<doc id="1642396" url="https://pl.wikipedia.org/wiki?curid=1642396" title="Ośka">
Ośka



</doc>
<doc id="1642397" url="https://pl.wikipedia.org/wiki?curid=1642397" title="Dominik Muśko">
Dominik Muśko

Dominik Muśko (ur. w 1978 w Łodzi) – polski tancerz. Pierwszy solista baletu Teatru Wielkiego w Poznaniu. Kierownik baletu Teatru Wielkiego w Łodzi (2020).
Absolwent Państwowej Szkoły Baletowej im. Feliksa Parnella w Łodzi, którą ukończył w 1997 pod kierunkiem Muzaffara Burkhanowa. Jako młody tancerz brał udział w licznych koncertach i konkursach baletowych. Uczestniczył w klasie dyplomowej w Ogólnopolskim Konkursie Tańca im. Wojciecha Wiesiołłowskiego w Gdańsku.
Praca zawodowa.
Na swoim koncie ma współpracę z najbardziej znanymi i liczącymi się choreografami w Polsce i na świecie, m.in. z Emilem Wesołowskim, Conradem Drzewieckim, Teresą Kujawą, Henrykiem Konwińskim, Sławomirem Woźniakiem, Beatą Wrzosek, Barbarą Gołaską, Grayem Veredonem, Lorcą Massinem, Antalem Fodorem.
Najważniejsze role.
Tańczył również solowe partie w takich spektaklach, jak: IX Symfonia, Wieczór Karola Szymanowskiego, Balety Marka Różyckiego, Polski Wieczór Baletowy, Pan Twardowski.

</doc>
<doc id="1642400" url="https://pl.wikipedia.org/wiki?curid=1642400" title="Van Loo">
Van Loo

Van Loo – rodzina malarzy francuskich pochodzenia holenderskiego.
Pochodzenie rodziny.
Istnieje wątpliwość co do osoby ojca Jacoba van Loo, czyli protoplasty rodziny. Miał to być albo malarz Jan/Johannes van Loo, albo notariusz Jacques van Loo. Wątpliwości te biorą się po części ze zniszczenia archiwów Zelandii w czasie II wojny światowej, a po części z działań późniejszych członków rodu, którzy starali się w końcu XVII i w XVIII wieku zatrzeć ślady swojego prawdziwego pochodzenia i uchodzić za potomków patrycjuszowskiej rodziny Van Loo z Haarlemu, z którą w istocie nie mieli związków. Miało to bardziej pasować do ich pozycji społecznej.
Istnieje także pogląd, że rodzina Van Loo była pochodzenia żydowskiego.
Przedstawiciele.
Lista na podstawie źródła.

</doc>
<doc id="1642401" url="https://pl.wikipedia.org/wiki?curid=1642401" title="Luzytanie">
Luzytanie

Luzytanie (łac. "Lusitani") – starożytny lud indoeuropejski, mówiący językiem luzytańskim, żyjący w zachodniej części Półwyspu Iberyjskiego.
Po długim oporze podbity przez Rzym (139 p.n.e.), uległ romanizacji.
Najbardziej znanym przedstawicielem tego ludu jest wódz luzytański Wiriatus.
Luzytanie składali ofiary z jeńców, ich wnętrzności wykorzystywali do wróżenia. Strabon, na podstawie prac Artemidora, opisuje Luzytanów w "Geographia" jako lud pijący piwo, używający masła i wypiekający chleb ze zmielonych żołędzi.

</doc>
<doc id="1642407" url="https://pl.wikipedia.org/wiki?curid=1642407" title="Klasztorna Góra">
Klasztorna Góra

Klasztorna Góra (, 657 m n.p.m.) – szczyt w Pieninach, w Grupie Golicy, na terenie słowackiego Pienińskiego Parku Narodowego (PIENAP).
Jest najdalej na zachód wysuniętym szczytem słowackich Pienin. Od masywu Płaśni oddziela go Przełęcz pod Klasztorną Górą (słow. "Cerla", 605 m). Góra ma dwa wierzchołki oddalone od siebie o około 1 km – główny i wyższy północny (657 m) oraz niższy południowy wznoszący się na wysokość 647 m. Grzbiet przebiega tu łagodnie z wyjątkiem bardziej stromego odcinka na północny zachód od głównej kulminacji opadającego do przełomowej doliny Dunajca, który opływa górę od północnego zachodu, północy i wschodu. Zachodni stok obniża się zaś do doliny potoku Lipnik, w której leży miejscowość Czerwony Klasztor. Od położonego tam klasztoru pochodzi nazwa góry. Cała Klasztorna Góra porośnięta jest dobrze zachowanym, niegdyś typowym dla Pienin lasem bukowym i bukowo-jodłowym. Przy ujściu Lipnika Do Dunajca znajduje się niewielka Dolina św. Antoniego położona pomiędzy Klasztorną Górą i znajdującym się po drugiej stronie Dunajca szczytem Uhliská (600 m).
Na szczyt nie prowadzą żadne szlaki turystyczne, cała góra jest obszarem ochrony ścisłej, lecz kilka tras biegnie na obrzeżach masywu. U podnóża, wzdłuż Dunajca przebiega jednak Droga Pienińska, a dwa szlaki piesze z Czerwonego Klasztoru – czerwony na Płaśnie oraz niebieski do Leśnicy – wiodą południowym skrajem masywu przez Przełęcz pod Klasztorną Górą. U zachodniego podnóża Klasztornej Góry, na dawnej polanie Cyrhla znajduje się pole namiotowe.

</doc>
<doc id="1642408" url="https://pl.wikipedia.org/wiki?curid=1642408" title="Karl Mehringer">
Karl Mehringer

Karl Mehringer (zm. 26 sierpnia 1935) – niemiecki wspinacz. 
Był członkiem niemieckiej wyprawy na Eiger w 1935 r. Wspinaczkę rozpoczęli o 2 w nocy 21 sierpnia. Ostatni raz widziano ich żywych 25 sierpnia. On i Max Sedlmayer dotarli do tzw. „żelazka”, gdzie zaskoczyła ich gwałtowna burza, podczas której zginęli. Ciało Mehringera znaleziono dopiero po 27 latach, we wrześniu 1962 na „Drugim Polu Lodowym”.

</doc>
<doc id="1642409" url="https://pl.wikipedia.org/wiki?curid=1642409" title="Rabadasz">
Rabadasz



</doc>
<doc id="1642411" url="https://pl.wikipedia.org/wiki?curid=1642411" title="Ginetta">
Ginetta

Ginetta – brytyjski producent samochodów sportowych (w tym również wyścigowych) z siedzibą w Garforth w hrabstwie West Yorkshire w Anglii.
Przedsiębiorstwo założone zostało w 1958 roku. Wielkość produkcji w 2003 roku wyniosła 15 samochodów i 18 kit carów.

</doc>
<doc id="1642412" url="https://pl.wikipedia.org/wiki?curid=1642412" title="Friedrich Krüger">
Friedrich Krüger



</doc>
<doc id="1642415" url="https://pl.wikipedia.org/wiki?curid=1642415" title="Aleksandyr Radołow">
Aleksandyr Radołow

Aleksandyr Christow Radołow (bułg. "Александър Христов Радолов"; ur. 27 czerwca 1883 we wsi Sławianci w Obwodzie Burgas, zm. 1 lutego 1945) – bułgarski polityk, działacz Bułgarskiego Ludowego Związku Chłopskiego, deputowany do Zgromadzenia Narodowego 16. (1913), 17. (1914-1919), 18. (1919-1920), 19. (1920-1923), 20. (1923), 22. (1927-1931), 23. (1931-1934) i 25. kadencji (1940-1944), minister sprawiedliwości (1920-1921), spraw wewnętrznych i zdrowia publicznego (1921-1922) oraz handlu, przemysłu i pracy (1922-1923). Po zamachu stanu z 9 września 1944 zamordowany z polecenia komunistów.
Życiorys.
W 1905 ukończył gimnazjum w Sliwenie, po czym studiował filologię w Uniwersytecie Sofijskim im. św. Klemensa z Ochrydy. Następnie wyjechał do Genewy, gdzie w 1908 ukończył prawo. Po powrocie do Bułgarii wstąpił w szeregi Bułgarskiego Ludowego Związku Chłopskiego (BLZCh), zostając wkrótce jednym z członków jego zarządu. W 1913 po raz pierwszy uzyskał mandat deputowanego do Zgromadzenia Narodowego. Karierę parlamentarzysty kontynuował z dwiema przerwami aż do 1944. W 1917 był dyrektorem przedsiębiorstwa "Naroden Magazin" (bułg. "Народен магазин"). W 1918 przygotował regulamin tzw. uniwersalnej spółdzielni rolniczej. 
W 1920 objął posadę ministra sprawiedliwości w rządzie Aleksandyra Stambolijskiego. Po przebudowie gabinetu w 1921 został ministrem wewnętrznych i zdrowia narodowego, zaś rok później handlu, przemysłu i pracy. Po zamachu stanu z 9 czerwca 1923, w efekcie którego ludowcy utracili władzę, wraz z innymi ministrami trafił do więzienia. W areszcie przebywał do 9 kwietnia 1924, kiedy to sąd zadecydował o jego uniewinnieniu. Po odzyskaniu wolności Radołow wstąpił do BLZCh „Wrabcza 1”, zaś w 1932 przyłączył się do BZLCh im. Georgiego Markowa. 
Po komunistycznym zamachu stanu z 9 września 1944 i przejęciu władzy w Carstwie Bułgarii przez Front Ojczyźniany, trafił wraz z innymi parlamentarzystami ze Zgromadzenia Narodowego 25. kadencji przed tzw. Sąd Ludowy, który wydał na niego wyrok śmierci. 1 lutego został rozstrzelany w niewiadomym miejscu. W roku 1996 Sąd Najwyższy uchylił wyrok Sądu Ludowego i pośmiertnie zrehabilitował Radołowa. 
Funkcje sprawowane przez Radołowa w Radzie Ministrów.
Aleksandyr Radołow zajmował następujące stanowiska w rządach Carstwa Bułgarii (w porządku chronologicznym):

</doc>
<doc id="1642418" url="https://pl.wikipedia.org/wiki?curid=1642418" title="Vegard-Haukoe SKLETT">
Vegard-Haukoe SKLETT



</doc>
<doc id="1642423" url="https://pl.wikipedia.org/wiki?curid=1642423" title="Jezioro Porajskie">
Jezioro Porajskie

Jezioro Porajskie (Zbiornik Poraj) – zbiornik zaporowy na rzece Warta utworzony w 1978 roku na południowy zachód od Poraja na potrzeby Huty im. Bolesława Bieruta przez spiętrzenie wód rzecznych zaporą w Poraju. Zbiornik ma powierzchnię maksymalną 5,5 km², pojemność maksymalną ok. 25 mln m³, długość 4,9 km, szerokość maksymalną 1,4 km i linię brzegową o długości ok. 15 km. Głębokość maksymalna zbiornika wynosi 13 metrów, średnia – 3,9 m, a wskaźnik głębokościowy osiąga 0,3. Nad zbiornikiem wybudowano ośrodek wczasowy i wodny dla pracowników częstochowskiej huty.

</doc>
<doc id="1642425" url="https://pl.wikipedia.org/wiki?curid=1642425" title="Zębiełek łąkowy">
Zębiełek łąkowy

Zębiełek łąkowy ("Crocidura bottegoides") – gatunek ssaka owadożernego z rodziny ryjówkowatych (Soricidae). Występuje endemicznie w Etiopii, w górach Balie i na Mount Albasso. Gatunek ten znany jest tylko z pięciu okazów. Zamieszkuje trawiaste polany na zboczach gór do wysokości 2400-3280 m n.p.m. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii zagrożony wyginięciem EN. Głównym zagrożeniem jest niszczenie lasów przez miejscową ludność.

</doc>
<doc id="1642438" url="https://pl.wikipedia.org/wiki?curid=1642438" title="István Sándor">
István Sándor



</doc>
<doc id="1642439" url="https://pl.wikipedia.org/wiki?curid=1642439" title="Tony Bettenhausen Jr.">
Tony Bettenhausen Jr.

Tony Lee Bettenhausen Jr. (ur. 20 października 1951 roku w Joliet, zm. 14 lutego 2000 roku w pobliżu Leesburg) – amerykański kierowca wyścigowy, założyciel zespołu Bettenhausen Motorsports.
Syn dwukrotnego mistrza USAC, Tony Bettenhausena; dwaj bracia (Gary i Merle) również byli kierowcami wyścigowymi.
USAC / CART.
Po kilkudziesięciu występach w serii NASCAR, w 1979 roku na dobre podążył śladami swojego ojca i braci, przenosząc się do samochodów o otwartym nadwoziu. Pierwszy sezon zaliczył jeszcze w ramach USAC, od 1980 roku występował w CART, gdzie generalnie notował bardzo przeciętne wyniki. W latach 1981-1984 reprezentował barwy zespołu Provimi Veal; w tym okresie zaliczył swój najlepszy wynik w karierze, drugie miejsce w Michigan 500 (1981). Słabo spisywał się szczególnie na torach drogowych i w 1984 roku został zastąpiony przez Arie Luyendyka.
W kolejnych dwóch latach nie mógł znaleźć nowego pracodawcy, wobec czego zdecydował się na założenie własnego zespołu, w barwach którego startował już do końca kariery. W 1991 roku nawiązał współpracę z Rogerem Penske, dzięki czemu używał jednorocznych modeli nadwozia tego zespołu, co znacznie poprawiło wyniki własnej ekipy.
Po zajęciu dziewiątego miejsca w Michigan 500 w 1992 roku zdecydował się całkowicie poświęcić roli właściciela zespołu (jedynym wyjątkiem był start w Indianapolis 500 1993). Jako swojego następcę za kierownicą samochodu, oznaczonego tradycyjnym numerem "16", zatrudnił byłego zawodnika Formuły 1, Stefana Johanssona, który startował w zespole do 1996 roku. W kolejnych sezonach kierowcami Bettenhausena byli Patrick Carpentier, Hélio Castroneves oraz Shigeaki Hattori. Głównym sponsorem ekipy był koncern Alumax.
Śmierć.
Zginął tragicznie 14 lutego 2000 roku w wypadku prywatnego samolotu, który rozbił się w pobliżu miasta Leesburg w stanie Kentucky około godziny 11:45 czasu lokalnego. Nikt nie przeżył katastrofy; na pokładzie znajdowali się również jego żona Shirley (córka byłego kierowcy wyścigowego Jima McElreatha) oraz dwóch partnerów biznesowych.
Losy zespołu.
Po śmierci Bettenhausena, jego zespół objął Keith Wiggins, zmieniając nazwę na Herdez Competition, a w 2005 roku na HVM Racing, pod którą startuje obecnie w zunifikowanej IndyCar Series.
W 2007 roku ekipa pod przewodnictwem Paula Stoddarta występowała w Champ Car World Series (jako Minardi Team USA).

</doc>
<doc id="1642441" url="https://pl.wikipedia.org/wiki?curid=1642441" title="Bielmar">
Bielmar



</doc>
<doc id="1642442" url="https://pl.wikipedia.org/wiki?curid=1642442" title="Turak białolicy">
Turak białolicy



</doc>
<doc id="1642445" url="https://pl.wikipedia.org/wiki?curid=1642445" title="Orestes Corbatta">
Orestes Corbatta



</doc>
<doc id="1642446" url="https://pl.wikipedia.org/wiki?curid=1642446" title="Lewin Kłodzki (przystanek kolejowy)">
Lewin Kłodzki (przystanek kolejowy)

Lewin Kłodzki – przystanek kolejowy, niegdyś stacja kolejowa w Lewinie Kłodzkim, w powiecie kłodzkim, w województwie dolnośląskim, w Polsce.
W roku 2017 przystanek obsługiwał 10–19 pasażerów na dobę.
Od 13 grudnia 2020 przystanek na żądanie
Lokalizacja.
Przystanek kolejowy położony na linii kolejowej z Kłodzka do Kudowy Zdroju. Znajduje się na niezelektryfikowanej trasie o znaczeniu lokalnym, w Lewinie Kłodzkim.
Informacje ogólne.
Ruch odbywa się tylko na jednym torze. Na przystanku Lewin Kłodzki nie ma już czynnej kasy, ani poczekalni. Budynek stacyjny został zamieniony w latach 90. XX w. na mieszkania, dzięki czemu nie ulegał degradacji.
Historia.
W latach 1886–1890 rozpoczęto realizację planu budowy "Kolei Uzdrowiskowej". Zakończono jednak jego realizacje na Szczytnej. Dopiero 10 lat później wrócono do jej rozbudowy w kierunku Kudowy Zdroju. Linia ta powstała w latach 1902–1905. Oddano ją do eksploatacji 10 lipca 1905 r. Wtedy też powstał budynek stacji w Lewinie Kłodzkim. Składała się ona z drewnianego budynku z kasą, poczekalnią i nastawnią, budynku ekspedycji towarowej i rampy ładunkowej. Przy drodze wjazdowej zlokalizowano ceglaną wieże ciśnień.
Do czasu zakończenia obsługi linii przez parowozy, na tej właśnie stacji odbywało się nawadnianie parowozów, co wynikało z małej wydajności kudowskiego ujęcia wody.
Po II wojnie światowej i przejściu ziemi kłodzkiej pod administrację polską zmieniono nazwę dworca na "Gomolec", a następnie "Lewin Kłodzki".

</doc>
<doc id="1642447" url="https://pl.wikipedia.org/wiki?curid=1642447" title="TTH Toruń">
TTH Toruń



</doc>
<doc id="1642450" url="https://pl.wikipedia.org/wiki?curid=1642450" title="Amalia Fryderyka z Hesji-Darmstadt">
Amalia Fryderyka z Hesji-Darmstadt

Amalia Fryderyka Hessen-Darmstadt (ur. 20 czerwca 1754 w Prenzlau, zm. 21 czerwca 1832 w Bruchsal) – księżniczka Hesji-Darmstadt, księżna badeńska.
Życiorys.
Córka Ludwika IX, landgrafa Hesji-Darmstadt, i Karoliny Wittelsbach księżniczki Palatynatu-Zweibrücken.
15 lipca 1775 roku poślubiła swojego kuzyna Karola Ludwika Badeńskiego, syna Karola Fryderyka, margrabiego Badenii, i jego pierwszej żony Karoliny Hessen-Darmstadt. Mieli ośmioro dzieci:

</doc>
<doc id="1642451" url="https://pl.wikipedia.org/wiki?curid=1642451" title="Karol Ludwik Badeński (1755–1801)">
Karol Ludwik Badeński (1755–1801)

Karol Ludwik Badeński (ur. 14 lutego 1755 w Karlsruhe, zm. 16 grudnia 1801 w Arboga) – następca tronu Badenii-Durlach i Badenii-Baden.
Rodzina.
Syn margrabiego Badenii-Durlach Karola Fryderyka i jego pierwszej żony Karoliny Hessen-Darmstadt.
15 lipca 1775 roku ożenił się z Amalią Fryderyką z Hesji-Darmstadt, córką Ludwika IX landgrafa Hesji-Darmstadt i Karoliny Wittelsbach, księżniczki Palatynatu-Zweibrücken. Mieli ośmioro dzieci:
Karol Ludwik zmarł w 1801. Jego ojciec został w 1806 wyniesiony do rangi wielkiego księcia, a jego następcą został jedyny syn Karola Ludwika – również Karol Ludwik.

</doc>
<doc id="1642456" url="https://pl.wikipedia.org/wiki?curid=1642456" title="Kocha... nie kocha!">
Kocha... nie kocha!

Kocha... nie kocha! (fr. "À la folie... pas du tout") – francuski dreszczowiec/romans w reżyserii Laetitii Colombani. 
Opis fabuły.
Film opowiada historię Angelique - dziewczyny do szaleństwa zakochanej w żonatym lekarzu Loicu.

</doc>
<doc id="1642457" url="https://pl.wikipedia.org/wiki?curid=1642457" title="Kazimierz Banat">
Kazimierz Banat

Kazimierz Banat (ur. w 1945 r. w Pabianicach zm. 9 marca 2015 w Zduńskiej Woli) – polski plastyk, malarz i poeta marynistyczny.
Banat pierwsze obrazy na płótnie zaczął malować w 1963 roku, dwa lata po pierwszej wizycie nad morzem. W roku 1966 zamieszkał w Zduńskiej Woli, gdzie w 1968 roku pierwszy raz pokazał swe prace publicznie na wystawie w SDK. Rok później miał tam pierwszą wystawę indywidualną. W roku 1970 wykonał grafiki w linoleum. Od tego też roku rozpoczął wędrówki brzegiem morza, łącząc wypoczynek rodzinny z pracą w plenerze, zaliczając kolejne miejscowości od Gdyni, Łeby i Darłówka, po Kołobrzeg.
W 1975 roku nawiązał kontakt z redakcjami miesięczników "Morze i "Horyzont" – pisma branżowego Związku Zawodowego Marynarzy i Portowców. Na łamach owego pisma powstał Klub Miłośników Morza do którego należał Banat. Wkrótce – w drodze wyjątku – umożliwiono mu uczestnictwo w konkursach plastycznych Ludzi morza w klubie morskim w Gdyni, na których zdobywał nagrody i wyróżnienia za marynistyczne grafiki i obrazy olejne. Współpraca z tym klubem trwała do roku 1986, kiedy zorganizowano mu tam kolejną wystawę indywidualną, na której pokazał prace z cyklu "Rejsy bez pożegnań".
Najbardziej twórczym okresem w życiu artysty były lata siedemdziesiąte. W roku 1976 brał udział w dziewięciu wystawach plastycznych, a w 1979 aż w dwunastu. Od 1990 roku zaczął rzeźbić w drewnie. Były to rzeźby również o tematyce marynistycznej, które zaprezentował na swojej XXV indywidualnej wystawie w 1994 roku w Łódzkim Domu Kultury w Łodzi.
Po tym nastąpiła kilkuletnia przerwa w twórczości trwająca do lata 2000 roku. Na Dni Morza w 2002 roku zorganizował kolejne własne ekspozycje w Łasku (malarstwo), a w Zduńskiej Woli przegląd dorobku z grafiki (około 250 prac), pokazując wszystkie wykonane prace w różnych technikach graficznych oraz te poświęcone wydarzeniom na Wybrzeżu w latach: 1970, 1976, 1980 i 1981. Podczas uroczystego otwarcia wystawy został uroczyście przyjęty do Stowarzyszenia Marynistów Polskich. Członek Towarzystwa Przyjaciół Zduńskiej Woli.
Wiosną 2003 roku, doprowadził do otwarcia kolejnej wystawy wykonanych techniką "alla prima". Na jubileusz czterdziestolecia działalności artystycznej został odznaczony Złotym Medalem Błękitnej Komandorii od Ligi Morskiej i Rzecznej w Łodzi. 
W wolnym czasie powrócił do poezji, którą uprawiał również 40 lat. Tych prac jednak nigdzie nie wystawiał.
W maju 2004 roku na spotkaniu klubowym Stowarzyszenia Marynistów Polskich w Łodzi wręczono Banatowi Medal Wielkiej Komandorii za zasługi dla polskiej marynistyki. W roku 2005 na Dni Morza zorganizowano mu 32 wystawę indywidualną, na której pokazał swoje grafiki w Klubie Garnizonowym w Łodzi, wręczając mu Honorową Euroligę. 
Brał udział w dwóch wystawach krajowych Stowarzyszenia Marynistów Polskich w Niepołomicach i Ustce. W 2006 roku na 33 wystawie autorskiej w Łodzi Banat pokazał swoje najnowsze obrazy olejne i uhonorowany został medalem Gloria Marinero. 
Ponadto prace olejne i grafiki artysty pokazywano w: Warszawie, Łodzi, Malborku, Kwidzynie, Tarnowie, Gdyni, Sieradzu, Łasku, Zduńskiej Woli w Ustce i Niepołomicach, oraz w Kemi w Finlandii i w Dreźnie w Niemczech. 
Przez całe życie namalował około 850 obrazów olejnych i ponad 250 grafik (z dominującym linorytem), wiele akwarel i rzeźb w drewnie o tematyce marynistycznej.
Wielokrotnie – bo aż 17 razy – organizował swoje wystawy na czas dorocznych Dni Morza.

</doc>
<doc id="1642461" url="https://pl.wikipedia.org/wiki?curid=1642461" title="Góry Fichtel">
Góry Fichtel



</doc>
<doc id="1642462" url="https://pl.wikipedia.org/wiki?curid=1642462" title="Wilhelm Frickart">
Wilhelm Frickart

Wilhelm Frickart – as lotnictwa niemieckiego Luftstreitkräfte z 12 potwierdzonymi zwycięstwami w I wojnie światowej w tym 5 rosyjskimi balonami obserwacyjnymi. Należał do elitarnego grona Balloon Buster.
Informacje ogólne.
Służył w rozpoznawczych jednostkach lotniczych na froncie wschodnim najpierw w FA24, w której w kwietniu 1917 roku odniósł dwa zwycięstwa nad rosyjskimi samolotami Vosin w okolicach Kuropatnik koło Brzeżan. Następnie służąc w FA 242 w czerwcu zestrzelił 5 balonów obserwacyjnych w okolicach miejscowości Folosenkow i Telacze w obwodzie tarnopolskim.
Po odbyciu szkolenie został pilotem samolotu obserwacyjnego i pełnił służbę w FA 20. W połowie 1918 roku został skierowany do eskadry myśliwskiej Jasta 64, a następnie w połowie sierpnia do Jasta 65, w której służył do końca wojny, odnosząc jeszcze 3 zwycięstwa. Jego losy powojenne nie są znane.
Upamiętnienie.
Wilhelm Frickart został sfotografowany na serię pocztówek Sanke Postkarten. Jego podobizna została wydana z numerem 561.

</doc>
<doc id="1642464" url="https://pl.wikipedia.org/wiki?curid=1642464" title="Port lotniczy Hamhŭng">
Port lotniczy Hamhŭng

Port lotniczy Hamhŭng-Sŏndŏk (kor. 해주공항) – port lotniczy w mieście Hamhŭng, w Korei Północnej. Jest administrowany przez Koreańską Armię Ludową, lecz użytkowany zarówno w celach wojskowych, jak i cywilnych.

</doc>
<doc id="1642466" url="https://pl.wikipedia.org/wiki?curid=1642466" title="Catherine du Verdier de la Sorinière">
Catherine du Verdier de la Sorinière



</doc>
<doc id="1642467" url="https://pl.wikipedia.org/wiki?curid=1642467" title="TV Warszawa">
TV Warszawa



</doc>
<doc id="1642468" url="https://pl.wikipedia.org/wiki?curid=1642468" title="Arpedżio">
Arpedżio



</doc>
<doc id="1642470" url="https://pl.wikipedia.org/wiki?curid=1642470" title="Mistrzostwa Świata w Biegach Przełajowych 2010">
Mistrzostwa Świata w Biegach Przełajowych 2010

38. Mistrzostwa Świata w Biegach Przełajowych – zawody lekkoatletyczne, które odbyły się w niedzielę 28 marca 2010 roku w Bydgoszczy. Areną zmagań biegaczy był Leśny Park Kultury i Wypoczynku w Myślęcinku. IAAF organizatora mistrzostw wybrał 22 marca 2009 roku na posiedzeniu w Berlinie.
Na wstępnych listach startowych znalazło się 499 nazwisk z 56 krajów. Polska drugi raz w historii gościła imprezę tej rangi – poprzednio przełajowy czempionat odbył się w tym kraju w 1987. Pierwszy raz w historii zawodów wszystkie złote medale zdobyli przedstawiciele jednego kraju.

</doc>
<doc id="1642472" url="https://pl.wikipedia.org/wiki?curid=1642472" title="Kudowa Zdrój (stacja kolejowa)">
Kudowa Zdrój (stacja kolejowa)



</doc>
<doc id="1642473" url="https://pl.wikipedia.org/wiki?curid=1642473" title="Prosty system transliteracji alfabetu bułgarskiego">
Prosty system transliteracji alfabetu bułgarskiego

Prosty system transliteracji alfabetu bułgarskiego (ang. "Streamlined System", bułg. Обтекаема система) został opracowany w Instytucie Matematyki i Informatyki Bułgarskiej Akademii Nauk w 1995 roku. System został zatwierdzony przez rząd w 2000 i 2006 roku, i stał się podstawą bułgarskiej z 2009 roku.
Prosty system został przyjęty także przez ONZ w 2012 roku, a do oficjalnego użytku w Wielkiej Brytanii i Stanach Zjednoczonych, przez BGN i PCGN w 2013 roku. 
Prosty system transliteracji alfabetu bułgarskiego jest podobny do poprzedniego Systemu BGN/PCGN z 1952 roku, stosowanego do latynizacji języka bułgarskiego, który był oficjalnym sposobem transliteracji w Stanach Zjednoczonych i w Wielkiej Brytanii do 2013 roku. Jednak anglo-amerykański system transliterował litery Х, Ь i Ъ jak "KH", "’" (apostrof) i "Ŭ", podczas gdy nowy system używa w tym celu "H", "Y" i "A".
Wariant odwracalny.
L. Ivanov, D. Skordev i D. Dobrev zaproponowali pomocniczy, odwracalny wariant systemu, używany w przypadku kiedy istotne jest dokładne odtworzenie wyrazów bułgarskich na podstawie zapisu łacińskiego. Wówczas kombinacje Ъ, Ь, ЗХ, ЙА, ЙУ, СХ, ТС, ТШ, ТЩ, ШТ, ШЦ byłyby przedstawiane odpowiednio jako "`A", "`Y", "Z|H", "Y|A", "Y|U", "S|H", "T|S", "T|SH", "T|SHT", "SH|T", "SH|TS".

</doc>
<doc id="1642479" url="https://pl.wikipedia.org/wiki?curid=1642479" title="Klarysa wyjaśni wszystko">
Klarysa wyjaśni wszystko

Klarysa wyjaśni wszystko (ang. "Clarissa Explains It All") – amerykański serial komediowy wyprodukowany przez telewizję Nickelodeon w latach 1991–1994. W roli Clarissy wystąpiła Melissa Joan Hart. W Polsce serial można było oglądać na kanale TVP3 oraz Fantastic.
Fabuła.
Serial opowiada o dziewczynie imieniem Clarissa, która mieszka wraz z rodzicami – Janet i Marshall oraz z młodszym bratem Fergusonem.
Odcinki.
Premiery w Polsce:

</doc>
<doc id="1642481" url="https://pl.wikipedia.org/wiki?curid=1642481" title="István Gergely">
István Gergely

István Gergely (ur. 20 sierpnia 1976 w Dunajskiej Stredzie) - węgierski piłkarz wodny urodzony na Słowacji. Dwukrotny złoty medalista olimpijski.
Mierzący 201 cm wzrostu zawodnik z reprezentacją Słowacji brał udział w IO 2000. Wkrótce potem zaczął występować w barwach Węgier i zdobył nie tylko dwa tytuły mistrza olimpijskiego, ale także zwyciężał na mistrzostwach świata. W rywalizacji klubowej był mistrzem Słowacji i Węgier, z węgierskim Domino wygrał Ligę Mistrzów.

</doc>
<doc id="1642482" url="https://pl.wikipedia.org/wiki?curid=1642482" title="Alain Bashung">
Alain Bashung

Alain Bashung, właśc. Alain Claude Baschung (ur. 1 grudnia 1947 w Paryżu, zm. 14 marca 2009 tamże) – francuski piosenkarz, autor tekstów i aktor.
Życiorys.
Dzieciństwo i młodość.
Matka Alaina pracowała w fabryce, a jego ojcem był Algierczyk, którego nigdy nie poznał. Po urodzeniu matka ponownie wyszła za mąż i oddała małego Alaina (miał wówczas 1 rok) pod opiekę rodziców ojczyma, którzy mieszkali w Wingersheim (okolice Strasburga). W dzieciństwie zainteresował się muzyką po otrzymaniu harmonijki ustnej, na której ćwiczył utwory m.in. Kurta Weila i Wagnera. Uprawiał także kolarstwo i koszykówkę. W późniejszym okresie i dotarciu do tamtejszych rozgłośni radiowych muzyki rockandrollowej, zapoznał się z twórczością wielu artystów tego gatunku, co stanowi częstą inspirację w jego utworach. W 1959 roku powrócił do Paryża, gdzie ukończył École nationale de commerce.
Ostatnie miesiące życia.
W lutym 2009 podczas ceremonii rozdania francuskich nagród muzycznych otrzymał trzy "„Victoires”". Mimo choroby, 24 lutego, wychudzony i osłabiony Alain Bashung był na scenie paryskiej sali koncertowej Zenith, by odebrać statuetki „Victoire”: za najlepszą płytę roku, za najlepszy koncert oraz nagrodę dla najlepszego wokalisty. Śpiewał wtedy piosenkę z nagrodzonej płyty "„Bleu petrole”". Było to prawdopodobnie jego ostatnie spotkanie z publicznością.
Na wieść o śmierci piosenkarza, otoczonego we Francji prawdziwym kultem, Pałac Elizejski wydał specjalny komunikat. Prezydent Nicolas Sarkozy określił w nim zmarłego jako "„wielkiego poetę i artystę zaangażowanego”", który "„stworzył świat muzyczny o mrocznej i eleganckiej estetyce”".
1 stycznia 2009 artysta został uhonorowany Legią Honorową piątej klasy ("Chevalier").
Alain Bashung zmarł na raka płuca w jednym z paryskich szpitali w wieku 61 lat. Został pochowany 20 marca 2009 na Cmentarzu Père-Lachaise.
Kariera artystyczna.
Początki kariery były wyraźnie odmienne od późniejszych dokonań Bashunga. Z grupą muzyków włóczył się po restauracjach, hotelach i bazach wojskowych żołnierzy amerykańskich. Pierwszy singiel zatytułowany "Pourquoi rêvez-vous des États-Unis?" („Dlaczego marzycie o USA?”) wydał w 1966 roku. Rok później pojawił się jako support zespołów Cream, The Troggs oraz Pretty Things na festiwalu muzyki popularnej w Pałacu Sportu w Paryżu. Szerszej publiczności dał się poznać podczas emisji programu „Tremplins de l’été”, gdzie wykonał utwór "Je vous crois" („Wierzę wam”). Pod koniec lat 60. spędził kilka miesięcy z innym popularnym francuskim artystą, Christophem. Ostatnim singlem, który został wydany pod nazwiskiem Baschung był utwór "Les Romantiques" z 1968 roku.
W 1973 zagrał Robespierre’a w komedii muzycznej "La Révolution française," której autorem był Claude-Michel Schönberg.
Po dziewięciu latach bez większych sukcesów, Bashung postawił na współpracę z tekściarzem Borisem Bergmanem i producentem Andym Scottem. W 1977 roku wydał swój pierwszy album, "Romans photos". Następną płytą była "Roulette russe", utrzymana w klimacie rockowym, która podobnie jak poprzednia przeszła bez większego echa.
W wieku 33 lat, Bashung osiągnął pierwszy prawdziwy sukces komercyjny poprzez wydanie singla "Gaby oh Gaby", sprzedanego w liczbie miliona kopii. Kolejnym albumem była wydana w 1981 "Pizza" z przebojem "Vertige de l’amour".
Album "Play blessures" z 1982 roku powstał we współpracy z Sergem Gainsbourgiem, który napisał teksty piosenek. Utrzymany w klimacie nowej fali ma we Francji status kultowego, mimo klęski komercyjnej, wynikającej z nieprzystępnych tekstów i chłodnego brzmienia dla szerszej publiczności.
Kolejnym albumem był wydany rok później "Figure imposée", odebrany z umiarkowanym entuzjazmem przez krytyków. W 1984 roku wydał singiel "S.O.S. amor", który pozwolił Bashungowi na swego rodzaju restart kariery i wejście do elity francuskiej piosenki tamtych czasów na stałe. W ramach antyrasistowskiej kampanii "Touche pas à mon pote" wydał piosenkę pod tym samym tytułem w 1985 roku.
Płyta "Passé le Rio Grande" z 1986 roku była pierwszym sukcesem na polu francuskich nagród muzycznych "Victoires de la Musique" – została uhonorowana statuetką za najlepszy album rockowy.
Wydany w 1989 roku album "Novice" jest zwrotem w klimaty eksperymentalne i nowofalowe. Z płyty pochodzi singiel "Bombez !," do którego nakręcono teledysk w Las Vegas. Była to ostatnia płyta, na którą teksty napisał Boris Bergman, a pierwsza, na którą powstały teksty we współpracy z Jeanem Fauque. Podobnie do wydanego w 1982 roku "Play blessures" album nie przekroczył liczby 50 tysięcy sprzedanych egzemplarzy.
Jednym z największych sukcesów Bashunga był nagrany w amerykańskim Memphis, wydany w 1991 roku album "Osez Joséphine", z którego pochodzi największy przebój artysty o tym samym tytule. Sprzedany w ponad 350 tysiącach kopii album ugruntował pozycję Bashunga jako kompozytora.
W 1994 roku nagrał "Chatterton", album w stylu country new age z singlem "Ma petite entreprise", który po raz kolejny okazał się sukcesem komercyjnym. W tym samym czasie Bashung coraz częściej pojawiał się w różnego rodzajach produkcjach filmowych i serialowych, jak np. "Ma sœur chinoise" (reż. Alain Mazars).
W 1998 roku artysta wydał swój najbardziej ceniony album, "Fantasie militaire", z którego pochodzi utwór "La nuit je mens". Za ten album otrzymał 3 nagrody Victoires de la musique w roku 1999, a także dodatkową statuetkę w ramach najlepszej płyty dwudziestolecia (w 2005 roku).
Z 13 nagrodami, które zdobył od 1993 roku jest najczęściej nagradzanym artystą w historii francuskich "Victoires de la Musique" (ex aequo z Mathieu Chedidem)

</doc>
<doc id="1642483" url="https://pl.wikipedia.org/wiki?curid=1642483" title="Istvan Gergely">
Istvan Gergely



</doc>
<doc id="1642484" url="https://pl.wikipedia.org/wiki?curid=1642484" title="Ołeksandr Palanycia">
Ołeksandr Palanycia

Ołeksandr Witalijowycz Palanycia, ukr. Олександр Віталійович Паляниця, ros. Александр Витальевич Паляница, "Aleksandr Witaljewicz Palanica" (ur. 29 lutego 1972 w Żytomierzu, Ukraińska SRR) – ukraiński piłkarz, grający na pozycji napastnika, reprezentant Ukrainy.
Kariera piłkarska.
Kariera klubowa.
Wychowanek Internatu Sportowego w Dniepropietrowsku. W 1991 zadebiutował w klubie Dnipro Dniepropietrowsk. Występował również w takich ukraińskich klubach jak Krywbas Krzywy Róg, Weres Równe, Karpaty Lwów i Metalist Charków. W 1996-1997 występował w austriackim klubie LASK Linz, jednak wrócił do ojczyzny. Często wracał do poprzednich klubów. Ostatnim klubem w karierze piłkarza był Spartak Sumy, w którym w 2004 zakończył swoje występy.
Kariera reprezentacyjna.
11 czerwca 1995 zadebiutował w reprezentacji Ukrainy w spotkaniu eliminacyjnym do Mistrzostw Europy z Chorwacją przegranym 0:4. Łącznie rozegrał 2 gry reprezentacyjne.

</doc>
<doc id="1642485" url="https://pl.wikipedia.org/wiki?curid=1642485" title="Horace Walker">
Horace Walker

Horace Walker (ur. 1838 - zm. 1908) – angielski wspinacz, prezydent brytyjskiego Alpine Club w latach 1891–1893. Był synem handlowca i alpinisty Francisa Walkera i bratem jednej z pierwszych kobiet-alpinistek Lucy Walker.
Jego imieniem nazwano lodowiec (Horace Walker Glacier) i schronisko w Alpach Południowych w Nowej Zelandii.

</doc>
<doc id="1642488" url="https://pl.wikipedia.org/wiki?curid=1642488" title="Steganografia drukarkowa">
Steganografia drukarkowa

Drukarkowa steganografia – typ steganografii stosowany przez producentów kolorowych drukarek, takich jak Brother Industries, Canon, Dell, Epson, HP, IBM, Konica Minolta, Kyocera, Lexmark, NRG, Panasonic, Ricoh (w tym marki Lanier i NRG), Savin, Toshiba i Xerox, w których do każdego wydruku dodaje się 1 cm² ledwo widocznych żółtych kropek, zawierających w sobie zakodowane informacje, najczęściej numer seryjny urządzenia oraz datę i godzinę wydruku.
Sam pomysł i wykonanie wzięły się z tego, że domowe drukarki w latach dziewięćdziesiątych coraz częściej służyły podrabianiu pieniędzy. Wobec oczekiwań rządu, by ograniczyć ten proceder, firmy zaczęły poszukiwać sposobu na identyfikację ewentualnych falsyfikatów.
Zagadnienie drukowania tych kodów monitoruje Electronic Frontier Foundation. Według oświadczenia organizacji z 2017, prawdopodobnie wszystkie nowoczesne komercyjne drukarki laserowe oznaczają drukowane dokumenty jakimś rodzajem kodu śledzącego, niekoniecznie w postaci żółtych kropek, z czego niektóre metody mogą być niewidoczne dla ludzkiego oka.

</doc>
<doc id="1642496" url="https://pl.wikipedia.org/wiki?curid=1642496" title="Finlandia na Zimowych Igrzyskach Paraolimpijskich 2002">
Finlandia na Zimowych Igrzyskach Paraolimpijskich 2002

Finlandię na Zimowych Igrzyskach Paraolimpijskich 2002 reprezentowało 14 zawodników. Finlandia zdobyła osiem medali (4 złote, 1 srebrny, 3 brązowe) - wszystkie w biegach narciarskich.
Wyniki zawodników.
Biegi narciarskie.
Objaśnienie kategorii:
Narciarstwo alpejskie.
Objaśnienie kategorii:

</doc>
<doc id="1642499" url="https://pl.wikipedia.org/wiki?curid=1642499" title="Park Baden-Powella w Łodzi">
Park Baden-Powella w Łodzi

Park im. Roberta Baden-Powella – Naczelnego Skauta Świata (utworzony w roku 1970, do 8 września 2007 nosił nazwę Park Rozrywkowy) – łódzki park, o powierzchni 15,8 ha, położony w rejonie ulic: Małachowskiego i Niciarnianej, od zachodu graniczy z parkiem 3 Maja (ulica Konstytucyjna przerywa swój bieg na tym odcinku), od południa z torami kolejowymi linii Łódź Fabryczna – Koluszki (Linia kolejowa nr 17). Park nazwano imieniem brytyjskiego generała Roberta Baden-Powella, twórcy skautingu. Nazwa została nadana dla uczczenia stulecia ruchu skautowego na świecie.
W centralnej części parku znajdują się m.in.
W północno-zachodnim rogu parku (u zbiegu ulic Małachowskiego i Konstytucyjnej) wybudowana została hala sportowa, na południe od której znajdują się dwa boiska piłkarskie, a przy jego północnym brzegu jest miasteczko ruchu drogowego.

</doc>
<doc id="1642501" url="https://pl.wikipedia.org/wiki?curid=1642501" title="Norbert Madaras">
Norbert Madaras

Norbert Madaras (ur. 1 grudnia 1979 w Egerze) - węgierski piłkarz wodny. Dwukrotny złoty medalista olimpijski.
Mierzący 192 cm wzrostu zawodnik z reprezentacją Węgier zdobył nie tylko dwa tytuły mistrza olimpijskiego, ale także zwyciężał na mistrzostwach świata (2003) i dwukrotnie stawał na drugi stopniu podium tej imprezy (2005, 2007). Jest zawodnikiem włoskiego Pro Recco, z którym był mistrzem Włoch, a w 2007 i 08 zwyciężał w Pucharze Mistrzów.

</doc>
<doc id="1642507" url="https://pl.wikipedia.org/wiki?curid=1642507" title="Chińska Republika Ludowa na Zimowych Igrzyskach Paraolimpijskich 2002">
Chińska Republika Ludowa na Zimowych Igrzyskach Paraolimpijskich 2002

Chińską Republikę Ludową na Zimowych Igrzyskach Paraolimpijskich 2002 reprezentowało 4 zawodników (3 mężczyzn i 1 kobieta). Chiny nie zdobyły żadnego medalu.
Zawodnicy.
Narciarstwo alpejskie
Biegi narciarskie / Biathlon

</doc>
<doc id="1642508" url="https://pl.wikipedia.org/wiki?curid=1642508" title="Hudson Stuck">
Hudson Stuck

Hudson Stuck (ur. 11 listopada 1863 w Londynie, zm. 10 października 1920 w Fort Yukon na Alasce) – amerykański wspinacz.
On i Harry Karstens poprowadzili pierwszą udaną wyprawę na Denali (McKinley), na którym stanęli 7 czerwca 1913 r. Podczas tej wyprawy pierwszy raz dokonano pomiaru wysokości tej góry.
Zmarł w Fort Yukon na Alasce na zapalenie płuc.

</doc>
<doc id="1642509" url="https://pl.wikipedia.org/wiki?curid=1642509" title="Athenaeum">
Athenaeum

Athenaeum. Pismo Poświęcone Historii, Literaturze, Sztukom, Krytyce itd. – wileńskie czasopismo naukowo-literackie, wydawane nieregularnie w latach 1841–1851, z inicjatywy Józefa Ignacego Kraszewskiego, będącego jednocześnie jedynym jego redaktorem.
Historia pisma.
Starania o założenie własnego nieperiodycznego pisma Kraszewski podejmował już w 1831 roku, jednak dopiero w 1840 roku udało mu się zdobyć pozwolenie cenzury. W tym samym roku nawiązał również współpracę z księgarzem Teofilem Glücksbergiem, który miał być odpowiedzialny za kontakty z cenzurą oraz sprowadzanie z zagranicy materiałów w postaci książek i czasopism. Kraszewski zobowiązał się natomiast, zgodnie z podpisaną 31 lipca 1840 umową, do dostarczania Glücksbergowi sześciu dziesięcioarkuszowych numerów rocznie. W razie sporów arbitrażem pomiędzy księgarzem a redaktorem zajmować się miał Leon Borowski. Współpraca z Glücksbergiem zaowocowała publikacją 48 tomów (8 roczników), została jednak zakończona w 1848 roku. Przyczyniły się do tego głównie spory o charakter pisma – wobec spadającej liczby prenumeratorów (1843 pismo abonowało 252 czytelników, a już w 1846 roku sprzedano zaledwie 163 egzemplarze pisma) Glücksberg postulował wprowadzenie do „Athenaeum” większej ilości rozrywki; Kraszewski nie chciał się na to zgodzić, umowę więc zerwano. Od 1849 roku Kraszewski współpracował więc z wileńskim domem wydawniczym Zawadzkich. Współpraca ta zaowocowała 18 tomami (5 roczników). Nieregularność ukazywania się „Athenaeum” powodowała jednak dalszy spadek abonentów – w 1851 roku pismo sprzedało 122 prenumeraty. W tym samym roku ukazał się ostatni numer „Athenaeum”.
Zawartość pisma.
„Athenaeum” podzielone było na działy: "Historia", "Literatura", "Sztuki", "Krytyka", "Rozmaitości" i "Filozofia". Z literatury publikowano głównie prozę i dramat, m.in. utwory Michała Grabowskiego, Henryka Rzewuskiego, Józefa Korzeniowskiego i samego Kraszewskiego. W „Athaeneum” opublikowano również "Pożegnanie" Cypriana Kamila Norwida. Pojawiały się także przekłady z literatur obcych i teksty z literatury ludowej.
Oprócz literatury czasopismo publikowało relacje z podróży, informacje o rynku wydawniczym, sylwetki artystów, artykuły o muzyce i materiały z historii Polski.

</doc>
<doc id="1642512" url="https://pl.wikipedia.org/wiki?curid=1642512" title="Ateneum (czasopismo)">
Ateneum (czasopismo)

Ateneum – warszawskie czasopismo ukazujące się w latach 1876–1901, nawiązujące tytułem do pisma „Athenaeum” i mające w swoim zamierzeniu integrować uczonych różnych dziedzin, zapewniać edukację społeczeństwa i informować o dokonaniach europejskiego ruchu umysłowego. Założycielem czasopisma był Ignacy Baranowski, a redaktorami byli: Herman Benni, Włodzimierz Spasowicz, Piotr Chmielowski, Stanisław Wydżga, Teodor Jeske-Choiński i Ignacy Chrzanowski. Drukowane było w oficynie Józefa Ungra. 
„Ateneum” drukowało artykuły poświęcone filozofii (autorstwa m.in. Franciszka Krupińskiego), psychologii (pisane m.in. przez Juliana Ochorowicza), historii polskiej i powszechnej, wydarzeniom współczesnym, literaturze współczesnej i dawnej, podróżom, sztuce, a także recenzje i teksty literackie.

</doc>
<doc id="1642515" url="https://pl.wikipedia.org/wiki?curid=1642515" title="Simonas Alperavicius">
Simonas Alperavicius



</doc>
<doc id="1642518" url="https://pl.wikipedia.org/wiki?curid=1642518" title="688i">
688i



</doc>
<doc id="1642519" url="https://pl.wikipedia.org/wiki?curid=1642519" title="Pekińczyk czerwonodzioby">
Pekińczyk czerwonodzioby

Pekińczyk czerwonodzioby, pekińczyk żółty ("Leiothrix lutea") – gatunek małego ptaka z rodziny pekińczyków (Leiothrichidae). Często jest nazywany "słowikiem chińskim". Pierwsze pekińczyki żółte przywieziono do Europy, a konkretnie do londyńskiego ogrodu zoologicznego w 1866 roku. W hodowli nie sprawiają kłopotów, a ich pielęgnacja jest łatwa.
Długość ciała 14–15 cm; masa ciała 18–28 g.
Systematyka i zasięg występowania.
Wyróżniono kilka podgatunków "L. lutea":
Introdukowany w Japonii, na Hawajach, Reunionie, a nawet w Europie (Francja, Hiszpania, Niemcy).
Status.
IUCN uznaje pekińczyka czerwonodziobego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako lokalnie pospolity. Trend liczebności populacji uznawany jest za spadkowy.

</doc>
<doc id="1642520" url="https://pl.wikipedia.org/wiki?curid=1642520" title="Harry Karstens">
Harry Karstens

Henry Peter "Harry" Karstens (ur. 1878 w Chicago, zm. 28 listopada 1955) był szefem Narodowego Parku Mount McKinley (teraz Park Narodowy Denali) w latach 1921 - 1928. Był jednym z przewodników w pierwszym udanym wejściu na Denali (McKinley) w 1913 r.
Na północ przeniósł się w latach Gorączki złota nad Klondike w 1897 r. W 1907 r., Karstens towarzyszył myśliwemu Charlesowi Sheldonowi, w jego wyprawach. Dzięki jego wpływom powstał park narodowy pod Mount McKinley.

</doc>
<doc id="1642525" url="https://pl.wikipedia.org/wiki?curid=1642525" title="Tinnitus Sanctus">
Tinnitus Sanctus

Tinnitus Sanctus – ósmy album studyjny niemieckiego zespołu heavymetalowego Edguy wydany w roku 2008.
W wersji digipak do albumu dołączona została płyta CD z zapisem koncertu Edguy w Los Angeles w 2008 roku.

</doc>
<doc id="1642529" url="https://pl.wikipedia.org/wiki?curid=1642529" title="Walter Harper">
Walter Harper

Walter Harper (ur. 1 stycznia 1892, zm. 25 października 1918) – pierwsza osoba na szczycie Denali (McKinley), najwyższej górze Ameryki Północnej. Był pół Indianinem, pół Szkotem.
Był najmłodszym z ośmiorga dzieci Jennie Harper, alaskańskiej Indianki z plemienia Atabasków i Szkota Arthura Harpera. Uczestniczył w wyprawie Hudsona Stucka. 7 czerwca 1913 stanął na szczycie jako pierwszy. Koledzy uznali, że należy mu się to jako półkrwi tubylcowi.

</doc>
<doc id="1642531" url="https://pl.wikipedia.org/wiki?curid=1642531" title="Drgania shimmy">
Drgania shimmy

Drgania shimmy – samowzbudne drgania ustalone, występujące w skrętnym zawieszeniu pojazdu. Składają się na nie zwykle drgania kół wokół osi pionowej i obroty przedniej osi z kołami wokół osi podłużnej pojazdu. Shimmy powoduje powstawanie dużych dynamicznych obciążeń w elementach zawieszenia i układzie kierowniczym, co może doprowadzić do utraty sterowności pojazdu.
Opis.
Wielu autorów badało to zjawisko z teoretycznego punktu widzenia. Pierwsze próby okazały się jednak bezowocne, gdyż początkowo uważano, że shimmy jest wynikiem działania zewnętrznej siły wymuszającej (nierówności drogi, niewyważenie kół itp.) i efektu żyroskopowego kół wzmacniającego się w rezonansie.
Takie tłumaczenie było jednakże nieuzasadnione chociażby dlatego, że zjawisko shimmy występowało także podczas jazdy po równej drodze i przy dobrym wyważeniu kół. Poprawiona teoria shimmy powstała dopiero wtedy, gdy wyjaśniono, że jest to zjawisko samowzbudne, powstające podczas przypadkowych wymuszeń wynikających z niestateczności układu. Podczas tego typu drgań koło porusza się po torze sinusoidalnym (gdzie oś X jest wyznaczana przez kierunek ruchu samolotu, motocykla itd.) z rosnącą amplitudą. Powoduje to zwiększające się zmiany nachylenia osi obrotu koła. Drgania shimmy bardzo często mylone są z niestatecznością pojazdu, do której mogą jedynie się przyczynić.
Zapobieganie shimmy.
W celu zapobieżenia występowaniu tego zjawiska w lotnictwie stosuje się amortyzatory hydrauliczne, zwane tłumikami drgań shimmy. Aktualnie w sportach motocyklowych stosuje się amortyzatory skrętu.

</doc>
<doc id="1642539" url="https://pl.wikipedia.org/wiki?curid=1642539" title="Obóz Wavel">
Obóz Wavel

Obóz Wavel () – palestyński obóz dla uchodźców nieopodal miasta Baalbek w Libanie. Początkowo było to miejsce zakwaterowania francuskich żołnierzy. W 1948 uchodźcy palestyńscy, napływający tutaj w efekcie I wojny izraelsko-arabskiej, założyli w tym miejscu osadę. W 1952 Agenda Narodów Zjednoczonych dla Pomocy Uchodźcom Palestyńskim na Bliskim Wschodzie (UNRWA) wzięła odpowiedzialność za utrzymanie i zaopatrzenie obozu.
W 2003 w obozie znajdowało się 7553 zarejestrowanych uchodźców. W 2009 ich liczbę oceniano na około 3000 wewnątrz obozu oraz mniej więcej tyle samo koczujących poza obozem.

</doc>
<doc id="1642541" url="https://pl.wikipedia.org/wiki?curid=1642541" title="Hans Meyer (geolog)">
Hans Meyer (geolog)

Hans Meyer (ur. 22 marca 1858 w Hildburghausen, zm. 5 lipca 1929 w Lipsku) – niemiecki geolog. Był pierwszym Europejczykiem, który wszedł na Kilimandżaro (5895 m) w 1889.
Życiorys.
Był synem wydawcy Herrmanna Juliusa Meyera. Studiował nauki polityczne i historię w Lipsku, Berlinie i Strasburgu. Po doktoracie w Strasburgu (1881) w latach 1881–1882 podróżował po Indiach, Ameryce Północnej i Afryce Południowej. Następnie odwiedził Afrykę Wschodnią i Amerykę Południową. W 1884 dołączył do wydawnictwa ojca, Bibliographisches Institut w Lipsku. W następnym roku został jednym z dyrektorów firmy. Kontynuował ekspedycje badawcze.
Kilimandżaro składa się z trzech szczytów: Shira – 3962 m, Mawenzi – 5149 m i Kibo – 5895 m. W 1887 podczas pierwszej próby zdobycia Kilimandżaro Meyer dotarł do podnóży Kibo, ale został zmuszony do odwrotu. Nie miał sprzętu, by poradzić sobie ze śniegiem i lodem. W 1888 wraz z austriackim kartografem Oscarem Baumannem zbadał region Usambara, planując kontynuację wyprawy na Kilimandżaro. Baumann i Meyer zostali schwytani i przetrzymywani jako więźniowie podczas powstania Busziri. Po zapłaceniu okupu przywódcy powstańców ibn Salimowi al-Harthiemu mężczyzn uwolniono.
5 października 1889 wraz z zawodowym wspinaczem Ludwigiem Purtschellerem i przewodnikiem Johannesem Kinyala Lauwo Meyer osiągnął cel. Nazwali szczyt „Kaiser Wilhelm Spitze”, a na starych mapach Tanganiki Mawenzi nosi nazwę „Szczyt Hansa Meyera”.
Ze szczytu Meyer zabrał bazaltowy kamień. Po powrocie do Berlina połowę kamienia podarował Wilhelmowi II, który zamontował go w sali balowej w Nowym Pałacu w Poczdamie, drugą zatrzymał jako przycisk do papieru. Po odzyskaniu niepodległości przez Tanzanię odkryto, że kamień należący do cesarza zaginął (zainstalowano zamiennik). W 2020 rodzina Meyer wystawiła na sprzedaż drugą połowę kamienia.
Później Meyer wspinał się również na Wyspach Kanaryjskich (1894). Czwartą wyprawa na Kilimandżaro zorganizował w 1898. W 1903 pogłębił badania wulkanologiczne podczas podróży do Ekwadoru, gdzie zdobył wulkany Antisana, Chimborasso i Cotopaxi. W 1911 po raz ostatni udał się do Afryki Wschodniej. Przybył do Rwandy i Urundi, wspinał się na wulkany Karissimbi i Niragongo. Podczas podróży stał się stricte naukowym geografem.
W 1914 zrezygnował z kierowania Bibliographisches Institut. W 1915 został profesorem geografii i polityki kolonialnej w Lipsku. Katedrę oddał w 1928.

</doc>
<doc id="1642542" url="https://pl.wikipedia.org/wiki?curid=1642542" title="Bob Schul">
Bob Schul

Robert Keyser „Bob“ Schul (ur. 28 września 1937 w West Milton) – amerykański lekkoatleta długodystansowiec, mistrz olimpijski.
Od urodzenia cierpiał na astmę, z którą borykał się podczas kariery lekkoatlety. Studiował na Miami University w Ohio, a następnie wstąpił do United States Air Force. Był trenowany przez Mihaly’ego Igloi’a; stosował także metody Arthura Lydiarda. Początkowo specjalizował się w biegu na 1500 mmetrów i na 1 milę. Potem startował w biegu na 3000 metrów z przeszkodami, a wreszcie w biegu na 5000 metrów.
Na tym ostatnim dystansie zdobył brązowy medal w 1963 na igrzyskach panamerykańskich w São Paulo, a rok później wystąpił na igrzyskach olimpijskich w 1964 w Tokio. W biegu finałowym Michel Jazy z Francji objął prowadzenie na ostatnim okrążeniu i zdobył 5 metrów przewagi. Schul rozpoczął finisz na ostatnim wirażu i przegonił Jazy’ego na 50 m przed metą zdobywając złoty medal z czasem 13.48,8 (Jazy zajął 4. miejsce).
Schul wygrał mistrzostwa USA w biegu na 5000 metrów w 1964 i w biegu na 3 mile w 1965.

</doc>
<doc id="1642545" url="https://pl.wikipedia.org/wiki?curid=1642545" title="Zilias">
Zilias



</doc>
<doc id="1642547" url="https://pl.wikipedia.org/wiki?curid=1642547" title="Colonia Iulia Zulil">
Colonia Iulia Zulil



</doc>
<doc id="1642548" url="https://pl.wikipedia.org/wiki?curid=1642548" title="Wiesław Fiedor">
Wiesław Fiedor

Wiesław Fiedor (ur. 26 stycznia 1964 w Nowym Sączu) – polski niepełnosprawny biegacz narciarski i biathlonista. Trzykrotny paraolimpijczyk z Nagano, Salt Lake City i Turynu. Złoty medalista Zimowych Igrzysk Paraolimpijskich 2002 w biegu na 10 kilometrów na siedząco oraz brązowy medalista tych samych igrzysk w biegu na 5 kilometrów.

</doc>
<doc id="1642553" url="https://pl.wikipedia.org/wiki?curid=1642553" title="Merle Bettenhausen">
Merle Bettenhausen

Merle V. Bettenhausen (ur. 9 czerwca 1943 w Tinley Park) – amerykański kierowca wyścigowy.
Życiorys.
Przez większość kariery ścigał się w pojazdach typu sprint car i midget. W mistrzostwach USAC wystartował tylko w trzech wyścigach.
W 1972 roku podczas – jak się okazało – ostatniego z nich, na torze Michigan International Speedway, rozbił się na prostej startowej po kolizji z Mikiem Hissem. Samochód stanął w płomieniach, a Bettenhausen próbował wydostać się z kokpitu, gdy wrak wciąż ślizgał się bezwładnie po torze. Prawa ręka kierowcy została uwięziona między samochodem a zewnętrzną ścianą i w efekcie oderwana na wysokości przedramienia.
Wrócił do ścigania ponad rok później, lecz odtąd startował wyłącznie w sprint carach. Tragiczny zbieg okoliczności spowodował, że jego brat Gary doznał częściowego paraliżu lewej ręki w wypadku na torze Syracuse w 1974 roku (zdołał jednak kontynuować karierę).
Życie prywatne.
Syn dwukrotnego mistrza USAC Tony'ego Bettenhausena. Dwaj bracia Gary i Tony Junior również byli kierowcami wyścigowymi.
Rozwiedziony z Leslie, ma syna Ryana, który jednak nie zamierza kontynuować rodzinnych tradycji wyścigowych. Na stałe mieszka w Indianapolis.

</doc>
<doc id="1642555" url="https://pl.wikipedia.org/wiki?curid=1642555" title="Hermann Pfeiffer">
Hermann Pfeiffer

Hermann Pfeiffer (ur. 24 lipca 1890, zm. 20 maja 1917) – as lotnictwa niemieckiego Luftstreitkräfte z 11 potwierdzonymi zwycięstwami w I wojnie światowej.
Informacje ogólne.
Rozpoczął służbę 1 października 1913 roku. Z wybuchem wojny służył w 114 Pułku Piechoty. W czerwcu 1915 roku został skierowany do szkoły lotniczej. Jako pierwszy przydział otrzymał jednostkę rozpoznawczą Feldflieger-Abteilung 10, w której służył do połowy lipca 1916 roku. Następnie został przeniesiony do eskadry armijnej 3 Armii (AOK3). W jednostce odniósł swoje pierwsze 4 zwycięstwa. Gdy wkrótce jednostka została przeorganizowana i utworzono z niej eskadrę myśliwską pod dowództwem Kurta Studenta. Hermann Pfeiffer pozostał w niej i do końca 1917 roku odniósł kolejne cztery zwycięstwa.
21 listopada 1916 roku został promowany na oficera. Zginął 20 maja 1917 roku, testując zdobyty francuski samolot Nieuport Scout 17. 

</doc>
<doc id="1642559" url="https://pl.wikipedia.org/wiki?curid=1642559" title="Pałac Śmiechu">
Pałac Śmiechu

Pałac Śmiechu – opowiadanie Jon Berkeley, wydane w 2006 roku.
Michaś Środa nigdy nie był w cyrku, ale cyrk Oscuro nie jest zwyczajnym cyrkiem. Są tam groźni klauni i dziwna bestia, a gdy podczas przedstawienia z wieży spada dziewczynka ze skrzydłami, życie Michasia zmienia się na zawsze. Kiedy Michaś i Mała wyruszają, by uratować dwójkę przyjaciół uwięzionych w Pałacu Śmiechu, odkrywają potęgę przyjaźni i wspaniały dar-rodzinę.

</doc>
<doc id="1642561" url="https://pl.wikipedia.org/wiki?curid=1642561" title="Bodil Thrugotsdatter">
Bodil Thrugotsdatter

Bodil Thrugotsdatter (zm. 1103) – królowa Danii, córka jarla Thrugota Ulvsøna z Jutlandii i prawdopodobnie Thorgunny.
Ojciec Bodil był założycielem potężnego rodu Thrugotów i według Saxo Grammaticusa synem wikinga Galiceulfa, który dokonał podboju okolic sanktuarium w Santiago de Compostela w hiszpańskiej Galicji (według islandzkiej sagi "Knýtlingesaga" z ok. 1250). Być może ten fakt stał się przyczyną wyprawy na pielgrzymkę do Ziemi Świętej, na którą król Eryk I wyruszył ze swoją żoną królową Bodil (małżeństwo zostało zawarte przed 1086).
Na sejmiku w Viborgu para królewska pożegnała się ze swoimi poddanymi, jak się miało okazać, na zawsze. Eryk I i Bodil już nigdy nie ujrzeli Danii. Król zmarł w Pafos na Cyprze, królowa kontynuowała podróż i dotarła do Jerozolimy, gdzie zmarła w 1103 na Górze Oliwnej. Została pochowana w Dolinie Jozafata. Bodil była osobą bardzo religijną i wraz z mężem hojnie zaopatrzyła angielskie biskupstwo w Durham.
Bodil i Eryk I mieli syna Kanuta Lavarda. Król miał również potomstwo z nieprawego łoża. Królowa, znana ze swej dobroci, tolerowała nałożnice męża i według Saxo Grammaticusa okazywała im matczyną miłość.

</doc>
<doc id="1642563" url="https://pl.wikipedia.org/wiki?curid=1642563" title="USS Hartford (SSN-768)">
USS Hartford (SSN-768)

USS Hartford (SSN-768) amerykański myśliwski okręt podwodny o napędzie atomowym, ulepszonego typu "Improved Los Angeles", stanowiącego pochodną okrętów typu "688". 20 marca 2009 roku w cieśninie Ormuz, okręt uległ kolizji z okrętem amfibijnym "New Orleans" (LPD-18), co spowodowało poważne uszkodzenia kadłuba okrętu podwodnego i wyciek oleju napędowego z jednostki nawodnej. Obydwa okręty o własnych siłach dopłynęły do portu.

</doc>
<doc id="1642566" url="https://pl.wikipedia.org/wiki?curid=1642566" title="Ludwik Purtscheller">
Ludwik Purtscheller



</doc>
<doc id="1642568" url="https://pl.wikipedia.org/wiki?curid=1642568" title="Wróbliczka zielonorzytna">
Wróbliczka zielonorzytna

Wróbliczka zielonorzytna ("Forpus passerinus") – gatunek małego ptaka z rodziny papugowatych (Psittacidae). W Polsce jest też znana jako "wróbliczka" lub "papużka zielonogrzbietowa". Występuje w północnej części Ameryki Południowej oraz na niektórych wyspach Antyli (na większość z nich została introdukowana). Nie jest zagrożona wyginięciem. Coraz częściej spotykana w hodowlach.
Podgatunki i zasięg występowania.
Obecnie wyróżnia się pięć podgatunków "F. passerinus":
Za podgatunek wróbliczki zielonorzytnej niekiedy uznawano też wróbliczkę niebieskorzytną ("F. spengeli") – przez wiele lat był to takson o niepewnej pozycji taksonomicznej, przez część autorów uznawany za osobny gatunek, przez innych za podgatunek wróbliczki niebieskoskrzydłej ("F. xanthopterygius") lub wróbliczki Taczanowskiego ("F. crassirostris"). W 2021 za osobny gatunek uznał wróbliczkę niebieskorzytną South American Classification Committee (SACC) i tak też jest ona obecnie klasyfikowana przez inne ornitologiczne autorytety.
Status.
Międzynarodowa Unia Ochrony Przyrody (IUCN) uznaje wróbliczkę zielonorzytną za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako pospolity. BirdLife International ocenia trend liczebności populacji jako spadkowy ze względu na utratę siedlisk spowodowaną wylesianiem oraz podatność gatunku na polowania/chwytanie do niewoli.

</doc>
<doc id="1642571" url="https://pl.wikipedia.org/wiki?curid=1642571" title="Christian IV Wittelsbach (Pfalz-Zweibrücken)">
Christian IV Wittelsbach (Pfalz-Zweibrücken)

Christian IV Wittelsbach (ur. 16 września 1722 w Bischwiller - zm. 5 listopada 1775 w Herschweiler-Pettersheim) – hrabia palatyn i książę Palatynatu-Zweibrücken.
Życiorys.
Syn Christiana III Wittelsbacha księcia Palatynatu-Zweibrücken i Karoliny Nassau-Saarbrücken.
Jego ojciec zmarł w 1735 roku, gdy Christian miał 13 lat. Jego opiekunką została matka Karolina. Wysłała ona Christiana i jego młodszego brata Fryderyka Michała na studia na Uniwersytecie w Lejdzie. Następnie bracia przebywali na dworze francuskim. Powrócił do kraju w 1740 roku, wtedy też rozpoczęły się jego samodzielne rządy. Podjął udane negocjacje w sprawie małżeństwa jego starszej siostry Karoliny z Ludwikiem IX landgrafem Hesji-Darmstadt. 
W 1751 roku zawarł morganatyczne małżeństwo z Marią Cammasse (1734-1807), ponieważ były pewne wątpliwości co do ważności tego ślubu, 3 września 1757 odbył się ponowny ślub. Ich dzieci nie miały prawa dziedziczenia księstwa.
W wyniku nacisków swojego patrona Ludwika XV Burbona przeszedł w 1758 roku na katolicyzm. W 1767 roku zmarł jego brat Fryderyk, Christian zaopiekował się jego dziećmi: Karolem, Amalią, Marią i Maksymilianem. Zadbał o ich wykształcenie jednak zdecydował o ich pozostaniu w Austrii.
W związku z tym, że elektor Palatynatu Reńskiego Karol IV Teodor Wittelsbach nie miał synów Christian był jego potencjalnym następcą. Jednak Karol zmarł dopiero w 1799 roku. Następcami Christiana byli: do 1767 roku młodszy brat Fryderyk Michał, następnie Karol August najstarszy syn Fryderyka i to właśnie on został kolejnym księciem Palatynatu-Zweibrücken.

</doc>
<doc id="1642574" url="https://pl.wikipedia.org/wiki?curid=1642574" title="Otto von Breiten-Landenberg">
Otto von Breiten-Landenberg

Otto von Breiten-Landenberg – as lotnictwa niemieckiego Luftstreitkräfte z 5 potwierdzonymi zwycięstwami w I wojnie światowej.
Informacje ogólne.
Służył w eskadrze myśliwskiej Jagdstaffel 9 co najmniej od kwietnia 1917 roku. 30 kwietnia odniósł swoje pierwsze zwycięstwo powietrzne. Do grudnia 1917 roku służył w Jagdstaffel 9 odnosząc łącznie 4 potwierdzone zwycięstwa. W grudniu został przeniesiony do Jagdstaffel 6, gdzie 18 stycznia odniósł swoje 5 i ostatnie zwycięstwo. 
16 marca 1918 roku został skierowany do Jagdstaffel 11, gdzie przez 2 tygodnie pełnił funkcję dowódcy jednostki. 26 kwietnia podczas lotu bojowego został poważnie ranny i nie powrócił już do dalszej służby. Jego losy po wojnie nie są znane.

</doc>
<doc id="1642578" url="https://pl.wikipedia.org/wiki?curid=1642578" title="Andy Moor">
Andy Moor

Andy Moor właściwie Andrew Beardmore (ur. 16 stycznia 1980 w Stoke-on-Trent, Wielka Brytania) – jest jednym z najbardziej znanych trance'owych DJ-ów i producentów muzycznych. W przeszłości używał dużej liczby pseudonimów (Dub Disorder, Dwight van Man, Sworn etc.), był także dwukrotnie z rzędu ogłoszony 30. Dj-em świata według głosów czytelników DJ Magazine w 2005 i 2006 roku. Moor był nominowany do Nagrody Grammy w grudniu 2007 roku, za remiks utworu kanadyjskich artystów Delerium „Angelicus” z wokalem Isabel Bayrakdarian.
Remiksował także utwory dla takich artystów jak Britney Spears, Avril Lavigne, Paul Oakenfold, Brian Eno, Tiësto i Arthur Baker.
Dyskografia.
Single.
2000
2001
2002
2004
2005
2006
2007
2008
2009
2010
2011
Remiksy.
2001
2003
2004
2005
2006
2007
2009
Albumy.
2004
2005
2012
2013

</doc>
<doc id="1642582" url="https://pl.wikipedia.org/wiki?curid=1642582" title="Supaplex">
Supaplex



</doc>
<doc id="1642583" url="https://pl.wikipedia.org/wiki?curid=1642583" title="Isanosaurus">
Isanosaurus



</doc>
<doc id="1642586" url="https://pl.wikipedia.org/wiki?curid=1642586" title="Birk Anders">
Birk Anders

Birk Anders (ur. 3 listopada 1967 w Bad Schlema) – niemiecki biathlonista reprezentujący NRD, trzykrotny medalista mistrzostw świata.
Kariera.
Pierwsze sukcesy w karierze osiągnął w 1986 roku, kiedy zdobył złote medale w sprincie i sztafecie oraz srebrny w biegu indywidualnym na mistrzostwach świata juniorów w Falun. W Pucharze Świata zadebiutował 17 grudnia 1986 roku w Obertilliach, gdzie zajął 33. miejsce w biegu indywidualnym. Pierwsze punkty zdobył trzy dni później, zajmując dziewiąte miejsce w sprincie. Na podium zawodów tego cyklu pierwszy raz stanął 15 grudnia 1988 roku w Les Saisies, wygrywając rywalizację w biegu indywidualnym. W zawodach tych wyprzedził Aleksandra Popowa z ZSRR i swego rodaka - Franka-Petera Roetscha. W kolejnych startach jeszcze pięć razy stawał na podium, odnosząc przy tym trzy zwycięstwa: 21 stycznia 1989 roku w Borowcu i 16 grudnia 1989 roku w Obertilliach wygrywał sprinty, a 1 lutego 1990 roku w Walchsee ponownie zwyciężył w biegu indywidualnym. Najlepsze wyniki osiągnął w sezonie 1985/1986, kiedy zwyciężył w klasyfikacji generalnej. Ponadto w sezonie 1988/1989, kiedy zajął czwarte miejsce w klasyfikacji biegu indywidualnego. W tym samym sezonie był trzeci w klasyfikacji sprintu. Ponadto w sezonie 1989/1990 zajął drugie miejsce w klasyfikacji sprintu, ulegając tylko Jurijowi Kaszkarowowi z ZSRR.
Podczas mistrzostw świata w Feistritz w 1989 roku wspólnie z Frankiem Luckiem, André Sehmischem i Frankiem-Peterem Roetschem zdobył złoty medal w sztafecie. Na rozgrywanych rok później mistrzostwach świata w Mińsku/Oslo/Kontiolahti zdobył dwa medale. W biegu drużynowym razem z Raikiem Dittrichem, Markiem Kirchnerem i Frankiem Luckiem wywalczył złoty medal. Parę dni później reprezentacja NRD w składzie: Frank Luck, André Sehmisch, Mark Kirchner i Birk Anders zajęła trzecie miejsce w sztafecie. Brał też udział w igrzyskach olimpijskich w Calgary w 1988 roku, zajmując czwarte miejsce w sprincie. Walkę o medal przegrał tam z Siergiejem Czepikowem z ZSRR. Był to jego jedyny start olimpijski.

</doc>
<doc id="1642587" url="https://pl.wikipedia.org/wiki?curid=1642587" title="Can’t Let Go">
Can’t Let Go

Can’t Let Go – piosenka Mariah Carey, wydana jako drugi singel z albumu „Emotions” z 1991 roku.

</doc>
<doc id="1642592" url="https://pl.wikipedia.org/wiki?curid=1642592" title="Nordycko-Polska Grupa Bojowa">
Nordycko-Polska Grupa Bojowa

Nordycko-Polska Grupa Bojowa (ang. "Nordic-Polish Battle Group" - NPBG), od 2003 Wielonarodowa Grupa Bojowa (ang. "Multinational Battle Group" - MNBG) – międzynarodowa grupa bojowa sił pokojowych NATO, stacjonująca na terytorium Bośni i Hercegowiny, wykonująca zadania w ramach SFOR.
Historia.
W 1996 w ramach sił pokojowych NATO IFOR w Bośni i Hercegowinie ustanowiona została Brygada Nordycko-Polska, tworzona przez kontyngenty z państw skandynawskich (Dania, Finlandia, Norwegia i Szwecja), bałtyckich (Estonia, Litwa, Łotwa) i Polski, podlegająca Wielonarodowej Dywizji "Północ". W skład brygady wchodziło pięć batalionów (duńsko-bałtycki, fiński, norweski, polski i szwedzki).
Nordycko-Polska Grupa Bojowa.
Postępująca normalizacja sytuacji na terenie Bośni i Hercegowiny i utworzenie sił wielonarodowych KFOR w Kosowie skutkowały zmniejszeniem liczebności SFOR oraz zmianami w strukturze organizacyjnej. 5 stycznia 2000 Brygadę Nordycko-Polską oficjalnie zredukowano do formy Nordycko-Polskiej Grupy Bojowej (NORDPOLGB), stanowiącej odpowiednik batalionu. Ze względu na wycofanie jednostek z Norwegii w 2000 i Finlandii w 2001 NORDPOLBG tworzyły kontyngenty z sześciu państw: głównie Danii i Polski oraz Estonii, Litwy, Łotwy i Szwecji.
Po wycofaniu batalionów z Norwegii, Szwecji i Finlandii pozostałe jednostki zostały zunifikowane w ramach jednej grupy bojowej pod duńskim dowództwem.
Wielonarodowa Grupa Bojowa.
W styczniu 2003 nastąpiła kolejna restrukturyzacja "Sił Stabilizacyjnych": wielonarodowe dywizje zostały zredukowane do stopnia brygad. Zmiany dotyczyły także Nordycko-Polskiej Grupy Bojowej: 5 stycznia 2003 została oficjalnie przekształcona w Wielonarodową Grupę Bojową (MNBG). Wycofane zostały kontyngenty duński i bałtycki (Litwa, Łotwa i Estonia rotacyjnie zmieniające wojska co 6 miesięcy), ich miejsce zajął batalion portugalski (d. Portugalska Grupa Bojowa, w latach 1996-1999 część brygady włoskiej, od 1999 rezerwa operacyjna SFOR), wzmocniony kompanią słoweńską. W rezultacie MNGB tworzyły dwa oddzielne bataliony piechoty.
2 grudnia 2004 Unia Europejska przejęła od NATO odpowiedzialność za nadzór wdrożenia z porozumienia z Dayton – SFOR został zastąpiony przez EUFOR Althea. Nastąpiła restrukturyzacja sił pokojowych i Wielonarodowa Grupa Bojowa została rozwiązania 13 stycznia 2005. Rolę elementu operacyjnego Wielonarodowych Sił Zadaniowych "Północ" przejął Batalion Manewrowy, złożony z kontyngentów tworzących wcześniej Wielonarodową Grupę Bojową (Polska i Portugalia) i Turecką Grupę Bojową.
Struktura organizacyjna.
Struktura organizacyjna Nordycko-Polskiej Grupy Bojowej w 2001:
łącznie ok. 900-1000 żołnierzy ( ok. 300, ok. 300).
Struktura organizacyjna Wielonarodowej Grupy Bojowej w 2003:
łącznie ok. 650 żołnierzy ( 274, 290, 86).

</doc>
<doc id="1642594" url="https://pl.wikipedia.org/wiki?curid=1642594" title="Thierry Gerbier">
Thierry Gerbier

Thierry Paul Louis Gerbier (ur. 21 września 1965 w Chambéry, zm. 13 listopada 2013 w Le Pontet) – francuski biathlonista, dwukrotny medalista mistrzostw świata.
Kariera.
Pierwszy sukces w karierze osiągnął w 1985 roku, kiedy na mistrzostwach świata juniorów w Egg wraz z kolegami z reprezentacji zdobył brązowy medal w sztafecie.
W Pucharze Świata zadebiutował 16 stycznia 1986 roku w Anterselvie, zajmując 71. miejsce w biegu indywidualnym. Pierwsze punkty zdobył 17 grudnia 1987 roku w Hochfilzen, gdzie był piętnasty w tej samej konkurencji. Na podium zawodów tego cyklu po raz pierwszy stanął 19 stycznia 1989 roku w Borowcu, kończąc rywalizację w biegu indywidualnym na drugiej pozycji. W zawodach tych rozdzielił Jana Matouša z Czechosłowacji i Eirika Kvalfossa z Norwegii. W kolejnych startach jeszcze trzy razy uplasował się w czołowej trójce: 18 marca 1989 roku w Steinkjer był trzeci w sprincie, 25 stycznia 1990 roku w Ruhpolding był trzeci w biegu indywidualnym, a 18 stycznia 1992 roku w Ruhpolding zajął drugie miejsce w sprincie. Najlepsze wyniki osiągnął w sezonie 1989/1990, kiedy zajął 11. miejsce w klasyfikacji generalnej.
Na mistrzostwach świata w Mińsku/Oslo/Kontiolahti w 1990 roku zdobył dwa medale. Najpierw razem z Xavierem Blondem, Christianem Dumontem i Hervé Flandinem zajął drugie miejsce w sztafecie. Następnie Dumont, Flandin, Gerbier i Stéphane Bouthiaux zajęli trzecie miejsce w biegu drużynowym. Był też między innymi piętnasty w biegu indywidualnym podczas mistrzostw świata w Feistritz rok wcześniej.
W 1988 roku wystartował na igrzyskach olimpijskich w Calgary, gdzie w swoim jedynym starcie zajął 41. miejsce w biegu indywidualnym. Brał też udział w igrzyskach w Albertville cztery lata później, zajmując 39. miejsce w tej konkurencji i szóste w sztafecie.

</doc>
<doc id="1642597" url="https://pl.wikipedia.org/wiki?curid=1642597" title="Forpus passerinus">
Forpus passerinus



</doc>
<doc id="1642599" url="https://pl.wikipedia.org/wiki?curid=1642599" title="Leiothrix lutea">
Leiothrix lutea



</doc>
<doc id="1642600" url="https://pl.wikipedia.org/wiki?curid=1642600" title="DJ Orkidea">
DJ Orkidea

Orkidea (ur. 1977) – artystyczny pseudonim fińskiego producenta muzyki elektronicznej Tapio Hakanena. 
DJ Orkidea był jednym z najsławniejszych skandynawskich DJ-ów przez ponad 10 lat. Był trzykrotnie wybrany najpopularniejszym nordyckim DJ-em w szwedzko-duńskim głosowaniu internetowym i pięciokrotnie wybrany do nagrody "Najlepszego DJ" fińskich klubów. Jego utwór "Beautiful" był w 2005 hitem w Finlandii i znalazł się na soundtracku z fińskiego filmu "Hymypoika". Jego ojciec, Yrjö Hakanen, jest liderem Komunistycznej Partii Finlandii

</doc>
<doc id="1642601" url="https://pl.wikipedia.org/wiki?curid=1642601" title="Mogielnik">
Mogielnik



</doc>
<doc id="1642603" url="https://pl.wikipedia.org/wiki?curid=1642603" title="Rhys Williams (australijsko-walijski piłkarz)">
Rhys Williams (australijsko-walijski piłkarz)

Rhys Williams (ur. 14 lipca 1988 w Perth) – australijsko–walijski piłkarz występujący na pozycji obrońcy w Middlesbrough.
Kariera klubowa.
Williams urodził się w Australii a swoją karierę piłkarską rozpoczynał w juniorskim zespole ECU Joondalup. W roku 2005 przeniósł się do Anglii, gdzie grał w drużynie juniorów klubu Middlesbrough. Trzy lata później został włączony do pierwszego zespołu tego klubu. Zadebiutował tam 26 sierpnia w wygranym 5:1 meczu Pucharu Ligi z Yeovil Town. Williams nie był jednak podstawowym zawodnikiem swojego zespołu i nie zadebiutował w Premier League. W styczniu 2009 roku przedłużył swój kontrakt o dwa lata i w tym samym dniu został wypożyczony do Burnley. W drużynie tej pierwszy występ zaliczył 31 stycznia w ligowym meczu z Charlton Athletic. W Burnley Williams zagrał łącznie 17 razy i po zakończeniu sezonu powrócił do Middlesbrpugh. Klub ten w tym czasie spadł do League Championship. 7 sierpnia w zremisowanym 0:0 meczu z Sheffield Wednesday zadebiutował w lidze w swoim zespole.
W dniu 11 lipca 2018 przedstawiciele Melbourne Victory potwierdzili odejście obrońcy do Al-Qadsiah. Saudyjski klub zdecydował się kupić zawodnika, który z australijskim zespołem był związany umową na kolejny sezon.
Kariera reprezentacyjna.
Od roku 2007 Williams występował w reprezentacji Walii do lat 21. Dotychczas zaliczył w niej niemal 10 występów oraz zdobył jedną bramkę. 11 lutego 2009 roku został on powołany na towarzyski mecz dorosłej reprezentacji z reprezentacją Polski, jednak nie pojawił się na boisku.
17 czerwca 2009 roku zadebiutował w kadrze Australii w meczu z Japonią.

</doc>
<doc id="1642605" url="https://pl.wikipedia.org/wiki?curid=1642605" title="Podział administracyjny Nowej Południowej Walii">
Podział administracyjny Nowej Południowej Walii

Stan Nowa Południowa Walia dzieli się na 152 obszary samorządu terytorialnego ("local government areas"). Zgodnie z australijskim prawem kwestie samorządów lokalnych znajdują się w gestii władz stanowych i to one decydują zarówno o podziale administracyjnym, jak i o kompetencjach samorządu.
Jednostki samorządu używają w Nowej Południowej Walii aż 4 różnych typów nazw: miasto ("city"; zastrzeżone tylko dla jednostek posiadających prawa miejskie), gmina ("municipality"), region ("region" lub "regional council") oraz hrabstwo ("shire"). Część jednostek nie używa żadnej z tych nazw i wtedy oficjalnie zwane są radami ("councils"), ale potocznie stosuje się tylko ich nazwy własne, bez żadnych dodatków. Niezależnie od używanej nazwy, kompetencje każdej z jednostek są identyczne, zaś ich granice nie mogą się pokrywać, gdyż prawodawstwo stanu przewiduje tylko jeden szczebel samorządu terytorialnego.
Stolica stanu i jego zdecydowanie największy ośrodek miejski – Sydney – nie posiada jako całość żadnej osobowości prawnej. W sensie administracyjnym stanowi luźny związek 38 niezależnych samorządów. Kwestie o zasięgu ogólnomiejskim regulują odgórnie władze stanowe.
Podobnie jak w większości państw wywodzących się z brytyjskiej tradycji konstytucyjnej, w australijskich samorządach zdecydowanie dominuje legislatywa. Szef egzekutywy może pochodzić z wyborów bezpośrednich lub być wybierany przez radnych z własnego grona – na terenie stanu spotyka się oba rozwiązania. Jego tytuł różni się w zależności od nazwy jednostki.
Lista jednostek.
"Jednostki uszeregowano w kolejności alfabetycznej nazw własnych."

</doc>
<doc id="1642607" url="https://pl.wikipedia.org/wiki?curid=1642607" title="Krzysztof Riege">
Krzysztof Riege

Krzysztof Andrzej Riege (ur. 20 sierpnia 1948 w Gdyni, zm. 16 lipca 2015 w Warszawie) – polski reżyser, operator, scenarzysta, niezależny producent telewizyjny i filmowy).
Studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi ukończył w 1971, po czym uzyskał tytuł magistra sztuki. Członek Stowarzyszenia Filmowców Polskich, oraz Związku Autorów i Producentów Audiowizualnych ZAPA.
Członek Związku Autorów ZAiKS. Członek założyciel Stowarzyszenia Producentów Telewizyjnych i Filmowych (razem z: Wojciechem Pijanowskim, Włodziemierzem Zientarskim, Janem Dworakiem). Założyciel Express Promotion firmy produkującej filmy i programy telewizyjne (1990). Założyciel Polskiego Wydawnictwa Multimedialnego EduMedia (2004) produkującego filmy edukacyjne.
Założycie pierwszej w Polsce Szkoły Filmowej online Internetowe Vademecum (2008).
Praca.
Po studiach przez dwa lata (1971–1973) pracował jako operator-newsman w niemieckiej telewizji ZDF.
Debiutował jako reżyser (w Polsce) filmem "Komeda" (1973) WFDiF/TVP, 31 min, 35 mm, kolor, (film-biografia kompozytora Krzysztofa Komedy-Trzcińskiego).
Jako producent debiutował pierwszym polskim sitcomem "Zulu-Gula" (145 odcinków, 1991 – 1994), który to cykl w plebiscycie publiczności w 1993 roku zajął pierwsze miejsce przed programami "Polskie Zoo" i "Kabaret Olgi Lipińskiej". W najlepszym momencie osiągnął 65 proc. oglądalności.
Od 1990 roku jako scenarzysta, reżyser i producent zrealizował blisko trzysta telewizyjnych programów i filmów edukacyjnych z czego "Beata i Śmieci" 8-odcinkowy serial poświęcony problematyce ekologicznej był wielokrotnie emitowany w Polsce z za granicą.
Od kwietnia do czerwca 2013 prowadził własny kanał na YouTube pod nazwą "Telewidelec".
Dorobek.
Nagrody: W trakcie studiów: Festiwalu Etiud Szkoły Filmowej(1972) – nagroda za zdjęcia do filmu "Argentyna" reż. Radosław Piwowarski oraz "Lekcja miłości" reż. Zbigniew Kamiński.
Festiwale:
Grand Prix oraz nagroda za reżyserię i montaż superprodukcji telewizyjnej "Śląsk" na Międzynarodowym Festiwalu Filmów Folklorystycznych w Moskwie.
Udział: Kraków "Obecność" (wyróżnienie). Niepokalanów 99 "Schnell" i inne.
Na dorobek Krzysztofa Riege składa się blisko siedemset tytułów pozycji dokumentalnych, rozrywkowych, muzycznych, kabaretowych i edukacyjnych.
Miejsce spoczynku.
Pochowany na Cmentarzu Bródnowskim w Warszawie (kwatera 20G-IV-18).

</doc>
<doc id="1642612" url="https://pl.wikipedia.org/wiki?curid=1642612" title="Prosty system transliteracji alfabeta bułgarskiego">
Prosty system transliteracji alfabeta bułgarskiego



</doc>
<doc id="1642613" url="https://pl.wikipedia.org/wiki?curid=1642613" title="Teresa Teofila Sobieska">
Teresa Teofila Sobieska

Teresa Teofila Sobieska (ur. i zm. w październiku 1670 między Brukselą a Paryżem) – córka hetmana wielkiego koronnego i późniejszego króla polskiego Jana Sobieskiego i Marii Kazimiery d’Arquien.
Życiorys.
Dziewczynka przyszła na świat podczas podróży Marii Kazimiery do Paryża. Imiona dla niej wybrał ojciec - Jan Sobieski, który nie był obecny przy porodzie. O narodzinach dziecka dowiedział się od księży z otoczenia Stanisława Jabłonowskiego. Teresa Teofila była bardzo wątła i chorowita, nie dawano jej większych szans na przeżycie. Jan w listach do żony niepokoił się o zdrowie córeczki. Dziecko zmarło podczas pobytu matki we Francji.

</doc>
<doc id="1642617" url="https://pl.wikipedia.org/wiki?curid=1642617" title="ACF Fiorentina w europejskich pucharach">
ACF Fiorentina w europejskich pucharach

Występy w europejskich pucharach włoskiego klubu piłkarskiego ACF Fiorentina.

</doc>
<doc id="1642619" url="https://pl.wikipedia.org/wiki?curid=1642619" title="Zarządzanie danymi produktu">
Zarządzanie danymi produktu

Zarządzanie danymi produktów (ang. "Product Data Management, PDM") – funkcja biznesowa, często w ramach zarządzania cyklem życia produktu, odpowiedzialna za tworzenie, zarządzanie i publikowanie danych o produkcie.
System zarządzania danymi produktów zarządza wszystkimi danymi odnoszącymi się do produktów. Umożliwia gromadzenie i udostępnianie danych o strukturze produktu, jego dokumentacji i procesach jego wytwarzania, wraz z możliwością przetwarzania w bazie danych.

</doc>
<doc id="1642621" url="https://pl.wikipedia.org/wiki?curid=1642621" title="Choroba wściekłych krów">
Choroba wściekłych krów



</doc>
<doc id="1642624" url="https://pl.wikipedia.org/wiki?curid=1642624" title="Bezszpon">
Bezszpon

Bezszpon ("Rollulus rouloul") – gatunek średniej wielkości ptaka z rodziny kurowatych (Phasianidae). Jedyny przedstawiciel rodzaju "Rollulus". W naturze zamieszkuje lasy bambusowe i palmowe Półwyspu Malajskiego, Sumatry i Borneo. Nie wiadomo dlaczego jego nazwa polska to „bezszpon”, gdyż jak każdy kurowaty posiada ostrogi. Jest chętnie hodowanym ptakiem. Występuje bardzo wyraźny dymorfizm płciowy. Nie wyróżnia się żadnych podgatunków. W Polsce występuje też pod nazwami „puchoczub” oraz „kuropatwa koroniasta”.

</doc>
<doc id="1642625" url="https://pl.wikipedia.org/wiki?curid=1642625" title="Pico d'Aneto">
Pico d'Aneto



</doc>
<doc id="1642633" url="https://pl.wikipedia.org/wiki?curid=1642633" title="Irk asz-Szabbi">
Irk asz-Szabbi

Irk asz-Szabbi (arab. عرق الشبي, fr. "Erg Chebbi") - pustynia piaszczysta (erg) w południowo-wschodnim Maroku, w obrębie Sahary w pobliżu granicy z Algierią. Leży w pobliżu miast Arfud i Ar-Risani. W jej obszarze położona jest także oaza Marzuka. Pustynia jest częstym celem wycieczek turystów ze względu na duże, dochodzące do 150 metrów wysokości wydmy.
Irk asz-Szabbi ciągnie się z północny na południe na długości 28 km, w najszerszym miejscu ma natomiast 7 km. Wokół obszaru zajmowanego przez wydmy rozpościera się płaska hamada. 

</doc>
<doc id="1642634" url="https://pl.wikipedia.org/wiki?curid=1642634" title="Make It Happen (singel Mariah Carey)">
Make It Happen (singel Mariah Carey)

Make It Happen – trzeci i ostatni singel wydany z drugiego albumu Mariah Carey "Emotions". Piosenka została napisana przez Mariah Carey, Davida Cole'a i Roberta Clivillésa z C+C Factory.
Historia.
Pięć pierwszych singli Mariah znalazło się na szczycie "Billboard" Hot 100, a szósty, czyli "Can't Let Go" na drugiej. Na "Make It Happen" została położona presja, aby ten singel stał się numerem jeden, ale ostatecznie znalazł się tylko na 5. pozycji. Singel spędził 16 tygodni w pierwszej 40 i był jednym z największych hitów końcoworocznej listy 1992, znajdując się na 42. pozycji tej listy. Piosenka otrzymała ogromną promocję w radiu, ale nie sprzedawała się zbyt dobrze. Na szczęście, w Hot 100 zaczęto pod bardziej brać pod uwagę częstotliwość odtwarzania piosenki w radiu niż jej sprzedaż. Singel stał się pierwszym w dyskografii Carey, który nie zdobył 1. pozycji innej listy "Billboardu". Dobrze nie szło mu także w Kanadzie, gdzie ominął pierwszą 10. Lepiej niż poprzednie single poradził sobie w Australii i Wielkiej Brytanii.
Jak każdy poprzedni singel Mariah, "Make It Happen" zdobył BMI Pop Award, czyniąc album "Emotions" kolejnym w dyskografii wokalistki, którego wszystkie single zdobyły tę nagrodę.
Listy przebojów.
Carey zaśpiewała akustyczną wersję piosenki podczas swojego występu w programie "MTV Unplugged", a następnie piosenka znalazła się na liście utworów "MTV Unplugged EP". W recenzji "MTV Unplugged", magazyn "Rolling Stones" napisał o "Make It Happen": "odpychająca porcja rytmu dance w oryginalnej wersji, przekształcona w entuzjastyczny kawałek prawdziwego popu". Remiks piosenki został nagrany przez producentów z C+C Factory.
Carey zaśpiewała piosenkę na pierwszym występie VH1 Divas Life. Śpiewała na otwarcie koncertu piosenkę "My All". Po tej piosence zaśpiewała "Make It Happen" i była to ostatnia piosenka, którą zaśpiewała tego wieczoru. Jak zawsze przy występach na żywo, towarzyszył jej chórek gospel.
W 2006 roku promocja piosenki przez stacje adult contemporary była kontynuowana. Carey regularnie śpiewała "Make It Happen" na swoich koncertach oraz na koncertach charytatywnych. Jednym z jej występów był Live 8 w londyńskim Hyde Park w lipcu 2005, jako część międzykontynentalnego projektu ulepszenia poziomu życia w Afryce. "Make It Happen" był też końcowym utworem pierwszej części występów w ramach The Adventures of Mimi Tour.

</doc>
<doc id="1642635" url="https://pl.wikipedia.org/wiki?curid=1642635" title="Erg Chebbi">
Erg Chebbi



</doc>
<doc id="1642636" url="https://pl.wikipedia.org/wiki?curid=1642636" title="Traby (Białoruś)">
Traby (Białoruś)

Traby (biał. "Трабы") – wieś (dawniej miasteczko) na Białorusi, w rejonie iwiejskim obwodu grodzieńskiego, centrum administracyjne sielsowietu. 
Siedziba parafii prawosławnej (pw. Świętych Apostołów Piotra i Pawła) i rzymskokatolickiej (pw. Narodzenia Najświętszej Maryi Panny).
Miasto królewskie położone było w końcu XVIII wieku w powiecie oszmiańskim województwa wileńskiego. W latach 1921-1939 gmina wiejska należąca do powiatu wołożyńskiego woj. nowogródzkiego.
Historia.
Założycielem Trab był według legendy kniaź litewski Trabus, jeden z synów Romunta. On to wybudował drewniany zamek na wzgórzu. Był bratem Holszy, założyciela pobliskich Holszan, od którego pochodzi ród Holszańskich. 
W roku 1410 w Trabach powstał jeden z pierwszych drewnianych kościołów na Litwie. Pod koniec XV wieku Traby były własnością książąt holszańskich. Jednak w latach 1490-1498 znalazły się w rękach Wojciecha Marcinowicza Gasztolda, wnuka księżnej Marii Trabskiej. W 1534 roku przy kościele powstała prywatna szkoła świecka. Ostatnim właścicielem z tej linii był Stanisław Gasztołd mąż Barbary Radziwiłł. W 1543 roku Traby stały się własnością Wielkiego Księstwa Litewskiego i króla polskiego Zygmunta I Starego, który podarował je swojemu synowi Zygmuntowi Augustowi. Tutaj odbywały się królewskie zjazdy, gdzie radzono o polityce kraju, tutaj była królewska rezydencja w zamku. 
W 1558 roku Traby były centrum starostwa. Pierwszym starostą był Stanisław Pac. 
W 1550 roku Traby posiadały 33 dymy w składzie oszmiańskiego powiatu woj. wileńskiego.
W 1690 roku należały do E. Szyszki, starosty trabskiego. Później właścicielami byli Frąckiewicze, Zieniewicze, a w 1774 roku należały do Dominika Narbuta.
W 1784 roku wybudowano drewnianą cerkiew. Po rozbiorach od XIX do początku XX wieku miasteczko we włości oszmiańskiej, powiatu guberni wileńskiej. W XIX w. przez Traby przechodziła tzw. Droga Napoleońska - którą podobno Napoleon Bonaparte jechał cofając się z Rosji. W czasie powstania w maju 1831 roku przez Traby przechodził korpus Henryka Dembińskiego z Litwy w kierunku stolicy.
W 1885 roku w Trabach stało 57 domów, mieszkało 143 ludzi, w tym 14 szlachty. Stała cerkiew parafialna św. apost. Piotra i Pawła, kościół parafialny, synagoga, kaplica i szkoła. 
Po odzyskaniu przez Polskę niepodległości w latach 1921-1939 mieszkańcy Trab zajmowali się garncarstwem, wyrobem pończoch i wełnianych rękawiczek, handlem lnem i lnianym siemieniem. 
Do miasteczka dochodziła linia autobusowa nr 18 Wilno - Traby, jeden kurs w ciągu dnia, bilet kosztował 7 zł.
Po agresji ZSRR na Polskę w 1939 roku miejscowość znalazła się w granicach BSRR. W latach 1941-1944 była pod okupacją niemiecką. W czasie II wojny światowej AK w gminie Traby miała swoją placówkę. Jedną z większych bitew stoczonych przez partyzantów była Bitwa o Traby. 1 lipca 1944 roku żołnierze z I (ppor. Bartka) z III i VI Batalionu oraz z III Uderzeniowego Batalionu Kadrowego 77 Pułku Piechoty Okręgu Nowogródzkiego AK stoczyli z Niemcami zwycięską bitwę. Zdobyto dużo broni, amunicji oraz różnego sprzętu wojskowego. Niemcy stracili 100 żołnierzy oraz rannych.
Po wojnie miejscowość leżała w BSRR. Od 1991 roku w niepodległej Białorusi.
W roku 1999 w Trabach było 351 domów, żyło 929 ludzi. Znajduje się średnia szkoła, dom kultury, biblioteka, szpital, apteka, restauracja, weterynaria, przedszkole i 5 sklepów.
Położenie geograficzne.
Traby położone są nad rzeką Klewą, dopływem rz. Gawji, leży 55 km na północny wsch. od Lidy. Tutaj zaczyna się Wyżyna Oszmiańska, okoliczny teren to wznosi się to opada.
Parafia rzymskokatolicka w Trabach i jej męczennicy.
W roku 1534 wojewoda wileński Albrecht Gasztold, ufundował nowy drewniany kościół pw. Narodzenia Najświętszej Maryi Panny i tak nazywa się do dziś. 
Obecny kościół w stylu neogotyckim budowano w latach 1900-1905. Jego fundatorem był ówczesny proboszcz ks. Paweł Suchocki, a konsekracja kościoła zakończyła się w 1928 r. Podczas II wojny światowej, w latach 1940-1944 zginęło pięciu kolejnych księży pracujących w parafii. 

</doc>
<doc id="1642637" url="https://pl.wikipedia.org/wiki?curid=1642637" title="Erg Szebbi">
Erg Szebbi



</doc>
<doc id="1642638" url="https://pl.wikipedia.org/wiki?curid=1642638" title="Murray Halberg">
Murray Halberg

Murray Gordon Halberg (ur. 7 lipca 1933 w Eketahuna, zm. 30 listopada 2022 w Auckland) – nowozelandzki lekkoatleta średnio- i długodystansowiec, mistrz olimpijski.
Życiorys.
W młodości grał w rugby. Doznał kontuzji, której skutkiem było trwale uszkodzenie lewej ręki. W następnym roku zajął się wyczynowo bieganiem, zmotywowany przez swoje inwalidztwo. Trenował pod okiem Arthura Lydiarda.
W 1954 zwyciężył w mistrzostwach Nowej Zelandii i wystąpił na igrzyskach Imperium Brytyjskiego i Wspólnoty Brytyjskiej w Vancouver, gdzie zajął 5. miejsce w biegu na 1 milę. Na igrzyskach olimpijskich w 1956 w Melbourne zajął 11. miejsce w finale biegu na 1500 metrów. W 1958 zwyciężył w igrzyskach Imperium Brytyjskiego i Wspólnoty Brytyjskiej w Cardiff w biegu na 3 mile oraz zajął 5. miejsce w biegu na milę. W tym samym roku jako pierwszy nowozelandzki przebiegł 1 milę poniżej 4 minut. Osiągnięcia te dały Halbergowi tytuł Nowozelandzkiego Sportowca Roku.
Przed igrzyskami olimpijskimi w 1960 w Rzymie skoncentrował się na bieganiu na dłuższych dystansach. Zdobył na igrzyskach złoty medal w biegu na 5000 metrów, wyprzedzając Niemca Hansa Grodotzkiego i Polaka Kazimierza Zimnego. Zajął również 5. miejsce w biegu na 10 000 metrów. W 1961 ustanowił trzy rekordy świata, wszystkie na dystansach milowych: w biegach na 2 mile (8:30,0 7 lipca w Jyväskylä, na 3 mile (13:10,0 25 lipca w Sztokholmie) oraz w sztafecie 4 × 1 mile (16:23,8 17 lipca w Dublinie). Na Igrzyskach Imperium Brytyjskiego i Wspólnoty Brytyjskiej w 1962 w Perth obronił tytuł w biegu na 3 mile.
Na igrzyskach olimpijskich w 1964 w Tokio zajął 7. miejsce w biegu na 10 000 metrów, a w biegu na 5000 metrów odpadł w przedbiegach.
Halberg zdobył 11 tytułów mistrza Nowej Zelandii:
Dwa razy był rekordzistą Nowej Zelandii w biegu na 1500 metrów do czasu 3:38,8 (5 września 1958 w Oslo), cztery razy w biegu na 5000 metrów do wyniku 13:35,2 (25 lipca 1961 w Sztokholmie) i dwa razy w biegu na 10 000 metrów do rezultatu 28:32,8 (23 lutego 1964 w Auckland).
Otrzymał Order Imperium Brytyjskiego w 1961, a w 1988 został uszlachcony. w 2008 otrzymał Order Nowej Zelandii, najwyższy order Nowej Zelandii. W 1963 założył fundusz wspomagający dzieci z upośledzeniami.

</doc>
<doc id="1642639" url="https://pl.wikipedia.org/wiki?curid=1642639" title="Zbigniew Borek">
Zbigniew Borek

Zbigniew Borek (ur. 11 sierpnia 1959 w Krakowie) – polski aktor filmowy, teatralny i dubbingowy oraz dialogista.
Życiorys.
Ukończył studia PWST w Krakowie w 1982 roku. Na scenie teatralnej zadebiutował 16 października 1982 roku.
Był aktorem teatru im. Węgierki w Białymstoku w 1982–1984, Teatru im. Stefana Jaracza w Olsztynie w latach 1984–1985 oraz teatru Popularnego w Warszawie w latach 1985–1989.

</doc>
<doc id="1642640" url="https://pl.wikipedia.org/wiki?curid=1642640" title="Geir Einang">
Geir Einang

Geir Einang (ur. 8 marca 1965 w Øvre Årdal) – norweski biathlonista, dwukrotny medalista mistrzostw świata.
Kariera.
W Pucharze Świata zadebiutował 26 stycznia 1985 roku w Anterselvie, kiedy zajął 36. miejsce w sprincie. Pierwsze punkty zdobył 7 marca 1985 roku w Oslo, zajmując 23. miejsce w biegu indywidualnym. Na podium zawodów tego cyklu pierwszy raz stanął 12 marca 1988 roku w Oslo, kończąc rywalizację w sprincie na trzeciej pozycji. W zawodach tych wyprzedzili go jedynie Frank-Peter Roetsch z NRD i Peter Angerer z RFN. W kolejnych startach jeszcze trzy razy stawał na podium, odnosząc przy tym dwa zwycięstwa: 9 marca 1991 roku w Oslo był najlepszy w sprincie, a 14 marca 1992 roku w Fagernes wygrał bieg indywidualny. Najlepsze wyniki osiągnął w sezonie 1991/1992, kiedy zajął dziesiąte miejsce w klasyfikacji generalnej.
Podczas mistrzostw świata w Feistritz w 1989 roku wspólnie z Sylfestem Glimsdalem, Gisle Fenne i Eirikiem Kvalfossem zdobył brązowy medal w sztafecie. Wynik ten Norwegowie w składzie: Geir Einang, Eirik Kvalfoss, Jon Åge Tyldum i Gisle Fenne powtórzyli na mistrzostwach świata w Lahti dwa lata później. Na tej samej imprezie był też piąty w sprincie i szósty w biegu indywidualnym.
W 1988 roku wystartował na igrzyskach olimpijskich w Calgary, gdzie zajął jedenaste miejsce w sprincie i szóste w sztafecie. Brał też udział w igrzyskach w Albertville cztery lata później, indywidualnie plasując się poza czołową trzydziestką, a w sztafecie był piąty.

</doc>
<doc id="1642641" url="https://pl.wikipedia.org/wiki?curid=1642641" title="Pico Posets">
Pico Posets

Posets (arag. "Tuca Llardana") - drugi pod względem wysokości szczyt Pirenejów, po Aneto. Znajduje się w hiszpańskiej prowincji Huesca.
Pierwszego wejścia na szczyt dokonał H. Halkett 6 sierpnia 1856 r.

</doc>
<doc id="1642642" url="https://pl.wikipedia.org/wiki?curid=1642642" title="Bachus (obraz Petera Paula Rubensa)">
Bachus (obraz Petera Paula Rubensa)

Bachus – obraz flamandzkiego malarza Petera Paula Rubensa stworzony ok. 1640 roku.
Historia obrazu.
Obraz jako jeden z nielicznych znajdował się w inwentarzu sporządzonym po śmierci malarza. Jego spadkobiercą został bratanek Philip Rubens. Sprzedał on dzieło księciu Richelieu. Z kolekcji księcia obraz trafił do zbiorów Crozata, a następnie w 1772 roku został zakupiony do Ermitażu.
Tematyka i analogie tematyczne.
Główną postacią jest bóg wina i zabaw Bachus. Jego postać, sama lub wraz z towarzyszami, była bardzo często przedstawiana zarówno w północnoeuropejskiej sztuce, jak i przez innych malarzy. Przykładem tego mogą być dzieła "Bachus i Sylen" Annibale Carraci, "Bachus i Ariadna" Tycjana (1523), "Bachus i Ariadna" (Jocopo Tintoretto), "Bachus i Ariadna" i "Wychowanie Bachusa" (Poussina) (1632–1636), "Triumf Bachusa i Ariadny" (Antoine Carracciego) (1598– 1604), "Triumf Bachusa" (Jordaensa) (1622), "Bachus" Caravaggio (1595–1596), "Bachus i pijący" Velazqueza (1628) oraz wiele utworów muzycznych i lirycznych. Postać pijanego boga często symbolizowała jesień i miesiąc październik, który był miesiącem uczt i zabaw na cześć zakończonych zbiorów winobrania i fermentacji młodego wina.
Bachus u Rubensa był bohaterem kilku obrazów jednakże samą postać malarz przedstawiał bardzo rzadko. Na obrazie ukazał go siedzącego na beczce wina w otoczeniu satyra, kobiety i dwóch puttów. Podobny motyw ikonograficzny znajdował się na fontannie namalowanej przez Hansa Vredemana de Vriesa i przedstawionej na jego rycinach. Głowa Bachusa mogła być wzorowana na marmurowym popiersiu cesarza Witeliusza. Do pierwowzorów obrazu zalicza się "Bachanalia" Andrei Mantegni (kopię tego dzieła wykonał Rubens – obecnie znajduje się ona w Luwrze), rycinę Bachusa autorstwa Hansa Baldunga Grina oraz płótno "Bachanalia" Tycjana znajdujące się obecnie w madryckim muzeum Museo del Prado.
Identyczna kopia obrazu również autorstwa Rubensa jest przechowywana w Galerii Uffizi we Florencji.

</doc>
<doc id="1642643" url="https://pl.wikipedia.org/wiki?curid=1642643" title="Valentinas Milaknis">
Valentinas Milaknis

Valentinas Pranas Milaknis (ur. 4 października 1947 w Abelach) – litewski inżynier, przedsiębiorca, polityk, minister gospodarki w latach 1999–2000.
Życiorys.
W 1970 ukończył studia w zakresie inżynierii radiowej w Kowieńskim Instytucie Politechnicznym. Po studiach przez rok pracował jako inżynier w biurze projektowo-konstrukcyjnym. Od 1971 do 1989 był zatrudniony w instytucie gospodarki komunalnej na stanowiskach inżyniera, kierownika wydziału i zastępcy naczelnego inżyniera. W latach 1989–1999 pełnił funkcję dyrektora generalnego w spółce "Alna".
11 listopada 1999 objął stanowisko ministra gospodarki w rządzie Andriusa Kubiliusa, które zajmował do listopada 2000.
W latach 2000–2001 ponownie związany był z przedsiębiorstwem "Alna", tym razem jako prezes zarządu. W maju 2001 został generalnym dyrektorem Litewskiego Radia i Telewizji. W marcu 2003 podał się do dymisji, po czym powrócił na stanowisko prezesa spółki "Alna".
W 2004 bez powodzenia kandydował w wyborach do Sejmu z ramienia Związku Ojczyzny.
Reprezentował opozycję sejmową w radzie Litewskiego Radia i Telewizji, w której pełnił funkcję przewodniczącego. W maju 2008 zrezygnował w pracy w radzie. W styczniu 2009 został powołany na stanowisko przewodniczącego jednej z rad przy Rządzie Republiki Litewskiej.

</doc>
<doc id="1642646" url="https://pl.wikipedia.org/wiki?curid=1642646" title="Fryderyk Michał Wittelsbach (Pfalz-Birkenfeld)">
Fryderyk Michał Wittelsbach (Pfalz-Birkenfeld)

Fryderyk Michał Wittelsbach (ur. 27 lutego 1724 w Rappoltsweiler, zm. 15 sierpnia 1767 w Schwetzingen) – książę Palatynatu-Birkenfeld.
Życiorys.
Syn Christiana III Wittelsbacha księcia Palatynatu-Zweibrücken i Karoliny Nassau-Saarbrücken. Miał trójkę rodzeństwa: Karolinę żonę 
landgrafa Hesji-Darmstad Ludwika IX, Christiana księcia Palatynatu-Zweibrücken, Christinę żonę księcia Karola Waldeck-Pyrmont.
Jego ojciec zmarł w 1735 roku. Matka wysłała go wraz ze starszym bratem najpierw na Uniwersytet w Lejdzie, a później na dwór francuski.
6 lutego 1746 roku poślubił księżniczkę Marię Franciszkę Wittelsbach, córkę Józefa Karola hrabiego Palatynatu-Sulzbach i Elżbiety Augusty Wittelsbach. Para miała piątkę dzieci:
Był Reńskim Feldmarszałkiem, gubernatorem Mannheim, a od 1758 roku Feldmarszałkiem Świętego Cesarstwa Rzymskiego. Był dowódcą armii w czasie wojny siedmioletniej. 

</doc>
<doc id="1642649" url="https://pl.wikipedia.org/wiki?curid=1642649" title="Håvard Nordtveit">
Håvard Nordtveit

Håvard Nordtveit (ur. 21 czerwca 1990 w Vats) – norweski piłkarz występujący na pozycji obrońcy w angielskim klubie Fulham F.C. oraz w reprezentacji Norwegii.
Kariera klubowa.
Swoją karierę rozpoczął w małym klubie z rodzinnego miasta – Vats 94. Później grał również w młodzieżowym zespole Skjold IL. W 2006 roku podpisał zawodowy kontrakt z FK Haugesund, gdzie zwrócili na niego uwagę skauci Arsenalu. Po niedługim czasie przeniósł się do zespołu z północnego Londynu. Podczas swojego pobytu w Anglii był on dwukrotnie wypożyczany. Najpierw w 2008 roku grał w hiszpańskiej Salamance, później na początku 2009 roku powrócił do ojczyzny, do zespołu Lillestrøm, zaś przed sezonem 2009/10 powędrował do Niemiec, do 1. FC Nürnberg. W grudniu 2010 roku piłkarza kupiła Borussia Mönchengladbach.
1 lipca 2016 roku został zawodnikiem angielskiego West Hamu United.
Kariera reprezentacyjna.
Nordtveit grał w młodzieżowych kategoriach wiekowych Reprezentacji Norwegii począwszy od U-16.

</doc>
<doc id="1642652" url="https://pl.wikipedia.org/wiki?curid=1642652" title="City of Albury">
City of Albury

City of Albury - obszar samorządu terytorialnego w południowej części australijskiego stanu Nowa Południowa Walia, na pograniczu ze stanem Wiktoria, obejmujący miasto Albury oraz położone w jego okolicy mniejsze miejscowości: Forrest Hill, Lavington, Thurgoona, Splitters Creek, Ettamogah, Bowna, Table Top i Wirlinga. Łączna powierzchnia obszaru wynosi 313 km2, a ludność 42 314 mieszkańców (2006).
Władzę lokalną stanowi dziewięcioosobowa rada, która wybiera spośród siebie burmistrza. Na co dzień miejską administracją kieruje jednak również wyłaniany przez radę urzędnik, noszący tytuł "General Manager". 
Za początek historii obszaru uważa się założenie Albury w 1859. W 1946 uzyskało ono prawa miejskie.

</doc>
<doc id="1642664" url="https://pl.wikipedia.org/wiki?curid=1642664" title="Rollulus rouloul">
Rollulus rouloul



</doc>
<doc id="1642666" url="https://pl.wikipedia.org/wiki?curid=1642666" title="Nicholas Tomalin">
Nicholas Tomalin

Nicholas Osborne Tomalin (ur. 30 października 1931, zm. 17 października 1973) – brytyjski dziennikarz i pisarz wiązany często z nurtem Nowego Dziennikarstwa. W 2005 roku branżowy magazyn "Press Gazette" wymienił go wśród „40 największych dziennikarzy współczesnych”.
Tomalin był synem Milesa Tomalina, sympatyzującego z komunizmem poety i uczestnika wojny domowej w Hiszpanii. Podczas studiów z zakresu literatury angielskiej w Trinity Hall na Uniwersytecie Cambridge był przewodniczącym klubu dyskusyjnego Cambridge Union oraz redaktorem prestiżowego magazynu studenckiego "Granta". W 1954 ukończył studia i rozpoczął karierę dziennikarską, głównie jako korespondent zagraniczny rozmaitych czasopism londyńskich.
Choć Tomalin specjalizował się w dziennikarstwie śledczym, jego teksty wyróżniał wybujały styl noszący wiele znamion literatury pięknej. Nie stronił on od żywych opisów, barwnych charakterów, wplatania w narrację dialogów oraz mowy potocznej, hiperboli i naznaczonego subiektywizmem punktu widzenia. Próbkę jego stylu stanowi cytowane wielokrotnie stwierdzenie: „Jedyne talenty niezbędne, by osiągnąć prawdziwy sukces w dziennikarstwie, to szczurza przebiegłość, umiejętność zjednywania sobie ludzi i odrobina zdolności literackich”. Wszystko to sprawiło, że Tom Wolfe uznał go za przedstawiciela nurtu zwanego Nowym Dziennikarstwem. Jeden z najbardziej znanych tekstów Tomalina "The General Goes Zapping Charlie Cong" z 1966 roku, opisujący awanturnicze metody prowadzenia przez Amerykanów wojny w Wietnamie, został umieszczony przez Wolfe’a w antologii „The New Journalism”.
Tomalin napisał też, wraz z Ronem Hallem, książkę poświęconą żeglarzowi Donaldowi Crowhurstowi, który po nieudanej próbie opłynięcia globu popełnił samobójstwo.
Tomalin zginął w październiku 1973 na Wzgórzach Golan sprawozdając z wojny Jom Kipur. Prowadzony przez niego samochód został trafiony syryjską rakietą, gdy obserwował on linię frontu wraz z fotografem magazynu "Stern", Fredem Ihrtem.

</doc>
<doc id="1642667" url="https://pl.wikipedia.org/wiki?curid=1642667" title="Pitcairn (wyspa)">
Pitcairn (wyspa)

Pitcairn (pitk. "Pitkern") – niewielka wyspa wulkaniczna na Oceanie Spokojnym. Jest drugą co do wielkości wyspą Wysp Pitcairn, stanowiących terytorium zamorskie Wielkiej Brytanii i jedyną zamieszkaną. W północnej części znajduje się Adamstown – jedyna miejscowość wyspy, licząca według danych z 2012 r. 48 mieszkańców.
Wyspa Pitcairn jest położona jako druga od zachodu spośród czterech wysp terytorium. Znajduje się ok. 5500 km od wybrzeży Nowej Zelandii i Ameryki Południowej. Powierzchnia wyspy wynosi 4,53 km² (2. miejsce po Henderson).
Została odkryta 2 lipca 1767 r. przez angielskiego żeglarza Roberta Pitcairna i nazwana od jego nazwiska. W 1838 r. wyspa weszła w skład brytyjskich kolonii na Pacyfiku.
W centralnej części wyspy znajduje się wygasły wulkan Pawala, a na południowo-zachodnim krańcu – dolina Little George Coc'nuts. Ze stoków wulkanu wypływają trzy niewielkie potoki. U północnego wybrzeża Pitcairn znajduje się zatoka Bounty Bay.

</doc>
<doc id="1642669" url="https://pl.wikipedia.org/wiki?curid=1642669" title="Vignemale">
Vignemale

Vignemale (hiszp. "Viñamala", arag. "Comachibosa", "Pico Comachibosa") jest najwyższym szczytem francuskich Pirenejów. Jest na siódmym miejscu pod względem wysokości w całych Pirenejach.
Vignemale to nazwa masywu po obu stronach granicy hiszpańsko-francuskiej. W masywie tym występuje parę szczytów: Grande Vignemale lub Pique Longue (3298m), Pointe Chausenque (3204m) i Petit Vignemale (3032m). Znajduje się tu drugi pod względem wielkości lodowiec - Ossoue, przez który prowadzi droga na szczyt. Na północ szczyt opada ścianami wapiennymi o wysokości ponad 800 metrów.
Pierwszego zimowego wejścia na główny szczyt Vignemale dokonali 11 lutego 1869 r. Henry Russell oraz Hippolyte i Henri Passet.

</doc>
<doc id="1642670" url="https://pl.wikipedia.org/wiki?curid=1642670" title="Vignemale o Pique Longue o Comachibosa">
Vignemale o Pique Longue o Comachibosa



</doc>
<doc id="1642671" url="https://pl.wikipedia.org/wiki?curid=1642671" title="Parafia św. Stanisława Biskupa i Męczennika w Sarnakach">
Parafia św. Stanisława Biskupa i Męczennika w Sarnakach

Parafia pw. św. Stanisława w Sarnakach – parafia rzymskokatolicka należąca do dekanatu Sarnaki, diecezji drohiczyńskiej, metropolii białostockiej.
Historia.
Powstanie parafii w Sarnakach datuje się na ok. 1430 rok. Wtedy to został wybudowany pierwszy kościół, który znajdował się obok dzisiejszej plebanii. Źródła archiwalne z 1802 roku podają:
""kościółek ten był z drewna łupanego pokryty gontami. W środku całości jest kopuła drewniana pokryta gontami, na jej powierzchni znajduje krzyż żelazny, a w niej sygnaturka. Większe wejście do przedsionka kościoła jest z przeciwnej strony w stosunku do wejścia na cmentarz od ulicy. Jest mniejsze wejście z prawej strony większego wejścia. Próg przy nich jest ułożony ze zwykłych kamieni. Zegar słoneczny umieszczony jest na gontach. Po prawej stronie od wejścia większego jest wejście na chór. Tarcza i zegar słoneczny są ułożone z gontów. Okien jest osiem i tablica szklana w ołowianej oprawie"." Kościół ten był już stary, "podparty ze wszystkich stron słupami drewnianymi".
Dlatego też w 1816 roku został rozebrany. Miejscowy dziedzic Stanisław hr. Ossoliński postawił w jego miejsce po przeciwnej stronie drogi nowy kościółek, który stoi do dziś. W konstrukcji był on podobny do swego poprzednika. W trakcie swego istnienia był on wielokrotnie przerabiany i odnawiany. W 1905 roku odnowiono kościół wewnątrz i zewnątrz. Józef Szumer sprawił nowe tabernakulum, a na cmentarzu kościelnym mieszkańcy Klimczyc wystawili imitację groty Matki Boskiej w Lourdes.
Parafia Sarnaki do 1818 pozostawała w granicach diecezji brzeskiej. Po trzecim rozbiorze Polski i upadku Napoleona utworzona została diecezja podlaska ze stolicą w Janowie Podlaskim. Wtedy też rozpoczęła się budowa obecnego kościoła w Sarnakach. W 1867 diecezja podlaska została zlikwidowana i przyłączona do lubelskiej. W 1918 papież Benedykt XV wskrzesił diecezję podlaską, która od 1925 nosiła nazwę diecezja siedlecka, czyli podlaska. Od 1942 do 1968 proboszczem parafii był ks. dr kan. Bolesław Kulawik. 
Do 1992 parafia Sarnaki należała do diecezji siedleckiej. 25 marca 1992 papież Jan Paweł II wcielił Sarnaki do diecezji drohiczyńskiej, a biskupem diecezjalnym został Władysław Jędruszuk. On też w 1992 ustanowił dekanat Sarnaki, w skład którego wchodzą dziś następujące parafie: Chłopków, Łysów, Platerów, Rusków, Gnojno, Serpelice, Horoszki Duże i Sarnaki. Przez okres 11 lat dziekanem dekanatu sarnackiego był ks. prał. Zdzisław Borkowski. Obecnie funkcję tę pełni ks. prał. Andrzej Jakubowicz.
Obok budowli w 2012 roku rozpoczęto budowę nowego, ceglanego, neobarokowego kościoła z elementami renesansu wileńskiego pod tym samym wezwaniem. Świątynię ukończono w 2020 i została oddana do użytku w październiku tego samego roku. Uroczystość była jednak ograniczona ze względu na pandemię COVID-19. Obecnie zabytkowy kościół pełni funkcje pomocnicze i niedługo ma zostać przeniesiony w inne miejsce.
Obszar parafii.
Nieznane są granice parafii Sarnaki z chwili jej powstania. Przez stulecia parafia zmieniała swe granice aż do współczesnych. Najwcześniejsze spisy podają, że do parafii Sarnaki należały: Sarnaki, Grzybów, Phalatycze, Ciebieraki, Łózki, Ostromęczyn, Wólka, Kisielew, Rozwadowo, Terlikowo, Mężenino, Borzliowa Wolia, Moztowo, Withulino, Wolia Ossowska, Cziczibor, Kaików. 
W obecnych granicach parafii znajdują się miejscowości: Sarnaki, Binduga, Bużka, Chlebczyn, Chybów, Franopol, Mierzwice-Kolonia/Fronołów, Grzybów, Hołowczyce, Kamianka, Klimczyce, Klimczyce-Kolonia, Kózki, Lipno, Nowe Mierzwice, Stare Mierzwice, Rozwadów, Rzewuszki.

</doc>
<doc id="1642672" url="https://pl.wikipedia.org/wiki?curid=1642672" title="Arthur Auwers">
Arthur Auwers

Arthur Julius Georg Friedrich von Auwers (ur. 12 września 1838 w Getyndze, zm. 24 stycznia 1915 w Berlinie) – niemiecki astronom, który zyskał sławę dzięki stworzeniu katalogu gwiazd.
Życiorys.
Po studiach na Uniwersytecie w Getyndze podjął pracę na Uniwersytecie Albertyna w Królewcu. Prowadził badania astrometryczne przy użyciu heliometru. W latach 1866-1915 był sekretarzem Pruskiej Akademii Nauk. Brał udział w ekspedycjach do Patagonii, których celem były obserwacje przejścia Wenus na tle tarczy Słońca prowadzone z Przylądka Dobrej Nadziei. Planował zunifikować wydane do tej pory mapy obiektów astronomicznych tworząc ich katalogi.
Badając paralaksy Słońca i gwiazd dokonał uproszczenia obserwacji i pomiarów Jamesa Bradleya. Znany jest również z obserwacji gwiazd podwójnych, a w szczególności z dokładnego obliczenia orbit gwiazd towarzyszących Syriuszowi i Procjonowi.
Odznaczenia i nagrody.
Krater Auwers na Księżycu został nazwany jego imieniem.

</doc>
<doc id="1642673" url="https://pl.wikipedia.org/wiki?curid=1642673" title="Tomalin">
Tomalin



</doc>
<doc id="1642674" url="https://pl.wikipedia.org/wiki?curid=1642674" title="Nick Tomalin">
Nick Tomalin



</doc>
<doc id="1642676" url="https://pl.wikipedia.org/wiki?curid=1642676" title="Antoni Kawałko">
Antoni Kawałko

Antoni Kawałko (ur. 15 lipca 1938 w Majdanie Ruszowskim, zm. 20 maja 2015 roku w Krakowie) – polski artysta malarz i grafik.
Życiorys.
W 1957 ukończył Państwowe Liceum Sztuk Plastycznych w Zamościu. Studiował na Wydziale Malarstwa i Grafiki Akademii Sztuk Pięknych w Krakowie. Po ukończeniu studiów podjął samodzielną działalność artystyczną, która owocowała szeregiem wystaw, głównie w środowisku artystycznym Krakowa. W latach 60. odbył podróże artystyczne po krajach Dalekiego Wschodu i Australii, m.in. spędził blisko rok w Indonezji, gdzie stworzył wiele obrazów i grafik. 
Antoni Kawałko jest autorem i współautorem kilkudziesięciu wystaw indywidualnych i zbiorowych, uczestnikiem i laureatem wielu konkursów. Był inspiratorem, organizatorem i uczestnikiem plenerów krajowych i międzynarodowych. Jego prace znajdują się w zbiorach muzealnych w kraju i za granicą. Należy do Związku Polskich Artystów Plastyków i jest członkiem Międzynarodowego Stowarzyszenia Sztuk Plastycznych (IAA-AIAP). 
W 2008 został uhonorowany przez Prezydenta Miasta Krakowa Odznaką „Honoris Gratia” w uznaniu zasług dla Krakowa i jego mieszkańców. 
Od 2005 mieszkał w Nowej Hucie, gdzie otworzył stałą wystawę swojego malarstwa na osiedlu Słonecznym 1.
W 2005 został sekretarzem rady politycznej partii Stronnictwo Polska Racja Stanu. W 2006 reprezentował ją na liście Ligi Polskich Rodzin do rady Krakowa.
Został pochowany na Cmentarzu Rakowickim. 

</doc>
<doc id="1642678" url="https://pl.wikipedia.org/wiki?curid=1642678" title="Sansenoy">
Sansenoy



</doc>
<doc id="1642681" url="https://pl.wikipedia.org/wiki?curid=1642681" title="Henryk Kon (kompozytor)">
Henryk Kon (kompozytor)

Henryk Kon, także Henoch Kon, Henoch Kohn (ur. 9 sierpnia 1890 w Łodzi, zm. 20 kwietnia 1972 w Nowym Jorku) – polski kompozytor żydowskiego pochodzenia.
Życiorys.
Urodził się w rodzinie chasydzkiej. Ukończył Wyższą Szkołę Muzyczną w Berlinie. W 1912 roku wrócił do Polski i związał się z żydowskim środowiskiem artystyczno-kulturalnym Warszawy. Pracował jako kierownik muzyczny i kompozytor dla teatrów żydowskich, m.in. Warszewer Jidiszer Kunst-Teater, Chad Gadjo, teatru Ararat, teatru Azazel oraz Jung Teater. Następnie współpracował z żydowskimi teatrami w Łodzi.
W drugiej połowie lat 30. XX wieku skomponował muzykę do trzech polskich filmów fabularnych i jednego dokumentalno-fabularyzowanego w języku jidysz: "Mir kumen on" (1934), "Al chet" (1936), "Dybuk" (1937), "Frejleche kabconim" (1937). Jest autorem opery "Dawid i Batszewa" do libretta Mojżesza Brodersona (1924 – teatr Abrahama Kamińskiego) oraz autorem muzyki do ok. 40 sztuk teatralnych, m.in. "Der Gojlem" Halpera Lejwika, "Shylocka" według Williama Szekspira, "Kidusz Ha-Szem" Szaloma Asza, "Cwej hundert tojznt" Szolema Alejchema.
Tuż przed wybuchem II wojny światowej wyemigrował do Stanów Zjednoczonych, gdzie mieszkał do śmierci. Pracował m.in. dla Jidiszer Kunst Teater. Zmarł 20 kwietnia 1972 w Nowym Jorku.

</doc>
<doc id="1642683" url="https://pl.wikipedia.org/wiki?curid=1642683" title="Henoch Kon">
Henoch Kon



</doc>
<doc id="1642684" url="https://pl.wikipedia.org/wiki?curid=1642684" title="Pierre-Étienne Flandin">
Pierre-Étienne Flandin

Pierre-Étienne Flandin (ur. 12 kwietnia 1889, zm. 13 czerwca 1958) – francuski polityk czasów III Republiki, konserwatysta, lider Sojuszu Demokratyczno Republikańskiego, dwukrotny premier Francji, a także minister lotnictwa, handlu, skarbu oraz robót publicznych.
Urodził się w 1889 roku w Paryżu. W 1914 roku został po raz pierwszy wybrany jako deputowany do Zgromadzenia Narodowego. Reprezentował departament Yonne. Od początku kariery politycznej związany z Sojuszem Demokratyczno Republikańskim a od początku lat 30. XX wieku czołowy członek tej partii.
W 1917 roku został dyrektorem międzyalianckiej służby lotniczej.
8 listopada 1934 roku został mianowany premierem Francji. Stanowisko to piastował do 1 czerwca 1935. Następnie w trzecim rządzie Pierre’a Lavala objął tekę ministra spraw zagranicznych. Swój urząd pełnił m.in. w trakcie kiedy Adolf Hitler w 1936 roku dokonał remilitaryzacji Nadrenii.
Po upadku Francji podczas II wojny światowej podjął współpracę z rządem Państwa Francuskiego tzw. Vichy. W grudniu 1940 roku Flandin został mianowany przez Philippe’a Pétaina szefem rządu Vichy. Z powodu niemieckich obiekcji został szybko zdymisjonowany a jego miejsce zajął François Darlan.
Pierre-Étienne Flandin zmarł w Saint-Jean-Cap-Ferrat w 1958 roku w wieku 69 lat.

</doc>
<doc id="1642685" url="https://pl.wikipedia.org/wiki?curid=1642685" title="Zatoka Lakońska">
Zatoka Lakońska

Zatoka Lakońska (gr. "Λακωνικός Κόλπος", Lakonikos Kolpos) – zatoka u wybrzeży południowej Grecji, stanowiąca część Morza Egejskiego, wcina się w południowo-wschodnią część półwyspu Peloponez, pomiędzy przylądkami Matapan na zachodzie, a Malea na wschodzie. Do Zatoki Lakońskiej uchodzi rzeka Ewrotas (Eurotas), a u jej wejścia położona jest wyspa Kíthira. Znajduje się na wschód od Zatoki Meseńskiej

</doc>
<doc id="1642686" url="https://pl.wikipedia.org/wiki?curid=1642686" title="Petras Čėsna">
Petras Čėsna

Petras Povilas Čėsna (ur. 20 lutego 1945 w Rosieniach) – litewski inżynier, przedsiębiorca, polityk, minister gospodarki w latach 2001–2004, minister komunikacji w latach 2005–2006.
Życiorys.
W latach 1963–1965 studiował w Szkole Politechnicznej w Kłajpedzie, a w latach 1967–1972 w instytucie technicznym w Kaliningradzie. W 1977 ukończył studia na Uniwersytecie Wileńskim.
Od 1965 pracował jako nauczyciel w zawodowej szkole technicznej nr 14 w Kłajpedzie, a od 1969 jako elektryk-mechanik w stoczni remontowej. Przez rok był instruktorem komitetu miejskiego Komsomołu w Kłajpedzie. W 1971 został naczelnym inżynierem-mechanikiem w kłajpedzkim kombinacie "Gražina", a dwa lata później dyrektorem kombinatu "Briedis". W latach 1976–1980 był zastępcą dyrektora w zjednoczeniu przemysłu meblarskiego "Klaipėda". W 1980 przeniósł się do Wilna, gdzie objął funkcję zastępcy dyrektora wileńskiego kombinatu meblarskiego. W latach 1985–1990 pracował w resorcie przemysłu meblarskiego i papierniczego Litewskiej SRR jako naczelnik departamentu. Od 1990 do 1991 był dyrektorem wydziału w ministerstwie rezerw materiałowych.
Od 1991 pełnił funkcję prezesa w spółce "Lata", a w latach 1992–1998 dyrektora generalnego w wileńskim przedsiębiorstwie "Medienos plaušas". W 1998 objął stanowisko dyrektora generalnego wileńskiego kombinatu meblarskiego.
12 lipca 2001 został ministrem gospodarki w rządzie Algirdasa Brazauskasa. W kolejnym gabinecie pod kierownictwem tegoż premiera, który utworzono w grudniu 2004, stracił stanowisko na rzecz Viktora Uspaskicha. W latach 2004–2005 pracował jako doradca w spółce "Baldora". 10 czerwca 2005 powrócił do pracy w rządzie, obejmując kierownictwo resortu komunikacji. Odszedł z ministerstwa wraz z dymisją rządu w lipcu 2006.
Przez kilka lat był wiceprezydentem Litewskiej Konfederacji Przemysłowców oraz prezesem stowarzyszenia "Lietuvos mediena".
W 2001 dołączył do Litewskiej Partii Socjaldemokratycznej, z ramienia której bez powodzenia ubiegał się o mandat poselski w wyborach do Sejmu w 2008.

</doc>
<doc id="1642688" url="https://pl.wikipedia.org/wiki?curid=1642688" title="Małgorzata Fredkulla">
Małgorzata Fredkulla

Małgorzata Fredkulla (duń. "Margrete Fredkulla") – królowa Danii, córka Inge I Starszego, króla Szwecji i Heleny.
Najpierw była żoną króla Norwegii Magnusa III Bosego, a następnie w dwa lata po jego śmierci w 1105 poślubiła króla Danii Nielsa. Jej pierwsze małżeństwo zostało zawarte z powodów politycznych i prawdopodobnie taki sam charakter miało jej drugie małżeństwo.
Była pierwszą królową Danii, której imię zostało – obok imienia króla – wybite na monetach. Wspominana jest jako mądra, przedsiębiorcza, a zarazem łagodna królowa. Udawało jej się często zażegnywać spory między swym synem Magnusem i Kanutem Lavardem. Imię Fredkulla znaczy: spokojna, pokojowo nastawiona.
Z drugiego małżeństwa doczekała się dwóch synów: Inge, który zmarł w wieku 15 lat po tym, jak został kopnięty przez konia, oraz Magnusa (ok. 1106–1134), późniejszego króla Szwecji.
Królowa Małgorzata zmarła około 1130 i prawdopodobnie została pochowana w kościele św. Trójcy w Roskilde, poprzedniku katedry w Roskilde.

</doc>
<doc id="1642689" url="https://pl.wikipedia.org/wiki?curid=1642689" title="Paul Brekenfelder">
Paul Brekenfelder

Paul Wilhelm Rudolf Brekenfelder (ur. 8 grudnia 1907 w Rostocku, zm. 25 października 1987) – zbrodniarz nazistowski, esesman, członek załogi niemieckiego obozu koncentracyjnego Sachsenhausen.
Członek NSDAP od lipca 1931, a SS – od października 1931. W styczniu 1940 skierowany został do obozu Sachsenhausen i pozostał tam do kwietnia 1945. Pełnił służbę wartowniczą i konwojował drużyny robocze. Znęcał się nad podległymi mu więźniami, nieraz ze skutkiem śmiertelnym. Oprócz tego Brekendelder brał udział w masowej eksterminacji tysięcy jeńców radzieckich. W początkach 1945 z kolei uczestniczył w zagazowaniu około 400 więźniów chorych lub niezdolnych do pracy. Wreszcie w kwietniu 1945 przeprowadzał selekcje pośród więźniów przybyłych z obozu Mittelbau-Dora, niezdolnych do pracy przeznaczając do eksterminacji. Osobiście rozstrzelał jednego z więźniów, którego omyłkowo, jeszcze żywego, skierowano do krematorium.
Paul Brekenfelder został skazany 28 czerwca 1968 przez wschodnioniemiecki sąd w Rostocku na dożywotnie pozbawienie wolności. Wyrok zatwierdził 6 września 1968 Sąd Najwyższy Niemieckiej Republiki Demokratycznej. Brekenfelder zmarł w więzieniu w 1987. Po zjednoczeniu Niemiec rodzina wniosła do sądu w Rostocku wniosek o rehabilitację zmarłego. 7 maja 1998 sąd oddalił go jako całkowicie bezpodstawny.

</doc>
<doc id="1642690" url="https://pl.wikipedia.org/wiki?curid=1642690" title="Henryk Kon">
Henryk Kon



</doc>
<doc id="1642691" url="https://pl.wikipedia.org/wiki?curid=1642691" title="Dobrzanica">
Dobrzanica

Dobrzanica (ukr. Добряничі, niem. "Dobzau") – wieś w rejonie przemyślańskim obwodu lwowskiego. W II Rzeczypospolitej miejscowość była siedzibą gminy wiejskiej Dobrzanica w powiecie przemyślańskim województwa tarnopolskiego. Miejscowość liczy 379 mieszkańców.
W Dobrzanicy urodził się Wilhelm Reich.
Historia.
W 1921 wieś liczyła 143 zagrody i 823 mieszkańców, w tym 516 Ukraińców, 231 Polaków, 58 Niemców i 18 Żydów. W 1931 zagród było 163 a mieszkańców 878.
10 lutego 1940 NKWD deportowało na Syberię 149 Polaków
W 1944 nacjonaliści ukraińscy zamordowali 14 osób narodowości polskiej.

</doc>
<doc id="1642692" url="https://pl.wikipedia.org/wiki?curid=1642692" title="Dobrzanica (gmina)">
Dobrzanica (gmina)

Dobrzanica – dawna gmina wiejska w powiecie przemyślańskim województwa tarnopolskiego II Rzeczypospolitej. Siedzibą gminy była Dobrzanica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Brzuchowice, Dobrzanica, Korzelice, Ostałowice, Tuczne, Wojciechowice i Żędowice.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1642693" url="https://pl.wikipedia.org/wiki?curid=1642693" title="Ar-Rajsani">
Ar-Rajsani



</doc>
<doc id="1642694" url="https://pl.wikipedia.org/wiki?curid=1642694" title="Podróż Allena Strange">
Podróż Allena Strange

Podróż Allena Strange (ang. "The Journey of Allen Strange") – amerykański serial fabularny emitowany w Nickelodeon. W Polsce serial pojawił się na kanale Fantastic.

</doc>
<doc id="1642695" url="https://pl.wikipedia.org/wiki?curid=1642695" title="Dunajów (gmina)">
Dunajów (gmina)

Dunajów – dawna gmina wiejska w powiecie przemyślańskim województwa tarnopolskiego II Rzeczypospolitej. Siedzibą gminy był Dunajów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Białe, Ciemierzyńce, Dunajów, Nowosiółka, Pleników, Poluchów Mały i Wiśniowczyk.
Po wybuchu II wojny światowej okupowana przez ZSRR. W 1941 roku przejęta przez władze hitlerowskie, którzy właczyli ją do powiatu złoczowskiego w dystrykcie Galicja w Generalnym Gubernatorstwie. Tam gmina Dunajów uległa zmianom granic, kiedy przyłączono do niej Pniatyn, należący przed wojną do gminy Przemyślany w powiecie przemyślańskim.
Po II wojnie światowej obszar gminy znalazł się w ZSRR.

</doc>
<doc id="1642696" url="https://pl.wikipedia.org/wiki?curid=1642696" title="Pica d’Estats">
Pica d’Estats

Pica d’Estats (fr. "Pic d’Estats") to szczyt w Pirenejach na granicy hiszpańsko-francuskiej. Jest też najwyższym szczytem Katalonii.
Masyw znajduje się w katalońskim dystrykcie Pallars Sobirà i francuskim Ariège. Składa się z trzech szczytów:

</doc>
<doc id="1642717" url="https://pl.wikipedia.org/wiki?curid=1642717" title="Karol II August Wittelsbach (Pfalz-Zweibrücken)">
Karol II August Wittelsbach (Pfalz-Zweibrücken)

Karol August Wittelsbach (ur. 29 października 1746 w Düsseldorfie, zm. 1 kwietnia 1795 w Mannheim) – hrabia palatyn i książę Palatynatu-Birkenfeld od 1767 i Palatynatu-Zweibrücken od 1775.
Życiorys.
Najstarszy syn księcia Fryderyka Michała i Marii Franciszki. Miał czwórkę rodzeństwa m.in.: Amalię żonę króla Saksonii Fryderyka Augusta I Wettyna i Maksymiliana króla Bawarii. Wychowywał się we Francji, odebrał staranne wykształcenie pod okiem swojego stryja Christiana IV Wittelsbacha.
Chciał poślubić arcyksiężniczkę Marię Amalię Habsburg córkę cesarzowej Marii Teresy i cesarza Franciszka I. Jednak cesarzowa uznała Karola za zbyt słabą partię dla cesarskiej córki. Maria Amalia została wydana za księcia Parmy Ferdynanda I. Karol był od tej pory wrogiem Austrii. Po śmierci ojca został księciem Palatynatu-Birkenfeld. Zaś w 1775 roku po śmierci stryja Christiana IV Wittelsbach został księciem Palatynatu-Zweibrücken, jednocześnie został następcą elektora Palatynatu Reńskiego Karola IV Teodora Wittelsbacha. Brał udział w wojnie o sukcesję bawarską po stronie Prus. Jako spadkobierca Karola Teodora wysuwał roszczenia do terenów Bawarii. W wyniku pokoju cieszyńskiego Karol został następcą tronu elektoratu Bawarii. Zmarł cztery lata przed Karolem Teodorem, jego spadkobiercą został młodszy brat Maksymilian Józef.
W 1774 roku ożenił się z Marią Amelią Wettyn (1757-1831), córką Fryderyka Krystiana Wettyna elektora Saksonii i Marii Antoniny Wittelsbach. Mieli jednego syna, który zmarł w dzieciństwie.
W 1777 otrzymał od swojego wuja Karola IV Teodora Wittelsbacha prawa do tytułu Wielkiego Mistrza Orderu św. Michała.

</doc>
<doc id="1642718" url="https://pl.wikipedia.org/wiki?curid=1642718" title="Alkohol winylowy">
Alkohol winylowy

Alkohol winylowy ("etenol") – organiczny związek chemiczny z grupy enoli. Jest izomerem tlenku etylenu oraz aldehydu octowego, z którym pozostaje w równowadze tautomerycznej silnie przesuniętej w stronę aldehydu:
Z tego względu poli(alkohol winylowy) nie jest otrzymywany z odpowiadającego mu monomeru, ale poprzez polimeryzację octanu winylu i hydrolizę wiązań estrowych.
Występowanie naturalne.
W roku 2001 dwaj astronomowie A. J. Apponi i Barry Turner za pomocą 12-metrowego radioteleskopu organizacji National Science Foundation w Narodowym Obserwatorium Kitt Peak odkryli alkohol winylowy w obłoku molekularnym Sagittarius B.

</doc>
<doc id="1642726" url="https://pl.wikipedia.org/wiki?curid=1642726" title="Piotr Myszkowski (zm. 1505)">
Piotr Myszkowski (zm. 1505)

Piotr Myszkowski z Przeciszowa herbu Jastrzębiec (ur. ok. 1450, zm. 1505) – hetman polny koronny 1499-1501, wojewoda łęczycki od 1501, wojewoda bełski od 1499, kasztelan oświęcimski 1484–1489, wieluński 1489–1494, rozprzański 1494–1497, sądecki od 1498, starosta generalny ruski w latach 1499-1501.
Był świadkiem wydania przywileju piotrkowskiego w 1496 roku. 3 maja 1499 król mianował go dowódcą obrony potocznej. Na tym stanowisku Myszkowski dopuścił się nadużyć, przetrzymywanie pieniędzy należnych wojsku i wykazał się brakiem talentów dowódczych podczas najazdu Tatarów w 1500 roku, gdy nie przyszedł na pomoc obleganemu miastu Bełz, pomimo że przebywał w nieodległym obozie pod Buskiem. Wiosną 1501 roku Jan I Olbracht pozbawił go dowództwa. Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku.

</doc>
<doc id="1642734" url="https://pl.wikipedia.org/wiki?curid=1642734" title="Gliniany (gmina)">
Gliniany (gmina)

Gliniany – dawna gmina wiejska w powiecie przemyślańskim województwa tarnopolskiego II Rzeczypospolitej. Siedzibą gminy było miasto Gliniany, które stanowiło odrębną gminę miejską (podczas okupacji 1941–44 pozbawione praw miejskich i włączone do gminy).
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Jaktorów, Krzywice, Poluchów Wielki, Przegnojów, Rozworzany, Słowita, Zamoście i Żeniów.
Po wybuchu II wojny światowej okupowana przez ZSRR. W 1941 roku przejęta przez władze hitlerowskie, którzy właczyli ją do powiatu złoczowskiego w dystrykcie Galicja w Generalnym Gubernatorstwie. Tam do gminy dołączono pozbawione praw miejskich Gliniany.
Po wojnie obszar gminy został odłączony od Polski i włączony do Ukraińskiej SRR w ZSRR.

</doc>
<doc id="1642742" url="https://pl.wikipedia.org/wiki?curid=1642742" title="Meg Greenfield">
Meg Greenfield

Meg Greenfield (ur. 27 grudnia 1930 w Seattle, zm. 13 maja 1999), dziennikarka „The Washington Post i „Newsweeka”.
Była bardzo bliską znajomą Katharine Graham – wydawcy i właścicielki dziennika „Washington Post”. W 1978 zdobyła Nagrodę Pulitzera w kategorii dziennikarstwa ("„editorial writing”"). Nigdy nie wyszła za mąż. Zmarła na raka w wieku 68 lat.

</doc>
<doc id="1642743" url="https://pl.wikipedia.org/wiki?curid=1642743" title="Wasyl Hałasa">
Wasyl Hałasa

Wasyl Hałasa, ukr. Василь Галаса, ps. "Orłan, Zenon, Nazar, Sawczenko" (ur. 12 listopada 1920 w Białokrynicy, zm. 5 października 2002 w Kijowie) – ukraiński działacz nacjonalistyczny.
Członek Prowodu OUN od 1937, przed 1939 prowidnyk Junactwa OUN, w czasie okupacji niemieckiej prowidnyk OUN okręgu tarnopolskiego. W latach 1943-1945 prowidnyk OUN w Przemyskiem.
W latach 1945-1947 zastępca Jarosława Starucha i referent propagandy "Zakerzonia".
W 1947 przedostał się do USRR, w latach 1948-1953 prowidnyk OUN północno-zachodniej Ukrainy, członek kierownictwa OUN-B od 1950.
11 listopada 1953 został aresztowany w lasach w okolicy Krzemieńca wraz z żoną Mariją Sawczyn „Mariczką” przez grupę MGB udającą partyzantów UPA, więziony do 1960 w więzieniu w Kijowie. Po uwolnieniu zamieszkał w Kijowie.

</doc>
<doc id="1642748" url="https://pl.wikipedia.org/wiki?curid=1642748" title="Izabela Rybicka">
Izabela Rybicka

Izabela Maria Rybicka z domu Zatorska, ps. "Topola" (ur. 11 stycznia 1929 w Warszawie, zm. 28 sierpnia 2018 tamże) – żołnierz Armii Krajowej, sanitariuszka, łączniczka, powstaniec warszawski.
Życiorys.
Izabela Maria Zatorska urodziła się w Warszawie 11 stycznia 1929 r. w rodzinie Ludwika, pracownika przemysłu naftowego oraz jego żony urzędniczki. Przed wojną rozpoczęła naukę w Szkole Powszechnej im. Wandy z Posseltów Szachtmajerowej. Następnie zdała do gimnazjum (Gimnazjum i Liceum Żeńskie im. Wandy z Posseltów Szachtmajerowej), gdzie w czasie okupacji uczęszczała oficjalnie na kursy bieliźniarskie, faktycznie było to zakonspirowane regularne gimnazjum. Należała do zespołu "Łosie" harcerskiej XVI Warszawskiej Drużyny Żeńskiej "Zielona", gdzie działała w małym sabotażu. Była zastępową. Pod koniec 1943 r. wstąpiła do zgrupowania "Żywiciel". Tam, służąc jako łączniczka przenosiła różne meldunki, rozkazy, informacje, a także broń i inne przedmioty (m.in. "Biuletyn Informacyjny"). Przeszła również szkolenie sanitarne. Jako łączniczka dostała zadanie przekazania informacji nt. Godziny „W”. Pracowała w Harcerskiej Poczcie Polowej. Po 3 września została przeniesiona na Hożą. Tam powróciła do służby łączniczki. Ostatni meldunek złożyła płk. Franciszkowi Pfeifferowi, ps. "Radwan" i została przyjęta do jego plutonu łączniczek. Pluton łączniczek wyszedł z Warszawy razem z 36 Pułkiem Piechoty płk. "Radwana" i został wywieziony do niewoli do Stalagu XI-B (Bad Fallingbostel). Następnie trafiła do stalagu Bergen-Belsen, gdzie komendantką była por. Irena Milewska, ps. "Jaga", która ukryła swój stopień, aby móc trafić do obozu razem z szeregowcami i podoficerami. Została wywieziona do Hanoweru do pracy na kolei. Tam zachorowała na szkarlatynę. Po pobycie w szpitalu, została z powrotem przewieziona do Bergen-Belsen, a po krótkim czasie do obozu Stalag VI C Oberlangen. 12 kwietnia 1945 r. obóz został wyzwolony przez 1 Dywizję gen. Stanisława Maczka. Po oswobodzeniu została przeniesiona, razem z innymi kobietami-jeńcami, do obozu Niederlangen. Następnie zgłosiła się do pracy w kantynie kompanii 1 Dywizji, gdzie pracowała przez dwa miesiące. Ponieważ była w wieku szkolnym została wysłana do Włoch do Sant Georgio, gdzie razem z innymi dziewczętami-żołnierzami miała chodzić do szkoły. Jednak transport dotarł tylko do Murnau. Tam zdała maturę. Amerykanie nie chcieli uznać dziewcząt, które tam przebywały, za żołnierzy, więc postanowiły na własną rękę dotrzeć do Sant Georgio do II Korpusu Polskiego. Po przybyciu na miejsce okazało się, że II Korpus jest ewakuowany do Anglii. 80 dziewcząt, niemających formalnie statusu żołnierzy, zostało przewiezionych do Anglii jako rodziny (narzeczone) żołnierzy II Korpusu. Pracowała w Anglii do sierpnia 1947 r., kiedy to z mężem, poznanym w Murnau, oficerem II Korpusu, zdecydowała się wrócić do Polski. 27 marca 2000 r. Prezydent RP Aleksander Kwaśniewski odznaczył ją Złotym Krzyżem Zasługi. Zmarła w dniu 28 sierpnia 2018 w Warszawie.

</doc>
<doc id="1642749" url="https://pl.wikipedia.org/wiki?curid=1642749" title="Albert Sarraut">
Albert Sarraut

Albert Sarraut (ur. 28 lipca 1872 w Bordeaux, zm. 26 listopada 1962 w Paryżu) – francuski polityk czasów III Republiki, dwukrotny premier Francji.
W 1902 roku po raz pierwszy został wybrany do Zgromadzenia Narodowego. Reprezentował departament Aude. W latach 1902–1924 członek Partii Radykalno-Socjalistycznej. W latach 1912–1919 gubernator generalny francuskich Indochin.
W 1924 roku wybrany do Senatu Francji. Od tej pory związany lewicą demokratyczną, a także innymi grupami lewicowymi działającymi w Senacie.
26 października 1933 mianowany na funkcję premiera Francji. Miesiąc później zastąpiony przez Camille Chautempsa. Tekę Premiera objął ponownie 24 stycznia 1936 roku. 4 czerwca tego samego roku zastąpiony przez Leona Bluma. W 1940 roku wraz z rozwiązaniem Zgromadzenia Narodowego przez rząd Vichy odszedł z polityki.
W trakcie wojny pełnił funkcję wydawcy rodzinnej gazety, „La Depeche de Toulouse”, którą przejął po tym jak jego brat został zamordowany w 1943 roku przez francuską milicję, będącą paramilitarnymi oddziałami rządu Vichy.
Albert Sarraut zmarł w 1962 roku w Paryżu w wieku 90 lat.

</doc>
<doc id="1642751" url="https://pl.wikipedia.org/wiki?curid=1642751" title="Wojciech Fangor">
Wojciech Fangor

Wojciech Bonawentura Fangor (ur. 15 listopada 1922 w Warszawie, zm. 25 października 2015 tamże) – polski malarz, grafik, plakacista i rzeźbiarz.
Życiorys.
Syn Konrada i Wandy z Chachłowskich. Po prywatnych studiach u Felicjana Kowarskiego i Tadeusza Pruszkowskiego otrzymał w 1946 roku zaocznie dyplom w Akademii Sztuk Pięknych w Warszawie. Na początku lat pięćdziesiątych tworzył obrazy zgodne z wymaganiami realizmu socjalistycznego, m.in. "Matkę Koreankę" (obecnie w zbiorach Muzeum Narodowego w Warszawie) i "Postaci" (Muzeum Sztuki w Łodzi).
W latach 1953–1961 był docentem Akademii Sztuk Pięknych w Warszawie.
W okresie odwilży po śmierci Stalina odszedł od konwencji socrealizmu. Był współtwórcą polskiej szkoły plakatu. W 1958 wraz ze Stanisławem Zamecznikiem zaprezentował "Studium przestrzeni" – pierwszy environment w Polsce.
Był głównym twórcą op-artowych mozaik na dworcu Warszawa Śródmieście, kilkadziesiąt lat później uznanych za zabytek nieruchomy.
W roku 1961 wyjechał z kraju, w latach 1964–1965 przebywał w Berlinie Zachodnim, 1965–1966 w Anglii, w roku 1966 zamieszkał w Stanach Zjednoczonych. W okresie pobytu za granicą prowadził wykłady na wielu uczelniach artystycznych. Do Polski wrócił w roku 1999.
W 1970 roku, jako jedyny dotychczas polski artysta, miał indywidualną wystawę w Muzeum Guggenheima w Nowym Jorku. W latach 60. i 70. stworzył serię obrazów z charakterystycznymi kołami i falami, wywołujących efekty optyczne, podobne do uzyskiwanych w sztuce op-artu.
Od 1999 roku mieszkał około 60 km od Warszawy, we wsi Błędów.
W 2007 roku opracował projekt końcowego wystroju 7 stacji II linii warszawskiego metra, które stały się największą światową podziemną galerią pop-artu.
Zmarł 25 października 2015 w Warszawie. 3 listopada został pochowany w Alei Zasłużonych na Cmentarzu Wojskowym na Powązkach (G-tuje-17).
Nagrody i odznaczenia.
W 1952 roku otrzymał nagrodę państwową III stopnia za obrazy "Matka Koreanka" i "Lenin w Poroninie".
W 1954 roku, w 10. rocznicę Polski Ludowej, odznaczony Złotym Krzyżem Zasługi.
W 2008 roku, przy okazji odsłonięcia pracy z cyklu "Sygnatury" w Centrum Rzeźby Polskiej w Orońsku, został odznaczony Złotym Medalem „Zasłużony Kulturze Gloria Artis”.
W 2009 samorząd województwa mazowieckiego uhonorował Wojciecha Fangora Nagrodą im. Cypriana Kamila Norwida w dziedzinie sztuk plastycznych.
W 2001 roku odznaczony Krzyżem Komandorskim z Gwiazdą Orderu Odrodzenia Polski.
W 2014 roku został laureatem nagrody im. Jana Cybisa.
Filmy.
Jego twórczość z lat 60. do 90. została zaprezentowana w filmie dokumentalnym "Fangor notatki z wystawy" z 1991 roku produkcji TVP.
Bohater filmu dokumentalnego z 2009 roku pt. "Polnische Plakat Kunst: Wojciech Fangor", będącego częścią cyklu dokumentalnego przedstawiającego sylwetki grafików polskiej szkoły plakatu.

</doc>
<doc id="1642752" url="https://pl.wikipedia.org/wiki?curid=1642752" title="Iwanówka (obwód lwowski)">
Iwanówka (obwód lwowski)

Iwanówka, Janczyn (, "Iwaniwka") – wieś na Ukrainie, w rejonie przemyślańskim obwodu lwowskiego. W 2001 roku liczyła 535 mieszkańców.
Historia.
Miejscowość została założona w XV wieku. Właścicielem wsi był m.in. Józef Słonecki. W II Rzeczypospolitej miejscowość była siedzibą gminy wiejskiej Janczyn w powiecie przemyślańskim województwa tarnopolskiego.
W 1921 wieś liczyła 255 zagród i 1525 mieszkańców, w tym 1334 Ukraińców, 96 Polaków i 95 Żydów. W 1931 gospodarstw było 305 a mieszkańców 1720.
We wsi urodził się hrabia Henryk Jakób Dunin-Borkowski (1798–1847)Henryk Jakub hr. Dunin-Borkowski z Borkowic h. Łabędź (ID: 2.57.274).

</doc>
<doc id="1642753" url="https://pl.wikipedia.org/wiki?curid=1642753" title="Janczyn (gmina)">
Janczyn (gmina)

Janczyn – dawna gmina wiejska w powiecie przemyślańskim województwa tarnopolskiego II Rzeczypospolitej. Siedzibą gminy był Janczyn.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Baczów, Biłka, Błotnia, Dusanów, Janczyn, Kosteniów, Podusilna i Podusów.
Po wybuchu II wojny światowej okupowana przez ZSRR. W 1941 roku przejęta przez władze hitlerowskie, którzy właczyli ją do powiatu złoczowskiego w dystrykcie Galicja w Generalnym Gubernatorstwie. Tam gmina Janczyn uległa zmianom granic, kiedy przyłączono do niej Brykoń, Meryszczów, Pletenice i Wołków, należące przed wojną do gminy Przemyślany.
Po wojnie obszar gminy został odłączony od Polski i włączony do Ukraińskiej SRR w ZSRR.

</doc>
<doc id="1642755" url="https://pl.wikipedia.org/wiki?curid=1642755" title="Zetor ZTS 18345">
Zetor ZTS 18345

ZTS 18345 – ciągnik rolniczy z serii UR IV który był produkowany przez ZTS TEES Martinské strojárne a.s. Martin na Słowacji.
Dane techniczne.
Silnik:
Układ napędowy:
Układy jezdne:
Układy agregowania:
Masy - wymiary - pojemności:

</doc>
<doc id="1642758" url="https://pl.wikipedia.org/wiki?curid=1642758" title="Igor Potapowicz">
Igor Potapowicz

Igor Potapowicz (ros. Игорь Потапович; ur. 6 września 1967 w Ałmaty) – kazachski lekkoatleta specjalizujący się w skoku o tyczce. Złoty i srebrny medalista halowych mistrzostw świata, halowy wicemistrz Europy, mistrz Azji, uczestnik letnich igrzysk olimpijskich w Atlancie i Sydney.
Przebieg kariery.
W 1986 był uczestnikiem pierwszych w historii mistrzostw świata juniorów, na tej imprezie zdobył złoty medal. Trzy lata później został halowym wicemistrzem Europy. Były to jego największe sukcesy odniesione jeszcze jako reprezentant ZSRR. W 1994, już jako reprezentant Kazachstanu, wywalczył złoty medal igrzysk azjatyckich. Na halowych mistrzostwach świata zdobył zaś srebrny medal.
Uczestniczył w letnich igrzyskach olimpijskich w Atlancie, gdzie zakwalifikował się do finału i ostatecznie zajął 4. pozycję z rezultatem 5,86 m.
W 1997 wywalczył tytuł halowego mistrza świata, natomiast rok później został mistrzem Azji oraz obronił złoty medal igrzysk azjatyckich. Po raz ostatni w zawodach międzynarodowych pojawił się w czasie igrzysk olimpijskich w Sydney, na których nie udało mu się zaliczyć żadnej próby.
Rekordy życiowe.
Rekord życiowy zawodnika to 5,92 m – został on ustanowiony 13 czerwca 1992 podczas zawodów we francuskim Dijon. Halowy rekord to również 5,92 m – został ustanowiony 19 lutego 1998 w trakcie zawodów w Sztokholmie.

</doc>
<doc id="1642762" url="https://pl.wikipedia.org/wiki?curid=1642762" title="Igor Potapovich">
Igor Potapovich



</doc>
<doc id="1642763" url="https://pl.wikipedia.org/wiki?curid=1642763" title="This is the New Shit">
This is the New Shit

This is the New Shit – drugi singel promujący piąty studyjny album grupy Marilyn Manson "The Golden Age of Grotesque", wydany w sierpniu 2003 roku. Wydanie brytyjskie singla zawiera cover Geto Boys pt. "Mind of a Lunatic". Grupa muzyczna Goldfrapp stworzyła remiks utworu, który również pojawił się w wersji brytyjskiej singla.
Na potrzeby teledysku nagrano na nowo refren utworu, w którym słowo "Shit" zastąpiono słowem "Hit", a słowo "Motherfuckers" zostało zastąpione dźwiękami uniemożliwiającymi dokładne rozpoznanie przekleństwa. W takiej wersji ocenzurowanej piosenka została zatytułowana This is the New Hit.
Piosenkę wykorzystano w odcinku pt. "Suckers" serialu ', w horrorze "Topór" (2006) oraz na do filmu ' (2003). Utwór ten brał także udział w promocji gry RPG o tytule "."
Nawiązania do Adolfa Hitlera.
Oryginalny czas trwania utworu wynosi cztery minuty i dwadzieścia sekund, podczas gdy data urodzin Adolfa Hitlera to 20 kwietnia 1889 roku (1889–04–20). Na początku teledysku do piosenki Manson i dwie kobiety jadą do mauzoleum starym kabrioletem, identycznym do tego, w którego posiadaniu był niegdyś Hitler. Singiel wydano 1 września - w rocznicę rozpoczęcia II wojny światowej.

</doc>
<doc id="1642764" url="https://pl.wikipedia.org/wiki?curid=1642764" title="Jan Kamieniecki (kasztelan)">
Jan Kamieniecki (kasztelan)



</doc>
<doc id="1642765" url="https://pl.wikipedia.org/wiki?curid=1642765" title="Asseco sopot">
Asseco sopot



</doc>
<doc id="1642767" url="https://pl.wikipedia.org/wiki?curid=1642767" title="Polonia Gaz Ziemny Warszawa">
Polonia Gaz Ziemny Warszawa



</doc>
<doc id="1642768" url="https://pl.wikipedia.org/wiki?curid=1642768" title="Dancing with the Stars (USA) - I edycja">
Dancing with the Stars (USA) - I edycja



</doc>
<doc id="1642771" url="https://pl.wikipedia.org/wiki?curid=1642771" title="Tajny świat Alex Mack">
Tajny świat Alex Mack

Tajny świat Alex Mack (ang. "The Secret World of Alex Mack") – amerykański serial science-fiction wyprodukowany przez stację Nickelodeon. Jego światowa premiera miała miejsce 8 października 1994, a premiera ostatniego odcinka odbyła się 15 stycznia 1998 r.
Odcinki.
Serial liczy 78 odcinków podzielonych na cztery sezony.

</doc>
<doc id="1642773" url="https://pl.wikipedia.org/wiki?curid=1642773" title="Wyspa Pitcairn">
Wyspa Pitcairn



</doc>
<doc id="1642774" url="https://pl.wikipedia.org/wiki?curid=1642774" title="Zatoka Termajska">
Zatoka Termajska

Zatoka Termajska (gr. "Θερμαϊκός Κόλπος", Termaikos Kolpos) – zatoka u wybrzeży północno-wschodniej Grecji, stanowi część Morza Egejskiego, wcina się w głąb lądu oblewając zachodnie wybrzeża Półwyspu Chalcydyckiego. Jej najdalej na północ wysuniętą część stanowi Zatoka Salonicka.
Największe rzeki uchodzące do zatoki:

</doc>
<doc id="1642777" url="https://pl.wikipedia.org/wiki?curid=1642777" title="Klin (grupa poetycka)">
Klin (grupa poetycka)

Klin (fiń. "Kiila") – radykalna, lewicowa fińska grupa poetycka, założona w 1936 roku, pod wpływem europejskiego kryzysu gospodarczego i politycznych zmian w Finlandii. Poeci należący do "Klinu" podejmowali tematy społecznie zaangażowane, dotyczące życia zwykłych ludzi i problemów klasy robotniczej, komentowali wydarzenia współczesne, opisywali robotnicze dzielnice miast i życie ich mieszkańców. Tworzyli także poezję agitacyjną. Posługiwali się językiem poetyckim dostosowanym do możliwości prostego odbiorcy, unikali stylu wysokiego i regularnego metrum, stosowali powtórzenia i stylistykę piosenki. Grupa wydawała własny almanach poetycki "Klin". 
Do grupy należeli: Jarno Pennanen, Viljo Kajava, Katri Vala, Elvi Sinervo i Arvo Turtiainen.

</doc>
<doc id="1642782" url="https://pl.wikipedia.org/wiki?curid=1642782" title="Współczynnik absorpcji">
Współczynnik absorpcji



</doc>
<doc id="1642783" url="https://pl.wikipedia.org/wiki?curid=1642783" title="(s)AINT">
(s)AINT

(s)AINT (z ang. "saint" – święty, "ain’t" – nie być/nie jest) – trzeci i finałowy singel promujący piąty studyjny album grupy Marilyn Manson "The Golden Age of Grotesque", wydany w roku 2004.
Teledysk.
Klip do utworu zrealizowano w ciągu dwóch dni w pokoju hotelowym w Los Angeles w stanie Kalifornia. Za jego reżyserię odpowiada Asia Argento, aktorka, córka włoskiego reżysera horrorów Dario Argento. Argento gościnnie wystąpiła również w klipie, wraz z aktorem Erikiem Szmandą i Gidgetem Geinem, byłym gitarzystą grupy.
Publikowanie oryginalnej wersji teledysku zostało zabronione w Wielkiej Brytanii, ze względu na występujące w nim sceny nagości, nadużywania narkotyków, samookaleczania się oraz praktyk pętania. Z tego powodu zrealizowano kolejną jego wersję.

</doc>
<doc id="1642784" url="https://pl.wikipedia.org/wiki?curid=1642784" title="Adina-Maria Hamdouchi">
Adina-Maria Hamdouchi

Adina-Maria Hamdouchi (z domu Bogza, ur. 25 sierpnia 1979 w Bukareszcie) – francuska szachistka i trenerka szachowa ("FIDE Trainer" od 2013) pochodzenia rumuńskiego, arcymistrzyni od 2003 roku.
Kariera szachowa.
W 1992 i 1999 r. reprezentowała Rumunię na mistrzostwach Europy juniorek (odpowiednio w kategorii do 14 i 20 lat). W 1999 r. podzieliła I m. (wspólnie ze Swietłaną Pietrenko) w kołowym turnieju w Bukareszcie oraz zajęła IV m. w finale indywidualnych mistrzostw Rumunii, natomiast w 2000 r. zwyciężyła w międzynarodowych mistrzostwach Szwajcarii kobiet (przed m.in. Jeleną Sediną i Tatianą Lemaczko) oraz zajęła I m. w Bukareszcie. W 2001 r. ponownie zajęła IV m. w mistrzostwach kraju, jednocześnie zdobywając pierwszą normę na tytuł arcymistrzyni. W tym samym roku wypełniła drugą arcymistrzowską normę (na turnieju w Miercurea-Ciuc). W 2002 r. zajęła III m. (za Iriną Czeluszkiną i Moniką Grabics) w Belgradzie, w 2003 r. podzieliła II m. otwartych mistrzostwach Szwajcarii (za Janą Krivec, wspólnie z Tatianą Lemaczko i Tatianą Rosziną) oraz w Bukareszcie (w turnieju męskim) zdobyła trzecią normę arcymistrzowską, natomiast w 2004 r. dwukrotnie zajęła II m. w turniejach rozegranych w Bukareszcie (za Aną-Cristiną Calotescu oraz za Natalią Hryhorenko). W 2005 r. zadebiutowała w narodowej reprezentacji na drużynowych mistrzostwach Europy w Göteborgu, a w 2006 r. uczestniczyła w szachowej olimpiadzie w Turynie.
Najwyższy ranking w dotychczasowej karierze osiągnęła 1 marca 2010 r., z wynikiem 2332 punktów zajmowała wówczas 6. miejsce wśród francuskich szachistek.
Życie prywatne.
Mężem Adina-Maria Hamdouchi jest najlepszy marokański szachista (obecnie reprezentant Francji), arcymistrz Hicham Hamdouchi.

</doc>
<doc id="1642785" url="https://pl.wikipedia.org/wiki?curid=1642785" title="Roman Awstric">
Roman Awstric

Roman Awstric (ur. 13 sierpnia 1917 w Tartu, zm. 18 listopada 1976 w Słupsku), polski lekarz urolog pochodzenia estońskiego, dyrektor szpitala w Słupsku, twórca słupskiej urologii.
Życiorys.
Był synem lekarza laryngologa Mikołaja oraz Walentyny z domu Przeobrażeńskiej. W dzieciństwie wraz z rodzicami kilkakrotnie zmieniał miejsce zamieszkania; mieszkał w Moskwie, następnie od 1921 w Rydze, gdzie uczęszczał do I Państwowego Gimnazjum, a w 1943 uzyskał dyplom Wydziału Lekarskiego Uniwersytetu Łotwy. Niebawem w miejscowym lecznictwie podjął pracę zawodową, był lekarzem w Sanatorium Gruźlicy Kostno-Stawowej w Kirmałudze. W 1944, będąc już wówczas głową rodziny (żona i dwie córki), w obawie przed wkroczeniem wojsk radzieckich opuścił z najbliższymi Łotwę. Planowaną podróż morską do Ameryki przerwała epidemia dyfterytu na statku, wskutek której pasażerowie wysadzeni zostali w Gdańsku.
Awstricowie odbyli w Gdańsku leczenie i rekonwalescencję. Roman Awstric rozpoczął niebawem (wspólnie z żoną) prywatną praktykę na Pomorzu, w Sulęczynie koło Kartuz. Potem, już po zakończeniu działań wojennych, pracował jako lekarz i kierownik Gminnego Ośrodka Zdrowia w Ciechosławicach i Tuchomyślu (późniejsze Tuchomie). Przez krótki czas związany był z ośrodkiem zdrowia w Nowem nad Wisłą. W pierwszych latach powojennych całą rodzina poznawała i doskonaliła język polski, w 1946 Roman Awstric podjął starania o przyznanie obywatelstwa polskiego.
Od 1948 pracował kolejno na oddziałach chirurgicznych szpitali w Bytowie i Szczecinie. W 1951 został lekarzem analogicznego oddziału w Słupsku, a dwa lata później objął stanowisko dyrektora tego szpitala. Rozpoczął wówczas starania o utworzenie w podległej placówce, a także w szpitalu koszalińskim, oddziału urologii; nie posiadał jeszcze w tym czasie specjalizacji urologicznej i sprowadził z Chorzowa jako eksperta doktora Janusza Karaśkiewicza. W 1957 uzyskał specjalizację II stopnia z urologii (jako pierwszy lekarz w Słupsku) i przeszedł ze stanowiska dyrektora szpitala na ordynatora oddziału urologicznego (Karaśkiewicz poświęcił się wówczas całkowicie oddziałowi koszalińskiemu).
Awstric uczynił z oddziału urologicznego w Słupsku wzorową placówkę, o wysokim poziomie usług medycznych oraz ze świetnie przygotowanym personelem. Wielokrotnie gościł w Słupsku wybitnego urologa prof. Stefana Wesołowskiego. Ogłosił szereg publikacji w czasopismach medycznych, a także kształcił przyszły personel jako dyrektor Szkoły Felczerskiej w Słupsku (przy Szkole Podstawowej nr 2 przy ul. Henryka Pobożnego) oraz nauczyciel Liceum Medycznego. Poza słupskim szpitalem pracował w lecznictwie kolejowym. Działał w organizacjach zawodowych, był członkiem założycielem Oddziału Północno-Zachodniego Polskiego Towarzystwa Urologicznego (i wieloletnim prezesem tego Oddziału), przewodniczył Oddziałowi Wojewódzkiemu Polskiego Towarzystwa Lekarskiego.
Był odznaczony m.in. Złotym Krzyżem Zasługi oraz honorową odznaką "Wzorowy Pracownik Służby Zdrowia". Obdarzony dużym poczuciem humoru, dzięki bardzo dobremu poznaniu języka polskiego umiejętnie opowiadał dowcipy sytuacyjne. Wolny czas spędzał polując lub wędkując. Z małżeństwa z Aleksandrą z domu Sprukst, zawartego jeszcze w czasie studiów medycznych w Rydze, miał dwie córki Ałłę i Irrnę (Irenę) – obie zostały lekarkami, Irrna urologiem. Aleksandra Awstricowa przez pewien czas pełniła funkcję dyrektora szpitala w Bytowie.
Zmarł po długiej chorobie w Słupsku 18 listopada 1976, pochowany został na cmentarzu komunalnym przy ul. Kaszubskiej. Na mocy uchwały Rady Miasta jedna z ulic słupskiego Osiedla Akademickiego otrzymała imię lekarza.

</doc>
<doc id="1642787" url="https://pl.wikipedia.org/wiki?curid=1642787" title="Lasandryzm">
Lasandryzm



</doc>
<doc id="1642789" url="https://pl.wikipedia.org/wiki?curid=1642789" title="Port lotniczy Dr. Luis Maria Argana">
Port lotniczy Dr. Luis Maria Argana

Port lotniczy Dr. Luis Maria Argaña (IATA: ESG, ICAO: SGME) – jeden z paragwajskich portów lotniczych, zlokalizowany w mieście Mariscal Estigarribia. Obsługuje głównie połączenia krajowe.

</doc>
<doc id="1642790" url="https://pl.wikipedia.org/wiki?curid=1642790" title="Socjalistyczna Partia San Marino">
Socjalistyczna Partia San Marino

Socjalistyczna Partia San Marino (wł. Partito Socialista Sammarinese, PSS) – socjaldemokratyczna partia polityczna z San Marino założona w 1892 r. (najstarsza działająca partia sanmaryńska). W latach 1945-1957 wspólnie z komunistami nieprzerwanie znajdowała się w koalicji rządzącej. W 1957 wskutek kryzysu wewnętrznego partia poniosła klęskę w wyborach parlamentarnych. Próba anulowania wyników i wprowadzenia stanu wyjątkowego doprowadziła do interwencji włoskiej i odsunięcia od władzy koalicji socjalistyczno-komunistycznej.
Partia w 2005 roku połączyła się z Partią Demokratyczną i utworzyła nową formację pod nazwą Partia Socjalistów i Demokratów, grupa działaczy niezgadzających się na fuzję powołała demokratyczno-socjalistyczne ugrupowanie Partito della Sinistra – Zona Franca.
Partia wchodziła w skład Międzynarodówki Socjalistycznej. Organem prasowym partii było pismo "Il Nuovo Titano".

</doc>
<doc id="1642791" url="https://pl.wikipedia.org/wiki?curid=1642791" title="Uważaj na anioła">
Uważaj na anioła



</doc>
<doc id="1642792" url="https://pl.wikipedia.org/wiki?curid=1642792" title="András Bodnár">
András Bodnár

András Bodnár (ur. 9 kwietnia 1942 w Użhorodzie) – węgierski piłkarz wodny i pływak. Czterokrotny medalista olimpijski.
Urodził się na terenie dzisiejszej Ukrainy. Na igrzyskach startował cztery razy i za każdym razem z drużyną waterpolistów sięgał po medale, największy sukces odnosząc w Tokio (złoto). W Rzymie i Tokio startował także w konkurencjach pływackich (w stylu dowolnym), jednak odpadał we wczesnej fazie rywalizacji.

</doc>
<doc id="1642793" url="https://pl.wikipedia.org/wiki?curid=1642793" title="Jędrzej Kasperczyk">
Jędrzej Kasperczyk

Jędrzej Kasperczyk (ur. 20 maja 1968 w Katowicach) – polski hokeista, reprezentant Polski. 
Kariera.
Wychowanek Naprzodu Janów. Od 2011 zawodnik klubu Icefighters Leipzig z Lipska, występującym w Oberlidze. Od 2013 do 2015 grający asystent trenera, a po zakończeniu kariery zawodniczej od 2015 pełniący tylko rolę asystenta.
Reprezentował Polskę na Mistrzostwach Świata grupy B w 1999.
W trakcie kariery określany pseudonimem "Jay-Jay".

</doc>
<doc id="1642794" url="https://pl.wikipedia.org/wiki?curid=1642794" title="Andras Bodnar">
Andras Bodnar



</doc>
<doc id="1642797" url="https://pl.wikipedia.org/wiki?curid=1642797" title="Sweet Dreams (Are Made of This) (singel Marilyn Manson)">
Sweet Dreams (Are Made of This) (singel Marilyn Manson)



</doc>
<doc id="1642798" url="https://pl.wikipedia.org/wiki?curid=1642798" title="Wat (ujednoznacznienie)">
Wat (ujednoznacznienie)

Osoby:
Postaci fikcyjne:

</doc>
<doc id="1642799" url="https://pl.wikipedia.org/wiki?curid=1642799" title="Hermann Salomon">
Hermann Salomon

Hermann Salomon (ur. 13 kwietnia 1938 w Gdańsku, zm. 11 czerwca 2020 w Moguncji) – zachodnioniemiecki lekkoatleta, który specjalizował się w rzucie oszczepem.
Czterokrotny uczestnik uniwersjad – Turyn 1959 (złoto z wynikiem 75,95), Sofia 1961 (5. miejsce – 72,59), Porto Alegre (srebro z wynikiem 77,78) i Budapeszt 1965 (4. miejsce – 76,36). Dwukrotnie brał udział w igrzyskach olimpijskich – Rzym 1960 i Meksyk 1968. Trzykrotny uczestnik mistrzostw Europy. Wielokrotny medalista mistrzostw Niemiec. Rekord życiowy: 83,48 (22 czerwca 1968, Paryż). Rezultat ten był wówczas rekordem Niemiec. 

</doc>
<doc id="1642801" url="https://pl.wikipedia.org/wiki?curid=1642801" title="Frans Francken Młodszy">
Frans Francken Młodszy

Frans Francken Młodszy lub Frans Francken II (ur. 1581 w Antwerpii, zm. 6 maja 1642 tamże) – flamandzki malarz barokowy, najbardziej znany członek artystycznej rodziny Franckenów działającej przez pięć pokoleń w Antwerpii i Paryżu.
Życiorys.
Całe życie był związany z Antwerpią, gdzie w 1605 wstąpił do gildii malarskiej św. Łukasza i od 1616 pełnił w niej funkcję dziekana. Jego nauczycielem był ojciec Frans Francken Starszy (1542-1616) i prawdopodobnie stryj Hieronymus I, który mieszkał w Paryżu. Artysta prowadził duży warsztat malarski i zatrudniał wielu pracowników, później pracował z trzema synami, byli to Ambrosius III, Frans III i Hieronymus III.
Francken malował głównie niewielkie formy zaliczane do malarstwa gabinetowego, były to obrazy o tematyce historycznej, mitologicznej, religijnej i alegorycznej. Był autorem wielu innowacji, wprowadził m.in. postacie małp, zwykle symbolizujące ludzkie przywary, takie jak obżarstwo, czy palenie tytoniu. Motyw ten był kontynuowany przez Jana Brueghla starszego i Davida Teniersa młodszego. Ulubionym tematem Franckena były wyobrażenia galerii malarskich, które wypełniały miniaturowe reprodukcje obrazów i wielopostaciowe scenki rodzajowe. Jego prace charakteryzują się precyzją wykonania szczegółów, wyrafinowanym stylem i elegancją.
Kolejną innowacją były obrazy zawierające w centralnej części główną scenę, otoczoną mniejszymi, monochromatycznymi scenkami przylegającymi do ram obrazu np. "Historia syna marnotrawnego" (obok).
Artysta współpracował też z innymi twórcami, sceny figuralne zamawiali u niego m.in. Abraham Govaerts, Tobias Verhaecht, Joos de Momper, Hendrik van Steenwyck i Abraham Govaerts. Sporadycznie malował też wielkie nastawy ołtarzowe.
Bogaty dorobek Fransa Franckena znajduje się w licznych muzeach i galeriach europejskich, największe zbiory jego prac posiadają Rijksmuseum w Amsterdamie, Stara Pinakoteka w Monachium, Muzeum w Luwrze, Ermitaż w Sankt Petersburgu oraz Prado w Madrycie.
W Państwowych Zbiorach Sztuki w Zamku Królewskim na Wawelu znajduje się obraz Franckena "Occasio – Alegoria sprzyjającego losu" z 1627. Muzeum Narodowe we Wrocławiu posiada jeden obraz: "Krezus pokazujący swe skarby Solonowi", Muzeum Narodowe w Warszawie posiada co najmniej trzy płótna: "Uczta bogów", które powstało w wyniku współpracy Abrahama Govaertsa i Fransa Franckena (nr inw. M.Ob.816) "Naigrawanie z Chrystusa" (nr inw. M.Ob.1349) oraz "Pokłon Trzech Króli" (nr inw. M.Ob.284). 

</doc>
<doc id="1642803" url="https://pl.wikipedia.org/wiki?curid=1642803" title="Oh Yeah! Cartoons">
Oh Yeah! Cartoons

Oh Yeah! Cartoons – amerykański serial animowany produkcji Nickelodeon składający się z innych seriali. Seriale, które później stały się osobnymi kreskówkami to:

</doc>
<doc id="1642806" url="https://pl.wikipedia.org/wiki?curid=1642806" title="László Felkai">
László Felkai

László Felkai (ur. 1 marca 1941 w Budapeszcie, zm. 10 kwietnia 2014) – węgierski piłkarz wodny i pływak. Trzykrotny medalista olimpijski.
Na igrzyskach startował trzy razy i za każdym razem z drużyną waterpolistów sięgał po medale, największy sukces odnosząc w Tokio (złoto). W Rzymie startował także w konkurencji pływackiej (200 m stylem klasycznym), jednak odpadł we wczesnej fazie rywalizacji.

</doc>
<doc id="1642807" url="https://pl.wikipedia.org/wiki?curid=1642807" title="Laszlo Felkai">
Laszlo Felkai



</doc>
<doc id="1642808" url="https://pl.wikipedia.org/wiki?curid=1642808" title="Andrzej Skwarcz">
Andrzej Skwarcz

Andrzej Skwarcz (ur. 13 sierpnia 1930 w Lublinie, zm. 25 marca 2005 tamże) - profesor zwyczajny Uniwersytetu Medycznego w Lublinie, ortopeda, traumatolog, specjalista rehabilitacji medycznej, twórca i kierownik Katedry i Kliniki Rehabilitacji Akademii Medycznej w Lublinie w latach 1986–2000.
Zajmował się głównie epidemiologią, patomechaniką, patogenezą, diagnostyką, kliniką i leczeniem wad i zniekształceń kręgosłupa, w szczególności skolioz. Był autorem ok. 80 prac z zakresu patologii i chirurgii kręgosłupa. Drugi kierunek badań dotyczył problematyki urazów kręgosłupa, czemu poświęcił ok. 30 prac. Ogółem był autorem lub współautorem 163 publikacji naukowych o różnej tematyce. Opracował też 3 rozdziały w książkach.
Był członkiem Komitetu Rehabilitacji, Kultury Fizycznej i Integracji Społecznej VI wydz. Nauk Medycznych PAN, członkiem Polskiego Towarzystwa Ortopedycznego i Traumatologicznego, European Spinala Deformities Society, PTL, TPD, wieloletni prezes oddziału Lubelskiego PTOiTr i PTR. Wypromował 3 doktorów medycyny. Odznaczony Złotym Krzyżem Zasługi.
Wykształcenie i kariera naukowa.
W 1949 ukończył Liceum Ogólnokształcące im. A. J. Vetterów w Lublinie. W 1955 uzyskał dyplom lekarza medycyny po studiach na Wydziale Lekarskim Akademii Medycznej w Lublinie. Początkowo pracował jako wolontariusz w Klinice Ortopedii, będąc jednocześnie stypendystą Ministerstwa Zdrowia w Zakładzie Anatomii Patologicznej gdzie uzyskał I stopień specjalizacji z zakresu anatomii patologicznej. W Klinice Ortopedii i Traumatologii przeszedł wszystkie szczeble kariery zawodowej. W 1965 uzyskał stopień naukowy doktora, a w 1980 doktora habilitowanego, na podstawie rozprawy dotyczącej schorzeń kręgosłupa. 
W latach 1979-1983 był konsultantem ds. ortopedii dla województwa lubelskiego. Od 1986 roku był konsultantem ds. rehabilitacji województwa lubelskiego, a od 1999 roku konsultantem regionalnym. Członek Założyciel Polskiego Towarzystwa Rehabilitacji, jego aktywny działacz, wieloletni członek Zarządu Głównego, a ostatnio Przewodniczący Sądu Koleżeńskiego, organizator Oddziału Lubelskiego Towarzystwa. Wychowawca wielu pokoleń lekarzy i fizjoterapeutów. Pod jego kierunkiem 6 lekarzy uzyskało specjalizację z ortopedii i 11 z rehabilitacji. Wyróżniony tytułem Honorowego Członka Polskiego Towarzystwa Rehabilitacji za wybitne zasługi dla Polskiej Rehabilitacji i pracę na rzecz Polskiego Towarzystwa Rehabilitacji.

</doc>
<doc id="1642809" url="https://pl.wikipedia.org/wiki?curid=1642809" title="P.K. Page">
P.K. Page

P.K. Page (Patricia Kathleen Page, ur. 23 listopada 1916 w Swanage, zm. 14 stycznia 2010 w Oak Bay) – angielska poetka, nestorka współczesnej poezji kanadyjskiej. Mieszkała i tworzyła w Victorii, na wyspie Vancouver (Kolumbia Brytyjska). Autorka wielu tomików poetyckich. Jest też uznaną malarką, a jej obrazy znajdują się w stałych zbiorach Narodowej Galerii Kanady ("National Gallery of Canada") i Galerii Sztuki Ontario ("Art Gallery of Ontario").
W 2001., specjalną uchwałą ONZ, w związku z obchodami Międzynarodowego Roku Dialogu Cywilizacji, odczytano jej poemat 'Planeta Ziemia' w trzech wybranych punktach globu.
Tłumaczenia jej wybranych wierszy na język polski dokonała Anna Malwina Galon w 2002. dla rocznika twórczości "Strumień".
Poezje.
P.K. Page wydała też kilka książek prozą. "National Film Board of Canada" poświęcil jej w 1991 pełny program dokumentalny pt. "Still waters"
Otrzymała Nagrodę Poetycką Gubernatora Generalnego Kanady w 1954 r. oraz szereg innych nagród i wyróżnień literackich. Doktor Honoris Causa: Uniwersytet Victorii (1985); Uniwersytet Calgary (1989); Uniwersytet Guelph (1990); Simon Fraser University (1990); University of Toronto (1998).

</doc>
<doc id="1642811" url="https://pl.wikipedia.org/wiki?curid=1642811" title="Massimo Cenci">
Massimo Cenci

Massimo Cenci (ur. 8 czerwca 1967), sanmaryński polityk, kapitan regent San Marino od 1 kwietnia 2009 do 1 października 2009.
Życiorys.
Massimo Cenci ukończył ekonomię i handel na Uniwersytecie Bolońskim oraz zarządzanie i komunikację na Uniwersytecie San Marino. W latach 2001-2003 zajmował stanowisko sekretarza Państwowej Rady Księgowych San Marino. Od 1999 do 2003 pełnił funkcję sekretarza zarządu Zamku Miasta San Marino. W 2005 był jednym z założycieli Nowej Partii Socjalistycznej (NPS, "Nuovo Partito Socialista"), w której pełni również funkcję wicesekretarza. 
Po wyborach parlamentarnych w listopadzie 2008, Cenci wszedł w skład Wielkiej Rady Generalnej (parlament) z ramienia NPS, wchodzącej w skład szerszej centro-prawicowej koalicji "Pakt dla San Marino", która objęła władzę po wyborach. W parlamencie zasiada w Komisji Spraw Konstytucyjnych i Instytucyjnych oraz Komisji Finansów, Budżetu i Planowania. Jest również przedstawicielem San Marino w Unii Międzyparlamentarnej. 
18 marca 2009 Massimo Cenci został wybrany przez parlament kapitanem regentem San Marino. Urząd objął 1 kwietnia 2009, na okres sześciu miesięcy.
Massimo Cenci jest żonaty, ma dwoje dzieci.

</doc>
<doc id="1642814" url="https://pl.wikipedia.org/wiki?curid=1642814" title="Oscar Mina">
Oscar Mina

Oscar Mina (ur. 24 września 1958 w Serravalle) – sanmaryński polityk, kapitan regent San Marino od 1 kwietnia 2009 do 1 października 2009 oraz od 1 kwietnia 2022 do 1 października 2022.
Życiorys.
Oscar Mina jest absolwentem inżynierii elektrycznej i międzynarodowych nauk politycznych na Uniwersytecie w Urbino. W przeszłości zajmował stanowisko koordynatora i menedżera firmy wodociągowej "Acqua Gas". 
W 1998 został założycielem i przewodniczącym Chrześcijańsko-Demokratycznej Partii San Marino (PDCS, "Partito Democratico Cristiano Sammarinese") w Serravalle. W 2006 zasiadł po raz pierwszy w Wielkiej Radzie Generalnej (parlamencie) z ramienia PDCS. W latach 2006–2007 wchodził w skład parlamentarnej Komisji Finansów oraz Komisji Międzyparlamentarnej, a w 2007 w skład Komisji Sprawiedliwości. Po wyborach w listopadzie 2008 ponownie znalazł się w parlamencie i objął funkcję wiceprzewodniczącego klubu parlamentarnego PDCS. Zasiadał również w Zgromadzeniu Parlamentarnym Organizacji Bezpieczeństwa i Współpracy w Europie, a w 2012 ponownie wybrano go do parlamentu. 
18 marca 2009 Oscar Mina został wybrany przez parlament kapitanem regentem San Marino. Urząd objął 1 kwietnia 2009 na czas 6-miesięcznej kadencji. W marcu 2022 ponownie wybrany na tę funkcję, z kadencją trwającą od 1 kwietnia do 1 października 2022.
Oscar Mina jest kawalerem.

</doc>
<doc id="1642815" url="https://pl.wikipedia.org/wiki?curid=1642815" title="Żydzi międzyrzeccy">
Żydzi międzyrzeccy



</doc>
<doc id="1642817" url="https://pl.wikipedia.org/wiki?curid=1642817" title="Boleslovas Baranauskas">
Boleslovas Baranauskas

Boleslovas Baranauskas (ur. 5 października 1902 w Vaivadiškiai w rejonie wiłkomierskim, zm. 2 grudnia 1975 w Wilnie) – litewski działacz partyjny i państwowy, funkcjonariusz radzieckich służb bezpieczeństwa, w latach 1940–1951 przewodniczący Rady Najwyższej Litewskiej SRR.
W 1921 wstąpił do nielegalnej Komunistycznej Partii Litwy. W latach 1923–1925, 1927–1935 i 1939–1940 więziony za działalność antypaństwową.
W lipcu 1940 wszedł w skład Sejmu Ludowego, który uchwalił przyłączenie Litwy do Związku Radzieckiego. W 1940 zasiadł po raz pierwszy w Radzie Najwyższej Litewskiej SRR – mandat sprawował do 1955. W okresie 1940–1951 pełnił obowiązki przewodniczącego Rady.
W okresie I okupacji radzieckiej (1940–1941) stał na czele organów bezpieczeństwa w okręgu Szawle, był zastępcą ludowego komisarza ds. bezpieczeństwa. Był odpowiedzialny za organizowanie wywózek w głąb ZSRR antyradziecko nastawionej ludności.
Po rozpoczęciu wojny niemiecko-sowieckiej w czerwcu 1941 ewakuował się w głąb ZSRR. Wykładał w moskiewskiej wyższej szkole NKWD. Współorganizował sowiecki ruch partyzancki na Litwie, stał na czele wydziału zwiadu i informacji.
Zaangażowany w działalność partyjną – w latach 1941–1949 pełnił obowiązki zastępcy członka (kandydata) KC KPL. Później do 1961 był członkiem KC KPL. W okresie 1952–1958 był zastępcą członka Biura Politycznego KC KPL (z przerwą na lata 1954–1956).
Od 1950 do 1958 reprezentował Litwę w Radzie Najwyższej ZSRR.
W 1945 objął funkcję przewodniczącego rady związków zawodowych Litewskiej SRR (do 1958). Po odejściu z urzędu pracował jako redaktor w archiwum Akademii Nauk Litewskiej SRR.

</doc>
<doc id="1642820" url="https://pl.wikipedia.org/wiki?curid=1642820" title="János Konrád">
János Konrád

János Konrád (ur. 27 sierpnia 1941 w Budapeszcie, zm. 26 listopada 2014 w Solymár) – węgierski piłkarz wodny i pływak. Trzykrotny medalista olimpijski.
Na igrzyskach startował trzy razy i za każdym razem z drużyną waterpolistów sięgał po medale, największy sukces odnosząc w Tokio (złoto). W Rzymie startował także w konkurencji pływackiej (100 m stylu grzbietowym), jednak odpadł we wczesnej fazie rywalizacji.
Waterpolistami byli także jego bracia - Sándor i Ferenc.

</doc>
<doc id="1642821" url="https://pl.wikipedia.org/wiki?curid=1642821" title="Janos Konrad">
Janos Konrad



</doc>
<doc id="1642826" url="https://pl.wikipedia.org/wiki?curid=1642826" title="Personal Jesus (singel Marilyn Manson)">
Personal Jesus (singel Marilyn Manson)

Personal Jesus – główny singel (ang. "lead single") promujący kompilację utworów grupy Marilyn Manson pt. "" (2004). Cover utworu Depeche Mode pod tym samym tytułem.

</doc>
<doc id="1642829" url="https://pl.wikipedia.org/wiki?curid=1642829" title="Dumitru Negoiță">
Dumitru Negoiță

Dumitru Negoiță (ur. 9 stycznia 1960) – rumuński lekkoatleta, który specjalizował się w rzucie oszczepem.
Złoty medalista uniwersjady, która w 1985 odbyła się w Kobe. Uzyskał wówczas rezultat 84,62 i o 18 centymetrów pokonał Wolframa Gambke z RFN. Siedmiokrotny mistrz Rumunii w latach 1983 - 1992. 
Rekord życiowy: starym modelem oszczepu - 92,42 (3 sierpnia 1985, Stara Zagora); nowym modelem - 81,88 (22 lipca 1990, Bukareszt).

</doc>
<doc id="1642830" url="https://pl.wikipedia.org/wiki?curid=1642830" title="Tainted Love (singel Marilyna Mansona)">
Tainted Love (singel Marilyna Mansona)



</doc>
<doc id="1642832" url="https://pl.wikipedia.org/wiki?curid=1642832" title="Zoltán Dömötör">
Zoltán Dömötör

Zoltán Dömötör (ur. 21 sierpnia 1935 w Budapeszcie, zm. 20 listopada 2019 tamże) – węgierski piłkarz wodny. Trzykrotny medalista olimpijski.
Na igrzyskach startował trzy razy i za każdym razem z drużyną waterpolistów sięgał po medale, największy sukces odnosząc w Tokio (złoto). Dwukrotnie był mistrzem Europy (1958 i 1962).

</doc>
<doc id="1642834" url="https://pl.wikipedia.org/wiki?curid=1642834" title="Zoltan Domotor">
Zoltan Domotor



</doc>
<doc id="1642837" url="https://pl.wikipedia.org/wiki?curid=1642837" title="Paweł Puczek">
Paweł Puczek

Paweł Puczek (ur. 29 czerwca 1936 w Cisownicy na Śląsku Cieszyńskim, zm. 9 września 2018 w Warszawie) – polski skrzypek, pedagog, profesor sztuk muzycznych, nauczyciel akademicki Akademii Muzycznej im. Karola Szymanowskiego w Katowicach.
Życiorys.
Był uczniem klasy skrzypiec w Państwowej Szkole Muzycznej w Cieszynie (1948-1955) oraz Liceum Pedagogicznego tamże (1950-1954). Studiował w Państwowej Wyższej Szkole Muzycznej w Katowicach, gdzie otrzymał dyplom z odznaczeniem w zakresie gry na skrzypcach i muzyki kameralnej (1960). Był tam uczniem Stanisława Mikuszewskiego. Od 1960 pracował na macierzystej uczelni (przemianowanej w 1979 na Akademię Muzyczną w Katowicach), w 1967 przeprowadził przewód kwalifikacyjny I stopnia, w 1974 został mianowany docentem, w latach 1981-1987 był prodziekanem Wydziału Instrumentalnego, od 1984 kierownikiem Katedry Instrumentów Smyczkowych. W 1990 uzyskał tytuł profesora sztuk muzycznych. W latach 1990-2004 prowadził również klasę skrzypiec w Akademii Muzycznej we Wrocławiu.
Był laureatem Ogólnopolskiego Konkursu Skrzypcowego im. E. Ysaÿe’a (1959), członkiem polskiej ekipy na IV Międzynarodowy Konkurs im. H. Wieniawskiego w Poznaniu (1962). W 1965 r. odbył staż w Konserwatorium Moskiewskim, w l. 1966-1967 był koncertmistrzem Filharmonii Pomorskiej w Bydgoszczy oraz Capelli Bydgostiensis pro Musica Antiqua, w l. 1967-1970 prowadził Orkiestrę Kameralną „Musici Concertanti”, z którą przeprowadzał tournée zagraniczne i nagrania, w l. 1976-1980 był jednym z koncertmistrzów Opéra Royal w Liège (Belgia).
Od 1971 był kierownikiem Ogólnopolskich Kursów Pedagogiki Skrzypcowej. Na zlecenie Ministerstwa Kultury i Sztuki opracował autorski program nauczania gry na skrzypcach w szkołach muzycznych I stopnia obowiązujący od 1992 r. Był promotorem i recenzentem przewodów doktorskich, habilitacyjnych i nominacji profesorskich. Był także jurorem wielu krajowych i międzynarodowych konkursów skrzypcowych.
21 września 2018 został pochowany na cmentarzu ewangelicko-augsburskim przy ul. Młynarskiej w Warszawie (aleja 51, grób 98a).

</doc>
<doc id="1642840" url="https://pl.wikipedia.org/wiki?curid=1642840" title="Stanislava Juonienė">
Stanislava Juonienė

Stanislava Zuzana Juonienė (ur. 21 lutego 1938 w Kownie) – litewska historyk i działaczka polityczna. 
Po ukończeniu Wydziału Historii Wileńskiego Uniwersytetu Państwowego pracowała tam jako wykładowczyni (1960–1962). W latach 1965–1967 zatrudniona w Centralnym Archiwum Państwowym Litewskiej SRR, później pracowała w Instytucie Historii Partii przy KC KPL (1967–1971) oraz Instytucie Inżynieryjno-Budowlanym w Wilnie (1971–1981), gdzie stała na czele Katedry Naukowego Komunizmu (od 1975). 
W 1967 obroniła dysertację kandydacką w dziedzinie nauk historycznych. W latach 1981–1989 zatrudniona w Wileńskim Instytucie Pedagogicznym. 
W 1988 znalazła się wśród organizatorów ruchu Jedinstwo, opowiadającego się za pozostaniem Litwy w składzie ZSRR. W grudniu 1989 weszła w skład KPL "na platformie KPZR" – była członkiem jej KC i Politbiura. 
W latach 1990–1991 stała na czele redakcji drukowanego na Białorusi czasopisma "Tarybų Lietuva" (Litwa Radziecka). Po załamaniu się puczu Janajewa wyjechała z Litwy i osiedliła się na Białorusi. Obecnie mieszka w Mińsku. 

</doc>
<doc id="1642842" url="https://pl.wikipedia.org/wiki?curid=1642842" title="Antisana">
Antisana

Antisana – stratowulkan w północnych Andach, w Ekwadorze. Jest czwartym pod względem wysokości wulkanem w Ekwadorze. Leży 50 km od stolicy – Quito w Parku Narodowym Antisana. Jest jednym z najtrudniejszych szczytów wspinaczkowych w ekwadorskich Andach.
Pierwszego wejścia na szczyt dokonali Edward Whymper, Jean-Antoine Carrel i Louis Carrel 9 marca 1880 r.
Zobacz też.
Lista wulkanów Ekwadoru

</doc>
<doc id="1642843" url="https://pl.wikipedia.org/wiki?curid=1642843" title="Doremifasofa">
Doremifasofa

DoReMiFaSoFa – drugi album studyjny zespołu SOFA. Wydany 3 kwietnia 2009 nakładem wytwórni Kayax. 
Muzycy zespołu SOFA, czerpiąc z hip-hopu i soulu, poszerzają krąg stylistyczny o nowe, dotąd nie eksplorowane przez nich brzmienia analogowych syntezatorów i przesterowanych gitar. Na DoReMiFaSoFa pojawia się kilkoro gości m.in. O.S.T.R., Miodu (Jamal) i Frenchman, czy Zgas (Me, Myself And I). Dużą niespodzianką jest udział amerykańskiej gwiazdy sceny soulowej, Franka McComba.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku hip-hop/R&amp;B

</doc>
<doc id="1642844" url="https://pl.wikipedia.org/wiki?curid=1642844" title="Apolo Ohno">
Apolo Ohno

Apolo Anton Ohno (ur. 22 maja 1982 w Seattle) − amerykański łyżwiarz szybki, wielokrotny medalista olimpijski w short tracku (2 złote medale), siedmiokrotny mistrz świata.
Życiorys.
Apolo Anton Ohno pochodzi z mieszanej, amerykańsko-japońskiej rodziny. Wychował się w miasteczku Federal Way w stanie Waszyngton. Będąc nastolatkiem, sprawiał problemy wychowawcze. Jego ojciec uznał, że uprawianie sportu pomoże w okiełznaniu młodego człowieka, więc zapisał go na zajęcia pływackie. Młody Ohno zainteresował się w tym czasie również wrotkarstwem. Z short trackiem zetknął się po raz pierwszy, śledząc Zimowe Igrzyska Olimpijskie w Lillehammer. Następnie rozpoczął regularne treningi w Centrum Olimpijskim w Lake Placid.
Kariera.
Jako piętnastolatek brał udział bez powodzenia w amerykańskich kwalifikacjach do Igrzysk w Nagano. W 1999 roku zdobył trzy złote medale na Mistrzostwach Świata Juniorów w Montrealu. Karierę wśród seniorów rozpoczął od wielkich sukcesów, jakim było wygranie Pucharu Świata w sezonie 2000/2001 oraz zdobycie złotego medalu Mistrzostw Świata w Jeonju w 2001 roku. Podczas Igrzysk Olimpijskich w Salt Lake City w 2002 roku zdobył dwa medale: złoty i srebrny. Srebro na 1000 metrów zdobył w niecodziennych okolicznościach. Brał udział w kraksie na ostatnich metrach wyścigu, zdołał jednak wczołgać się na metę jako drugi. Dzięki swojemu charakterowi i otwartości stał się jednym z najbardziej rozpoznawalnych amerykańskich uczestników igrzysk, mimo że short track nie był w USA popularny. Po drodze do kolejnych igrzysk zdobył dwa złote medale na MŚ w Pekinie w 2005 roku, a także dwukrotnie triumfował w generalnej klasyfikacji Pucharu Świata (2003, 2005). Na Igrzyskach w Turynie w 2006 roku zdobył mistrzostwo olimpijskie na 500 metrów, dołożył także brązowe medale na 1000 metrów oraz w biegu drużynowym. Po igrzyskach w Turynie przerwał karierę na rok. Wrócił w wielkim stylu w marcu 2007, zostając mistrzem świata w Mediolanie. Zdobywał również złote medale na kolejnych mistrzostwach świata w 2008 w Gangneung i 2009 w Wiedniu. Na Igrzyskach Olimpijskich w Vancouver zdobył trzy medale: srebrny w biegu na 1500 m oraz brązowe na 1000 m i w sztafecie na 5000 m.

</doc>
<doc id="1642845" url="https://pl.wikipedia.org/wiki?curid=1642845" title="MSR">
MSR

MSR (niem. "Motor-Schleppmoment-Regelung") – system przeciwdziałający poślizgowi kół napędowych w czasie hamowania silnikiem. W momencie wykrycia poślizgu kół napędowych w czasie hamowania silnikiem system automatycznie zwiększa prędkość obrotową silnika (przyśpiesza symulując dociśnięcie pedału przyspieszenia) tak aby wyeliminować poślizg kół.

</doc>
<doc id="1642846" url="https://pl.wikipedia.org/wiki?curid=1642846" title="The Show">
The Show



</doc>
<doc id="1642850" url="https://pl.wikipedia.org/wiki?curid=1642850" title="Krzyk (wąwóz)">
Krzyk (wąwóz)

Krzyk – wąwóz na Wyżynie Krakowsko-Częstochowskiej, (Wyżynie Olkuskiej), środkowo-zachodnie odgałęzienie Doliny Czernki, przy drodze z Czerny do centrum Nowej Góry (na jej terenie). 

</doc>
<doc id="1642852" url="https://pl.wikipedia.org/wiki?curid=1642852" title="The Beautiful People">
The Beautiful People

The Beautiful People (pol. "piękni ludzie") – singel promujący drugi album studyjny grupy Marilyn Manson pt. "Antichrist Superstar". Muzykę skomponował basista, Twiggy Ramirez, a tekst do piosenki napisał frontman, Marilyn Manson, w roku 1994.
Na liście przebojów Hot Modern Rock Tracks singel zajął pozycję dwudziestą szóstą. W roku 2006 znalazł się w gronie czterdziestu najlepszych utworów metalowych według stacji VH1, lokując się na miejscu dwudziestym ósmym.
"The Beautiful People" było piosenką przewodnią programu WWE SmackDown od 2001 do 2003.
Teledysk do utworu wyreżyserowała Floria Sigismondi. W 1997 roku klip nominowano do MTV Video Music Award w dwóch kategoriach: "najlepszy klip rockowy" oraz "najlepsze efekty specjalne".
Recenzje.
Singel uzyskał pozytywne recenzje profesjonalnych krytyków muzycznych. Utwór docenili między innymi związany z portalem AllMusic Stephen Thomas Erlewine oraz pamflecistka magazynu "Rolling Stone" Ali Lorraine.
Covery.
Powstały liczne wersje coverowe utworu. Muzyk jazzowy Lester Bowie zawarł cover na swoim albumie "Odyssey of Funk &amp; Popular Music, Volume 1" (1999). Kalifornijska grupa metalcore'owa Eighteen Visions nagrała własną wersję piosenki na kompilację "Punk Goes 90's" (2006), a żeński chór z Belgii Scala &amp; Kolacny Brothers − na własny album "One Winged Angel" (2007). Heavy-metalowy zespół Soulfly zrealizował cover na jedną ze składanek czasopisma "Kerrang!", by następnie załączyć piosenkę na swojego szóstego albumu studyjnego pt. "Conquer" (2008). Amerykańska artystka Christina Aguilera nagrała electrorockowy cover utworu na ścieżkę dźwiękową do filmu "Burleska" (2010).

</doc>
<doc id="1642853" url="https://pl.wikipedia.org/wiki?curid=1642853" title="Play By Forum">
Play By Forum



</doc>
<doc id="1642854" url="https://pl.wikipedia.org/wiki?curid=1642854" title="Odrodzenie Portugalskie">
Odrodzenie Portugalskie

Odrodzenie Portugalskie (port. "Renascença Portuguesa") – portugalska grupa literacka, założona w Porto w 1912 roku z inicjatywy poety Teixeiry de Pascoaes. Z grupą związani byli m.in. Jaime Zuzarte Cortesão, Leonardo Coimbra, Álvaro Pinto, Augusto Gil, Alfonso Duarte, António Correia de Oliveira i Augusto Casimiro. Jej organem było czasopismo „A Águia” (pl. 'orzeł'), ukazujące się w latach 1910–1932. Ze względu na swoje poglądy, członkowie grupy bywali nazywani „pokoleniem republiki” (port. "geração de República"). 
Grupa popierała ustrój republikański, postulowała także odnowienie portugalskiego ducha narodowego, kojarzonego przez Teixeirę de Pascoaes z saudade – charakterystyczną dla Portugalczyków formą nostalgii i melancholii. Nurt literacki afirmujący saudade został nazwany "saudosismo". Pisarz nawiązywał również do mitu Luzytanii, pierwotnej krainy portugalskiej, zamieszkanej przez waleczny naród, podbitej przez cesarstwo rzymskie. Swoje idee de Pascoaes zawarł m.in. w esejach "Duch Luzytanii i saudosizm" ("O Espírito Lusitano e o Saudosismo") i "Charakter portugalski" ("O Gênio Português").
Do tomów poetyckich opublikowanych w ramach grupy należały m.in.: "A Minha Terra" ("Moja ziemia") de Oliveiry oraz tomy Teixeiry de Pascoaes – "Para a Luz" ("Ku światłu"), "A Minha Alma" ("Moja dusza"), "Jesus e Pã" ("Jezus i Pan") oraz "Senhora da Noite" ("Pani Nocy").
W 1919 roku część sympatyków Odrodzenia Portugalskiego odłączyła się od grupy, zrażona mistyczną stylistyką propagowanej przez nią poezji, korzystającej przede wszystkim z wzorów romantycznych. Założyli oni grupę "Grupo da Biblioteca Nacional" oraz czasopismo „Sera Nova”, w którym propagowali twórczość realistyczną i nowoczesną.

</doc>
<doc id="1642855" url="https://pl.wikipedia.org/wiki?curid=1642855" title="Kumoterki">
Kumoterki

Kumoterki, wyścigi kumoterskie (gór. kumotersko gońba) – wyścig dwuosobowej pary góralskiej po śniegu w małych saniach, używanych przez kumotra i kumoszkę.
W wyścigach kumoterek powozi kumoter, a jego kobieta mocno trzyma się sań i poprzez balansowanie ciałem dba, by oboje nie wylecieli z toru. Para zawodników jest ubrana w tradycyjny strój góralski - przykuwa to uwagę widzów przyjeżdżających z całej Polski w góry specjalnie na zawody.
Sanie do kumoterek powinny być wykonane z drewna, jak przystoi na tradycyjne sanie góralskie. Zawody przeprowadzane są na czas. Najczęściej zawody kumoterek odbywają się w okolicach Zakopanego, są one jedną z zimowych atrakcji Podhala.
W 2017 r. na wniosek Podhalańskiego Stowarzyszenia Jeździeckiego z Ludźmierza (autorstwa dr. Macieja Baraniaka) Wyścigi Kumoterek zostały wpisane na Krajową Listę Niematerialnego Dziedzictwa Kulturowego.

</doc>
<doc id="1642857" url="https://pl.wikipedia.org/wiki?curid=1642857" title="Wądole (wąwóz)">
Wądole (wąwóz)

Wądole – jar na Wyżynie Olkuskiej będącej częścią Wyżyny Krakowsko-Częstochowskiej. Stanowi środkowo-północne odgałęzienie Doliny Czernki w miejscowości Czerna, przy drodze do Lasu Hrabskiego i Doliny Eliaszówki. 
Wądole ma stoki porośnięte lasem. Na dnie znajdują się zabudowania wsi Czerna.

</doc>
<doc id="1642865" url="https://pl.wikipedia.org/wiki?curid=1642865" title="Armidale Dumaresq">
Armidale Dumaresq

Armidale Dumaresq (Council) - obszar samorządu terytorialnego w północnej części australijskiego stanu Nowa Południowa Walia, powstały w roku 2000 w wyniku połączenia miasta Armidale z sąsiadującym z nim hrabstwem Dumaresq. Oprócz Armidale - które jest jedynym miastem i zarazem ośrodkiem administracyjnym obszaru - w jego skład wchodzą wsie Kellys Plains, Dangarsleigh, Wollomombi i Hillgrove. Powierzchnia obszaru wynosi 4235 km2, a ludność 23 368 osób (2006). 

</doc>
<doc id="1642869" url="https://pl.wikipedia.org/wiki?curid=1642869" title="Fernand Bouisson">
Fernand Bouisson

Fernand Bouisson (ur. 16 czerwca 1874 w Konstantynie, zm. 28 grudnia 1959 w Antibes) – francuski polityk czasów III Republiki, premier Francji.
Fernand urodził się w 1874 roku w Konstantynie we francuskiej Algierii. W młodości grał w rugby. W 1900 roku rozpoczął grę w sekcji rugby zespołu Olympique Marsylia. W 1906 Fernand rozpoczął karierę polityczną obejmując stanowisko mera Aubagne.
W 1909 roku został wybrany do Zgromadzenia Narodowego jako socjalista niezrzeszony z ramienia partii SFIO oraz socjalistów republikańskich. W parlamencie reprezentował departament Delta Rodanu.
W latach 1927-1936 pełnił stanowisko przewodniczącego Zgromadzenia Narodowego. 1 czerwca 1935 roku na tydzień objął funkcję premiera Francji. 7 czerwca na tym stanowisku zastąpił go Pierre Laval.
Bouisson wycofał się z polityki po tym, jak rząd Vichy w 1940 roku rozwiązał Zgromadzenie Narodowe.
Fernand Bouisson zmarł w 1959 roku w Antibes w wieku 85 lat.

</doc>
<doc id="1642871" url="https://pl.wikipedia.org/wiki?curid=1642871" title="Vladas Niunka">
Vladas Niunka

Vladas Niunka (ur. 17 sierpnia 1907 w Bejsagole, zm. 26 grudnia 1983 w Wilnie) – litewski działacz partyjny i państwowy, agitator i propagandysta, religioznawca, minister oświaty.
Po ukończeniu gimnazjum męskiego w Szawlach (1925) zaangażował się w działalność w ruchu komunistycznym, za którą był więziony w latach 1928 – 1931 w obozie odosobnienia w Worniach. W 1936 ukończył studia na Uniwersytecie Witolda Wielkiego. W latach 1938 – 1940 ponownie represjonowany i uwięziony w obozie pracy przymusowej w Dymitrowie (Dimitravas). 
Po wejściu na Litwę wojsk sowieckich został w lipcu 1940 mianowany przewodniczącym Głównej Komisji Wyborczej do Sejmu Ludowego. Od czerwca do lipca 1940 pełnił obowiązki redaktora "Tiesy" (odpowiednika "Prawdy"). W latach 1940 – 1942 był prokuratorem Litewskiej SRR. 
Szybko awansował w hierarchii partyjnej – w 1943 był wiceprzewodniczącym wydziału ds. agitacji i propagandy przy KC KP(b)L, rok później mianowano go II sekretarzem KC KP(b)L. W latach 1949 – 1961 pozostawał sekretarzem KC KPL. 
Po zakończeniu II wojny światowej objął tekę wicepremiera (do 1948). W 1948 przez kilka miesięcy sprawował urząd ministra oświaty Litewskiej SRR. 
W 1961 zwolniony z funkcji partyjnych, został redaktorem naczelnym pisma "Komunistas" (do 1970). Wykładał na Wileńskim Uniwersytecie Państwowym. W 1970 stanął na czele prezydium towarzystwa "Žinija". Cztery lata później uzyskał stopień kandydata nauk filozoficznych. 

</doc>
<doc id="1642872" url="https://pl.wikipedia.org/wiki?curid=1642872" title="Kotlina Liptowska">
Kotlina Liptowska

Kotlina Liptowska (514.71; słow. "Liptovská kotlina") – w regionalizacji polskiej według Jerzego Kondrackiego jednostka geomorfologiczna w Centralnych Karpatach Zachodnich, na Słowacji, stanowiąca zachodnią część Obniżenia Liptowsko-Spiskiego. W regionalizacji słowackiej Kotlina Liptowska wraz z Kotliną Popradzką wchodzi w skład Kotliny Podtatrzańskiej ("Podtatrzanska kotlina").
Położenie i rozmiary.
Kotlina jest rozciągnięta w osi wschód – zachód. Od zachodu graniczy z Wielką Fatrą, od północy z Górami Choczańskimi i Tatrami, natomiast od południa z Niżnimi Tatrami i Kozimi Grzbietami. Granicę wschodnią (z Kotliną Popradzką) stanowi Szczyrbski Dział.
Kotlina Liptowska ma kształt nieregularnej gruszki, na swym dolnym (zachodnim) końcu (mniej więcej od Rużomberku) przechodzącej w wąską dolinę Wagu. Długość kotliny od Szczyrby na wschodzie po Królewiany na zachodzie wynosi w linii prostej nieco ponad 70 km. Największa szerokość kotliny w osi północ-południe (w rejonie Liptowskiego Mikułasza) sięga 20 km.
Podział.
Według podziałów słowackich Kotlina Liptowska stanowi zachodnią część tzw. Kotliny Podtatrzańskiej (słow. "Podtatranská kotlina"), której część wschodnią stanowi wspomniana Kotlina Popradzka. Geografowie słowaccy dzielą Kotlinę Liptowską na jeszcze mniejsze jednostki. U stóp Gór Choczańskich, na północ od Liptovskej Teplej, leży "Chočské podhorie". Dalej na wschód leżą "Matiašovské háje", a u stóp Tatr Zachodnich kolejno "Smrečianska pahorkatina", "Liptovské nivy" i "Hybianska pahorkatina". Na południe od doliny Wagu, wzdłuż podnóży Niżnych Tatr, ciągnie się długim pasem od Rużomberku po Liptowski Gródek "Ľubelská pahorkatina", do której nawiązują na południe od zbiornika Liptowskiej Mary tzw. "Galovianske háje".
Geologia i geomorfologia.
Kotlina Liptowska ma charakter kotliny tektonicznej, oddzielonej potężnymi uskokami od otaczających ją masywów górskich. Należy do najwyżej położonych wielkich kotlin karpackich. Jej podłoże budują stosunkowo mało odporne skały starszego trzeciorzędu, zaliczane do tzw. paleogenu centralnokarpackiego – głównie różne piaskowce i iłowce, których miąższość sięga 4000 m. Jedynie na jej obrzeżach występuje kilka izolowanych wzniesień, budowanych przez inne skały (głównie wapienie i dolomity), sięgające tu z sąsiednich grup górskich i niekiedy do nich zaliczane. Jednym z takich miejsc jest m.in. masyw góry Mních (657 m), położony na północny wschód od Rużomberku. Tworzy on swoistą, wydłużoną „wyspę” o wymiarach 2 × 0,8 km, zbudowaną z triasowych wapieni i dolomitów płaszczowiny choczańskiej, nawiązującą orograficznie do położonej bardziej na północ grupy Wielkiego Chocza, zaś geologicznie – do położonej już za Wagiem Wielkiej Fatry. Masyw ten znany jest z szeregu jaskiń, z których pochodzi wiele cennych znalezisk archeologicznych. Wśród innych wyjątków należy wspomnieć tzw. "Východniansky kras" u południowych podnóży Tatr Zachodnich, w dorzeczu rzeczki Hybica na północ od miejscowości Wychodna. Spod osadów paleogenicznych wychodzą tu na powierzchnię wysepki trzeciorzędowych wapieni oraz wapnistych zlepieńców najgłębszych warstw paleogenu. Wytworzyła się w nich kotlina, w której występują liczne zjawiska krasowe: leje krasowe, ponory, wywierzyska, a także szereg mniejszych jaskiń, o długościach korytarzy nie przekraczających 20 m.
Wzdłuż złomów tektonicznych w północnej i południowej części kotliny znajdziemy liczne źródła mineralne (Stankovany pod Szypem, Lúčky, Bešeňová czy Vyšný Sliač), z którymi związane są formujące się do chwili obecnej pokrywy trawertynów. Dno kotliny pokrywa gruba pokrywa akumulacyjna żwirów i piasków, będących w większości nanosami rzecznymi z okresu neogenu. Wzdłuż osi kotliny ze wschodu na zachód płynie rzeka Wag, która wytworzyła tu szeroką dolinę z wyraźnie zaznaczonym systemem sześciu teras rzecznych. Centralną część kotliny zajmuje obecnie wielkie jezioro zaporowe Liptovská Mara.
Kotlina Liptowska tworzy centrum krainy historycznej zwanej Liptowem, z miastami Liptowski Mikułasz, Liptowski Gródek i Rużomberk. Stanowi również najważniejszą oś komunikacyjną, łączącą wschód i zachód Słowacji. Biegnie nią m.in. linia kolejowa Królewiany – Poprad, będąca fragmentem historycznej Kolei Koszycko-Bogumińskiej.

</doc>
<doc id="1642873" url="https://pl.wikipedia.org/wiki?curid=1642873" title="Audrius Misevičius">
Audrius Misevičius

Audrius Misevičius (ur. 16 lutego 1959) – litewski ekonomista, polityk, minister finansów w 1992.
Życiorys.
W 1982 ukończył studia ekonomiczne na Uniwersytecie Wileńskim. W 1989 uzyskał stopień doktora nauk społecznych, a w 1993 został docentem.
Od ukończenia studiów jest pracownikiem naukowym w Katedrze Finansów i Kredytów Uniwersytetu Wileńskiego. W latach 1990–1992 pełnił funkcję zastępcy ministra opieki socjalnej. Od lipca do grudnia 1992 kierował Ministerstwem Finansów jako członek gabinetu Aleksandrasa Abišali. Przez kolejne pół roku był doradcą w Sejmie. W latach 1993–1995 kierował finansami w litewsko-niemieckiej spółce prawa handlowego Stern von Litauen AG. W 1996 przez miesiąc kierował departamentem w kancelarii prawniczej J. Kabašinskas ir partneriai, by następnie objąć stanowisko zastępcy prezesa zarządu Banku Litwy. W 2004 został członkiem zarządu tego banku.

</doc>
<doc id="1642874" url="https://pl.wikipedia.org/wiki?curid=1642874" title="Masherbrum">
Masherbrum



</doc>
<doc id="1642875" url="https://pl.wikipedia.org/wiki?curid=1642875" title="Sergiusz Lifar">
Sergiusz Lifar



</doc>
<doc id="1642877" url="https://pl.wikipedia.org/wiki?curid=1642877" title="Nat Niles">
Nat Niles



</doc>
<doc id="1642879" url="https://pl.wikipedia.org/wiki?curid=1642879" title="City of Broken Hill">
City of Broken Hill

City of Broken Hill - obszar samorządu terytorialnego w zachodniej części australijskiego stanu Nowa Południowa Walia. Obejmuje wyłącznie górnicze miasto Broken Hill. Na mapie administracyjnej stanu jest enklawą wewnątrz Unincorporated Far West Region - bardzo słabo zaludnionego regionu w ogóle nieposiadającego samorządu terytorialnego. 
Obszar liczy 170 km2 powierzchni i jest zamieszkany przez 19 361 osób (2006).

</doc>
<doc id="1642880" url="https://pl.wikipedia.org/wiki?curid=1642880" title="Kulenda">
Kulenda

Kulenda – wąwóz będący orograficznie lewym odgałęzieniem Doliny Eliaszówki na Wyżynie Olkuskiej. Górna część wąwozu zaczyna się na polach uprawnych wsi Paczółtowice, następnie wąwóz wcina się w porośnięte lasem wschodnie zbocza Doliny Eliaszówki. Uchodzi do jej dna na wysokości około 340 m, nieco powyżej Źródła proroka Eliasza.
Porośnięta lasem część wąwozu znajduje się w obrębie rezerwatu przyrody Dolina Eliaszówki. Wąwóz wycięty jest w skałach wapiennych, na południe od zachodniego skraju wsi Paczółtowice. Zachodnia część wąwozu jest zalesiona i należała do klasztoru w Czernej i pierwotnie otoczona była murem o wysokości 2,5 m, wzniesionym w latach 1640-1672, którego ruiny zachowały się do dziś.
Z dna Doliny Eliaszówki dnem Kulendy biegnie droga do Lasu Hrabskiego.

</doc>
<doc id="1642882" url="https://pl.wikipedia.org/wiki?curid=1642882" title="Wyspy Purpurowe">
Wyspy Purpurowe

Wyspy Purpurowe (arab. "Dżazair as-Suwajra", fr. "Îles Purpuraires") – grupa małych wysepek na Oceanie Atlantyckim u zachodnich wybrzeży Maroka, naprzeciw miasta As-Sawira. Najstarsze ślady bytności człowieka na tym terenie pochodzą z neolitu. Badania archeologiczne dowiodły, że ówcześni mieszkańcy trudnili się tu rybołówstwem. W starożytności wyspy zamieszkane były przez Fenicjan, głównie dla pozyskiwania zasobów morskich oraz jako fort obronny. Rzymianie, którzy zajęli tereny zachodniego Maroka w II wieku p.n.e, pozyskiwali tu czerwony barwnik z morskich organizmów.
Największa z wysp to Dżazirat Mukadur.

</doc>
<doc id="1642884" url="https://pl.wikipedia.org/wiki?curid=1642884" title="Alexander Awerbuch">
Alexander Awerbuch



</doc>
<doc id="1642892" url="https://pl.wikipedia.org/wiki?curid=1642892" title="Unincorporated Far West Region">
Unincorporated Far West Region

Unincorporated Far West Region (potocznie: Unincorporated NSW) - część Nowej Południowej Walii, która ze względu na swoją bardzo niską gęstość zaludnienia nie posiada żadnej formy samorządu terytorialnego, lecz jest administrowana bezpośrednio przez władze stanowe w Sydney. Powierzchnia obszaru wynosi 93299,2 km2, a ludność 2 896 osób. Jedyne znajdujące się na tym terenie większe miasto - Broken Hill - zostało wyłączone do osobnej jednostki samorządu pod nazwą City of Broken Hill.

</doc>
<doc id="1642894" url="https://pl.wikipedia.org/wiki?curid=1642894" title="Barwy zamienne">
Barwy zamienne

Barwy zamienne lub barwy przemienne jest określeniem opisującym pewien charakterystyczny sposób barwienia figur w herbach. Figury o barwach zamiennych znajdują się w obszarze pól o dwu różnych tynkturach i każda część figur leżąca w granicach pól o jednej barwie posiada drugą barwę pól.

</doc>
<doc id="1642897" url="https://pl.wikipedia.org/wiki?curid=1642897" title="Monte San Valentín">
Monte San Valentín

Monte San Valentín, inaczej Monte San Clemente – szczyt w Andach, najwyższe wzniesienie w chilijskiej części Patagonii. Na górę można wejść od strony jeziora Leones czyli od południowego wschodu, lub od strony jeziora San Rafael, od zachodu. Podejście jest długie i niebezpieczne, ze względu na częste złe warunki pogodowe; wielokrotnie podczas prób zdobycia dochodziło do wypadków. Pierwszego polskiego wejścia dokonali 9 grudnia 1999 Tomasz Schramm i Andrzej Śmiały.
Szczyt znajduje się na terenie Parku Narodowego Laguna San Rafael.

</doc>
<doc id="1642904" url="https://pl.wikipedia.org/wiki?curid=1642904" title="Las Hrabski">
Las Hrabski

Las Hrabski – fragment lasu położonego na obszarze południowej części Wyżyny Olkuskiej w gminie Krzeszowice na terenie Doliny Eliaszówki, którą płynie Krzeszówka (dawniej nazywana Eliaszówką). Las przecina droga z Krzeszowic do Olkusza.
Nazwa pochodzi od jego właścicieli hrabiów Potockich z pobliskich Krzeszowic. 
Od 1815 do lata 1914 przy północnym skraju lasu przebiegała "granica dwóch cesarzy" – austriackiego i rosyjskiego. Przez cały okres międzywojenny była też granicą województwa krakowskiego i kieleckiego, do dzisiaj tędy przebiega podział obszarów diecezji krakowskiej i kieleckiej, do 1975 powiatu chrzanowskiego i olkuskiego, a obecnie gminy Krzeszowice i gminy Olkusz oraz powiatu krakowskiego i powiatu olkuskiego.

</doc>
<doc id="1642905" url="https://pl.wikipedia.org/wiki?curid=1642905" title="Jānis Zirnis">
Jānis Zirnis

Jānis Zirnis (ur. 28 listopada 1947) - lekkoatleta specjalizujący się w rzucie oszczepem, który startował w barwach Związku Radzieckiego.
Złoty medalista uniwersjady, która odbyła się w 1973 w Moskwie. Uzyskał wówczas wynik 80,08. Rekord życiowy: 89,48 (21 września 1981, Windawa).

</doc>
<doc id="1642907" url="https://pl.wikipedia.org/wiki?curid=1642907" title="Buchholz">
Buchholz

Buchholz − w języku polskim to "bukowina"
Miejscowości.
Polska.
Dawna nazwa:

</doc>
<doc id="1642909" url="https://pl.wikipedia.org/wiki?curid=1642909" title="Parinacota (wulkan)">
Parinacota (wulkan)

Parinacota – stratowulkan na granicy chilijsko-boliwijskiej. Ostatnia erupcja Parinacoty miała miejsce ok. 230 r. n.e. ± 300 lat. Około 8000 lat temu erupcja spowodowała lawinę o objętości 6 km³. Ta lawina zablokowała niektóre odpływy wody w okolicy, przez co powstało jezioro Chungará.
Wspinaczkę utrudniają penitenty. Na wysokości około 5300 m na siodle pomiędzy Parinacotą a Pomerape można rozbić obóz. W niedaleko położonej wiosce Sajama można wynająć przewodnika.
Zobacz też.
Lista wulkanów w Boliwii

</doc>
<doc id="1642910" url="https://pl.wikipedia.org/wiki?curid=1642910" title="Tsuyoshi Yamanaka">
Tsuyoshi Yamanaka

 – japoński pływak specjalizujący się w stylu dowolnym, czterokrotny srebrny medalista olimpijski.
W 1956 roku na letnich igrzyskach olimpijskich w Melbourne zdobył srebrne medale na dystansach 400 i 1500 m stylem dowolnym. Na igrzyskach olimpijskich w 1960 roku w Rzymie obronił srebrny medal na 400 m stylem dowolnym i zdobył srebrny medal w sztafecie kraulowej 4 × 200 m.

</doc>
<doc id="1642911" url="https://pl.wikipedia.org/wiki?curid=1642911" title="Ingegerda norweska">
Ingegerda norweska

Ingegerda norweska (duń. "Ingegerd af Norge") – królowa Danii, a następnie królowa Szwecji. Córka króla Norwegii Haralda III i jego żony królowej Elżbiety kijowskiej.
Małżeństwo Ingegerdy i Olafa I zostało prawdopodobnie zawarte w celu pojednania zwaśnionych królów Danii, Swena II i Norwegii, Haralda III. Drugim mężem Ingegerdy został król Szwecji Filip. Królowa zmarła w Szwecji i została najprawdopodobniej pochowana wraz z mężem w klasztorze Vreta.
Nie zachowały się jakiekolwiek informacje o potomstwie z któregokolwiek z dwóch małżeństw Ingegerdy. Nie wiadomo też kiedy królowa się urodziła, ani kiedy zmarła. Daty podawane w różnych źródłach są jedynie przybliżone i znacznie się od siebie różnią.

</doc>
<doc id="1642912" url="https://pl.wikipedia.org/wiki?curid=1642912" title="Katedra Nauki">
Katedra Nauki

Katedra Nauki, ang. Cathedral of Learning – 163-metrowy, 42-piętrowy budynek w stylu neogotyckim, ukończony w 1937, należący do Uniwersytetu Pittsburskiego. Jest on drugim co do wysokości budynkiem uniwersyteckim na świecie (po głównym budynku Uniwersytetu Moskiewskiego).
W budynku znajduje się m.in. 27 sal wykładowych wzorowanych na stylach narodowościowych i etnicznych (t.zw. "Nationality Rooms"), w tym m.in. sala polska.

</doc>
<doc id="1642914" url="https://pl.wikipedia.org/wiki?curid=1642914" title="Cathedral of Learning">
Cathedral of Learning



</doc>
<doc id="1642918" url="https://pl.wikipedia.org/wiki?curid=1642918" title="Martwa natura z wędzidłem (obraz Torrentiusa)">
Martwa natura z wędzidłem (obraz Torrentiusa)

Martwa natura z wędzidłem, też "Alegoria wstrzemięźliwości" () – obraz holenderskiego malarza Johannesa van der Beecka, znanego również pod pseudonimem Johannes Torrentius.
Dzieło ma monogram z datą: T lub JT/1614, na odwrocie znajduje się pieczęć świadcząca, że znajdowało się w zbiorach króla Karola I Stuarta. Losy obrazu są nieznane, odnaleziono go w 1913 w Enschede, gdzie używany był jako wieko do beczki z rodzynkami. Od 1918 eksponowany jest w Rijksmuseum w Amsterdamie.
Opis obrazu.
"Martwa natura z wędzidłem" jest jedynym zachowanym obrazem malarza. Została namalowana jako tondo, na ledwo zarysowanej półce widoczny jest puchar stojący pomiędzy dwoma dzbanami na wodę i wino (holenderskie "kruik" i "kan"). Kompozycję uzupełniają dwie fajki i zawieszone nad nimi wędzidło. Z półki wystaje kartka z zapisem nutowym i podpisem: "Wat buten maat bestaat, int onmaats qaat vergaat".
Obraz jest ciemny i ma chłodną kolorystykę. Kompozycję oświetla silne światło z niewidocznego źródła, które podkreśla gładką powierzchnię naczyń i eksponuje jasną kartkę papieru.
Interpretacje i nawiązania.
Namalowane przedmioty wydają się być alegorią cnoty umiarkowania, podpis sugeruje zachowanie umiaru w piciu i paleniu tytoniu (woda w połączeniu z winem rozcieńcza alkohol i w efekcie osłabia jego działanie). Podobne znaczenie na również wędzidło, które występuje w ikonografii jako symbol cnoty umiaru.
Jednak głębsza analiza obrazu pozwala odkryć szczegóły, które autor ukrył przed większością odbiorów. Na kartce wystającej z dolnej partii obrazu znajdują się obok siebie dwa błędy. Jeden w tekście (słowo "qaat", powinno być raczej "quaat" lub "kwaad"), drugi w zapisie nutowym (fałszywa nuta h, zamiast b). Według krytyków sztuki te dwa błędy zostały wprowadzone celowo, po to, by zakwestionować moralne przesłanie obrazu i ironicznie ukazać jego fałsz. Tezę zdaje się potwierdzać życie artysty, znanego z awanturniczego trybu życia i sądzonego za niemoralność, herezję i przynależność do różokrzyżowców. Także skrót ER+ na początku tekstu bywa interpretowany jako "Eques Rosae Crucis", co jest kojarzone z bractwem różokrzyżowców.
Obraz zainspirował Zbigniewa Herberta do nadania jego tytułu tomowi szkiców poświęconych złotemu okresowi kultury holenderskiej.

</doc>
<doc id="1642925" url="https://pl.wikipedia.org/wiki?curid=1642925" title="Adela flandryjska">
Adela flandryjska

Adela flandryjska (duń. "Edel" lub "Adela af Flandern") – królowa Danii, córka Roberta I Fryzyjskiego i jego żony Gertrudy saskiej.
Małżeństwo Adeli i Św. Kanuta miało charakter polityczny i zostało zawarte w celu wzmocnienia sojuszu ojców młodej pary przeciw Wilhelmowi Zdobywcy. Po zamordowaniu króla Kanuta w Odense, królowa Adela wraz z synem Karolem udała się na wygnanie do Flandrii. W 1092 r. wyszła za mąż za księcia Apulii Rogera Trzosa. Po śmierci drugiego męża sprawowała od 1111 r. regencję w imieniu małoletniego syna Wilhelma II. Po kanonizacji jej pierwszego męża Św. Kanuta, Adela wysłała do Odense bogate dary na przyozdobienie grobu Św. Kanuta. Prawdopodobnie z tych darów pochodzi zachowany tzw. orli całun, w który zawinięte było ciało jej męża przed złożeniem do pozłacanego sarkofagu. Królowa Adela zmarła w 1115 r.

</doc>
<doc id="1642926" url="https://pl.wikipedia.org/wiki?curid=1642926" title="Phoebus Levene">
Phoebus Levene

Phoebus Aaron Theodor Levene (ur. 25 lutego 1869 w Sagor koło Korelicz, zm. 6 września 1940 w Nowym Jorku) – amerykański biochemik rosyjskiego pochodzenia, jeden z pierwszych badaczy kwasów nukleinowych. Rozróżnił kwas deoksyrybonukleinowy i rybonukleinowy i jako pierwszy wykazał obecność reszt cytozyny, guaniny, adeniny i tyminy w kwasach nukleinowych.
Życiorys.
Fiszel Lewin urodził się jako drugie z ósemki dzieci Soloma Lewina i Etty z domu Brick. Gdy miał dwa lata, z całą rodziną przeniósł się do Sankt Petersburga. Uczył się w tamtejszym gimnazjum klasycznym i studiował na Cesarskiej Wojskowej Akademii Medycznej. Jego nauczycielami byli Aleksandr Borodin, Iwan Pawłow i Aleksandr Dianin, w którego laboratorium prowadził swoje pierwsze badania. W 1891 roku rodzina Lewinów zdecydowała się emigrować z Rosji i 4 lipca 1891 przybyła do Stanów Zjednoczonych, gdzie osiadła w Nowym Jorku. Lewin wrócił po pewnym czasie do Petersburga ukończyć przerwane studia i w marcu 1892 już na stałe zamieszkał w Nowym Jorku. Niedługo potem zdał odpowiednie egzaminy i uzyskał prawo do wykonywania zawodu; praktykował w dolnej części East Side do 1896. W Stanach Zjednoczonych podpisywał się jako Phoebus Levene.
W Stanach zdecydował się kontynuować pracę naukową i prowadził badania w laboratorium Johna G. Curtisa w College of Physicians and Surgeons of Columbia University. Rozpoczął też dodatkowe studia w Columbia School of Mines. Wyjeżdżał do Europy i przez krótki czas pracował w laboratorium Drechsela w Bernie. W 1896 otrzymał propozycję pracy w nowo utworzonym Pathological Institute of the New York State Hospitals, kierowanym przez Irę van Giesona. 
W 1931 został wyróżniony medalem Willarda Gibbsa przyznawanym przez chicagowską sekcję American Chemical Society, a w 1938 nowojorska sekcja tego towarzystwa przyznała mu medal Williama H. Nicholsa.

</doc>
<doc id="1642927" url="https://pl.wikipedia.org/wiki?curid=1642927" title="Riwiera Morza Czerwonego">
Riwiera Morza Czerwonego

Riwiera Morza Czerwonego (także: "Riwiera Egipska", ang. "Red Sea Riviera", arab. ريفييرا البحر الأحمر = "Rifiira Al-Bahr al-Ahmar") – egipska riwiera (wybrzeże) Morza Czerwonego; region turystyczny, składający się z ośrodków turystycznych, miast i miejscowości leżących na zachodnim brzegu Zatoki Akaba i wschodnim brzegu Zatoki Sueskiej na półwyspie Synaj oraz wzdłuż wschodniego kontynentalnego wybrzeża Egiptu, na południe od Zatoki Sueskiej. Położona jest na terenie trzech muhafaz: Synaj Południowy, Suez i Al-Bahr al-Ahmar.
Warunki klimatyczne.
W najchłodniejszym miesiącu – lutym – temperatura powietrza w dzień wynosi ok. 25 stopni C, a wody w morzu ok. 22 st. C, w najcieplejszym miesiącu – sierpniu – temperatura powietrza wynosi od 25 do 30 stopni C, a wody do ponad 35 st. C. Wilgotność powietrza jest niska. Opady deszczu są bardzo rzadkie, suche i ciepłe powietrze jest we wszystkich porach roku. Woda morska jest niezwykle czysta i przeźroczysta. Widoczność w morzu osiąga 20 m.
Atrakcje turystyczne.
Przy "Riwierze Morza Czerwonego" spoczywa ponad 90 wraków statków, które są dostępne dla nurków.
"Egipska Riwiera" znana jest z setek raf koralowych dostępnych zarówno dla początkujących i doświadczonych nurków, jak również dla uprawiających snorkeling. Rafy te z przepiękną fauną i florą, są dostępne zarówno z brzegu oraz z łodzi; miejsca te są na ogół oznakowane bojami. Wysokie góry nad "Zatoką Akaba" schodzą 180 m w głąb morza. "Zatoka Sueska" jest natomiast stosunkowo płytka (10 m), ale również pełna raf koralowych, które ciągną się w pobliżu wybrzeża, aż po granicę z Sudanem.
Transport.
Szarm el-Szejk i Hurghada posiadają bezpośrednie lotnicze połączenia czarterowe z Europą i Bliskim Wschodem, w tym m.in. z niektórymi polskimi miastami. Największe z nadmorskie kurortów Riwiery mają między sobą połączenia lotnicze i morskie, a inne autobusowe. W kurortach są także taksówki wieloosobowe, które docierają niemal do wszystkich wybranych przez turystów miejsc w kraju.
Wszyscy przybywający turyści mają obowiązek wykupić miesięczną wizę turystyczną. Mogą to uczynić bezpośrednio na lotnisku. Turyści przybywający bezpośrednią z zagranicy do Szarm el-Szejk (lub do miejscowości Taba, Dahab lub Nuwajbi) i chcący pozostać tylko w mieście lub w tych miejscowościach, albo zwiedzić górę Synaj nie muszą jej posiadać, wystarczy bezpłatna pieczątka w paszporcie "Only Sinai" (wiza jest już wymagana, by dotrzeć drogą lądową do Ras Muhammad, drogą morską nie jest wymagana).
Bezpieczeństwo.
Nad bezpieczeństwem turystów czuwa specjalnie powołana w tym celu "policja turystyczna", której funkcjonariusze znają główne języki obce (obowiązkowo angielski) i są przeszkoleni do niesienia im pomocy. Zorganizowane wycieczki do niektórych miejsc są obowiązkowo przez nich konwojowane lub przynajmniej towarzyszą im w autokarach. Okolice wszystkich atrakcji turystycznych, a także dworce i punkty kontrolne są strzeżone przez uzbrojone siły bezpieczeństwa, a agenci w cywilu kontrolują punkty handlowo-rozrywkowo-gastronomiczne.

</doc>
<doc id="1642928" url="https://pl.wikipedia.org/wiki?curid=1642928" title="Małgorzata Asbjørnsdatter">
Małgorzata Asbjørnsdatter

Małgorzata (duń. "Margrethe") - królowa Danii, prawdopodobnie córka jarla Asbjørna, stryja jej późniejszego męża króla Danii Haralda III. 
Nie zachowały się żadne wzmianki o ewentualnym potomstwie Małgorzaty i Haralda III, a po śmierci króla władzę w kraju przejął jego brat i późniejszy święty, Kanut, co świadczy przynajmniej o braku potomstwa męskiego. Królowa Małgorzata prawdopodobnie została pochowana w kościele Św. Trójcy w Roskilde, poprzedniku katedry w Roskilde. Nieznane są daty jej urodzin ani zgonu.

</doc>
<doc id="1642933" url="https://pl.wikipedia.org/wiki?curid=1642933" title="Red Sea Riviera">
Red Sea Riviera



</doc>
<doc id="1642934" url="https://pl.wikipedia.org/wiki?curid=1642934" title="Kościół Matki Bożej Gwiazdy Morza w Świnoujściu">
Kościół Matki Bożej Gwiazdy Morza w Świnoujściu



</doc>
<doc id="1642935" url="https://pl.wikipedia.org/wiki?curid=1642935" title="Riwiera Egipska">
Riwiera Egipska



</doc>
<doc id="1642936" url="https://pl.wikipedia.org/wiki?curid=1642936" title="Gąsienicowy układ bieżny">
Gąsienicowy układ bieżny

Gąsienicowy układ bieżny – mechanizm umożliwiający poruszanie się pojazdów w terenie przy pomocy gąsienic, które zwiększają powierzchnię styku pojazdu z podłożem zmniejszając jednocześnie nacisk jednostkowy i poprawiając przejezdność terenu. Wykorzystywany jest w czołgach, transporterach opancerzonych, koparkach, spycharkach i innych ciężkich maszynach manewrujących na nawierzchniach nieutwardzonych. W ostatnich latach napęd gąsienicowy znajduje również zastosowanie w maszynach rolniczych; ciągnikach wielkich mocy, kombajnach zbożowych.
Podstawowy gąsienicowy układ bieżny składa się z zamkniętej taśmy gąsienicowej otaczającej koła nośne. W większości konstrukcji spotyka się także osobne koło napędzające i koło kierunkowe, dodatkowo mogą być stosowane rolki podtrzymujące i koło (rolka) napinające. Cały układ połączony jest z pojazdem za pomocą zawieszenia, którego elastyczność osiąga się poprzez resorowanie kół nośnych.
Przemieszczanie się pojazdu wyposażonego w gąsienicowy układ bieżny jest realizowane poprzez obracanie koła napędzającego (mogącego być także jednym z kół nośnych), które zazębiając się z taśmą gąsienicy nadaje jej ruch. Część gąsienicy znajdująca się nad kołami porusza się w kierunku ruchu pojazdu, a część dolna ścieli się po podłożu tworząc utwardzony tor dla przemieszczających się po niej kół nośnych wraz z całym pojazdem.
Zaletą gąsienicowego układu bieżnego jest znaczne poprawienie możliwości operowania pojazdu w warunkach terenowych, poprzez zmniejszony nacisk jednostkowy ogranicza się grzęźnięcie pojazdu i poślizg. Zmniejszają się także opory toczenia w trudnym terenie. Poprawia się także jego zdolność pokonywania przeszkód terenowych, a w warunkach bojowych jest on mniej wrażliwy na ostrzał od standardowego układu kołowego. Wady (w porównaniu z układem kołowym) to: mała trwałość, duże opory tarcia, duża masa, kosztowna produkcja i eksploatacja oraz niszczenie nawierzchni utwardzonych, szczególnie asfaltowych. Ostatnią z wad redukuje się przez stosowanie specjalnych gumowych nakładek na ogniwa gąsienic, lub gąsienic wykonanych z kompozytowej gumy. Koszt produkcji-zakupu takiej gąsienicy jest wysoki, a jej eksploatacja po drogach utwardzonych – szczególnie po asfalcie powoduje jej szybkie zużywanie.

</doc>
<doc id="1642939" url="https://pl.wikipedia.org/wiki?curid=1642939" title="Niszczyciele typów A – I">
Niszczyciele typów A – I

Niszczyciele typów A-I – grupa zbliżonych typów brytyjskich i kanadyjskich niszczycieli średniej wielkości z okresu międzywojennego i II wojny światowej, obejmująca 86 okrętów, używanych też przez inne państwa. Budowane były na zamówienie marynarki brytyjskiej (Royal Navy) od końca lat 20. do późnych lat 30. XX wieku (dwa na zamówienie kanadyjskie). Oprócz prototypu, grupa ta obejmowała 9 serii okrętów oznaczonych kolejnymi literami od A do I, tworzących 4 zasadnicze typy: A/B, C/D, E/F i G/H/I, a także trzy typy większych tzw. liderów. Do grupy tej zaliczają się ponadto dwie serie okrętów budowanych na zamówienie brazylijskie i tureckie i zarekwirowanych dla marynarki brytyjskiej podczas wojny. Poza okrętami brytyjskimi grupy A-I, 11 takich niszczycieli, nie opisanych tutaj, zbudowanych zostało dla Argentyny, Grecji i Turcji. Poczynając od prototypowego HMS "Amazon" wodowanego w 1926, były to pierwsze nowe niszczyciele brytyjskie zbudowane po I wojnie światowej, tworzące standardową serię, o takich samych ogólnych charakterystykach. Dopiero od połowy lat 30. zaczęły je uzupełniać nowe typy większych niszczycieli ("Tribal" i J/K/N), lecz niszczyciele grupy A-I pozostały najliczniejszymi niszczycielami brytyjskimi w chwili wybuchu II wojny światowej i w pierwszej połowie wojny.
Konstrukcja tych okrętów, zamawianych na przestrzeni 9 lat, była ulepszana przez Admiralicję, co skutkowało różnicami między poszczególnymi typami, lecz wszystkie miały wspólne zasadnicze cechy konstrukcyjne i uzbrojenie główne składające się z 4 pojedynczych dział kalibru 120 mm oraz zbliżone wymiary i wyporność standardową w granicach 1330-1400 ton (nieco większe lidery miały 5 dział i wyporność do 1500 ton). Taka sama była też architektura i charakterystyczna sylwetka okrętów, której głównymi wyróżnikami były dwa pochylone kominy, mało nachylona prosta dziobnica, działa umieszczone klasycznie, po dwa w dwóch poziomach (superpozycji) na dziobie i rufie, platforma działek przeciwlotniczych lub dodatkowego działa między kominami i dwa aparaty torpedowe na pokładzie, z platformą reflektora pomiędzy nimi. Większość okrętów miała też podobną prostopadłościenną wyższą kondygnację nadbudówki dziobowej, zastąpioną na późnych okrętach przez nowszy wzór nadbudówki Admiralicji, ze skośnie ściętym przednim narożnikiem.
Okręty były zamawiane w kolejnych latach przeważnie całymi flotyllami po 8 okrętów oraz przewodnik flotylli – lider. Okręty flotylli otrzymywały nazwy zaczynające się na takie same litery alfabetu, jak nazwa typu (podtypu), z wyjątkiem wczesnych liderów, otrzymujących nazwy na cześć admirałów. Poniższe informacje dotyczące różnic w uzbrojeniu odnoszą się do stanu w chwili wejścia do służby, natomiast podczas II wojny światowej na większości okrętów wszystkich typów było wzmacniane uzbrojenie przeciwlotnicze i przeciwpodwodne, kosztem wyposażenia trałowego, części artylerii głównej i wyrzutni torpedowych.
HMS "Amazon".
Prototypem okrętów grupy A-I był HMS "Amazon" projektu stoczni Thornycroft, którego budowę zaczęto 29 stycznia 1925, kadłub wodowano 27 stycznia 1926, a wszedł do służby w maju 1927. Okręt ten zaprojektowano według wymagań brytyjskiej Admiralicji, poszukującej nowego typu niszczyciela. Jego konkurentem był HMS "Ambuscade" projektu stoczni Yarrow (położenie stępki 8 grudnia 1924, wodowanie 15 stycznia 1926, wejście do służby w marcu 1927). Swoje projekty proponowały też firmy Denny, Hawthorn Leslie i White, lecz nie uzyskały kontraktów. "Ambuscade" był generalnie podobny, zbudowany według tych samych wymagań, lecz mniejszy – 1173 t wyporności standardowej ("Amazon" – 1352 t). "Amazon" był mimo to tańszy w budowie, a dzięki większym rozmiarom, miał nieco lepszą dzielność morską. W efekcie, "Amazon" został wybrany jako pierwowzór serii, która dalej była rozwijana przez biuro konstrukcyjne Admiralicji.
Oba okręty były generalnie wzorowane na udanym typie niszczycieli W zmodyfikowanym z okresu I wojny światowej (wyporność 1120 t), który wprowadził uzbrojenie w postaci 4 dział 120 mm, po raz pierwszy rozmieszczonych po dwa w superpozycji na dziobie i rufie, a także podobną dwukominową sylwetkę. Zgodnie z wymaganiami Admiralicji, oba okręty dzięki większej mocy siłowni były szybsze od typu W (37 węzłów), a także miały lepszą dzielność morską i warunki bytowe załogi.
Typ A/B.
Pierwszym seryjnym typem był typ A/B. Okręty te były zbliżone do "Amazona", lecz wprowadzono na nich kilka zmian. Ulepszono uzbrojenie, stosując nowszy model dział 120 mm Mk.IX w nowych maskach przeciwodłamkowych (charakterystycznych dla wszystkich kolejnych okrętów) oraz dwa czterorurowe aparaty torpedowe w miejsce trzyrurowych. Z powodu wzrostu masy uzbrojenia, zwiększono o 20 cm szerokość okrętów. Dla polepszenia dzielności morskiej i zmniejszenia zalewania mostka, cofnięto nieco nadbudówkę dziobową. Siłownia została uproszczona i jej moc uległa zmniejszeniu do 34 000 KM, co i tak pozwoliło okrętom osiągać wystarczającą prędkość 35 w. Z powodu wprowadzenia wyposażenia do trałowania min, znacznemu osłabieniu uległo w serii A uzbrojenie i wyposażenie do zwalczania okrętów podwodnych (brak miotaczy bomb głębinowych i stacji hydrolokacyjnej i jedynie 6 bomb głębinowych).
Według programu z 1927 roku zbudowano 8 okrętów serii A (jedną flotyllę) – wszystkie rozpoczęte w 1928, weszły do służby w 1930:
Zbudowano następnie według programu z 1928 roku 9 okrętów serii B. W serii tej przywrócono dwa miotacze bomb głębinowych, 20 bomb i hydrolokator (Asdic), w miejsce wyposażenia trałowego. Lider flotylli B HMS "Keith" miał takie same rozmiary i uzbrojenie, lecz był wyposażony w dodatkowe pomieszczenia sztabowe na rufie. Dodatkowo HMS "Blanche" został wyposażony jako lider dywizjonu. Wszystkie okręty rozpoczęto w 1929 i weszły do służby w 1931. W 1944 "Boreas" przekazano Grecji, jako "Salamis"
Dodatkowo, w latach 1929-1931 zbudowano dwa niszczyciele zmodyfikowanego typu A na zamówienie Kanady (wchodzącej w skład Brytyjskiej Wspólnoty Narodów). Różniły się one głównie lepszym przystosowaniem do służby w warunkach zimowych:
Lider typu A (HMS "Codrington").
Jako lider flotylli typu A zbudowano pojedynczy niszczyciel HMS "Codrington", o znacznie powiększonych rozmiarach, mający pewne cechy liderów typu "Scott" z końca I wojny światowej. Wyporność standardowa wynosiła 1540 t., uzbrojenie główne składało się z 5 dział 120 mm (piąte działo między kominami), poza tym zestaw uzbrojenia odpowiadał serii A. Projekt był jednak nieudany i okręt miał słabszą manewrowość od okrętów typu A. Budowę rozpoczęto w 1928, wszedł do służby w 1930.
Typ C/D.
W kolejnym typie C/D nieco zwiększono rozmiary oraz o 20% zapas paliwa, co zwiększyło zasięg okrętów. Prędkość nie uległa zmniejszeniu na skutek podwyższenia mocy siłowni do 36 000 KM. Ponadto, ulepszono sposób kierowania ogniem artylerii, wprowadzając centralny przyrząd kierowania ogniem – dalocelownik na nadbudówce dziobowej. Pociągnęło to konieczność powiększenia – wydłużenia górnego piętra nadbudówki dziobowej (występowała w nich charakterystyczna przerwa w widoku z boku pomiędzy krótką sterówką z odkrytym pomostem bojowym a dalocelownikiem i dalmierzem za nimi).
Uzbrojenie przeciwlotnicze wzmocniono dodając armatę 76 mm między kominami i przenosząc oba działka 40 mm na pokład dziobowy. Podobnie, jak w typie A, typ C przystosowano do trałowania min, zmniejszając zapas bomb głębinowych do 6 i usuwając miotacze, lecz ich większe rozmiary pozwoliły zachować stację hydrolokacyjną.
Według programu z 1929 zbudowano tylko pół flotylli (5 okrętów), natomiast z budowy pozostałych 4 zrezygnowano z powodu kryzysu finansowego. Lider "Kempenfelt" odpowiadał konstrukcją i wielkością okrętom typu, lecz miał pomieszczenia sztabowe w nadbudówce na rufie, skompensowane przez brak bomb głębinowych i wyposażenia trałowego. Budowę okrętów rozpoczęto w 1930, weszły do służby w 1932. W latach 1937-39 wszystkie przekazano Kanadzie i przemianowano:
Według programu z 1930 zbudowano 9 okrętów serii D. Różniły się pełnym zestawem uzbrojenia przeciwpodwodnego w miejsce wyposażenia trałowego, a także wprowadzeniem na części okrętów dwóch nowych poczwórnych, przeciwlotniczych wkm-ów Vickers 12,7 mm na skrzydłach mostka zamiast działek 40 mm:
Typ E/F.
Okręty typu E i F miały nieco powiększoną wyporność standardową – do 1405 ton, przez co mogły pomieścić zarówno standardowe uzbrojenie przeciwpodwodne, jak i wyposażenie trałowe. Dzięki optymalizacji linii kadłuba, prędkość pozostała na poprzednim poziomie (35,5 w). Zmieniono podział wewnętrzny kadłuba, umieszczając każdy z trzech kotłów w osobnym przedziale wodoszczelnym, zamiast w dwóch przedziałach, co polepszyło ich odporność na uszkodzenia bojowe (w dalszym ciągu jednak turbiny pozostały we wspólnym przedziale). Wydłużono i ulepszono formę górnej kondygnacji nadbudówki dziobowej, która przybrała postać prostopadłościennej bryły z odkrytym pomostem, obejmującej w tylnej części stanowisko kierowania ogniem. Nowe stanowiska Mark XVII dział 120 mm, o większym kącie podniesienia (40°), umożliwiały prowadzenie zaporowego ognia przeciwlotniczego (po zdjęciu części ruchomych płyt pokładu wokół dział), wobec czego zrezygnowano z działa 76 mm i ograniczono uzbrojenie przeciwlotnicze do dwóch poczwórnych wkm-ów 12,7 mm na platformie między kominami. Dwa okręty "Esk" i "Express" przystosowano do stawiania min.
W ramach programu z 1931 zbudowano 8 okrętów serii E. Budowę ich rozpoczęto w 1933, weszły do służby w 1934. HMS "Express" przekazano w 1943 Kanadzie, a "Echo" w 1944 Grecji jako "Navarino":
Następnie, w ramach programu z 1932 zbudowano 8 okrętów takiej samej serii F. Budowę rozpoczęto w 1933, weszły do służby w 1935. W 1943 HMS "Fortune", a w 1944 "Foxhound" przekazano Kanadzie i przemianowano. W 1949 "Fame" przekazano Dominikanie pod nazwą "Generalissimo":
Lidery typu E/F ("Exmouth").
W odróżnieniu od liderów flotylli B, C i D, przy typie E powrócono do konstruowania powiększonych liderów. Konstrukcję oparto na ulepszonym projekcie "Codrington", polepszając przede wszystkim manewrowość. Uzbrojenie stanowiło 5 dział 120 mm, w pozostałym zakresie odpowiadały typowi E.
Zbudowano dwa okręty: "Exmouth" dla flotylli E (położenie stępki w 1933, wejście do służby w 1934, wyporność standard 1495 t) i "Faulknor" dla flotylli F (położenie stępki w 1933, wejście do służby w 1935, wyporność standard 1475 t). "Faulknor" budowany w stoczni Yarrow był lżejszy i nieco szybszy.
Typ G/H/I.
Ostatnim typem niszczycieli grupy A-I budowanych dla floty brytyjskiej był typ G-I. Zrezygnowano w ich zespołach turbin z osobnego stopnia dla prędkości ekonomicznej, co pozwoliło uprościć ich budowę i eksploatację i zmniejszyć długość kadłuba oraz wyporność okrętów (1340 t), kosztem niewielkiego zmniejszenia zasięgu. Dzięki temu, moc obniżono do 34 000 KM, bez obniżenia prędkości. Na "Glowworm" po raz pierwszy zastosowano eksperymentalnie pięciorurowe aparaty torpedowe.
W ramach programu z 1933 zbudowano 8 okrętów serii G. Budowę ich rozpoczęto w 1934, weszły do służby w 1936. "Griffin" w 1943 przekazano Kanadzie i przemianowano, a "Garland" polskiej Marynace Wojennej, a po wojnie Holandii :
Następnie w ramach programu z 1934 zbudowano 8 okrętów serii H. Budowę ich rozpoczęto w 1935, weszły do służby w 1936-1937. Różniły się nowymi podstawami Mark XVII dział 120 mm, z ulepszoną obsługą na dużych kątach podniesienia (do 40°). Na "Hereward" i "Неrо" wprowadzono nową formę mostka Admiralicji, ze zwężającą się klinowo przednią ścianą sterówki i ściętą górną przednią krawędzią bryły nadbudówki, która stała się typowa dla wszystkich późniejszych brytyjskich niszczycieli klasycznych. "Hero" w 1943 przekazano Kanadzie i przemianowano. W 1948 "Hotspur" przekazano Dominikanie pod nazwą "Trujillo":
W ramach programu z 1935 zamówiono ostatnie 8 okrętów tej grupy przeznaczonych dla marynarki brytyjskiej, serii I. Budowę ich rozpoczęto w 1936, weszły do służby w 1937. Różniły się od poprzedniej serii zastosowaniem pięciorurowych aparatów torpedowych (łącznie 10 wyrzutni) zamiast czterorurowych, wyporność standardowa nieco wzrosła do 1370 ton. Na wszystkich zastosowano nowy mostek Admiralicji.
Lidery typu "G/H/I" ("Grenville").
Lidery dla flotylli G, H i I wywodziły się z liderów typu E/F, lecz zastosowano w nich ulepszenia korespondujące nowym typom: uproszczoną siłownię i pomniejszone wymiary ("Grenville"), nowe stanowiska dział ("Hardy") oraz pięciorurowe aparaty torpedowe ("Inglefield"). Ponadto, zastosowano inny rodzaj kotłów parowych Yarrow zamiast kotłów Admiralicji, co pozwoliło dalej zmniejszyć długość okrętów, do 100,5 m.
Zbudowano trzy okręty, dla odpowiednich flotylli: "Grenville" (położenie stępki 1934, ukończenie 1936), "Hardy" (położenie stępki 1935, ukończenie 1936) i "Inglefield" (położenie stępki 1936, ukończenie 1937).
Typy H/I eksportowe.
Z powodu wybuchu II wojny światowej, Wielka Brytania zdecydowała zakupić 6 niszczycieli budowanych w stoczniach brytyjskich dla Brazylii i 2 budowane dla Turcji (pozostałe 2 niszczyciele budowane dla Turcji zostały jej dostarczone w 1942). Okręty przeznaczone dla Brazylii, zakupione 4 września 1939, odpowiadały typowi H i otrzymały odpowiadające im nazwy. Główną różnicę stanowił nietypowy system kierowania ogniem, składający się z dalocelownika połączonego z dalmierzem. Były też dostosowane do eksportowych torped. Od razu przed wejściem do służby usuwano z nich ostatnie czwarte działo artylerii głównej i wzmacniano uzbrojenie przeciwpodwodne do 4 miotaczy i 2 zrzutni bomb głębinowych i 110 bomb. Ich budowę rozpoczęto w 1938, a wchodziły do służby w 1940 (jeden w 1939):
Wielka Brytania zakupiła także dwa spośród niszczycieli budowanych dla Turcji, których budowę rozpoczęto w 1939 i weszły do służby jako ostatnie brytyjskie okręty tej grupy typów, w 1942. Odpowiadały one typowi I, lecz z czterorurowymi wyrzutniami torped:

</doc>
<doc id="1642940" url="https://pl.wikipedia.org/wiki?curid=1642940" title="USS Huntington (CL-107)">
USS Huntington (CL-107)

USS Huntington (CL-107) – jeden z dwóch amerykańskich lekkich krążowników typu "Fargo", który wszedł do służby już po zakończeniu II wojny światowej.
Historia.
Stępkę pod budowę okrętu położono w 4 października 1943 roku w stoczni New York Shipbuilding Co. w Camden w stanie New Jersey. Krążownik został zwodowany 8 kwietnia 1945 roku a 23 lutego 1946 roku przyjęty do służby. Pierwszym dowódcą okrętu był komandor Donald Rex Tallman. Po wprowadzeniu do służby okręt odbył rejs wokół Kuby w celu zgrania załogi, następnie 23 lipca 1946 roku wypłynął z Filadelfii na Morze Śródziemne, gdzie wchodząc w skład 6 Floty odwiedził Włochy, Francję, Maltę i zawinął do Aleksandrii w Egipcie. W lutym 1947 roku krążownik powrócił do Stanów Zjednoczonych i wziął udział w ćwiczeniach na wodach zatoki Guantanamo. 20 maja 1947 roku "Huntington" ponownie został skierowany na wody Morza Śródziemnego. 13 września tego samego roku krążownik powrócił do Filadelfii, następnie w dniach 24 października – 14 listopada odbył rejs szkoleniowy dla rezerwistów marynarki wzdłuż wschodniego wybrzeża Stanów Zjednoczonych. Od grudnia 1947 roku do 12 kwietnia 1948 roku okręt przechodził przegląd techniczny w stoczni marynarki w Filadelfii. Po remoncie odbył rejs treningowy po Morzu Karaibskim a 1 czerwca 1948 roku popłynął kolejny raz na Morze Śródziemne. 22 września 1948 roku krążownik przepłynął Kanał Sueski. Podczas rejsu okręt odwiedził porty Afryki Wschodniej i Ameryki Południowej. 6 listopada w Buenos Aires krążownik odwiedził z oficjalną wizytą prezydent Argentyny Juan Perón a 10 listopada w Urugwaju prezydent Luis Batlle Berres. Po powrocie do kraju "Huntington" odbył krótki rejs po Karaibach i powrócił do Newport 22 stycznia 1949 roku. 15 czerwca 1949 roku okręt został przeniesiony do rezerwy, 1 września 1961 roku został skreślony z listy floty, a 16 maja 1962 roku sprzedany na złom firmie Boston Metals.

</doc>
<doc id="1642941" url="https://pl.wikipedia.org/wiki?curid=1642941" title="Roleta zewnętrzna">
Roleta zewnętrzna



</doc>
<doc id="1642942" url="https://pl.wikipedia.org/wiki?curid=1642942" title="Strzemieszyce (gmina)">
Strzemieszyce (gmina)

Strzemieszyce (niem. "Amtsbezirk Strzemieszyce") – dawna gmina wiejska o charakterze miejskim, istniejąca w latach 1941–4? woj. kieleckim i woj. śląskim.
Gminę Strzemieszyce utworzono 15 marca 1941 za okupacji hitlerowskiej w miejsce dotychczasowej gminy Olkusko-Siewierskiej, czyli z gromad: Groß Strzemieszyce, Klein Strzemieszyce, Maczki, Niemce, Ostrowy (nowa gromada), Porombka i Strzemieszyce-Vorwerk (a więc oprócz Gołonoga, w którym Niemcy utworzyli odrębną gminę Gołonóg).
Po wojnie gmina przeszła pod administrację polską jako pozostałość po niemieckiej jednostce. Według stanu z 1 grudnia 1945 i 1 stycznia 1946 gmina o nazwie Strzemieszyce składała się z 9 gromad: Grabocin (nowa gromada), Kazimierz (nowa gromada), Maczki, Niemce, Ostrowy, Porąbka, Strzemieszyce Małe, Strzemieszyce Wielkie i Strzemieszyce Folwark. Gmina, wraz z całym powiatem będzińskim, została włączona do województwa śląskiego, gdzie w 1947 roku otrzymała status gminy wiejskiej o miejskich uprawnieniach finansowych.
Ostatecznie powrócono do przedwojennego podziału administracyjnego (powrócono do nazwy "gmina Olkusko-Siewierska" w odniesieniu do gminy Strzemieszyce), choć utrzymano odrębność gminy Gołonóg i wewnętrzny podział gmin na nowe gromady.
Nową gminę o nazwie Strzemieszyce Wielkie aktywowano formalnie dopiero w 1950 roku, po oficjalnym zniesieniu gminy Olkusko-Siewierskiej, choć obejmowała ona już tylko połowę śródwojennej gminy Strzemieszyce (gromady Grabocin, Strzemieszyce Wielkie, Strzemieszyce Małe i Strzemieszyce Folwark). Związane było to z równoczesnym utworzeniem nowej gminy Kazimierz oraz zatwierdzeniem funkcjonujących de facto od czasów wojny gmin Gołonóg i Ząbkowice.
Zobacz też gmina Strzemieszyce Wielkie

</doc>
<doc id="1642949" url="https://pl.wikipedia.org/wiki?curid=1642949" title="Ashiya">
Ashiya

 miasto w Japonii (prefektura Hyōgo) położone pomiędzy Kobe a Osaką.
Położenie.
Miasto leży w południowo-wschodniej części prefektury między Kobe a Osaką, graniczy z miastami:
Historia.
Miasto powstało 10 października 1940.
17 stycznia 1995 poważnie ucierpiało podczas wielkiego trzęsienia ziemi w Kōbe.
Literatura związana z miastem.
W Ashiya znajduje się Tanizaki Junichiro Memorial Museum of Literature (芦屋市谷崎潤一郎記念館 "Ashiya-shi Tanizaki Jun’ichirō Kinenkan"), muzeum pamięci poświęcone pisarzowi Jun’ichirō Tanizaki. W tym też mieście toczy się częściowo akcja powieści "Sasameyuki" (Drobny śnieg, 1948).
W latach 50. i 60. mieszkał z rodzicami i uczęszczał do niższej szkoły średniej (gimnazjum) w Ashiya inny pisarz, Haruki Murakami (ur. 1949 r.), a na stałe mieszka w tym mieście laureatka wielu nagród literackich, w tym Nagrody im. Akutagawy, Yōko Ogawa (ur. 1962).

</doc>
<doc id="1642951" url="https://pl.wikipedia.org/wiki?curid=1642951" title="Yabu">
Yabu

 – miasto w Japonii, na wyspie Honsiu, w prefekturze Hyōgo.
Położenie.
Miasto położone jest w północnej części prefektury Hyōgo w odległości około 80 km, na północny zachód od stolicy prefektury, Kobe. Powierzchnia miasta stanowi 5,1% powierzchni prefektury. Przez miasto przepływają rzeki: Maruyama, Yoka, Takinoya oraz Oya. Miasto graniczy z:
Historia.
Miasto powstało 1 kwietnia 2004 roku.

</doc>
<doc id="1642953" url="https://pl.wikipedia.org/wiki?curid=1642953" title="Poręba (gmina w województwie stalinogrodzkim)">
Poręba (gmina w województwie stalinogrodzkim)

Poręba (początkowo "Poręba Mrzygłodzka") – dawna gmina wiejska, istniejąca do 1954 roku w woj. kieleckim, śląskim, katowickim i stalinogrodzkim. Siedzibą gminy była wieś Poręba.
Za Królestwa Polskiego gmina Poręba Mrzygłodzka należała do powiatu będzińskiego (bendińskiego) w guberni piotrkowskiej. do gminy przyłączono pozbawiony praw miejskich Mrzygłód.
W czasie I wojny światowej (1915 rok) niemieckie władze okupacyjne wyodrębniły z gminy Poręba części obszarów, które weszły w skład nowych miast Mrzygłód (liczącego w 1916 roku 4348 mieszkańców) i Zawiercie (liczącego w 1916 roku 30436 mieszkańców). Mrzygłód utworzono także z zachodnich części gminy Włodowice a Zawiercie z zachodnich części gminy Kromołów (pod względem ludnościowym zdecydowanie większa liczba ludności Zawiercia przeszła z gminy Kromołów). Te zachodnie części gmin Włodowice i Kromołów zostały odcięte of reszty gmin granicą niemiecko-austriacką i znalazły się w nowo utworzonym powiecie będzińskim, co umotywowało przyspieszone utworzenie miast. Po odzyskaniu niepodległości władze polskie utrzymały status miejski Zawiercia, natomiast nie uznały formalnie Mrzygłodu za miasto, a utworzoną przez Niemców jednostkę miejską przekształcono w wiejską gminę Mrzygłód w powiecie będzińskim w woj. kieleckim.
Na początku okresu międzywojennego gmina Poręba należała do powiatu będzińskiego w woj. kieleckim. 1 stycznia 1927 roku gmina weszła w skład nowo utworzonego powiatu zawierciańskiego w tymże województwie. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 1 stycznia 1951 roku część obszaru gminy Poręba (gromadę Nowe Zawiercie) przyłączono do Zawiercia.
1 lipca 1952 roku gmina składała się z 8 gromad: Dziechciarze, Krawce, Krzemienda, Marciszów, Niwki, Poręba Mrzygłodzka I, Poręba Mrzygłodzka II i Poręba Mrzygłodzka III. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Poręba nie przywrócono; w tym dniu Poręba (od 1957 roku osiedle) otrzymała prawa miejskie.

</doc>
<doc id="1642954" url="https://pl.wikipedia.org/wiki?curid=1642954" title="Gmina Poręba Mrzygłodzka">
Gmina Poręba Mrzygłodzka



</doc>
<doc id="1642959" url="https://pl.wikipedia.org/wiki?curid=1642959" title="Wojna o maszt flagowy">
Wojna o maszt flagowy

Wojna o maszt flagowy, znana również jako Rebelia Hōne Heke, Wojna Północna i błędnie Pierwsza wojna Māori – walki stoczone pomiędzy 11 marca 1845 i 11 stycznia 1846 na terenach wokół Bay of Islands na Nowej Zelandii.
Mało istotny konflikt, którego w rzeczywistości nie można nazwać wojną, przeszedł do historii z powodu akcji wodza Hōne Heke, który stawiał opór władzom brytyjskim ścinając kilkakrotnie maszt flagowy w Kororāreka (dziś Russell), jednakże w jego trakcie doszło do kilku poważniejszych starć, w tym do: 
Przyczyny.
Traktat Waitangi został podpisany 6 lutego 1840 roku i do pewnego stopnia wyciszył konflikty pomiędzy Koroną Brytyjską a Māori. Pozornie traktat dał podstawy prawne obecności brytyjskich na wyspach i jest do dnia dzisiejszego postrzegany jako dokument będący podstawą do założenia Nowej Zelandii. Jednakże obie strony, a szczególnie większość podpisujących dokument, różnie rozumiały jego treść. Māori byli przekonani, że otrzymali gwarancję dalszego posiadania swoich ziem i kultywowania swych obyczajów. Jednak wielu Brytyjczyków rozumiało treść traktatu jako zaproszenie do masowego osadnictwa. 21 maja 1840 roku Nowa Zelandia została oficjalnie włączona do Korony Brytyjskiej, a w roku następnym stolica kolonii została przeniesiona do Auckland, około 200 km na południe od Waitangi.
W tym samym czasie, na południowych krańcach Wyspy Północnej agresywna New Zealand Company dokonywała zakupów ziemi i sprowadzała więcej i więcej kolonistów z Europy. Wynikało z tego, że traktat wcale nie chroni maoryjskich praw, dlatego też gospodarze nadal kontynuowali opór przeciwko władzom nowej kolonii.
W czerwcu 1843 roku kompania przystąpiła do pomiarów ziemi, która wciąż była przedmiotem sporu, co do jej własności. W wyniku bijatyki zginęło 22 Anglików i 4 Māori. Znamy to jako Incydent w Dolinie Wairau.
Początki.
Na obrzeżach Bay of Islands, wódz Hōne Heke, jeden z sygnatariuszy traktatu, coraz głośniej wyrażał niezadowolenie z tego, co się dzieje. Między innymi chodziło o przeniesienie stolicy kolonii, co automatycznie zmniejszyło zainteresowanie Europejczyków zatoką, a tym samym liczbę odwiedzających to miejsce statków i spadek dochodów krajowców. Na dodatek amerykańscy i francuscy kupcy powiedzieli wodzowi, iż flaga brytyjska, powiewająca nad "Flagstaff Hill", w osadzie Kororāreka jest symbolem zniewolenia Māori. Było to tym bardziej bolesne, że maszt był prezentem Hōne Heke dla pierwszych brytyjskich osadników.
W czerwcu roku 1844 dziewczyna z jego plemienia zaczęła współżyć z angielskim rzeźnikiem z Kororāreka i odmówiła powrotu do swoich. To zapoczątkowało konflikt. Heke i jego ludzie wkroczyli do miasteczka, zdemolowali rzeźnię i zabrali dziewczynę do domu. Przy okazji zrąbali maszt.
W sierpniu gubernator Robert FitzRoy przybył do zatoki na okręcie wojennym ze 170 żołnierzami 96. Regimentu Piechoty. Wezwał maoryskich wodzów na konferencję, która szybko wyjaśniła sytuację. Hōne Heke nie pojawił się osobiście, ale przysłał list z przeprosinami i obietnicą dostarczenia nowego masztu.
Porozumienie nie było długotrwałe. Pogłoski, że maoryskie ziemie mają zostać skonfiskowane, potwierdzała coraz większa liczba osadników napływających z Anglii. Na dodatek do tej pory nie doszło do żadnej poważniejszej próby sił między Māori i Brytyjczykami. Kawiti, jeden z lokalnych wodzów plemienia Ngā Puhi, który spędził większość swego życia na wojnach międzyplemiennych, zwykle przez Ngā Puhi wygrywanych, a obecnie podbudowany oporem Heke, postanowił wypróbować swoich wojowników w starciu z plemieniem białych. Tymczasem Hōne Heke ściął maszt flagowy ponownie.
Znów przybyły na miejsce pododdziały 96. Regimentu i postawiły nowy maszt, który niemal natychmiast padł pod maoryskimi siekierami. Wezwano posiłki. Wzniesiono kolejny, grubszy maszt, okuty u dołu żelazem, a wokół postawiono forteczkę obronną. Gubernator FitzRoy posłał do Nowej Południowej Walii po większe wsparcie wojskowe.
Następny atak na maszt flagowy był już znacznie poważniejszy. O świcie 11 marca 1845 roku Māori natarli na posterunek, zabili wszystkich obrońców i ścięli maszt po raz czwarty. Jednocześnie, przypuszczalnie jako uderzenie dywersyjne, Kawiti i jego ludzie zaatakowali miasteczko Kororāreka. Liczący około 100 ludzi garnizon zdołał się obronić, ale spanikowani mieszkańcy zostali ewakuowani na pokłady okrętów kotwiczących w zatoce. Prawie wszystkie zabudowania miasteczka zostały spalone; tylko domy misjonarzy i kościół pozostały nietknięte.
Następnego ranka mieszkańcy zostali odesłani do Auckland na pokładzie HMS „Hazard” (którego załoga brała udział w walkach na lądzie), 21-działowej amerykańskiej korwety USS „St.Louis”, gubernatorskiej brygantyny „Victoria” i szkunera „Dolphin”. 19 Europejczyków zginęło i 27 zostało rannych. Hōne Heke i Kawiti odnieśli zwycięstwo, a "Pākehā" (Europejczycy), których symbolem był maszt flagowy, zostali pokonani.
Dalsze działania.
Brytyjczycy nie byli odosobnieni; wspierali ich maoryjscy sprzymierzeńcy, głównie Tāmati Wāka Nene i jego ludzie. Wāka Nene zapewnił gubernatora, że lud Māori opowiada się za Anglikami w poczuciu, że Hōne Heke jest buntownikiem, który zawiódł ich zaufanie.
29 marca 1845 roku siły brytyjskie, dowodzone przez ppłk. Williama Hulme'go, dowódcę 96. Regimentu, zaatakowały pobliską osadę Māori, pā wodza Pomare (maoryjska pā to ufortyfikowana wioska. Wobec trwających niemal nieustannie wojen międzyplemiennych, maoryjska sztuka fortyfikacyjna osiągnęła bardzo wysoki poziom. Pā była zazwyczaj usytuowana na szczycie wzgórza, otoczonego palisadą wzmocnioną okopami. Wraz z pojawieniem się broni palnej Māori nauczyli się okładać umocnienia warstwami nowozelandzkiego lnu [Phormium tenax], którego grube liście czyniły konstrukcję niemal całkowicie odporną na kule. Zaczęli również unosić palisady kilka centymetrów nad ziemią, co umożliwiało prowadzenie ostrzału nie tylko ze szczytu, ale także spod niej). Brytyjczycy przekonali się, ponosząc przy tym poważne straty, że pā były bardzo trudne do zdobycia.
Biorąc to wszystko pod uwagę biali mieli wiele szczęścia w czasie pierwszego starcia. Gdy zjawili się pod Pomare Pā, wódz osobiście wyszedł na przedpole, żeby dowiedzieć się o co właściwie chodzi i w ten sposób dostał się do niewoli. Przymuszony przez Brytyjczyków wezwał swych ludzi, by nie stawiali oporu, więc wojownicy opuścili pā i uciekli w okoliczne, gęsto zarośnięte wzgórza. To pozwoliło Brytyjczykom bez oporu złupić, a następnie spalić wioskę. Akcja wywołała konsternację wśród Maorysów, bowiem Pomare posiadał niemal u wszystkich opinię wodza całkowicie neutralnego. Wraz z wioską Brytyjczycy spalili także dwa bary alkoholowe, które Pomare założył na terenie swojej pā, by zachęcać Pākehā – osadników, żeglarzy, wielorybników – do odwiedzania go, także w celach handlowych.
Podbudowany pierwszym sukcesem Hulme wziął teraz na cel pā samego Heke w Puketutu nad brzegiem jeziora Omapere, w głębi lądu, około 30 kilometrów od Bay of Islands. Było stamtąd blisko do wioski Tāmati Wāka Nene w Okaihau, gdzie biali mogli liczyć na dach nad głową i wsparcie logistyczne.
Po morderczym marszu przez pozbawiony dróg teren, Brytyjczycy dotarli do Okaihau 7 maja 1845 roku. Ppłk Hulme i jego zastępca major Bridge obejrzeli umocnienia pā i uznali je za „dość potężne”. Nie mając żadnego lepszego planu zdecydowali się na przypuszczenie frontalnego ataku następnego dnia.
Oddział nie miał wprawdzie dział, ale żołnierze przynieśli ze sobą kilkanaście rakiet. Māori nigdy dotąd nie spotkali się z taką bronią i w pierwszej chwili wydała im się przerażająca. Tymczasem dwie pierwsze rakiety nie trafiły celu, a trzecia uderzyła w palisadę, wybuchła jak należało i... nie spowodowała żadnych uszkodzeń. Ten pokaz jedynie podniósł Māori na duchu. Wkrótce wszystkie rakiety zostały użyte, ale bez widocznych skutków.
Teraz przyszedł czas na natarcie oddziałów uderzeniowych, które najpierw musiały pokonać głęboki i wąski wąwóz pomiędzy brzegiem jeziora a pā. Tam dostały się pod zmasowany ogień, prowadzony zarówno od strony palisady, jak i okolicznych chaszczów. Stało się oczywiste, że co najmniej tylu obrońców znajdowało się za palisadą, co poza nią. Po jakimś czasie zdyscyplinowane i zwarte oddziały brytyjskie zdobyły przewagę w polu i zmusiły Māori do wycofania się w głąb umocnień. Jednak ich zdobycie bez artylerii było niemożliwe. Hulme zdecydował się odstąpić i wycofać w kierunku Bay of Islands.
W starciu tym, zwanym bitwą o Puketutu Pā, Brytyjczycy stracili 14 zabitych i 38 rannych. Straty Māori to 47 zabitych i około 80 rannych. Powrót nad brzeg zatoki odbył się bez incydentów.
W tydzień później, 15 maja, major Bridges poprowadził trzy kompanie wojska do ataku na pā wodza Kapotai, nad brzegiem Waikare Inlet, dokąd można było łatwo dostać się drogą morską. Māori uznali, że nie ma sensu bronić pā i wycofali się zaraz po rozpoczęciu wymiany ognia. I to pā zostało spalone i zniszczone.
Hulme wrócił do Auckland, gdzie został zastąpiony przez płk. Desparda, który nie wzbudzał zaufania swych nowych żołnierzy.
Bitwa o Te Ahuahu.
Aż do lat osiemdziesiątych XX wieku w zapisach dziejów wojen maoryskich raczej ignorowano słabo udokumentowaną bitwę o Te Ahuahu, chociaż była jednym z najbardziej gwałtownych starć całej wojny. Bitwa została stoczona wyłącznie przez Māori: plemię Hōne Heke przeciwko plemieniu Wāka Nene. W związku z tym, że w walkę nie były zaangażowane siły brytyjskie, w oficjalnych raportach nie ma o niej najmniejszej wzmianki.
Po odparciu ataku na Puketutu Pā Hōne Heke powrócił do pā w Te Ahuahu, swej głównej rezydencji. W kilka dni później wyprawił się do Kaikohe, by zdobyć nieco zaopatrzenia. Pod jego nieobecność jeden ze sprzymierzeńców Wāka Nene, wódz plemienia Hokianga, Makoare Te Taonui, zaatakował i zdobył Te Ahuahu. Dla Heke, było to poważne nadszarpnięcie jego wodzowskiej godności, czyli "mana" i wymagało natychmiastowego odwetu.
Bitwa, do której wkrótce doszło, była typowym starciem maoryskich plemion. Rozegrała się w otwartym terenie, z następującymi po sobie atakami i kontratakami. Według maoryskich pojęć bitwa była poważnym starciem. Heke miał 400–500 wojowników, podczas kiedy Wāka Nene około 300. Jeden z wodzów Heke zginął, podczas kiedy on sam i inny z wodzów odnieśli poważne rany i omal nie zostali schwytani. Heke i jego wojownicy musieli ustąpić pola, a Nene utrzymał kontrolę nad swym pā. Wāka Nene uznał tę bitwę za „największe zwycięstwo nad Heke”.
Zdobycie Ohaeawai Pā.
Mimo że było to w środku zimy, Despard zdecydował o natychmiastowym rozpoczęciu kampanii. Znaczne siły piechoty wraz z artylerią wylądowały w ujściu rzeki Kerikeri i rozpoczęły marsz w głąb lądu ku Ohaeawai, gdzie Heke wzniósł potężne umocnienia wokół pā Pene Taui. Warunki klimatyczne były fatalne: ciągły deszcz z ostrym wiatrem oraz głębokie błoto. Minęło kilka dni nim siły ekspedycyjne dotarły do misji w Waimate. Despard nie wytrzymał tego marszu nerwowo; gdy Wāka Nene dołączył doń na czele 250 ludzi, powiedział mu, że gdyby potrzebował pomocy „dzikich”, zażądałby tego. Na szczęście tłumacz przeinaczył jego słowa.
Siły brytyjskie zjawiły się pod Ohaeawai Pā 23 czerwca i założyły obóz w odległości około 500 metrów od palisady. Na szczycie pobliskiego wzgórza umieściły 4-działową baterię, która otworzyła ogień następnego dnia i kontynuowała ostrzał do wieczora bez żadnych widocznych skutków. Następnego dnia działa zostały podciągnięte na odległość 200 kroków od palisady. Bombardowanie trwało dwa kolejne dni, w dalszym ciągu bez skutku. Po części było to efektem elastycznych właściwości lnu nowozelandzkiego, jakim obłożono palisadę, ale przede wszystkim tego, że nie skoncentrowano ognia na jednym fragmencie fortyfikacji.
Po dwóch dniach bombardowania bez dokonania wyłomu w umocnieniach, Despard nakazał frontalny atak piechoty. Z trudem przekonano go, by odstąpił od tego zamiaru do czasu przybycia 32-funtowych dział okrętowych, co nastąpiło następnego dnia (1 lipca). Tymczasem niespodziewana wycieczka z pā spowodowała wielkie zamieszanie w szeregach i dodatkowo rozwścieczyła Desparda. Nakazał natychmiastowe uderzenie. Rozkaz wywołał konsternację wśród sprzymierzonych Māori, którzy próbowali wyperswadować brytyjskim żołnierzom udział w samobójczym ataku.
Brytyjczycy zaatakowali jednak i w ciągu kilku minut stracili 33 zabitych i 66 rannych.
Wstrząśnięty ogromem strat Despard postanowił odstąpić od oblężenia, ale jego maoryjscy sprzymierzeńcy sprzeciwili się. Wāka przekonywał Desparda, by odczekał kilka dni. W tym czasie dostarczono więcej amunicji i zaopatrzenia. Po ponownym ostrzale, w dniu 8 lipca pā okazała się opuszczoną, obrońcy w ciągu nocy zniknęli. Po obejrzeniu umocnień oficerowie brytyjscy uznali je za nawet silniejsze niż przewidywali. Fortyfikacje zostały zniszczone, a Brytyjczycy wrócili do Bay of Islands. Kawiti i jego wojownicy uszli, Heke wyleczył się z ran, a wkrótce została zbudowana nowa pā, większa i silniejsza.
Bitwa o Ruapekapeka Pā.
Minęło kilka miesięcy, po którym to czasie mianowano nowego gubernatora sir George'a Greya. Ten chciał doprowadzić do zawarcia pokoju, ale Māori, którzy postanowili przetestować moc nowo zbudowanego Ruapekapeka Pā w konfrontacji z Brytyjczykami, nie wykazali zainteresowania. Znaczne siły tych ostatnich zostały, pomiędzy 7 a 11 grudnia 1845, przerzucone w rejon ujścia Kawakawa, jednego ze strumieni uchodzących do Bay of Islands. Następnie wojsko musiało pokonać 15-20 kilometrów bardzo trudnego terenu zanim stanęło pod nowym pā Kawiti'ego. Po kolejnych dwóch tygodniach zdołano sprowadzić armaty, które rozpoczęły ostrzał 27 grudnia. Oblężenie trwało kilka dni, w którym to czasie Maorysi organizowali tyle wypadów, że Brytyjczycy musieli zachowywać nieustanną czujność.
W końcu, wcześnie rano w niedzielę 11 stycznia 1846, grupa żołnierzy zamierzających ukraść zbiory ziemniaków zwróciła uwagę, że pā jest dziwnie cicha. Część żołnierzy pokonała więc palisadę i weszła do wnętrza by stwierdzić, że pā jest niemal opustoszała. Więcej żołnierzy weszło do pā i obsadziło okopy na kilka minut przed pojawieniem się Māori, którzy próbowali wejść z przeciwnej strony. Po krótkiej wymianie ognia Maorysi zostali odparci i pā została w ręku Brytyjczyków. To zwycięstwo osiągnęli tracąc zaledwie 12 zabitych i 79 rannych.
Później sugerowano – i taka panuje powszechna opinia po dziś dzień – że większość Māori była w tym czasie w kościele. Wielu z nich było fanatycznymi chrześcijanami. Wiedząc, że ich brytyjscy wrogowie są również chrześcijanami, nie spodziewali się ataku w niedzielę. Mogłoby wyglądać więc na to, że stracili swą fortecę okazując więcej uszanowania dla religii niż ich nieprzyjaciel, który ową religię na wyspach zaprowadził. Nie może to być jednak prawdą, skoro podczas bitwy o Ohaeawai walczono również w niedzielę. Heke i Kawiti nie byli głupcami, było więc całkiem prawdopodobne, że Heke z rozmysłem opuścił pā z zamiarem zasadzenia się na białych w okolicznych chaszczach, co zapewniłoby wojownikom zdecydowaną przewagę. Zresztą o tym, że nie wszyscy Māori byli w kościele świadczy i to, że Kawiti wraz z kilkoma wojownikami pozostał w pā i został ogarnięty przez Brytyjczyków zupełnie nie spodziewając się ataku. Po czterogodzinnej bitwie Māori wycofali się.
Dokonana przez oficerów inspekcja pā wykazała, że była ona znakomicie zaprojektowana i wyjątkowo solidnie zbudowana. W odmiennej sytuacji wymagałaby długotrwałego i kosztownego oblężenia. Resztki prac ziemnych widoczne są po dziś dzień na południe od miasteczka Kawakawa.
To starcie oznaczało zakończenie wojny o maszt flagowy. Kawiti i Heke poprosili o pokój a Tāmati Wāka Nene opowiedział się po ich stronie twierdząc, że ugodowa postawa białych będzie najlepszą rękojmią pokoju na północy. Grey zgodził się z tym; Heke i Kawiti otrzymali gwarancje zachowania swobody i nietykalności swych ziem. To pozwoliło Wāka Nene powiedzieć Greyowi „ocaliłeś nas wszystkich”.
Nastąpiło to w chwili, gdy nowa wojna miała wybuchnąć na południowym krańcu Wyspy Północnej, w pobliżu Wellington.
W czasie całej tej wojny Brytyjczycy stracili 82 zabitych i 164 rannych. Heke i Kawiti obliczali straty własne na 60 zabitych i 80 rannych, chociaż Brytyjczycy twierdzili, że było 94 zabitych i 148 rannych po stronie maoryskiej. Nie ma żadnych danych odnośnie do strat poniesionych przez maoryskich sprzymierzeńców.
Rezultaty.
Wprawdzie Brytyjczycy okrzyknęli swoje zwycięstwo w wojnie, wydaje się jasne, że rezultaty były inne, a wynik wojny nierozstrzygnięty.
Do pewnego stopnia brytyjskie założenia zostały osiągnięte: wojna zakończyła się uśmierzeniem buntu Kawiti i Heke, a oni sami zostali bez wsparcia innych wodzów iwi Ngapuhi, którzy nie chcieli mieszać się w ten konflikt.
Zdobycie Ruapekapeka Pā można uznać za taktyczne zwycięstwo Brytyjczyków, ale została ona zbudowana wyłącznie jako cel dla wojska, więc jej upadek nie był dla Māori stratą; Heke i Kawiti wycofali się niemal bez strat.
Po zdobyciu Ruapekapeka, Kawiti i Heke wystąpili do Tāmati Wāka Nene z propozycją zawieszenia broni. Nie oznacza to, że zamierzali uznać żądania Brytyjczyków, odzwierciedla raczej wpływ skutków ekonomicznych. Wojna trwała, według zwyczajów Māori, stanowczo zbyt długo, a ich straty, wprawdzie nie paraliżujące, były naprawdę poważne. Przeciwnie armia brytyjska, szkolona i przygotowana do odbywania długotrwałych kampanii, miała siły i środki po temu, chociaż nie obeszło się bez problemów.
Po zakończeniu wojny Brytyjczycy objęli wprawdzie władzę na północy, ale była ona w jakimś stopniu ograniczana, głównie przez przyjaznego im Tāmati Wāka Nene.
Na dodatek kontrowersyjny maszt flagowy nie został odbudowany. Wprawdzie cały region dostał się nominalnie pod wpływy brytyjskie, fakt niepodniesienia rządowej flagi miał, w sensie symbolicznym, poważne znaczenie. 
Heke wiele zyskał na tej wojnie, nawet mimo brytyjskiego zwycięstwa pod Ruapekapeka. Po zakończeniu działań Heke mógł cieszyć się jeszcze większym niż poprzednio prestiżem. Misjonarz Richard Davis napisał w sierpniu 1848 roku, że Heke „wzniósł się na szczyty” i że „wszystkie okoliczne plemiona składają mu hołdy”.
Jest oczywiste, że zarówno Brytyjczycy i ich sprzymierzeńcy z jednej oraz Heke i Kawiti z drugiej strony, stwierdzili, że pokój jest tym, czego oczekują, a straty po obu stronach były poważne. Wojna o maszt flagowy pozostała nierozstrzygnięta, aczkolwiek obie strony wyciągnęły wnioski z jej przebiegu; stosunki – w mniejszym lub większym stopniu – powróciły do sytuacji sprzed rozpoczęcia walk.

</doc>
<doc id="1642962" url="https://pl.wikipedia.org/wiki?curid=1642962" title="Rudnik Wielki (gmina)">
Rudnik Wielki (gmina)

Rudnik Wielki – dawna gmina wiejska, istniejąca do 1954 roku w woj. kieleckim, śląskim, katowickim i stalinogrodzkim. Nazwa gminy pochodzi od wsi Rudnik Wielki, lecz siedzibą władz gminy była wieś Koziegłowy, stanowiąca od lat międzywojennych odrębną gminę wiejską (a od 1950 roku gminę miejską).
Za Królestwa Polskiego gmina "Rudnik-Wielki" należała do powiatu będzińskiego w guberni piotrkowskiej. do gminy przyłączono pozbawione praw miejskich Koziegłowy (wyłączone ponownie po odzyskaniu przez Polskę niepodległości jako odrębna gmina wiejska, przekształcona w 1950 znów w samodzielne miasto).
Na początku okresu międzywojennego gmina Rudnik Wielki należała do powiatu będzińskiego w woj. kieleckim (tuż po wojnie wyodrębniono z niej gminę Koziegłowy). 1 stycznia 1927 roku gmina weszła w skład nowo utworzonego powiatu zawierciańskiego w tymże województwie. Gmina składała się z dwóch oddzielonych od siebie sektorów z siedzibą położoną w innej gminie (gmina Koziegłowy). Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie").
1 lipca 1952 roku gmina składała się z 6 gromad: Cynków, Gniazdów, Mzyki, Rudnik Mały, Rudnik Wielki i Siedlec. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Rudnik Wielki nie przywrócono. Jej dawny obszar znajduje się obecnie w granicach gmin Koziegłowy i Kamienica Polska.

</doc>
<doc id="1642963" url="https://pl.wikipedia.org/wiki?curid=1642963" title="Myszków (gmina)">
Myszków (gmina)

Myszków – dawna gmina wiejska, istniejąca w latach 1924-1949 w woj. kieleckim i śląskim. Siedzibą władz gminy była wieś Myszków.
Gminę Myszków utworzono 1 stycznia 1924 roku w powiecie będzińskim w woj. kieleckim z części obszaru gmin Pińczyce (wieś Mijaczów), Włodowice (wieś Pohulanka) i Żarki (wsie Myszków Stary i Myszków Nowy).
1 stycznia 1927 roku gmina weszła w skład nowo utworzonego powiatu zawierciańskiego w tymże województwie.
1 października 1927 do gminy Myszków przyłączono wieś Ciszówkę z gminy Żarki w tymże powiecie.
4 listopada 1933 gminę Myszków podzielono na pięć gromad:
Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego.
Według stanu z 1 kwietnia 1949 gmina podzielona była na pięć gromad: Ciszówka, Mijaczów, Myszków Nowy, Myszków Stary i Pohulanka.
Jako "gmina wiejska" jednostka przestała istnieć z dniem 1 stycznia 1950 roku wraz z nadaniem Myszkowowi praw miejskich i przekształceniem jednostki w gminę miejską.

</doc>
<doc id="1642968" url="https://pl.wikipedia.org/wiki?curid=1642968" title="Kerrea Gilbert">
Kerrea Gilbert

Kerrea Kuche Gilbert (ur. 28 lutego 1987 w Hummersmith, Anglia) – piłkarz grający na pozycji obrońcy.

</doc>
<doc id="1642971" url="https://pl.wikipedia.org/wiki?curid=1642971" title="Bet Uzzi'el">
Bet Uzzi'el



</doc>
<doc id="1642972" url="https://pl.wikipedia.org/wiki?curid=1642972" title="Łagisza (gmina)">
Łagisza (gmina)

Łagisza – dawna gmina wiejska, istniejąca do 1954 roku w woj. kieleckim, śląskim, katowickim i stalinogrodzkim (dzisiejsze woj. śląskie). Siedzibą władz gminy była Łagisza (obecnie dzielnica Będzina).
Gmina Łagisza została utworzona w 1915 roku przez niemieckie władze okupacyjne z części gminy Bobrowniki (Łagisza) i z części zniesionej gminy Gzichów (Preczów, Sarnów).
W okresie międzywojennym, tak jak w czasie wojny, gmina Łagisza należała do powiatu będzińskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem będzińskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 1 stycznia 1950 roku do gminy Łagisza przyłączono część obszaru zniesionej gminy Wojkowice Kościelne.
Zarówno według stanu z 1 stycznia 1946 roku jak i stanu z 1 lipca 1952 roku gmina Łagisza składała się z 9 gromad: Brzękowice, Dąbie, Goląsza, Grodków, Łagisza, Malinowice, Preczów, Psary i Sarnów. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
W 1969 roku Łagisza otrzymała prawa miejskie. Po reaktywowaniu gmin z dniem 1 stycznia 1973 roku gminy Łagisza nie przywrócono; w tym dniu Łagisza została włączona do Będzina.

</doc>
<doc id="1642977" url="https://pl.wikipedia.org/wiki?curid=1642977" title="Zagórze (gmina)">
Zagórze (gmina)

Zagórze (początkowo "Zagórze Olkuskie") – dawna gmina wiejska, istniejąca w dwóch odsłonach, w latach 1867–1874 i 1909–1954. Siedzibą władz gminy było Zagórze (obecnie dzielnica Sosnowca).
Gmina Zagórze Olkuskie powstała w 1867 roku w Królestwie Polskim, gdzie należała do powiatu będzińskiego w guberni piotrkowskiej. do gminy przyłączono pozbawiony praw miejskich Modrzejów. W 1874 gmina Zagórze została zniesiona, a jej obszar połączony ze zniesioną gminą Osad Górniczych oraz Starą Dąbrową z gminy Olkusko-Siewierska, tworząc nową gminę Górniczą.
Gminę Zagórze – o mniejszym obszarze – reaktywowano w 1909, a więc bez terenów które w 1902 utworzyły wschodnią część nowo utworzonego miasta Sosnowca. W 1915 roku, decyzją władz okupacyjnych, gminę Zagórze zmniejszono jeszcze bardziej, wydzielając z niej nową gminę Niwka, natomiast Konstantynów, Środulę i osadę (zdegradowane miasto) Modrzejów włączono do Sosnowca.
W okresie międzywojennym gmina Zagórze należała do powiatu będzińskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem będzińskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie").
Zarówno 1 stycznia 1946 roku, jak i 1 lipca 1952 roku gmina Zagórze składała się z 3 gromad: Józefów, Klimontów i Zagórze. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
W 1954 roku Zagórze i Klimontów otrzymały prawa osiedla, a w 1967 roku prawa miejskie. Po reaktywowaniu gmin 1 stycznia 1973 roku gminy Zagórze nie przywrócono.

</doc>
<doc id="1642978" url="https://pl.wikipedia.org/wiki?curid=1642978" title="Pierre-Etienne Flandin">
Pierre-Etienne Flandin



</doc>
<doc id="1642979" url="https://pl.wikipedia.org/wiki?curid=1642979" title="Pierre Flandin">
Pierre Flandin



</doc>
<doc id="1642980" url="https://pl.wikipedia.org/wiki?curid=1642980" title="Jelü Cz'uc'aj">
Jelü Cz'uc'aj



</doc>
<doc id="1642981" url="https://pl.wikipedia.org/wiki?curid=1642981" title="Grodziec (gmina w powiecie będzińskim)">
Grodziec (gmina w powiecie będzińskim)

Grodziec – dawna gmina wiejska, istniejąca do 1951 roku w woj. kieleckim, śląskim i katowickim (dzisiejsze woj. śląskie). Siedzibą władz gminy była wieś Grodziec (obecnie dzielnica Będzina).
W okresie międzywojennym gmina Grodziec należała do powiatu będzińskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem będzińskim przyłączona do woj. śląskiego (od 6 lipca 1950 roku pod nazwą "woj. katowickie").
Według stanu z 1 stycznia 1946 roku gmina Grodziec nie była podzielona na gromady. Jako "gmina wiejska" jednostka przestała istnieć z dniem 8 sierpnia 1951 roku wraz z nadaniem Grodźcowi praw miejskich i przekształceniem jednostki w gminę miejską.

</doc>
<doc id="1642983" url="https://pl.wikipedia.org/wiki?curid=1642983" title="Grzegorz Jankowicz">
Grzegorz Jankowicz

Grzegorz Jankowicz (ur. 1978) – polski krytyk, filolog, eseista, redaktor i tłumacz, doktor nauk humanistycznych. 
Pracownik Centre for Advanced Studies in the Humanities UJ. Na język polski przekładał teksty m.in. R. Firbanka, A. Manguela, G. Mannixa Flynna, R. Rorty’ego i S. Žižka. Na antenie TVP Kultura był jednym z gospodarzy programu „Czytelnia”, a w programie „Poezjem” prowadził autorski cykl „Nasłuch”. Był redaktorem serii krytycznoliterackiej „Punkt Krytyczny” czasopisma „Studium”. Wykładał m.in. literaturę polską na Uniwersytecie Indiana w Bloomington. W latach 2009-2015 wiceprezes Fundacji Korporacja „Ha!art”. 
Redaktor działu kultura „Tygodnika Powszechnego”. Dyrektor programów literackich Fundacji Tygodnika Powszechnego. Juror Wrocławskiej Nagrody Poetyckiej „Silesius”. Koordynator (wraz z Anną Kałużą) Pracowni Poetyckiej Silesius. Wiceprezes rady programowej CSW Zamek Ujazdowski. Dyrektor programowy Międzynarodowego Festiwalu Literatury im. Josepha Conrada. Pracownik Centrum Studiów Humanistycznych Uniwersytetu Jagiellońskiego. 
Mieszka w Krakowie.
Publikacje.
Książki redagowane i autorskie:
Tłumaczenia:

</doc>
<doc id="1642984" url="https://pl.wikipedia.org/wiki?curid=1642984" title="Choroń (gmina)">
Choroń (gmina)

Choroń (od 1925 "Poraj") – dawna gmina wiejska istniejąca do 1925 roku w woj. kieleckim. Nazwa gminy pochodzi od wsi Choroń, lecz siedzibą władz gminy był Poraj.
Gmina zbiorowa Choroń powstała Królestwa Polskiego, w 1867 roku, i należała do powiatu będzińskiego w guberni piotrkowskiej. 
W czasie I wojny światowej (1915–19) gminę Choroń przecięła granica delimitacyjna pomiędzy niemieckim a austriackim okupantem. Część austriacką (liczącą w 1916 roku 2414 mieszkańców) włączono do nowo utworzonego powiatu dąbrowskiego, zachowując gminę o nazwie Choroń. Ludniejszą część niemiecką (liczącą w 1916 roku 3178 mieszkańców) Niemcy przekształcili w gminę Poraj w powiecie będzińskim. Po wojnie władze polskie ponownie zespoiły rozdzielone gminy i przywróciły jednostce pierwotną nazwę Choroń.
W okresie międzywojennym gmina Choroń należała do powiatu będzińskiego w woj. kieleckim. 18 lutego 1925 roku gmina została zniesiona przez przemianowanie na "gminę Poraj".

</doc>
<doc id="1642985" url="https://pl.wikipedia.org/wiki?curid=1642985" title="Azarya">
Azarya



</doc>
<doc id="1642988" url="https://pl.wikipedia.org/wiki?curid=1642988" title="Bradford-on-Avon">
Bradford-on-Avon

Bradford-on-Avon - miasto i civil parish w Wielkiej Brytanii, w Anglii, w regionie South West England, w hrabstwie Wiltshire. W 2011 roku civil parish liczyła 9402 mieszkańców. Bradford-on-Avon jest wspomniane w Domesday Book (1086) jako "Bradeford".

</doc>
<doc id="1642989" url="https://pl.wikipedia.org/wiki?curid=1642989" title="Runnin’ for the Red Light (I Gotta Life)">
Runnin’ for the Red Light (I Gotta Life)

Runnin’ for the Red Light (I Gotta Life) – trzeci singiel Meat Loafa z albumu „Welcome to the Neighborhood” (1995). Piosenka została napisana przez Harry’ego Vanda, George’a Younga, Patti Russo, Meat Loafa i Sarah Durkee.
Do piosenki tej nie został nakręcony teledysk.

</doc>
<doc id="1642990" url="https://pl.wikipedia.org/wiki?curid=1642990" title="Brading">
Brading

Brading – miasto w Wielkiej Brytanii, w Anglii, na wyspie Wight, w regionie South East England, w hrabstwie Isle of Wight. W 1991 r. miasto to zamieszkiwało 2077 osób.
Początki tej miejscowości datuje się na pierwsze lata naszej ery. Jest to miejscowość zabytkowa, w której można zwiedzić wille rzymską, muzeum figur woskowych, a także ratusz, z upamiętniającym pomnikiem byka, który przypomina stosowaną do 1906 roku praktykę uroczystego torturowania i zabijania tych zwierząt.
Miejscowość ma bardzo dobre bezpośrednie połączenie z miastem Ryde
Oprócz urzędu poczty można tutaj znaleźć trzy puby, dwa bary szybkiej obsługi, a także duży hipermarket.
Brading nie ma bezpośredniego kontaktu z morzem, jednakże do pięknego Sandown jest ok. 5 minut jazdy samochodem.
Dla lubiących spacery, przygotowane są specjalne deptaki wiodące wśród rezerwatu nad terenami bagiennymi.

</doc>
<doc id="1642993" url="https://pl.wikipedia.org/wiki?curid=1642993" title="Entomologischer Verein zu Stettin">
Entomologischer Verein zu Stettin



</doc>
<doc id="1642999" url="https://pl.wikipedia.org/wiki?curid=1642999" title="Bradley Stoke">
Bradley Stoke

Bradley Stoke - miasto i civil parish w Wielkiej Brytanii, w Anglii, w regionie South West England, w hrabstwie Gloucestershire, w dystrykcie (unitary authority) South Gloucestershire. W 2011 roku civil parish liczyła 20 599 mieszkańców.

</doc>
<doc id="1643000" url="https://pl.wikipedia.org/wiki?curid=1643000" title="Not a Dry Eye in the House">
Not a Dry Eye in the House

Not a Dry Eye in the House – drugi singiel Meat Loafa z albumu "Welcome to the Neighborhood" (1995). Piosenka została napisana przez Diane Warren.
Teledysk.
Główny bohater (Meat Loaf) znajduje się w teatrze i spogląda na scenę. W trakcie piosenki wspomina dziewczynę swoich marzeń (młoda gwiazdka filmowa), która w różnych momentach życia łamała mu serce.

</doc>
<doc id="1643005" url="https://pl.wikipedia.org/wiki?curid=1643005" title="Aksamitka">
Aksamitka



</doc>
<doc id="1643008" url="https://pl.wikipedia.org/wiki?curid=1643008" title="Braintree">
Braintree

Braintree - miasto w Wielkiej Brytanii, w Anglii, w regionie East of England, w hrabstwie Essex, w dystrykcie Braintree. W 2001 roku miasto liczyło 42 393 mieszkańców.
Braintree jest wspomniana w Domesday Book (1086) jako "Branchetreu".
W tym mieście ma swą siedzibę klub piłkarski - Braintree Town FC.
Z miasteczka pochodzą członkowie grupy The Prodigy w tym założyciel i główny kompozytor Liam Paris Howlett

</doc>
<doc id="1643010" url="https://pl.wikipedia.org/wiki?curid=1643010" title="Mistrzostwa Polski juniorów w szachach">
Mistrzostwa Polski juniorów w szachach

Mistrzostwa Polski juniorów w szachach – turnieje szachowe mające na celu wyłonienie medalistów mistrzostw Polski w różnych kategoriach wiekowych, reprezentantów kraju na mistrzostwa świata i Europy oraz członków kadry narodowej. 
Po raz pierwszy odbyły się w 1949 r. w Sopocie, z udziałem zawodników w wieku do 20 lat. Mistrzostwa juniorek w tej kategorii wiekowej rozgrywane są od 1967 roku. Aż do 1974 r. kategoria wiekowa do 20 lat była jedyną, w której rozgrywano turnieje mistrzowskie. W tym roku wprowadzono drugą kategorię, do 17 lat. W latach następnych, wraz ze zmianą przepisów Międzynarodowej Federacji Szachowej, liczba grup wiekowych ulegała modyfikacjom, powstawały nowe, a inne (jak grupy do 15, 17 i 19 lat) były likwidowane. Aktualnie w mistrzostwach Polski juniorów obowiązuje siedem grup wiekowych: do 8, 10, 12, 14, 16, 18 i 20 lat. Poza turniejami w szachach klasycznych, w tych kategoriach wiekowych rozgrywane są również mistrzostwa Polski w szachach błyskawicznych i szybkich.
Zdecydowaną większość wszystkich finałów MP juniorów rozegrano systemem szwajcarskim w grupach kilkudziesięcioosobowych, co umożliwia liczny udział młodzieży, a co w prostej linii przekłada się na większe rozpropagowanie szachów (system kołowy wykorzystywany był prawie wyłącznie w turniejach do 20 lat). Zawodnicy kwalifikują się do finałów na podstawie wyników mistrzostw województw i makroregionów, rezultatów uzyskanych w poprzednich mistrzostwach oraz nominacji komisji sportowej Polskiego Związku Szachowego. Wśród zdobywców medali mistrzostw Polski juniorów znajdują się wszyscy najwybitniejsi polscy szachiści, a sukcesy odniesione w turniejach tego cyklu często były pierwszymi w wielu bogatych w osiągnięcia karierach arcymistrzów i arcymistrzyń.

</doc>
<doc id="1643012" url="https://pl.wikipedia.org/wiki?curid=1643012" title="Braintree (Massachusetts)">
Braintree (Massachusetts)

Braintree – miasto w Stanach Zjednoczonych, w stanie Massachusetts, w hrabstwie Norfolk. 
W mieście urodził się John Adams i John Quincy Adams, dwaj prezydenci Stanów Zjednoczonych.

</doc>
<doc id="1643014" url="https://pl.wikipedia.org/wiki?curid=1643014" title="Matka Boska Pięknej Miłości w Bydgoszczy">
Matka Boska Pięknej Miłości w Bydgoszczy



</doc>
<doc id="1643015" url="https://pl.wikipedia.org/wiki?curid=1643015" title="Tamaryszek pięciopręcikowy">
Tamaryszek pięciopręcikowy



</doc>
<doc id="1643019" url="https://pl.wikipedia.org/wiki?curid=1643019" title="Alan Tudyk">
Alan Tudyk

Alan Wray Tudyk (ur. 16 marca 1971 w El Paso) – amerykański aktor, który grał m.in. w filmach: "Zgon na pogrzebie", "", "Kraina wiecznego szczęścia" i "Serenity".
Życiorys.
Urodził się w El Paso w Teksasie jako syn Betty Loyce (z domu Wiley) i Timothy’ego Nicholasa Tudyka. Ma polskie, niemieckie, francuskie i angielskie pochodzenie. Wychował się z siostrą Shannon Deane w Plano w Teksasie, na przedmieściach Dallas, gdzie uczęszczał do Plano Senior High School. Często ubierał się w kowbojski strój na rodzinnych wycieczkach i udawał omdlenia w szkole, aby zwrócić uwagę nauczycieli. Występował na Festiwalu Szekspirowskim w Dallas. Miał krótkie doświadczenie jako komik stand-up z Rubber Chicken Standup Improv Troupe, zanim zrezygnował po tym, jak jeden z widzów zagroził, że go zabije. Studiował aktorstwo w Lon Morris College w Jacksonville, gdzie zdobył nagrodę Academic Excellence Award. Podczas studiów grał Beavera Smitha w letniej produkcji teatralnej "Billy the Kid" we wschodnim Nowym Meksyku. W latach 1993–1996 studiował w Juilliard School.
W 1977 otrzymał nagrodę Clarence Derwent i Theatre World Award za występ w przedstawieniu "Bunny Bunny". Zadebiutował na ekranie w dramacie "35 Miles from Normal" (1997) jako głupkowaty i bezrobotny Trevor. Następnie wystąpił jako Everton w komediodramacie Toma Shadyaca "Patch Adams" (1998) u boku Robina Williamsa. W 1999 trafił na Broadway jako Benny Bennet w komedii "Epic Proportions" z Kristin Chenoweth. W ekranizacji powieści Michaela Chabona "Cudowni chłopcy" ("Wonder Boys", 2000) w reżyserii Curtisa Hansona pojawił się jako Sam Traxler. Przełomem okazała się rola pacjenta czterotygodniowej kuracji uzależnień na odwyku – geja Gerhardta w dramacie "28 dni" (2000) z Sandrą Bullock.
W 2021 przyjął główną rolę doktora Harry’ego Vanderspeigle w serialu stacji Syfy na podstawie komiksu "Resident Alien".
Życie prywatne.
24 września 2016 ożenił się z choreografką Charissą Barton.

</doc>
<doc id="1643020" url="https://pl.wikipedia.org/wiki?curid=1643020" title="Łysa Góra w Limanowej">
Łysa Góra w Limanowej



</doc>
<doc id="1643021" url="https://pl.wikipedia.org/wiki?curid=1643021" title="A New Day Has Come (singel)">
A New Day Has Come (singel)

A New Day Has Come – singel kanadyjskiej piosenkarki Céline Dion, znajdujący się na płycie "A New Day Has Come".

</doc>
<doc id="1643022" url="https://pl.wikipedia.org/wiki?curid=1643022" title="Arthur Russell">
Arthur Russell

Arthur Russell (ur. 13 marca 1886 w Walsall, zm. 23 sierpnia 1972 tamże) – brytyjski lekkoatleta, biegacz długodystansowy, mistrz olimpijski.
Zwyciężał w mistrzostwach Wielkiej Brytanii (AAA) w biegu przeszkodowym w 1904, 1905 i 1906. Na igrzyskach olimpijskich w 1908 w Londynie startował w biegu na 3200 m przez przeszkody. W biegu finałowym prowadził od początku. Na ostatnim okrążeniu walczył najpierw z Amerykaninem Johnem Eisele. Później Brytyjczyk Archie Robertson wyprzedził Eisele’ego, ale Russell zwyciężył z przewagą 2 metrów na mecie.
Rekordy życiowe Russella: bieg na 880 jardów – 2.05,4 (1906); bieg na milę – 4.26,6 (1904).

</doc>
<doc id="1643023" url="https://pl.wikipedia.org/wiki?curid=1643023" title="Serial Attached SCSI">
Serial Attached SCSI

Serial Attached SCSI (SAS) – interfejs komunikacyjny, będący następcą SCSI, używany do podłączania napędów (głównie dysków twardych). Stosowany przede wszystkim w serwerach.
SAS jest częściowo kompatybilny z SATA – dyski SATA prawidłowo współpracują z kontrolerami SAS.
Szczegóły techniczne.
Standard SAS opisuje następujące warstwy modelu OSI (w kolejności od najwyższej):
Standard SAS zawiera następujące protokoły:
W warstwie fizycznej SAS określa rodzaj złączy i poziomy napięcia. Choć nie są one identyczne, charakterystyka fizyczna okablowania SAS i SATA są tak do siebie zbliżone, że prawdopodobnie żadna z technologii nigdy nie będzie wyraźnie szybsza od drugiej.
Złącza.
Złącza SAS są znacznie mniejsze niż SCSI, dzięki czemu umożliwiają podłączanie także małych napędów.

</doc>
<doc id="1643025" url="https://pl.wikipedia.org/wiki?curid=1643025" title="Siegfried Buback">
Siegfried Buback

Siegfried Buback (ur. 3 stycznia 1920 w Wilsdruff, zm. 7 kwietnia 1977 w Karlsruhe) – niemiecki prawnik, prokurator generalny, zamordowany przez radykalnie lewicowych terrorystów z RAF.
Życiorys.
Studiował prawo w Lipsku. W 1940 złożył wniosek o przyjęcie go do partii nazistowskiej, w tymże roku pozytywnie rozpatrzony. W 1941, w wieku 21 lat, zdał pierwszy egzamin prawniczy. W czasie II wojny światowej służył w Wehrmachcie. W 1947 wrócił z niewoli i w 1950 zdał drugi państwowy egzamin. Karierę prawniczą rozpoczął w 1950, jako asesor w Dolnej Saksonii. W 1953 został prokuratorem. Sukcesywnie awansował i w 1974 został prokuratorem generalnym. Odpowiedzialny był między innymi za ściganie terrorystów z RAF.
Został przez nich zastrzelony 7 kwietnia 1977, w samochodzie służbowym. Wraz z nim zginął kierowca Wolfgang Göbel. Siedzący obok prokurator Georg Wurster zmarł wskutek odniesionych ran.
Mimo wytypowania i skazania potencjalnych sprawców, nie udało się ustalić kto dokładnie zastrzelił Bubacka. W kręgu podejrzanych znaleźli się: Christian Klar, Knut Folkerts, Brigitte Mohnhaupt, Günter Sonnenberg i Stefan Wisniewski.

</doc>
<doc id="1643026" url="https://pl.wikipedia.org/wiki?curid=1643026" title="Mistrzostwa Świata w Biegach Przełajowych 1984">
Mistrzostwa Świata w Biegach Przełajowych 1984

12. Mistrzostwa Świata w Biegach Przełajowych - zawody lekkoatletyczne, które odbyły się 25 marca 1984 roku w East Rutherford, w Stanach Zjednoczonych.

</doc>
<doc id="1643027" url="https://pl.wikipedia.org/wiki?curid=1643027" title="Warren Hastings">
Warren Hastings

Warren Hastings (ur. 6 grudnia 1732 w Churchill, zm. 22 sierpnia 1818 w Daylesford) – angielski gubernator Indii Wschodnich.
W 1750 rozpoczął pracę w Kompanii Wschodnioindyjskiej w Bengalu. Od 1756 służył pod dowództwem Roberta Clive. W latach 1761–1764 był członkiem rady w Kalkucie.
Po powrocie do Anglii utracił majątek, więc zaciągnął się ponownie na służbę w Kompanii. W 1769 został członkiem rządu w Madrasie. W 1772 gubernatorem Bengalu a w 1773 pierwszym gubernatorem Indii Wschodnich. Rozbudował władzę Kompanii, zreformował administrację i podwyższył dochody Kompanii z trzech do pięciu milionów funtów szterlingów. Kompania przejęła kontrolę nad Indiami, a Kalkuta stała się centrum administracyjnym kraju.
Hastings popadł jednak w konflikt z rządem angielskim, który dążył do ograniczenia władzy Kompanii. Po odejściu z rządu Lorda North, został odwołany i oskarżony przez Edmunda Burke o malwersacje finansowe i nadużycia w stosunku do miejscowej ludności. Proces rozpoczął się 13 lutego 1788. Hastings został uwolniony w kwietniu 1795, stracił jednak majątek. Od tamtej pory żył w odosobnieniu. Jednak w maju 1814 został powołany przez księcia regenta do Rady Prywatnej. Zmarł w wieku 86 lat.

</doc>
<doc id="1643028" url="https://pl.wikipedia.org/wiki?curid=1643028" title="Bridgnorth">
Bridgnorth

Bridgnorth - miasto i civil parish w Wielkiej Brytanii, w Anglii, w regionie West Midlands, w hrabstwie Shropshire, w dystrykcie (unitary authority) Shropshire. W 2011 roku civil parish liczyła 12 079 mieszkańców.
W tym mieście ma swą siedzibę klub piłkarski - Bridgnorth Town F.C.

</doc>
<doc id="1643030" url="https://pl.wikipedia.org/wiki?curid=1643030" title="I’d Lie for You (And That’s the Truth)">
I’d Lie for You (And That’s the Truth)

I’d Lie for You (And That’s the Truth) – ballada rockowa wydana jako pierwszy singiel Meat Loafa z albumu "Welcome to the Neighborhood" (1995). Piosenka została napisana przez Diane Warren.
Teledysk.
Jest on drugą częścią "I’d Do Anything for Love (But I Won’t Do That)" (nawiązanie w początkowej scenie pogoni helikoptera za motocyklem), a głównym motywem jest chęć ratowania ukochanej z rąk groźnego dyktatora (aktor Xander Berkeley). Próby pomocy przez głównego bohatera (Meat Loaf) nie udają się, gdyż kobietę w ostatniej chwili ratuje poszukiwacz przygód (Brett Cullen) a’la Indiana Jones, a ona zdradza bohatera z tym poszukiwaczem. Na końcu archeolog wybiera jednak pieniądze, a kobieta wpada wtedy wreszcie w ramiona swego prawdziwego ukochanego.

</doc>
<doc id="1643033" url="https://pl.wikipedia.org/wiki?curid=1643033" title="Bridlington">
Bridlington

Bridlington – miasto i "civil parish" w północno-wschodniej Anglii (Wielka Brytania), w hrabstwie ceremonialnym East Riding of Yorkshire, w dystrykcie ("unitary authority") East Riding of Yorkshire, położone nad Morzem Północnym, na południowy zachód od przylądka Flamborough Head. W 2001 r. miasto to zamieszkiwało 33 589 osób. W 2011 roku civil parish liczyła 35 369 mieszkańców. Bridlington zostało wspomniane w Domesday Book (1086) jako "Bredinton"/"Bretlinton".

</doc>
<doc id="1643037" url="https://pl.wikipedia.org/wiki?curid=1643037" title="Cordillera del Paine">
Cordillera del Paine

Cordillera del Paine – mała grupa górska w regionie Magallanes, w chilijskiej części Patagonii. Leży 400 km na północ od Punta Arenas, a 2500 km na południe od Santiago. Tereny te należą do Parku Narodowego Torres del Paine.
Najwyższym szczytem jest Cerro Paine Grande. Jego wysokość, w zależności od źródła podawana jest między 3050 m a 2750 m. Ostatnie badania sugerują, że rzeczywista wysokość szczytu jest bliższa tej niższej wartości. Częścią tej grupy są trzy "Wieże Paine" należące do masywu Torres del Paine.

</doc>
<doc id="1643043" url="https://pl.wikipedia.org/wiki?curid=1643043" title="Brierley Hill">
Brierley Hill

Brierley Hill – miasto w Wielkiej Brytanii, w Anglii, w regionie West Midlands, w hrabstwie West Midlands, w dystrykcie Dudley. W 2011 roku miasto liczyło 13 935 mieszkańców.
W mieście rozwinął się przemysł spożywczy, metalowy, szklany oraz ceramiczny.

</doc>
<doc id="1643045" url="https://pl.wikipedia.org/wiki?curid=1643045" title="Mistrzostwa Polski juniorów do lat 18 w szachach">
Mistrzostwa Polski juniorów do lat 18 w szachach

Mistrzostwa Polski juniorów do lat 18 w szachach – turnieje szachowe mające na celu wyłonienie medalistów mistrzostw Polski juniorów w kategorii do 18 lat. W latach 1974–1985 (juniorki od 1976 r.) rozgrywane były w grupie wiekowej do lat 17 (oficjalna nazwa: mistrzostwa Polski juniorów młodszych), następnie w latach 1986–1990 nie rozgrywane (mistrzami Polski juniorów młodszych byli wówczas zwycięzcy grup do 15 lat), a od 1991 r. odbywają się w obecnej formule, z udziałem zawodniczek i zawodników nie starszych niż 18 lat (licząc według rocznika urodzenia). Wszystkie turnieje w tych kategoriach rozegrane były systemem szwajcarskim.

</doc>
<doc id="1643047" url="https://pl.wikipedia.org/wiki?curid=1643047" title="Karl Maramorosch">
Karl Maramorosch

Karl Maramorosch (ur. 16 stycznia 1915 w Wiedniu, zm. 9 maja 2016 w Warszawie) – amerykański wirusolog, entomolog i fitopatolog.
Życiorys.
Wzrastał w Kołomyi, gdzie ukończył szkołę powszechną i gimnazjum im. Kazimierza Jagiellończyka. Od siódmego roku życia przez 12 lat uczył się gry na fortepianie, uzyskując w 1934 średnie wykształcenie muzyczne w konserwatorium im. Stanisława Moniuszki w Stanisławowie. W 1938 ukończył z tytułem inżyniera studia wyższe na SGGW w Warszawie.
Wirusologią zainteresował się w wieku 13 lat, zainspirowany osiągnięciami prof. Rudolfa Weigla, u którego studiował na Uniwersytecie Lwowskim jego starszy brat. W 1939, po niemieckiej inwazji na Polskę, wraz z żoną Ireną (z domu Ludwinowską) przedostał się do Rumunii, gdzie w obozie dla internowanych spędził kolejne 4 lata.
Po zajęciu Rumunii przez Armię Czerwoną kontynuował studia na politechnice w Bukareszcie, wybierając fitopatologię jako główny kierunek studiów. W 1947 wyemigrował do Stanów Zjednoczonych, gdzie w 1949 uzyskał stopień doktora na Uniwersytecie Columbia w Nowym Jorku. Jego kariera naukowa zaczęła się w 1947 w brooklyńskim ogrodzie botanicznym, następnie przez 12 lat pracy w Uniwersytecie Rockefellera w Nowym Jorku. Zmodyfikował nowatorską procedurę Weigla – sztucznego zarażania wszy odzieżowych – w celu mikro-injekcji owadów.
Kariera naukowa.
Hodowla tkanek i komórek bezkręgowców.
Był pierwszym naukowcem, który w 1956 zastosował hodowlę tkanek i komórek owadów do hodowli wirusów zwierzęcych i zarazków roślinnych. Jego badania stały się podstawą obecnych biotechnologicznych zastosowań hodowli komórek owadów w medycynie, farmakologii i rolnictwie.
Dalsze badania naukowe.
W 1960 Maramorosch pracował przez 6 miesięcy na Filipinach, badając groźną chorobę Kadang-Kadang, która zniszczyła ponad 30 milionów palm kokosowych. Od 1961 do 1973 był dyrektorem programu wirusologii w Boyce Thompson Institute w Yonkers k. Nowego Jorku. Zgromadził tam współpracowników z Ameryki, Europy, Azji i Australii, z którymi za pomocą mikroskopii elektronowej charakteryzował nowe wirusy i inne zarazki owadów i roślin. W 1974 przyjął zaproszenie do objęcia stanowiska profesora ("tenured Distinguished Professor") w Uniwersytecie Stanowym Rutgers (stan New Jersey), w Instytucie Mikrobiologii im. Waksmana. Kontynuował tam badania w dziedzinie wirusologii i hodowli komórek owadów.
Jego zainteresowania obejmowały biotechnologię, wirusologię porównawczą, hodowlę tkanek owadów i innych bezkręgowców, badania nowo powstających chorób zwierząt i roślin, parazytologię oraz współpracę naukową.
Nagrody i odznaczenia.
W 1980 został odznaczony najwyższą międzynarodową nagrodą w rolnictwie Wolf Prize in Agriculture za naukowe osiągnięcia w dziedzinie wirusologii, entomologii i fitopatologii. Wśród wielu innych odznaczeń otrzymał w 1981 nagrodę Fundacji Jurzykowskiego, odznaczenie Amerykańskiego Instytutu Biologicznych Nauk (AIBS, 1983) i dwukrotnie profesurę Fulbrighta. Jako wykładowca lub uczestnik kongresów naukowych był m.in. w Argentynie, Armenii, Chinach, Kostaryce, Egipcie, Holandii, Hondurasie, Indiach, Izraelu, Japonii, Jugosławii, Kanadzie, Kenii, Meksyku, Nigerii, Polsce, Rosji, Sri Lance, Szwecji, Uzbekistanie i Wenezueli.
Dnia 24 października 2014 r. w Auli Kryształowej SGGW odbyła się uroczystość nadania tytułu "doktora honoris causa" profesorowi Maramoroschowi. Otrzymał ten tytuł na wniosek Wydziałów: Rolnictwa i Biologii oraz Medycyny Weterynaryjnej Szkoły Głównej Gospodarstwa Wiejskiego w Warszawie.
Publikacje.
W ciągu ponad 60-letniej kariery naukowej opublikował ponad 800 artykułów naukowych i 100 książek, między innymi:

</doc>
<doc id="1643051" url="https://pl.wikipedia.org/wiki?curid=1643051" title="Brightlingsea">
Brightlingsea

Brightlingsea – miasto portowe i civil parish w Wielkiej Brytanii, w Anglii, w regionie East of England, w hrabstwie Essex, w dystrykcie Tendring. W 2011 roku civil parish liczyła 8076 mieszkańców. Brightlingsea jest wspomniana w Domesday Book (1086) jako "Brictricseia"/"Brictesceseia".

</doc>
<doc id="1643054" url="https://pl.wikipedia.org/wiki?curid=1643054" title="Nano Rużin">
Nano Rużin

Nano Rużin (lub "Ružin", cyryl. Нано Ружин, ur. 31 lipca 1952 w Skopju) – macedoński polityk, nauczyciel akademicki, kandydat w wyborach prezydenckich w 2009 z ramienia Partii Liberalno-Demokratycznej.
Nano Rużin ukończył nauki polityczne na Uniwersytecie w Belgradzie w 1975 roku. W 1982 roku obronił doktorat z nauk politycznych na Uniwersytecie w Zagrzebiu. W tym czasie odbył też roczne stypendium na Sorbonie. W 1987 roku rozpoczął pracę na Uniwersytecie w Skopju.
Dwukrotnie w latach 1994 i 1998 zdobył mandat parlamentarny i przez dwie kadencje był członkiem Sobrania. W 2001 roku prezydent Boris Trajkowski mianował go ambasadorem Macedonii przy NATO. Pełnił tę funkcję do 2008 roku. Bezskutecznie kandydował z ramienia Partii Liberalno-Demokratycznej w wyborach prezydenckich w 2009 roku.

</doc>
<doc id="1643059" url="https://pl.wikipedia.org/wiki?curid=1643059" title="Karabin Accuracy International AS50">
Karabin Accuracy International AS50

AS50 – samopowtarzalny wielkokalibrowy karabin wyborowy produkowany w Wielkiej Brytanii oparty na zasadzie odprowadzenia części gazów prochowych przez boczny otwór w lufie. Obudowa AS50 jest wykonana ze stali wysokiej jakości. Karabin posiada lufę samonośną ze stali nierdzewnej z wysokoefektywnym hamulcem wylotowym, który sprawia, że odrzut jest mniejszy niż w karabinie AW50. Na górze oraz po bokach karabinu umieszczone są szyny Picatinny pozwalające na montaż dowolnej optyki i osprzętu. AS50 może zostać rozłożony w czasie krótszym niż trzy minuty. Karabin jest zasilany z jednorzędowych magazynków o pojemności 5 nabojów.

</doc>
<doc id="1643061" url="https://pl.wikipedia.org/wiki?curid=1643061" title="Broadstairs">
Broadstairs

Broadstairs – miasto nadmorskie w Wielkiej Brytanii, w Anglii, w regionie South East England, w hrabstwie Kent. W 2001 roku miasto liczyło 22 712 mieszkańców. Posiada kilka plaż oraz muzeum im. Karola Dickensa, który mieszkał i pisał w mieście.
W mieście znajduje się stacja kolejowa Broadstairs, a na północ od niego latarnia morska North Foreland.

</doc>
<doc id="1643066" url="https://pl.wikipedia.org/wiki?curid=1643066" title="Królewska Kaplica pw. Świętego Piotra w Okowach">
Królewska Kaplica pw. Świętego Piotra w Okowach

Królewska Kaplica pw. Świętego Piotra w Okowach (ang.: The Chapel Royal of St. Peter ad Vincula) – wzniesiony ok. r. 1000 kościółek, obecnie objęty terenem zamku Tower of London, miejsce pochówku wielu sławnych osobistości ściętych za panowania Henryka VIII, Edwarda VI, Marii I i Elżbiety I. 
Zarys historii.
Wzniesiony jeszcze za czasów królów anglosaskich kościółek został przebudowany w latach 1519-1520 na zamówienie króla Henryka VIII jako anglikański kościół parafialny dla mieszkańców zamku Tower (urzędników królewskich i żołnierzy z kompanii Yeomen Warders oraz ich rodzin). Początkowo znajdował się poza murami Tower i został włączony w teren zamkowy za rozbudowy zamku w czasach panowania króla Henryka III. Znajduje się jako tzw. "Royal peculiar" pod bezpośrednią jurysdykcją aktualnie panującego monarchy brytyjskiego.
Nazwa nawiązuje do epizodu z życia św. Piotra, więzionego w kajdanach w Jerozolimie przez króla Judei Heroda.
Nieopodal kościółka znajduje się miejsce kaźni wielu znanych osób, zdekapitowanych lub więzionych w zamku Tower za czasów dynastii Tudorów. Zwłoki ich chowano w jego podziemiach. Należą do nich m.in.:
Przy restauracji kościółka w roku 1876 odnaleziono i zidentyfikowano szczątki Anny Boleyn i Katarzyny Howard i pochowano je w osobnej, opatrzonej okazałym epitafium krypcie przed głównym ołtarzem. Na zachodniej ścianie kościółka umieszczono tablicę z nazwiskami znanych osobistości pochowanych tam między 1534 i 1747.

</doc>
<doc id="1643070" url="https://pl.wikipedia.org/wiki?curid=1643070" title="Estoński Kościół Prawosławny">
Estoński Kościół Prawosławny

Estoński Kościół Prawosławny Patriarchatu Moskiewskiego – samorządny Kościół prawosławny pozostający w jurysdykcji Patriarchatu Moskiewskiego. Na terenie Estonii Estoński Kościół Prawosławny działa równolegle z Estońskim Apostolskim Kościołem Prawosławnym, podległym Patriarchatowi Konstantynopolitańskiemu. Liczbę wiernych Estońskiego Kościoła Prawosławnego szacuje się na 150 tys. osób.
Tradycyjnie wyznaniem dominującym w Estonii był protestantyzm (luteranizm), podczas gdy prawosławie pozostaje wyznaniem rosyjskiej mniejszości w tym kraju. Wyniki ostatniego spisu powszechnego wykazały jednak, że właśnie prawosławie, wobec laicyzacji społeczeństwa, znacznie bardziej posuniętej wśród Estończyków niż Rosjan, stało się największym liczebnie wyznaniem w państwie.
Struktura Kościoła.
Zwierzchnikiem Kościoła jest metropolita Tallinna i całej Estonii Eugeniusz (Rieszetnikow). Drugą eparchią Kościoła, narewską (wydzieloną w 2011 z eparchii tallińskiej), kieruje biskup Łazarz (Gurkin). Na terenie Estonii znajduje się 37 parafii i 1 żeński klasztor, Piuchticki Monaster Zaśnięcia Matki Bożej (od 1990 stauropigialny; podlega bezpośrednio patriarsze moskiewskiemu i całej Rusi).
Historia.
Chrześcijaństwo w obrządku wschodnim na terenie dzisiejszej Estonii pojawiło się za sprawą misjonarzy z Nowogrodu i Pskowa w X–XII w. W 1030 wzmiankowana jest społeczność chrześcijan obrządku wschodniego w dzisiejszym Tartu. Wpływy prawosławia zostały ostatecznie zredukowane w XIII wieku po ekspansji zakonu kawalerów mieczowych. W XVII i XVIII w. na teren Estonii uciekło wielu staroobrzędowców. Gwałtowny przyrost ilości prawosławnych nastąpił po aneksji ziem estońskich do Imperium Rosyjskiego. Obszar ten od 1850 należał do eparchii ryskiej.
Status Kościoła samorządnego został nadany Estońskiemu Kościołowi Prawosławnemu przez patriarchę Tichona w 1920. Pierwszym jego zwierzchnikiem został metropolita Aleksander (Paulus). W 1923 Estoński Kościół Prawosławny, nie bez nacisków ze strony władz państwowych, wystąpił o przejście pod jurysdykcję patriarchy Konstantynopola, czego Rosyjska Cerkiew Prawosławna nie uznała. W 1939 Estoński Kościół Prawosławny posiadał 159 działających parafii, jedno seminarium duchowne oraz trzy monastery.
Po włączeniu Estonii do ZSRR władze państwowe zaczęły utrudniać działalność Kościoła, podobnie jak wszystkich związków wyznaniowych. Część wiernych, na czele z metropolitą Aleksandrem, zdecydowała się na emigrację i powołanie zagranicznego egzarchatu podległego patriarsze Konstantynopola. Struktury kościelne pozostałe w Estonii zostały ponownie włączone do Rosyjskiego Kościoła Prawosławnego.
Po upadku ZSRR część duchowieństwa prawosławnego w Estonii postanowiła wrócić pod jurysdykcję patriarchy Konstantynopola, część była temu przeciwna. W ten sposób na terenie kraju działają dwa Kościoły prawosławne: Estoński Kościół Prawosławny Patriarchatu Moskiewskiego oraz Estoński Apostolski Kościół Prawosławny. Obydwie struktury nie utrzymywały ze sobą kontaktów, a konflikt między nimi doprowadził do pogorszenia relacji między Rosyjskim Kościołem Prawosławnym a Patriarchatem Konstantynopolitańskim. W 2010 obydwa Kościoły estońskie zadeklarowały jednak chęć wznowienia kontaktów.

</doc>
<doc id="1643073" url="https://pl.wikipedia.org/wiki?curid=1643073" title="Las Lindego">
Las Lindego

Las Lindego, zwyczajowo Lasek Lindego – niewielki las na terenie Warszawy o powierzchni ok. 20,34 ha. Otoczony ulicami Lindego, Marymoncką (oddziela go od Lasu Bielańskiego), Twardowską, budynkami MSW przy Barcickiej i ulicą Kasprowicza.
Opis.
Pierwotnie był to park założony w okresie międzywojennym. Nazwa pochodzi od pobliskiej ulicy, która z kolei została tak nazwana na cześć polskiego językoznawcy Samuela Lindego.
W czasie okupacji niemieckiej większość drzew została wycięta na opał. Drzewostan odtworzono po 1945 roku.
Na terenie lasu znajduje się kilkumetrowy wał, będący pozostałością strzelnicy Bielańskiego Pola Wojennego (poligonu armii rosyjskiej z XIX wieku) oraz ruiny starej kotłowni Szpitala Bielańskiego. 
Przez teren lasku przepływa okresowo Potok Bielański.

</doc>
<doc id="1643076" url="https://pl.wikipedia.org/wiki?curid=1643076" title="Monte Darwin">
Monte Darwin

Monte Darwin – najwyższy szczyt Ziemi Ognistej. Na wspinaczkę najlepiej wybrać grudzień, styczeń, luty lub marzec. Pierwszego wejścia w 1961 r. dokonali Eric Shipton, E. Garcia, F. Vivanco i C. Marangunic.
Nazwę nadał górze kapitan statku HMS Beagle – Robert FitzRoy, by uczcić 25 urodziny Darwina dnia 12 lutego 1834 r.

</doc>
<doc id="1643077" url="https://pl.wikipedia.org/wiki?curid=1643077" title="Dynastia mandżurska">
Dynastia mandżurska



</doc>
<doc id="1643078" url="https://pl.wikipedia.org/wiki?curid=1643078" title="Wielki Bytyń (rezerwat przyrody)">
Wielki Bytyń (rezerwat przyrody)

Rezerwat przyrody „Wielki Bytyń” – krajobrazowy rezerwat przyrody w województwie zachodniopomorskim, w powiecie wałeckim, w gminach Mirosławiec, Tuczno i Wałcz, 11 km na zachód od Wałcza.
Obszarowo największy rezerwat przyrody w województwie zachodniopomorskim. Został utworzony na mocy zarządzenia Ministra Ochrony Środowiska i Zasobów Naturalnych z dnia 11 maja 1989, na powierzchni 1826,55 ha. Rozporządzeniem Nr 4/2007 Wojewody Zachodniopomorskiego z dnia 12 stycznia 2007 powiększono go do 1943,45 ha. Obecnie podawana wielkość rezerwatu to 1940,57 ha.
Celem ochrony rezerwatu, według obowiązującego aktu prawnego, jest „zachowanie naturalnej różnorodności biologicznej, zarówno gatunkowej, jak i biocenotycznej, a także naturalnego zróżnicowania krajobrazu rynny jeziora Wielki Bytyń z zatokami, jeziora Betyń Mały, jeziora Bobkowego i Głębokiego oraz otaczających je wysoczyzn morenowych”.
Jezioro Bytyń Wielki położone jest w głębokiej rynnie o urozmaiconej linii brzegowej ze stromymi, urwistymi skarpami o wysokości do 30 m. W dolinach licznych strumieni bagna i torfowiska. Lasy zajmują powierzchnię około 897 ha, w znacznej przewadze tworzą zespoły borów sosnowych i mieszanych z fragmentami buczyn i grądów. Wśród licznych gatunków roślin chronionych osobliwością jest reliktowa wełnianeczka alpejska ("Baeothryon alpinum") i niezwykle rzadkie mchy, a także rosiczka okrągłolistna ("Drosera rotundifolia"), bagno zwyczajne ("Ledum palustre"), czy też grzybienie białe ("Nymphaea alba").
Z bogatego świata zwierząt występuje tu m.in. gatunek pijawek znany w Europie tylko z kilku stanowisk, oraz ponad 100 gatunków ptaków, w tym 23 gatunki wymienione w załącznikach do Dyrektywy ptasiej 2009/147/WE: nur czarnoszyi, bąk, bocian czarny, bocian biały, łabędź czarnodzioby, trzmielojad, kania czarna, kania ruda, bielik, błotniak stawowy, błotniak łąkowy, żuraw zwyczajny, orlik krzykliwy, rybitwa rzeczna, rybitwa czarna, puchacz, zimorodek, dzięcioł czarny, dzięcioł średni, lerka, muchołówka mała, gąsiorek. Po zachodniej stronie rezerwatu żyje na wolności liczne stado (kilkadziesiąt osobników) żubra ("Bison bonasus"), sprowadzonego w okoliczne lasy w 1980.
Leży w granicach Obszaru Chronionego Krajobrazu Pojezierze Wałeckie i Dolina Gwdy oraz trzech obszarów sieci Natura 2000: siedliskowych „Jezioro Wielki Bytyń” PLH320011 i „Mirosławiec” PLH320045 oraz ptasiego „Puszcza nad Gwdą” PLB300012.
Rezerwat znajduje się na terenie nadleśnictw Mirosławiec, Wałcz i Tuczno. Nadzór nad rezerwatem sprawuje Regionalny Konserwator Przyrody w Szczecinie. Rezerwat nie ma zatwierdzonego planu ochrony, obowiązują w nim jednak zadania ochronne, na mocy których obszar rezerwatu objęty jest ochroną ścisłą, czynną i krajobrazową.
Jest możliwość objechania rowerem j. Bytyń Wielki. Szlak zielony i czarny.

</doc>
<doc id="1643080" url="https://pl.wikipedia.org/wiki?curid=1643080" title="Herb Łabiszyna">
Herb Łabiszyna

Herb Łabiszyna – jeden z symboli miasta Łabiszyn i gminy Łabiszyn w postaci herbu uchwalony 28 marca 2012 (uchwała rady miejskiej nr XIII/120/12).
Wygląd i symbolika.
Herb przedstawia srebrną, prawą, otwartą dłoń w słup, widzianą od strony wewnętrznej, umieszczoną w błękitnym polu.
Historia.
Dokładna historia herbu Łabiszyna nie jest znana. Wiadomo jednak, że w roku 1595 został uzupełniony o dwie białe róże umieszczone po obu stronach prawicy. Symbolizowały one dwie społeczności – z zamku na przedmieściu oraz ze starego grodu. Natomiast kolce róż to oznaka ich wzajemnej wrogości, wynikającej z konkurencji o władzę. W latach późniejszych róże zamieniono na dwie koniczynki, jako symbol miasta rolniczego. W Łabiszynie było 1000 rolników i rzemieślników, wśród których wyróżniała się dobrze zorganizowana grupa zamożnych bartników. Na niebieskim tle umieszczona była prawica rycerska z palcami ułożonymi do przysięgi, po obu stronach widniały zielone, czterolistne koniczynki. Herb symbolizował honor, prawość i sprawiedliwość oraz dbałość władz miasta o jego mieszkańców. 
8 marca 1990 roku władze miasta uchwaliły przywrócenie herbu nawiązującego do jego wyglądu na pieczęci miejskiej z XIV wieku. Na błękitnym polu umieszczono „prawe opancerzone przedramię, z dłonią w geście błogosławieństwa, między dwiema czterolistnymi, zielonymi koniczynami”. Jednak Ministerstwo Spraw Wewnętrznych i Administracji stwierdziło niezgodność dotychczasowego herbu Łabiszyna z zasadami heraldyki, weksylologii i miejscową tradycją historyczną, co w 2007 roku potwierdziła działająca przy ministerstwie Komisja Heraldyczna. Zgodnie z jej opinią w herbie powinna być umieszczona prawa dłoń otwarta, co miało być świadectwem posiadania kiedyś przez miasto Łabiszyn tzw. prawo miecza. Opracowano nowy wzór herbu. Na błękitnym polu jest umieszczona srebrna, otwarta prawa dłoń. 9 lutego 2012 uzyskał pozytywną opinię Komisji Heraldycznej, a 28 marca rada miejska jednogłośnie zatwierdziła nowy herb.

</doc>
<doc id="1643082" url="https://pl.wikipedia.org/wiki?curid=1643082" title="Formuły handlowe">
Formuły handlowe

Formuły handlowe – typowe stosowane w praktyce zestawienie praw i obowiązków umownych stron kontraktowych, przybierające formę skróconych określeń. Początkowo miały charakter uzansów handlowych co prowadziło do różnych interpretacji w różnych krajach. Stało się to przyczyną ujednoznacznienia wykładni i zwyczajów. Wyrazem dążeń było opracowanie międzynarodowych reguł interpretacji terminów handlowych Incoterms, które mają tylko dobrowolny charakter.

</doc>
<doc id="1643086" url="https://pl.wikipedia.org/wiki?curid=1643086" title="Hamulec fiskalny">
Hamulec fiskalny

Hamulec fiskalny – termin odnoszący się do systemu podatkowego, charakteryzującego się nieproporcjonalną progresją podatkową, powodującą wymierzenie wyższego podatku oraz nieopłacalność uzyskiwania wyższych dochodów, przez co powstrzymuje działalność gospodarczą.

</doc>
<doc id="1643087" url="https://pl.wikipedia.org/wiki?curid=1643087" title="Wybory samorządowe w Macedonii w 2009 roku">
Wybory samorządowe w Macedonii w 2009 roku

Wybory samorządowe w Macedonii odbyły się 22 marca 2009 wraz z pierwszą turą wyborów prezydenckich. Macedończycy wybierali skład 84 rad miejskich i burmistrzów.
Lokale wyborcze były czynne od 7:00 do 19:00. Obfite opady śniegu spowodowały, że 134 z 3 tysięcy lokali wyborczych nie zostało otwartych. W miejscach tych zarejestrowanych było 12,5 tysięcy wyborców, czyli mniej niż 1% uprawnionych do głosowania. Głosowanie zostanie tam powtórzone w ciągu dwóch tygodni. Uprawnionych do głosowania było 1,8 mln ludzi. Wyborom przyglądało się prawie 7 tysięcy krajowych i około 500 zagranicznych obserwatorów, w tym obserwatorzy z OBWE. Wybory odbywały się w warunkach zaostrzonych środków bezpieczeństwa. Władze nie chciały dopuścić do powtórzenia sytuacji, jaka miała miejsce podczas wyborów parlamentarnych w 2008, kiedy to w wielu punktach kraju doszło do starć między rywalizującymi partiami albańskimi.

</doc>
<doc id="1643090" url="https://pl.wikipedia.org/wiki?curid=1643090" title="Volcan Hudson">
Volcan Hudson

Volcan Hudson (hiszp. Cerro Hudson) to stratowulkan w południowej części Chile. Miała tu miejsce jedna z największych erupcji XX wieku. Góra przykryta jest lodowcem. Na szczycie znajduje się kaldera po dawnej erupcji.
W ostatnich latach miały miejsce dwie erupcje, w 1971 i 1991 r. Ta ostatnia była zdecydowanie silniejsza od poprzedniej. Spowodowała ona wyrzucenie materiału o objętości ok. 6 km3. Część lodowca stopiła się, co spowodowało lawiny błotne. Ze względu na położenie wulkanu nie było ofiar. Popiół spadł na Chile, Argentynę, i Falklandy.
Oprócz tego erupcja uwolniła dużą ilość gazów, które w połączeniu z pozostałościami po jeszcze większej erupcji Pinatubo, przyczyniły się do powiększenia dziury ozonowej w 1992 i 1993 r.

</doc>
<doc id="1643092" url="https://pl.wikipedia.org/wiki?curid=1643092" title="Estoński Apostolski Kościół Prawosławny">
Estoński Apostolski Kościół Prawosławny

Estoński Apostolski Kościół Prawosławny (est. "Eesti Apostlik-Õigeusu Kirik") – autonomiczny Kościół prawosławny podlegający jurysdykcji patriarchy Konstantynopola.
Historia.
W 1923 przedstawiciele Estońskiego Samorządnego Kościoła Prawosławnego Patriarchatu Moskiewskiego wystąpili, nie bez nacisku ze strony władz państwowych, o przejście pod jurysdykcję patriarchy Konstantynopola i o przyznanie autokefalii. Tomos patriarchy z 7 lipca 1923 przyznawał jedynie autonomię, kroku tego nie uznał Rosyjski Kościół Prawosławny. Nowa struktura kościelna otrzymała nazwę Prawosławnej Metropolii Estońskiej, podzielonej na eparchie tallińską i narewską. Od 1935 w użyciu jest nazwa Estoński Apostolski Kościół Prawosławny. W 1939 prawosławni stanowili 17,5% ogółu społeczeństwa, posiadali 156 parafii, 2 czynne klasztory, a łączna liczba wiernych kształtowała się w granicach 210 tys.
Po przyłączeniu Estonii do ZSRR podjęty został szereg kroków wymierzonych w Estoński Apostolski Kościół Prawosławny: zamknięty został wydział teologiczny uniwersytetu tallińskiego oraz jedyne seminarium duchowne. 23 września 1940 synod Kościoła został zmuszony do zwrócenia się do Patriarchatu Moskiewskiego o ponowne przyjęcie, z zachowaniem statusu cerkwi samorządnej i bez zmian wśród hierarchii. 31 maja 1941 patriarcha Moskwy ogłosił powrót Estońskiego Apostolskiego Kościoła Prawosławnego do Rosyjskiej Cerkwi Prawosławnej. Decyzja ta, potwierdzona w 1945, spotkała się ze sprzeciwem części wiernych oraz metropolity Aleksandra, którzy emigrowali z kraju.
Po upadku ZSRR 54 parafie należące do tej pory do Estońskiego Kościoła Prawosławnego wyraziły wolę przyłączenia się do emigracyjnych struktur podległych patriarsze Konstantynopola. 22 lutego 1996 patriarszy tomos podtrzymał decyzję z 1923 o przyjęciu prawosławnych Estonii pod swoją jurysdykcję. Tymczasowym zwierzchnikiem Estońskiego Apostolskiego Kościoła Prawosławnego został metropolita Finlandii. Decyzja ta spotkała się ze zdecydowanym sprzeciwem Rosyjskiego Kościoła Prawosławnego. W 2010 obydwa Kościoły zadeklarowały jednak chęć wznowienia kontaktów.
Prawosławie w Estonii – sytuacja obecna.
Na terenie Estonii Estoński Apostolski Kościół Prawosławny działa równolegle z Estońskim Kościołem Prawosławnym Patriarchatu Moskiewskiego. Grupuje on przede wszystkim przedstawicieli mniejszości rosyjskiej, podczas gdy Estoński Apostolski Kościół Prawosławny zrzesza niewielką grupę prawosławnych Estończyków. Historycznie wyznaniem dominującym w Estonii był protestantyzm (luteranizm).
Struktura Kościoła.
Od 1999 na czele Kościoła stoi metropolita Tallinna i całej Estonii Stefan (Charalambides), pochodzący z Cypru. Oprócz niego w skład soboru biskupów Kościoła wchodzą również: biskup Tartu Eliasz oraz biskup parnawski i saremski Aleksander.
Liczbę wiernych kościoła szacuje się na 
Podział administracyjny.
W skład Kościoła wchodzą trzy eparchie:
W jurysdykcji Kościoła działa też żeński skit św. Jana Chrzciciela w Reo.

</doc>
<doc id="1643098" url="https://pl.wikipedia.org/wiki?curid=1643098" title="Polowanie na mysz">
Polowanie na mysz

Polowanie na mysz (tytuł oryg. "MouseHunt") – amerykański slapstickowy film komediowy z roku 1997, wyreżyserowany przez Gore’a Verbinskiego.
Opis fabuły.
Film przedstawia perypetie pary braci, Erniego i Larsa Smuntzów – kucharza i pracownika fabryki sznurka – którzy z dnia na dzień zostają spadkobiercami umiejscowionej na odludziu willi, wartej krocie. Nim jednak sprzedadzą posiadłość, muszą pozbyć się zamieszkałej w nim myszy, co okazuje się nie być prostym zadaniem.
Wersja polska.
Opracowanie wersji polskiej: Studio Sonica
Reżyseria: Krzysztof Kołbasiuk
Dialogi: Barbara Robaczewska
Dźwięk i montaż: Sławomir Czwórnóg
Organizacja nagrań: Beata Aleksandra Kawka
Udział wzięli:
oraz
i inni

</doc>
<doc id="1643099" url="https://pl.wikipedia.org/wiki?curid=1643099" title="WMRO-DPMNE">
WMRO-DPMNE

Wewnętrzna Macedońska Organizacja Rewolucyjna – Demokratyczna Partia Macedońskiej Jedności Narodowej (, Wnatreszna makedonska rewołucionerna organizacija – Demokratska partija za makedonsko nacionałno edinstwo; , WMRO-DPMNE) – konserwatywna partia polityczna w Macedonii Północnej. Została założona w 1990 roku, a jej korzenie sięgają roku 1893. Liderem partii jest Nikoła Gruewski.
W 2014 WMRO-DPMNE wygrała po raz kolejny wybory parlamentarne, uzyskując 61 mandatów w 123-osobowym Zebraniu.

</doc>
<doc id="1643100" url="https://pl.wikipedia.org/wiki?curid=1643100" title="Leonid Omorokow">
Leonid Omorokow

Leonid Iwanowicz Omorokow (ros. Леонид Иванович Омороков, ur. 29 kwietnia 1881 w Kamience w ujezdzie berdjanskim, zm. 30 marca 1971 w Kazaniu) – rosyjski lekarz neurolog, profesor neurologii Uniwersytetu w Tomsku i Kazańskiego Państwowego Uniwersytetu Medycznego.
Ukończył gimnazjum w Jekaterynosławiu, następnie studiował medycynę na Akademii Medyko-Chirurgicznej w St. Petersburgu. Studia przerwane udziałem w wojnie rosyjsko-japońskiej ukończył w 1907 roku. W 1911 roku przedstawił swoją dysertację doktorską. Uzupełniał studia za granicą, ucząc się m.in. Hermanna Oppenheima w Berlinie, Josepha Julesa Dejerine'a i Józefa Babińskiego w Paryżu, Emila Kraepelina, Louisa Jacobsohna, Ludwiga Aschoffa i Aloisa Alzheimera, Ernsta Salkowskiego, Paula Ehrlicha i Ilji Miecznikowa.
Łącznie opublikował około 80 prac. Najważniejsze z nich dotyczyły padaczki Kożewnikowa. Był również autorem wielokrotnie wznawianego podręcznika neurologii (pierwsze wydanie w 1961).
Zasłużony działacz nauki Tatarskiej ASRR (1940). Odznaczony Orderem Lenina. Żonaty z Tatianą Aleksandrowną, mieli dwoje dzieci (jedno adoptowane).

</doc>
<doc id="1643102" url="https://pl.wikipedia.org/wiki?curid=1643102" title="Dezső Gyarmati">
Dezső Gyarmati

Dezső Gyarmati (ur. 23 października 1927 w Miszkolcu, zm. 18 sierpnia 2013 w Budapeszcie) – węgierski piłkarz wodny i trener. Wielokrotny medalista olimpijski.
Jest uważany za jednego z najlepszych waterpolistów w dziejach tej dyscypliny sportu. Na igrzyskach startował pięć razy (1948–1964) i za każdym razem z drużyną waterpolistów sięgał po medale, w tym po trzy złote. Dwukrotnie był mistrzem Europy (1954 i 1962). W 1976 został przyjęty do International Swimming Hall of Fame.
Jako trener kadry prowadził Węgry na igrzyskach w Monachium (srebro), Montrealu (złoto) i Moskwie (brąz). Jego pierwszą żoną była mistrzyni olimpijska Éva Székely. Ich córka Andrea Gyarmati także stawała na podium igrzysk olimpijskich.

</doc>
<doc id="1643103" url="https://pl.wikipedia.org/wiki?curid=1643103" title="Joseph Fränkel">
Joseph Fränkel



</doc>
<doc id="1643105" url="https://pl.wikipedia.org/wiki?curid=1643105" title="Socjaldemokratyczny Związek Macedonii">
Socjaldemokratyczny Związek Macedonii

Socjaldemokratyczny Związek Macedonii, SDSM () – socjaldemokratyczna partia polityczna w Macedonii Północnej. Została założona w 1990 roku jako sukcesor Komunistycznej Ligi Macedonii. Liderem partii jest Dimitar Kowaczewski.

</doc>
<doc id="1643106" url="https://pl.wikipedia.org/wiki?curid=1643106" title="Acotango">
Acotango

Acotango lub Cerro Acotango – szczyt na granicy Boliwii i Chile. Należy do grupy Nevados de Quimsachata, do której należą też Humarata i Cerro Capurata. Stratowulkan jest dość mocno wyerodowany, ale wycieki lawy na północnym zboczu świadczą o tym, że morfologicznie jest dość młody (z okresu holocenu).
Zobacz też.
Lista wulkanów w Boliwii

</doc>
<doc id="1643107" url="https://pl.wikipedia.org/wiki?curid=1643107" title="Bacówka Brzanka">
Bacówka Brzanka

Bacówka Brzanka (dawniej Bacówka PTTK na Brzance) – schronisko turystyczne, zarządzane obecnie przez osoby prywatne. Obiekt położony na wysokości 508 m n.p.m. pod szczytem Brzanka na Pogórzu Ciężkowickim, na terenie Parku Krajobrazowego Pasma Brzanki.
Bacówka została otwarta w 1981 roku przez PTTK. Obecnie schronisko posiada 28 miejsc noclegowych, jadalnię z bufetem i kominkiem oraz trzy węzły sanitarne. W bezpośrednim sąsiedztwie znajduje się teren rekreacyjny, boisko do siatkówki, miejsce na ognisko, grill murowany, parking oraz wieża widokowa.
Piesze szlaki turystyczne.
Do schroniska można dojechać asfaltową drogą z Jodłówki Tuchowskiej.

</doc>
<doc id="1643109" url="https://pl.wikipedia.org/wiki?curid=1643109" title="Proch bezbłyskowy">
Proch bezbłyskowy

Proch bezbłyskowy, proch bezpłomieniowy - jest rodzajem prochu bezdymnego. Substancje, które zawiera (winian potasowy, azotan potasu, chlorek potasu), uniemożliwiają zapłon gazów po wyjściu z lufy (płomień wtórny). Używane aby utrudnić lub uniemożliwić wykrycie stanowiska strzelającej broni. 
W czasie II wojny światowej armia niemiecka stosowała proch gudolowy zawierający nitroguanidynę.

</doc>
<doc id="1643110" url="https://pl.wikipedia.org/wiki?curid=1643110" title="Kto pod kim dołki kopie...">
Kto pod kim dołki kopie...

Kto pod kim dołki kopie... – amerykański film przygodowy z 2003 roku na podstawie powieści Louisa Sachara.
Fabuła.
Stanley jest młodym nastolatkiem. Zostaje niesłusznie oskarżony o kradzież tenisówek i przeniesiony do poprawczaka, który prowadzi Warden Walker i Marion Sevillo. Jedyną rzeczą, którą robią jest kopanie na wyschniętym jeziorze dziur głębokich i szerokich na pięć stóp. Zaczyna podejrzewać, że tam znajduje się skarb.

</doc>
<doc id="1643111" url="https://pl.wikipedia.org/wiki?curid=1643111" title="Cerro Michincha">
Cerro Michincha

Cerro Michincha – stratowulkan na granicy Boliwii i Chile. Na wschód od niego leży Olca. Jedyną zarejestrowaną erupcją była ta z lat 1865-1867.
Zobacz też.
Lista wulkanów w Boliwii

</doc>
<doc id="1643112" url="https://pl.wikipedia.org/wiki?curid=1643112" title="Lee Evans (aktor)">
Lee Evans (aktor)

Lee John Martin Evans (ur. 25 lutego 1964 w Avonmouth, w Bristolu) – brytyjski aktor, komik i muzyk.
Występował w filmach "Polowanie na mysz", "Sposób na blondynkę", "Piąty element" i "Medalion" oraz w dubbingu do animacji "Magiczna karuzela", w której podłożył głos pod postać Pociągu.
W roku 1995 za rolę w filmie "Umrzeć ze śmiechu" odebrał nagrodę dla najlepszego aktora podczas Paris Film Festival.
22 września 1984 ożenił się z Heather Nudds. Mają córkę Mollie Joan (ur. 1993).

</doc>
<doc id="1643114" url="https://pl.wikipedia.org/wiki?curid=1643114" title="International Swimming Hall of Fame">
International Swimming Hall of Fame

International Swimming Hall of Fame, ISHOF – międzynarodowa galeria sław pływania mieszcząca się w budynku nad brzegiem Atlantyku w Fort Lauderdale na Florydzie.
Bibliografia.
International Swimming Hall of Fame by Class 

</doc>
<doc id="1643115" url="https://pl.wikipedia.org/wiki?curid=1643115" title="Kolęcin">
Kolęcin



</doc>
<doc id="1643116" url="https://pl.wikipedia.org/wiki?curid=1643116" title="Irruputuncu">
Irruputuncu

Irruputuncu – stratowulkan na granicy między Chile a Boliwią. Szczyt nie jest wybitny, ponieważ otoczony jest gruzem po licznych erupcjach. Na szczycie znajdują się dwa kratery. W 1995 r. miała miejsce pierwsza odnotowana erupcja.
Zobacz też.
Lista wulkanów w Boliwii

</doc>
<doc id="1643117" url="https://pl.wikipedia.org/wiki?curid=1643117" title="Eugeniusz Lewenstern">
Eugeniusz Lewenstern

Eugeniusz Lewenstern (ur. 1873 w Ołtarzewie, zm. 26 marca 1929) – polski lekarz, chirurg.
W 1898 ukończył studia na Wydziale Lekarskim Uniwersytetu Warszawskiego. Następnie specjalizował się w chirurgii, najpierw jako asystent-ekstern u Ciechomskiego w szpitalu św. Rocha w Warszawie, potem w przytułku dla chorych nowotworowych przy ul. Kanonji. W 1904 roku podczas wojny rosyjsko-japońskiej powołany do służby wojskowej na Dalekim Wschodzie, pozostał tam do końca wojny. Podczas I wojny światowej służył w Polskim Komitecie Pomocy Sanitarnej i został ordynatorem Szpitala Czerwonego Krzyża przy ul. Smolnej. W szpitalu PCK praktykował także po jego demilitaryzacji. W 1927 został doktorem wszech nauk lekarskich na Uniwersytecie Warszawskim. Związany z redakcją "Lekarza Wojskowego" od jego powstania w 1920 roku w 1924 wszedł do komitetu redakcyjnego. Był członkiem wielu towarzystw naukowych, sekretarzem Towarzystwa Chirurgów Polskich. Pochowany na Starych Powązkach w Warszawie (kwatera 172-1-2/3).

</doc>
<doc id="1643118" url="https://pl.wikipedia.org/wiki?curid=1643118" title="Dezso Gyarmati">
Dezso Gyarmati



</doc>
<doc id="1643120" url="https://pl.wikipedia.org/wiki?curid=1643120" title="Test Tinela">
Test Tinela



</doc>
<doc id="1643122" url="https://pl.wikipedia.org/wiki?curid=1643122" title="György Surányi">
György Surányi

György Surányi (ur. 3 stycznia 1954 w Budapeszcie) – węgierski polityk i ekonomista, prezes Narodowego Banku Węgier w latach 1990–1991 i 1995–2001.
Edukacja.
György Surányi w 1977 ukończył ekonomię na Uniwersytecie Ekonomicznym w Budapeszcie. W 1979 zdobył stopień doktora na tej uczelni. W 1986 uzyskał tytuł doktora ekonomii od Węgierskiej Akademii Nauk. W 1996 Uniwersytet Ekonomiczny w Budapeszcie przyznał mu tytuł doktora habilitowanego. Dr Suranyi jest profesorem finansów na Uniwersytecie Korwina w Budapeszcie oraz Uniwersytecie Środkowoeuropejskim ("Central European University"). Jest również autorem wielu książek, publikacji i artykułów na temat ekonomii i finansów.
Kariera zawodowa.
György Surányi w latach 1977–1986 był pracownikiem naukowym, a następnie dyrektorem departamentu w Instytucie Badań Finansowych w Budapeszcie. Od 1986 do 1987 pracował jako konsultant w Banku Światowym w Waszyngtonie. W latach 1987–1988 był doradcą wicepremiera. W latach 1989–1990 pełnił funkcję sekretarza stanu w Biurze Planowania Narodowego.
Od 1 lipca 1990 do 30 listopada 1991 zajmował po raz pierwszy stanowisko prezesa Narodowego Banku Węgier. W latach 1992–1995 był dyrektorem generalnym węgierskiego banku "Central-European International Bank" (CIB Bank).
Od 1 marca 1995 do 1 marca 2001 Surányi po raz drugi zajmował stanowisko prezesa NBW. Jako prezes NBW, w 1995 był współautorem drastycznego planu stabilizacji węgierskiej gospodarki. Zakładał on ograniczenie wydatków rządowych, wprowadzenie ceł importowych oraz dewaluację forinta i stabilizację jego kursu. Rezultatem wprowadzenia planu była redukcja deficytu budżetowego i zadłużenia zagranicznego oraz zwiększenie wzrostu gospodarczego i zmniejszenie inflacji.
Od maja 2001 György Surányi jest szefem pionu ds. Europy Środkowej i Wschodniej włoskiego banku "Banca Intesa". Jest także przewodniczącym rady nadzorczej węgierskiego "CIB Banku", "Privedna Banka" w Zagrzebiu, "VÚB banka" w Bratysławie oraz "Banca Intesa" w Belgradzie.

</doc>
<doc id="1643123" url="https://pl.wikipedia.org/wiki?curid=1643123" title="György Kárpáti">
György Kárpáti

György Kárpáti (ur. 23 czerwca 1935 w Budapeszcie, zm. 17 czerwca 2020 tamże) – węgierski piłkarz wodny. Wielokrotny medalista olimpijski.
Na igrzyskach startował cztery razy (1952–1964) – debiutując jako zaledwie siedemnastolatek – i za każdym razem z drużyną waterpolistów sięgał po medale, w tym po trzy złote. Trzykrotnie był mistrzem Europy (1954, 1958 i 1962). Był zawodnikiem m.in. Ferencvárosu. W 1982 został przyjęty do International Swimming Hall of Fame.

</doc>
<doc id="1643124" url="https://pl.wikipedia.org/wiki?curid=1643124" title="Reuss (rzeka)">
Reuss (rzeka)

Reuss – rzeka w Szwajcarii w dorzeczu Renu, prawy dopływ Aare. Długość 159 km (lub 164 km według innych danych). Czwarta co do wielkości rzeka Szwajcarii.
Reuss posiada źródła w Alpach Lepontyńskich, powstaje z połączenia Furkareuss i Gotthardreuss w Hospental. Wpada do Aare koło miasta Windisch. Przepływa przez Jezioro Czterech Kantonów oraz miasta: Lucerna, Emmen i Bremgarten. Prawymi dopływami Reuss są: Unteralpreuss, Schächen i Lorze. Lewe dopływy to: Göschener Reuss, Meienreuss i Kleine Emme.
Doliną Reuss biegnie linia kolejowa i droga samochodowa przecinająca w poprzek Alpy (z doliny górnego Renu do przełęczy Świętego Gotarda).

</doc>
<doc id="1643126" url="https://pl.wikipedia.org/wiki?curid=1643126" title="Noc amerykańska (film)">
Noc amerykańska (film)

Noc amerykańska – francusko-włoska tragikomedia z 1973 roku.
Fabuła.
Trwa realizacja filmu "Przedstawiam wam Pamelę", reżyserowanego przez uznanego filmowca Ferranda. Jednak ich problemy osobiste zmieniają kształt filmu: amerykańska aktorka Julie zaczyna mieć depresję, jej partner Alphonse grymasi jak dziecko, stara aktorka Severine nie pamięta swoich kwestii i zaczyna pić.

</doc>
<doc id="1643127" url="https://pl.wikipedia.org/wiki?curid=1643127" title="Katastrofa lotu Singapore Airlines 006">
Katastrofa lotu Singapore Airlines 006

Katastrofa lotu Singapore Airlines 006 – katastrofa lotnicza, do której doszło 31 października 2000. Boeing 747-412, należący do linii Singapore Airlines, lecący z Taoyuan do Los Angeles, uderzył w maszynę budowlaną stojącą na remontowanym pasie startowym kilka chwil po starcie, w wyniku pomylenia przez pilotów pasa startowego. W wyniku katastrofy zginęły 83 osoby, a 96 osób zostało uratowanych (71 rannych oraz 25 bez obrażeń).
Samolot.
Boeing 747-412 (nr rej. 9V-SPK) miał 3 lata, w sumie przed wypadkiem w Taoyuan wylatał 18459 godzin.
Przebieg lotu.
Maszyna wystartowała z Singapuru do Los Angeles z międzylądowaniem w Taoyuan. Planowany start z Taoyuan miał odbyć się o 22:55. Piloci mieli kołować do pasa 05L, a zaczęli rozbieg po nieczynnym pasie 05R (chociaż 05R i 05L miały tę samą długość pasa), drogami "Sierra Sierra West Cross" i "November Papa". Lotnisko nie było wyposażone w ASDE, czyli podstawowy radar, który pozwala kontrolerom monitorować ruchy statków powietrznych na ziemi. W czasie startu nad lotniskiem panowały złe warunki atmosferyczne – padał ulewny deszcz. O godz. 23:18 samolot zaczął kołować po pasie startowym 05R (zamiast wyznaczonym 05L).
Piloci rozpoczęli rozbieg po pasie 05R. Ze względu na złą widoczność spowodowaną ulewnym deszczem, piloci nie widzieli: dwóch koparek, dwóch walców, jednego małego spychacza i kompresora powietrza, które stały na pasie. Maszyna uderzyła w te pojazdy, przez co w samolocie oderwało się podwozie, a przednia część maszyny została kompletnie zniszczona. Samolot rozpadł się na 2 części i stanął w płomieniach. Zginęły 83 osoby.
Przyczyny katastrofy.
Przyczyną tragedii był ulewny deszcz i spowodowana nim zła widoczność, przez którą piloci nie zorientowali się, że znajdują się na niewłaściwym pasie startowym 05R – zamiast 05L. W momencie katastrofy pas 05R był w trakcie remontu, trwającego od 13 września do 22 listopada. Winą obarczono również pilotów, którzy nie zwrócili uwagi na to, że są na niewłaściwym pasie, w wyniku czego zostali zwolnieni

</doc>
<doc id="1643129" url="https://pl.wikipedia.org/wiki?curid=1643129" title="Raubach (Nadrenia-Palatynat)">
Raubach (Nadrenia-Palatynat)

Raubach – miejscowość i gmina w zachodnich Niemczech, w kraju związkowym Nadrenia-Palatynat, w powiecie Neuwied, wchodzi w skład gminy związkowej Puderbach. Liczy 1 950 mieszkańców (2009). Przez gminę przepływa rzeka Holzbach.

</doc>
<doc id="1643131" url="https://pl.wikipedia.org/wiki?curid=1643131" title="Licancabur">
Licancabur

Licancabur – symetryczny stratowulkan w południowej części granicy Chile i Boliwii.
Wulkan góruje nad obszarem Salar de Atacama. Szczyt mieści krater o wymiarach 70 na 90 metrów, wypełniony przez jezioro Licancabur. Jezioro to jest pokryte lodem przez większość roku. Jest to jedno z najwyżej położonych jezior na świecie i mimo swego położenia występuje w nim plankton.
Na szczycie znajdują się ruiny zabudowań z czasów inkaskich, będące dowodem, że już wtedy szczyt został zdobyty przez ludzi.
Zobacz też.
Lista wulkanów w Boliwii

</doc>
<doc id="1643134" url="https://pl.wikipedia.org/wiki?curid=1643134" title="Paluszki rybne">
Paluszki rybne

Paluszki rybne – półprodukt spożywczy w postaci niewielkich (około 30 gramów) bloków mrożonego mięsa rybiego w gotowej panierce.
Paluszki rybne znane są od około 1955 r. Pod marką "Birds Eye Fish Fingers" pojawiły się w Wielkiej Brytanii, jako próba ożywienia tamtejszego rynku ryb. Później rozpowszechniły się także w innych krajach i kształtach (np. rybek).
Dzięki łatwej do przygotowania formie gotowego produktu i efektownej postaci paluszki rybne są popularnym składnikiem domowego menu, szczególnie lubianym przez dzieci.
Produkcja.
Paluszki produkuje się najczęściej z filetów białego mięsa ryb: dorsza, mintaja, morszczuka lub czarniaka.
Produkcja rozpoczyna się jeszcze na trawlerze lub kutrze, gdzie ryby są patroszone, filetowane, skórowane i zamrażane. Następnie docierają do zakładów przetwórczych, w których są dalej obrabiane do postaci właściwych paluszków i panierowane w mące i bułce tartej z przyprawami. Tak przygotowany produkt jest krótko podsmażany w celu utwardzenia panierki i ponownie zamrażany.
Skład paluszków rybnych zależy od producenta. Tańsze wersje paluszków rybnych zawierają około 35% ryb (zmielonych), droższe wersje zawierają około 55% filetów rybnych.

</doc>
<doc id="1643135" url="https://pl.wikipedia.org/wiki?curid=1643135" title="Gyorgy Karpati">
Gyorgy Karpati



</doc>
<doc id="1643137" url="https://pl.wikipedia.org/wiki?curid=1643137" title="Mollis">
Mollis

Mollis – miejscowość w gminie Glarus Nord w Szwajcarii, w kantonie Glarus. Liczba mieszkańców według danych z 31 grudnia 2007 wynosiła 3049 osób. Do 31 grudnia 2010 samodzielna gmina.
Z Mollis związani byli:

</doc>
<doc id="1643140" url="https://pl.wikipedia.org/wiki?curid=1643140" title="Olca">
Olca

Olca – stratowulkan na granicy Chile i Boliwii. Leży między Cerro Minchincha, a Parumą. Ostatnia zarejestrowana erupcja miała miejsce ok. 1865 r.
Zobacz też.
Lista wulkanów w Boliwii

</doc>
<doc id="1643142" url="https://pl.wikipedia.org/wiki?curid=1643142" title="Mónika Grábics">
Mónika Grábics

Mónika Grábics (ur. 31 sierpnia 1976 w Budapeszcie) – węgierska szachistka, arcymistrzyni od 2003 roku.
Kariera szachowa.
Na przełomie lat 80. i 90. XX wieku należała do ścisłej światowej czołówki juniorek. Wielokrotnie startowała w mistrzostwach świata i Europy w różnych kategoriach wiekowych, zdobywając 6 medali: złoty (Chania 1994 – ME do 18 lat), srebrny (Timișoara 1988 – MŚ do 12 lat) oraz 4 brązowe (Fond du Lac 1990 – MŚ do 14 lat, Mamaia 1991 i Rimavská Sobota 1992 – oba w ME do 16 lat, Duisburg 1992 – MŚ do 16 lat). W 1996 r. zdobyła tytuł indywidualnej mistrzyni Węgier. W 1998 i 2000 r. wystąpiła w reprezentacji kraju na szachowych olimpiadach, natomiast w 1997 i 1999 r. – na drużynowych mistrzostwach Europy.
Normy na tytuł arcymistrzyni wypełniła w Budapeszcie (1997, III m. w turnieju "First Saturday"–FS09 IM), Belgradzie (2002, II m. za Iriną Czeluszkiną) oraz w Krku (2003, III m. za Nikolettą Lakos i Evą Repkovą). Do innych jej sukcesów w turniejach międzynarodowych należą m.in. dz I m. w Budapeszcie (1999, wspólnie z Bengtem Lindbergiem, Stefano Tatai i Nikolettą Lakos), dz. II m. w Kőszegu (2000, za Laszlo Krizsanym, wspólnie z m.in. Leszkiem Węglarzem), III m. w Rijece (2003, za Evą Repkovą i Szidonią Vajdą) i I m. w tym mieście (2004) oraz dz. I m. w Krku (2004, wspólnie z Reginą Pokorną i Jessicą Nill).
Najwyższy ranking w karierze osiągnęła 1 października 2000 r., z wynikiem 2371 punktów dzieliła wówczas 61-62. miejsce na światowej liście Międzynarodowej Federacji Szachowej (jednocześnie zajmując 4. miejsce wśród węgierskich szachistek). Od 2006 r. w turniejach klasyfikowanych przez FIDE startuje bardzo rzadko.

</doc>
<doc id="1643143" url="https://pl.wikipedia.org/wiki?curid=1643143" title="Niebieskie jak Morze Czarne">
Niebieskie jak Morze Czarne

Niebieskie jak Morze Czarne – polska komedia z 1971 roku w reżyserii Jerzego Ziarnika. Premiera filmu miała miejsce w 1973 roku.
Film kręcony w Sianowie i Łazach.
Opis fabuły.
Przez granicę polsko-czechosłowacką jedzie autokar z „młodzieżową” wycieczką do Bułgarii, ale w autobusie znajdują się dyrektorzy. Jedynym młodym człowiekiem jest pilot wycieczki Piotr – student szkoły filmowej, który przy okazji filmuje całą wyprawę. Wycieczkowicze pozbywają się tabliczki „wycieczka młodzieżowa”, ale jadący za nimi Węgier zwraca „zgubę”. Nastrój psuje im Piotr swymi ironicznymi komentarzami. Kiedy docierają nad Morze Czarne, okazuje się, że muszą spać w namiotach. Na nic zdają się protesty. Piękna pogoda rekompensuje wszystkie niedostatki. Uczestniczą nawet w zawodach, które wygrywają. Postanawiają się pozbyć pilota, który ostatecznie zostaje odwołany do Warszawy. Dopiero pod koniec wypoczynku okazuje się, że wakacje spędzili nad Bałtykiem.
Obsada aktorska.
Źródło: Filmpolski.pl.

</doc>
<doc id="1643144" url="https://pl.wikipedia.org/wiki?curid=1643144" title="Ernst von Wolzogen">
Ernst von Wolzogen

Ernst von Wolzogen (ur. 23 kwietnia 1855 we Wrocławiu, zm. 30 czerwca 1934 w Puppling k. Wolfratshausen) – niemiecki pisarz, dramaturg, kompozytor i twórca kabaretowy; ojciec filmowca i reżysera Hansa von Wolzogena.
Pochodził ze szlacheckiej austriackiej rodziny. Studiował literaturę, filozofię, historię sztuki w Strasburgu i Lipsku. Pracował dla wielkiego księcia Saksonii-Weimar-Eisenach. W 1882 mieszkał w Berlinie, działając jako literat. Tworzył poezje, powieści, opowiadania, nowele, sztuki teatralne i muzyczne. Napisano o nim: "zręczny i dowcipny nowelista i komediopisarz".
Od 1892 do 1899 przebywał w Monachium, gdzie założył Freie Literarische Gesellschaft (Wolne Towarzystwo Literackie). Popierał ruch sufrażystek. Potem wrócił do Berlina, otwierając pierwszy kabaret w Niemczech o przewrotnej nazwie "Überbrettl", czyli "Nadkabaret" (od nietzcheańskiego terminu "Übermensch"). Zwany był "kabaretowym baronem". Z powodu trudności finansowych musiał zamknąć interes w 1902. W 1905 przeprowadził się do Darmstadt. Po ponownej próbie otworzenia teatru w Berlinie, wyjechał do Bawarii, a później osiedlił się w Puppling koło Wolfratshausen. 
W 1922 napisał autobiografię "Wie ich mich ums Leben brachte. Erinnerungen und Erfahrungen".
Opowiadał się przeciwko republice weimarskiej i rewolucji 1918 roku. Wyznawał antysemickie poglądy. W 1932 napisał w "Völkischer Beobachter" odezwę popierającą Hitlera. Zmarł w wieku 79 lat.
W Polsce ukazała się jego powieść z 1899 roku "Das dritte Geschlecht" w przekładzie Melanii Łaganowskiej (dwa polskie wydania: 1900: "Płeć trzecia" i 1931: "Trzecia płeć").

</doc>
<doc id="1643145" url="https://pl.wikipedia.org/wiki?curid=1643145" title="Monika Grabics">
Monika Grabics



</doc>
<doc id="1643146" url="https://pl.wikipedia.org/wiki?curid=1643146" title="Paruma">
Paruma

Paruma – stratowulkan leżący na granicy Boliwii i Chile. Na zachód od niego leży wulkan Olca, a starszy wulkan Cerro Paruma leży na wschód. Ostatnio wulkan ten był aktywny w latach 1865-1867.
Zobacz też.
Lista wulkanów w Boliwii

</doc>
<doc id="1643151" url="https://pl.wikipedia.org/wiki?curid=1643151" title="Heart-Shaped Glasses (When the Heart Guides the Hand)">
Heart-Shaped Glasses (When the Heart Guides the Hand)

Heart-Shaped Glasses (When the Heart Guides the Hand) – pierwszy singel promujący szósty album studyjny grupy Marilyn Manson pt. "Eat Me, Drink Me" (2007).
W 2007 roku singel znalazł się na szczycie notowania UK Rock Singles Chart. Zajął także pozycję trzynastą na Danish Singles Chart oraz dziewiętnastą na UK Singles Chart.
27 kwietnia w serwisie YouTube opublikowano 34-sekundowy fragment teledysku do utworu, w którym frontman, Marilyn Manson, i jego partnerka, aktorka Evan Rachel Wood, całują się, umazani krwią. Oficjalna premiera kontrowersyjnego teledysku (zawierającego także sceny seksualne) miała miejsce 8 maja na niemieckim portalu sevenload.com.

</doc>
<doc id="1643152" url="https://pl.wikipedia.org/wiki?curid=1643152" title="Księżniczka (powieść Zofii Urbanowskiej)">
Księżniczka (powieść Zofii Urbanowskiej)

Księżniczka – powieść społeczno-obyczajowa autorstwa Zofii Urbanowskiej, wydana w 1886 roku. Powieść uzyskała pierwszą nagrodę w konkursie im. Pauliny Krakowowej, ogłoszonym w 1882 roku przez "Tygodnik Ilustrowany". 
Treścią utworu są losy Helenki Oreckiej, córki zubożałego szlachcica. Wychowana w zbytku, powierzchownie wykształcona, nieprzygotowana do samodzielnego życia, z powodu całkowitego bankructwa ojca musi podjąć pracę zarobkową. Zatrudniona w firmie ogrodniczej należącej do rodziny Radliczów, trafia w środowisko ludzi skupionych na pracy, pozornie oschłych i pozbawionych cech, które ona postrzega jako atrakcyjne. Z czasem dostrzega ich patriotyczną postawę, przejmuje ich ideały i uczy się być wartościowym, samodzielnym członkiem społeczeństwa. 
Utwór, propagujący emancypację kobiet i inne idee pozytywizmu, jest powieścią tendencyjną, jednak główna bohaterka właściwą postawę nabywa w toku przeobrażeń wewnętrznych, nie będąc od razu gotowym wzorem do naśladowania – z tytułowej rozpieszczonej "księżniczki" zmienia się w dojrzałą i świadomą swoich obywatelskich zadań kobietę. Ta psychologicznie uzasadniona przemiana wyróżnia "Księżniczkę" na tle podobnych powieści tego okresu. Powieść ukazuje także przemiany społeczne i obyczajowe w okresie rozwijającego się kapitalizmu. 
Powieść została nagrodzona w konkursie "Tygodnika Ilustrowanego" na utwór, którego celem miało być przedstawienie "obrazu i wzoru dojrzałej kobiety", a "kobieta przedstawiona być miała na polu właściwego jej działania w rodzinie lub poza jej obrębem". 
"Księżniczka" zyskała sporą popularność, była wielokrotnie wznawiana. Została także przełożona na język francuski (Paryż 1896).

</doc>
<doc id="1643153" url="https://pl.wikipedia.org/wiki?curid=1643153" title="Pomerape">
Pomerape

Pomerape – stratowulkan leżący na granicy boliwijsko-chilijskiej. Należy do grupy Nevados de Payachata razem z wulkanem Parinacota, leżącym na południe od niego. Wulkan uformował się w epoce plejstocenu. Ostatnia erupcja miała miejsce około 290 r. n.e ± 300 lat. Podawana wysokość szczytu różni się w zależności od źródła i waha się od ok. 6200 m n.p.m. do 6348 m n.p.m.
Zobacz też.
Lista wulkanów w Boliwii

</doc>
<doc id="1643155" url="https://pl.wikipedia.org/wiki?curid=1643155" title="Juvenile">
Juvenile

Juvenile, właściwie Terius Grey (ur. 25 marca 1975 w Nowym Orleanie) – amerykański raper.
Jego debiutancki album, noszący tytuł "Being Myself", został nagrany w 1994 roku w Cash Money Records. W 2001 roku raper opuścił Cash Money, by powrócić do wytwórni w 2003 roku, wydać płytę "Juve the Great". W 2006 roku podpisał kontrakt z Atlantic Records i wydał album "Reality Check".

</doc>
<doc id="1643156" url="https://pl.wikipedia.org/wiki?curid=1643156" title="Rosyjski Kościół Prawosławny poza granicami Rosji">
Rosyjski Kościół Prawosławny poza granicami Rosji

Rosyjski Kościół Prawosławny poza granicami Rosji (ros. Рyсская Православная Церковь Заграни́цей) – podlegająca patriarchatowi moskiewskiemu organizacja kościelna powstała po rewolucji październikowej. W 1927 zerwała swoją podległość wobec Rosyjskiego Kościoła Prawosławnego, gdy "locum tenens" tronu patriarszego Sergiusz zadeklarował lojalność podległych mu struktur kościelnych wobec władzy stalinowskiej. Kanoniczny związek między obydwoma Kościołami został przywrócony dopiero 17 maja 2007.
Rosyjski Kościół Prawosławny poza granicami Rosji posiada ok. 400 tys. wiernych oraz ponad 400 parafii w USA, Kanadzie, Australii, Nowej Zelandii, Niemczech, Francji, Szwajcarii, Hiszpanii oraz w krajach Ameryki Południowej. 
Historia.
Okoliczności powstania.
Wybuch rewolucji październikowej, a następnie zwycięstwo bolszewików w rosyjskiej wojnie domowej doprowadził do emigracji tysięcy Rosjan nieprzychylnie odnoszących się do kierunku zmian zachodzących w kraju, związanych z ruchem białych lub zagrożonych represjami. Wśród nich znajdowało się wielu duchownych i hierarchów prawosławnych. W związku z represjami wymierzonymi przez rząd radziecki w Rosyjski Kościół Prawosławny oraz promowaniem przezeń ruchu Żywej Cerkwi, postanowili oni powołać do życia struktury, które zapewniłyby opiekę duchową emigrantom z Rosji i podtrzymałyby zagrożoną działaniami władz tradycję prawosławną. W kręgach duchowieństwa prawosławnego, które związało się w czasie rosyjskiej wojny domowej z białymi, jej nieodzownym elementem było czynne wsparcie dla caratu.
W 1920 "locum tenens" Patriarchatu Konstantynopolitańskiego wyraził zgodę na powołanie do życia Tymczasowego Wyższego Zarządu Rosyjskiego Kościoła Prawosławnego poza granicami Rosji. Struktura ta miała podlegać patriarsze Konstantynopola na prawach Kościoła autonomicznego i roztaczać opiekę duchową nad prawosławną białą emigracją. Pomysłodawcą jej powołania był metropolita Beniamin (Fiedczenkow).
W 1921 biskupi wchodzący w skład Tymczasowego Wyższego Zarządu opuścili Stambuł razem z większością białych emigrantów, docierając do Jugosławii. Doszło w tym momencie do zdecydowanego zwrotu w oficjalnych oświadczeniach Tymczasowego Zarządu. Jego twórcy określali się od tej pory jako kontynuatorzy Wyższego Zarządu Cerkwi na Południu Rosji powstałego w maju 1919 w Nowoczerkasku i działającego na obszarze zajętym przez wojska Białych. Biskupi ci uznali za swojego honorowego zwierzchnika patriarchę Moskwy, uznali jednak, że panująca sytuacja polityczna uniemożliwia praktyczną realizację jego władzy w Kościele. Metropolita Antoni (Chrapowicki) "de facto" działał jak głowa Kościoła autokefalicznego. Nie podjęto natomiast żadnych kroków, by unieważnić wcześniejsze przyporządkowanie struktury patriarsze Konstantynopola.
5 maja 1922 patriarcha moskiewski Tichon zażądał rozwiązania Tymczasowego Zarządu, jako ciała bardziej politycznego (monarchistycznego) niż wyznaniowego. Jedynym zwierzchnikiem prawosławnego duchowieństwa na emigracji w myśl jego dekretu miał być egzarcha zachodnioeuropejski, metropolita Eulogiusz. Pod naciskiem działaczy monarchistycznej emigracji rosyjskiej Kościół nie dokonał jednak samorozwiązania. Powołując się na zgodę patriarchy Tichona z listopada 1920 na tworzenie czasowych struktur autonomicznych ze względu na szczególną sytuację Kościoła, „synod karłowicki” zdecydował o kontynuowaniu działalności. Dokonano jedynie zmiany nazwy struktury. 13 września 1922 w Sremskich Karlovcach w Serbii ogłoszono powstanie Synodu Biskupów Rosyjskiego Kościoła Prawosławnego poza granicami Rosji. Na jego czele, jako Pierwszy Hierarcha, stanął metropolita Antoni (Chrapowicki). Do takiej decyzji metropolity pośrednio przyczynił się sam metropolita Eulogiusz, który przekonał Antoniego, że polecenie patriarchy powstało pod naciskiem bolszewików. Eulogiusz zgodził się również wejść do Synodu Kościoła Zagranicznego, co stanowiło częściowe potwierdzenie legalności jego działania.
Rosyjski Kościół Prawosławny poza granicami Rosji był od początku zdominowany przez najbardziej konserwatywne kręgi emigracji rosyjskiej. Wyrazem wpływu świeckich działaczy emigracyjnych był fakt, iż w czasie zjazdu założycielskiego Kościoła na 13 biskupów i 23 kapłanów przypadło 67 świeckich emigrantów rosyjskich. Zjazd przegłosował deklarację, iż Kościół oprócz prowadzenia działalności duszpasterskiej będzie również działał na rzecz przywrócenia w Rosji caratu i rządów dynastii Romanowów. Deklaracja ta zyskała poparcie połowy uczestników zjazdu. Metropolita Antoni (Chrapowicki), sam z przekonania monarchista, przez cały okres sprawowania urzędu Pierwszego Hierarchy prowadził politykę zgodną z oczekiwania radykalnych kręgów monarchistycznych.
Konflikt z Rosyjskim Kościołem Prawosławnym.
Relacje między Rosyjskim Kościołem Prawosławnym a Rosyjskim Kościołem Prawosławnym poza granicami Rosji były napięte od początku istnienia tego drugiego. Duchowni emigracyjni ostro krytykowali duchowieństwo przebywające w Rosji za niedostatecznie, w opinii emigrantów, antykomunistyczną postawę. Kościół zagraniczny zaczął również zakładać swoje paralelne administratury na obszarach, gdzie zamieszkiwali emigranci rosyjscy i gdzie istniały już struktury Patriarchatu Moskiewskiego.
W 1925, po śmierci patriarchy Tichona i objęciu godności "locum tenens" Patriarchatu Moskiewskiego przez metropolitę krutickiego i kołomieńskiego Piotra, Kościół Zagraniczny wydał oświadczenie, z którego wynikało, iż Synod czasowo uznaje objęcie tej funkcji przez metropolitę Piotra za ważną, zastrzegając sobie jednak prawo do zmiany swojego stanowiska w przyszłości. Kościół Zagraniczny stwierdził również, że to od jego aprobaty będzie zależało zatwierdzanie jego ewentualnych następców. Wydarzenie to doprowadziło do zerwania z Rosyjskim Kościołem Prawosławnym poza granicami Rosji jedynych duchownych, którzy posiadali pełnomocnictwa patriarsze na administrowanie strukturami zamiejscowymi Patriarchatu – metropolitów Eulogiusza (Gieorgijewskiego) oraz Platona (Rożdiestwienskiego). Rosyjski Kościół Prawosławny poza granicami Rosji rozpoczął wówczas kampanię na rzecz oderwania od Patriarchatu Moskiewskiego jego parafii poza ZSRR. W 1927 między Cerkwią zagraniczną a administraturami Patriarchatu Moskiewskiego doszło do ostatecznego zerwania.
W 1927 aresztowany przez GPU metropolita Sergiusz zgodził się na złożenie deklaracji lojalności Rosyjskiego Kościoła Prawosławnego wobec rządu, co miało uchronić Cerkiew od całkowitego unicestwienia. Decyzja ta stała się przedmiotem ostrej krytyki Kościoła zagranicznego, który odrzucił wszelką możliwość porozumienia z metropolitą Sergiuszem. Z kolei ten ostatni w 1934 r. ostatecznie ogłosił Rosyjski Kościół Prawosławny poza granicami Rosji organizacją schizmatycką.
W latach 30. XX wieku hierarchowie Kościoła Zagranicznego, podobnie jak ich otoczenie, poparli dojście do władzy w Niemczech Adolfa Hitlera. Pochwałę jego polityki głosili m.in. Pierwszy Hierarcha Kościoła Anastazy (Gribanowski) i biskup Serafin (Łukianow). Inny biskup Cerkwi zagranicznej, Hermogen (Maksimow), usiłował tworzyć Chorwacki Kościół Prawosławny na terytorium Niezależnego Państwa Chorwackiego.
Po częściowym uporządkowaniu stosunków między Rosyjskim Kościołem Prawosławnym a rządem w 1943 patriarcha Moskwy wysunął propozycję formalnego zjednoczenia z Rosyjskim Kościołem Prawosławnym za granicą (poprzez uznanie prymatu patriarchy przez ten ostatni). Kościół za granicą odmówił jednak, stwierdzając, że ZSRR jest nadal państwem ateistycznym, nie może zatem jednoczyć się ze strukturą kościelną, która z nim współdziała.
Nieprzychylne stosunki między obydwoma Kościołami utrzymały się także po upadku ZSRR. Hierarchowie Rosyjskiego Kościoła Prawosławnego za granicą oskarżali całą hierarchię Rosyjskiego Kościoła Prawosławnego o współpracę z KGB i starali się powoływać na terenie Rosji własne placówki duszpasterskie. Obydwa Kościoły kilkakrotnie weszły w otwarty konflikt na tle przynależności poszczególnych parafii i klasztorów, np. na terenie Palestyny.
Zjednoczenie z Rosyjskim Kościołem Prawosławnym.
W 2000 zwierzchnik Rosyjskiego Kościoła Prawosławnego za granicą metropolita Ławr zaczął wskazywać na konieczność unifikacji obydwu struktur. Jako nieodzowny warunek zjednoczenia podawał jednak większe zaangażowanie patriarchatu moskiewskiego w upamiętnianie ofiar represji bolszewickich wobec Kościoła prawosławnego i kanonizację cara Mikołaja II i jego rodziny, co ostatecznie miało miejsce w 2000. Równocześnie przedstawiciele Rosyjskiego Kościoła Prawosławnego za granicą nie przestawali oskarżać Rosyjskiego Kościoła Prawosławnego o zbytnią uległość wobec rządu rosyjskiego.
W 2001 została nawiązana formalna korespondencja między patriarchatem moskiewskim a Rosyjskim Kościołem Prawosławnym za granicą. W 2003 metropolita Ławr spotkał się z Władimirem Putinem, a rok później udał się do Rosji i współcelebrował kilka nabożeństw razem z przedstawicielami Rosyjskiego Kościoła Prawosławnego.
Od 2004 również prowadzone były rozmowy specjalnie w tym celu powołanych komitetów. Doprowadziły one do dalszego zbliżenia między dwoma Kościołami, ale i do opuszczenia Rosyjskiego Kościoła Prawosławnego za granicą przez część wiernych i hierarchów z byłym zwierzchnikiem Cerkwi zagranicznej metropolitą Witalisem na czele, krytycznie nastawionych do Rosyjskiego Kościoła Prawosławnego, którzy powołali Rosyjski Kościół Prawosławny na wygnaniu. Część z nich zdecydowała się jednak na powrót do struktur Rosyjskiego Kościoła Prawosławnego za granicą.
21 czerwca 2005 zwierzchnicy obydwu Kościołów zadeklarowali chęć powrotu Rosyjskiego Kościoła Prawosławnego za granicą pod jurysdykcję patriarchy Moskwy z zachowaniem statusu Kościoła autonomicznego. Komentując postęp w stosunkach między Kościołami, patriarcha Moskwy i całej Rusi Aleksy II stwierdził, iż Cerkiew zagraniczna przez cały okres swojego istnienia zachowywała tradycję rosyjskiego prawosławia mimo niejednokrotnie trudnych warunków życia na emigracji. W ocenie patriarchy wierni w Rosji zawsze postrzegali Rosyjski Kościół Prawosławny poza granicami Rosji jako instytucję tej samej wiary co Patriarchat Moskiewski, mimo ostrej i niekiedy zdaniem hierarchy nieuzasadnionej krytyki patriarchatu przez Kościół zagraniczny.
Oficjalny akt zjednoczenia opracowały komisje obydwu organizacji. Uroczyste jego podpisanie miało miejsce po Świętej Liturgii w soborze Chrystusa Zbawiciela w Moskwie koncelebrowanej przez patriarchę Aleksego i metropolitę Ławra, 17 maja 2007. Na nabożeństwie obecny był prezydent Rosji Władimir Putin, który wygłosił przemówienie, wyrażając radość z powodu zjednoczenia Kościołów i tym samym likwidowania barier dzielących od wielu dekad społeczeństwo rosyjskie. Patriarcha podziękował prezydentowi za wsparcie w procesie unifikacji Kościołów.
Struktura.
Rosyjski Kościół Prawosławny poza granicami Rosji jest Kościołem autonomicznym, podległym patriarsze Moskwy i całej Rusi, podzielonym na następujące eparchie:
Kościół posiada również placówki stauropigialne.
Zgodnie z postanowieniami aktu zjednoczeniowego Rosyjski Kościół Prawosławny poza granicami Rosji zachował całość struktur, jakie ustanowił przed unifikacją z Patriarchatem Moskiewskim, w tym te, które pokrywają się terytorialnie z administraturami założonymi przed zjednoczeniem przez Rosyjski Kościół Prawosławny. Sytuację istnienia paralelnych administratur patriarcha Aleksy II określił w 2006 jako nienormalną i niezgodną z kanonami Cerkwi, stwierdził jednak, iż nie da się jej zmienić w krótkim czasie.

</doc>
<doc id="1643157" url="https://pl.wikipedia.org/wiki?curid=1643157" title="Rosyjska Cerkiew Prawosławna poza granicami Rosji">
Rosyjska Cerkiew Prawosławna poza granicami Rosji



</doc>
<doc id="1643162" url="https://pl.wikipedia.org/wiki?curid=1643162" title="Putting Holes in Happiness">
Putting Holes in Happiness

Putting Holes in Happiness – drugi singel promujący szósty album studyjny grupy Marilyn Manson pt. "Eat Me, Drink Me" (2007). Początkowo miał zostać wydany jako singel główny (ang. "lead single"), którym ostatecznie został utwór „Heart-Shaped Glasses (When the Heart Guides the Hand)”.
Tekst do utworu napisał w swoje trzydzieste ósme urodziny – 5 stycznia 2007 roku – frontman, Marilyn Manson. Piosenkę określił mianem „wrogiej wobec kobiet, romantyczno-kanibalistyczno-gotycko-wampirycznej ballady”.

</doc>
<doc id="1643163" url="https://pl.wikipedia.org/wiki?curid=1643163" title="Brzanka (Pogórze Ciężkowickie)">
Brzanka (Pogórze Ciężkowickie)

Brzanka (534 m) – wzniesienie na Pogórzu Ciężkowickim, na południe od Tuchowa. Wraz z Liwoczem (562 m) są najwyższymi szczytami Pasma Brzanki – ciągu wzniesień pomiędzy dolinami rzek Białej i Wisłoki.
Szczyt Brzanki pokryty jest lasem mieszanym o przewadze buka i jodły, z podszytem złożonym z jarzębiny i podrostów drzew oraz runem o znacznej ilości borówki (buczyna karpacka). Obszar ten objęty jest ochroną w ramach powstałego na mocy rozporządzenia Wojewody Małopolskiego z 23 maja 2005 roku Parku Krajobrazowego Pasma Brzanki.
W sierpniu 1944 roku w okolicach osiedla Ratówki (przysiółek Jodłówki Tuchowskiej) stacjonował I. batalion 16 Pułku Piechoty AK "Barbara", prowadzący działania dywersyjne w ramach Akcji "Burza". Wydarzenia te upamiętnia kamienny obelisk w pobliżu żółtego pieszego szlaku turystycznego.
Zagospodarowanie turystyczne.
Szlaki rowerowe.
Poniżej szczytu Brzanki znajduje się schronisko górskie Bacówka na Brzance, zbudowane przez PTTK w 1981 roku, obecnie znajdujące się w rękach prywatnych. Na polanie obok schroniska, odznaczającej się panoramami Pogórza i Beskidu Niskiego, wybudowano wieżę widokową, z której w sprzyjających warunkach można zaobserwować Tatry.

</doc>
<doc id="1643168" url="https://pl.wikipedia.org/wiki?curid=1643168" title="Model proporcjonalnego hazardu Coksa">
Model proporcjonalnego hazardu Coksa



</doc>
<doc id="1643170" url="https://pl.wikipedia.org/wiki?curid=1643170" title="Tragopan plamisty">
Tragopan plamisty

Tragopan plamisty ("Tragopan caboti") – gatunek ptaka z rodziny kurowatych (Phasianidae). Zamieszkuje endemicznie podzwrotnikowe, górskie lasy w południowo-wschodnich Chinach (prowincje: Zhejiang, Jiangxi, Hunan, Guangdong, Kuangsi-Czuang i Fujian) na wys. 600–1400 m n.p.m.
Systematyka i morfologia.
Wyróżniono dwa podgatunki "T. caboti": 
Ekologia.
W środowisku naturalnym związane z występowaniem drzewa z gatunku "Daphniphyllum macropodum", na którego gałęziach ptaki te często przesiadują, a jego liście i owoce wchodzą w skład ich pożywienia. Zamieszkuje lasy iglaste albo borealne z poszyciem, blisko potoków górskich, na zboczach stromych gór.
Żywi się na gruncie albo w koronach drzew. O świcie i o zmierzchu przebywa częściej na gruncie, poza tym większość czasu spędza w koronach drzew.
W naturze gniazduje w opuszczonych gniazdach innych ptaków, w rozwidleniach drzew lub nawet na gruncie w zakrzewieniach lub między skałami.
Pożywienie stanowią także nasiona dębu, karłowaty kasztan jadalny, paproć, wiśnia górska, malina, dzikie winogrono, chińska jagoda wawrzynu, robaki zbierane na ziemi i w koronach drzew oraz larwy owadów.
Pod koniec marca i w kwietniu samica znosi od 2 do 12 jaj. Mają one wymiary 55×41 mm Samice niosą już w pierwszym roku, ale samce osiągają zdolność rozrodczą w drugim roku życia. Inkubacja jaj trwa 28 dni. Gatunek ten jest monogamiczny.
Status i ochrona.
Międzynarodowa Unia Ochrony Przyrody (IUCN) uznaje tragopana plamistego za gatunek narażony (VU – "vulnerable") nieprzerwanie od 1994 roku; wcześniej (od 1988 roku) miał status zagrożonego (T – "threatened"). Liczebność populacji w naturalnym środowisku szacuje się na 2,5–10 tysięcy dorosłych osobników, prawdopodobnie nie więcej niż 5000 dorosłych osobników. Trend liczebności populacji jest spadkowy. W hodowlach prywatnych żyje nie więcej niż 500 sztuk. Typowe środowisko tragopanów jest silnie zdefragmentowane z powodu wyrębu lasu dla produkcji drewna i przeznaczania terenów pod uprawy, przez co tworzą się izolowane populacje, co w konsekwencji prowadzi m.in. do zmniejszenia się globalnej populacji i wymiany genów.
Gatunek chroniony konwencją CITES (załącznik I).

</doc>
<doc id="1643173" url="https://pl.wikipedia.org/wiki?curid=1643173" title="Pieris kwiecisty">
Pieris kwiecisty

Pieris kwiecisty ("Pieris floribunda") – gatunek rośliny należący do rodziny wrzosowatych. Pochodzi z Ameryki Północnej (USA, stany: Georgia, Karolina Północna, Tennessee, Wirginia, Wirginia Zachodnia). Jest w wielu krajach, również w Polsce, uprawiany jako roślina ozdobna.
Biologia.
Roślina wieloletnia, nanofanerofit. Kwitnie w kwietniu i maju. Cała roślina jest lekko trująca. Przy doustnym spożyciu powoduje wymioty, skurcze i duszność. Jest szczególnie niebezpieczna dla zwierząt, które zjadają ją nie rozpoznając jej trujących własności.

</doc>
<doc id="1643174" url="https://pl.wikipedia.org/wiki?curid=1643174" title="Neoceratozaury">
Neoceratozaury

Neoceratozaury (Neoceratosauria) to grupa teropodów utworzona przez Novasa w 1991, Obecnie definiuje się tę grupę jako obejmującą ostatniego wspólnego przodka gatunków "Ceratosaurus nasicornis" i "Abelisaurus comahuensis" (zmodyfikowana definicja Holtza z 1994). Inni definicje neoceratozaurów to teropody, którym bliżej do gatunku "Ceratosaurus nasicornis" niż "Coelophysis bauri" (Padian i inni, 1999) oraz teropody którym bliżej do gatunku "Carnotaurus sastrei" niż "Elaphrosaurus bambergi". Zgodnie z definicją Padiana i innych z 1999 neoceratozaury są pod definicji równe abelizaurom (Abelisauridae) według definicji Rowe i innych z 1997. Znaleziona w Sinpetru Bedfordshire (Rumunia) kość udowa opisana przez Csiki i Grigorescu (1988) prawdopodobnie jest naprawdę dalszą kością śródstopia hadrozaura. Zęby przypisane do nowego, nienazwanego neoceratozaura nie zaliczonego do żadnej niższej rangą grupy, znaleziono w pochodzących z batonu (środkowa jura) skałach formacji Isalo na Madagaskarze.

</doc>
<doc id="1643176" url="https://pl.wikipedia.org/wiki?curid=1643176" title="Pieris floribunda">
Pieris floribunda



</doc>
<doc id="1643179" url="https://pl.wikipedia.org/wiki?curid=1643179" title="Genyodectes">
Genyodectes



</doc>
<doc id="1643180" url="https://pl.wikipedia.org/wiki?curid=1643180" title="Nosiciele Ognia">
Nosiciele Ognia

Nosiciele Ognia (fiń "Tulenkantajat") – fińska grupa literacka, działająca w latach dwudziestych i trzydziestych XX wieku, postulująca odnowienie fińskiej literatury i kultury. Grupa powstała wokół almanachu literackiego pt. "Tulenkantajat" (publikowany w latach 1924–1927) i od 1929 roku rozpoczęła publikowanie własnego czasopisma pod tym samym tytułem. Czasopismo to ukazywało się do 1939 roku pod redakcją Olavi Paavolainena. Do Nosicieli Ognia należeli m.in.: Olavi Paavolainen, Elina Vaara, Martti Haavio, Yrjö Jylhä, Lauri Viljanen, Mika Waltari, Katri Vala i Arvi Kivimaa. Nosiciele Ognia zainspirowali powstanie grupy literackiej Klin. 
Grupy nie łączyła konkretna stylistyka czy jeden nurt literacki, ale pokoleniowe doświadczenie fińskiej niepodległości. Odwoływali się do takich idei jak: radość życia i miłość sztuki, witalizm, ciekawość życia, sprawiedliwość i równość. Interesowali się nowymi, wcześniej mało znanymi fińskim odbiorcom, nurtami literatury europejskiej, m.in. futuryzmem, dadaizmem, urbanizmem, ekspresjonizmem (ich twórczość bywa często kojarzona szczególnie z tym ostatnim nurtem). Awangardowe tendencje literatury europejskiej przybliżał pisarzom Paavolainen, w swoich książkach: "W poszukiwaniu teraźniejszości" ("Nykyaikaa etsimässä" 1925) i "Wielkie porządki" ("Suursivous" 1932).
W ramach grupy opublikowano m.in. tomy poetyckie: "Daleki ogród" ("Kaukainen puutarha" 1924) Katri Vala oraz "Ślady bicza" ("Ruoskanjäljet" 1928) Yrjö Jylhä. 

</doc>
<doc id="1643181" url="https://pl.wikipedia.org/wiki?curid=1643181" title="Spinostropheus">
Spinostropheus



</doc>
<doc id="1643182" url="https://pl.wikipedia.org/wiki?curid=1643182" title="Tulenkantajat">
Tulenkantajat



</doc>
<doc id="1643184" url="https://pl.wikipedia.org/wiki?curid=1643184" title="Dope Hat">
Dope Hat

Dope Hat – singel promujący debiutancki album studyjny grupy Marilyn Manson pt. "Portrait of an American Family". Został nagrany na taśmę demo zespołu, "The Family Jams", wydaną w roku 1993.

</doc>
<doc id="1643188" url="https://pl.wikipedia.org/wiki?curid=1643188" title="Demokratyczna Partia Albańczyków">
Demokratyczna Partia Albańczyków

Demokratyczna Partia Albańczyków, DPA (, ) – partia polityczna w Macedonii Północnej. Została założona w 1997 roku. Liderem partii jest lekarz Menduh Thaçi.
Celem partii jest obrona praw albańskiej mniejszości narodowej.

</doc>
<doc id="1643190" url="https://pl.wikipedia.org/wiki?curid=1643190" title="Amalia Wittelsbach (Pfalz-Birkenfeld)">
Amalia Wittelsbach (Pfalz-Birkenfeld)

Maria Amalia Augusta Wittelsbach (ur. 10 maja 1752 w Mannheimie – zm. 15 listopada 1828 w Dreźnie) – księżniczka Palatynatu-Birkenfeld, ostatnia księżna elektorowa i pierwsza królowa Saksonii, księżna warszawska.
Trzecie dziecko (pierwsza córka) księcia Fryderyka Michała Wittelsbacha i Marii Franciszki Wittelsbach. Jej dziadkami byli: Christian III Wittelsbach książę Palatynatu-Zweibrücken i Karolina Nassau-Saarbrücken oraz Józef Karol Wittelsbach hrabia Palatynatu-Sulzbach i Elżbieta Augusta Wittelsbach. Miała czwórkę rodzeństwa, m.in.: Karola Augusta księcia Palatynatu-Zweibrücken, Anne Marię księżną w Bawarii, Maksymiliana Józefa króla Bawarii. W linii żeńskiej była potomkiem przedstawicielek polskiej szlachty, m.in. z rodów: Radziwiłłów, Potockich i Mohyłów.
29 stycznia 1769 roku poślubiła elektora Saksonii Fryderyka Augusta Wettyna. Amalia urodziła czwórkę dzieci, jednak jedynie córka Maria Augusta przeżyła okres dzieciństwa. W 1806 roku jej mąż został pierwszym królem Saksonii, a na mocy układu w Tylży 7 lipca 1807 i w nawiązaniu do postanowień Konstytucji 3 maja został monarchą polskim jako władca Księstwa Warszawskiego;

</doc>
<doc id="1643193" url="https://pl.wikipedia.org/wiki?curid=1643193" title="Rock is Dead">
Rock is Dead

Rock is Dead – singel promujący trzeci album studyjny grupy Marilyn Manson pt. "Mechanical Animals". Znalazł się także na do filmu "Matrix" (1999).

</doc>
<doc id="1643194" url="https://pl.wikipedia.org/wiki?curid=1643194" title="Northrop Tacit Blue">
Northrop Tacit Blue

Northrop Tacit Blue – amerykański samolot eksperymentalny opracowany przez firmę Northrop Grumman wykorzystywany do prac badawczo-rozwojowych w programie bombowca Northrop B-2 Spirit.
Historia.
W kwietniu 1996 roku opublikowano pierwsze informacje na temat eksperymentalnego samolotu Tacit Blue, pierwotnie wykorzystywanego w programie "Pave Mover", w którym posłużyć miał do sprawdzenia konfiguracji aerodynamicznej samolotu o niskiej wykrywalności, pełniącego rolę latającego stanowiska radarowego nadzoru pola walki, operującego w bezpośredniej bliskości działań bojowych. Seryjny samolot miał być wyposażony w wielofunkcyjną stację radiolokacyjną firmy Hughes przeznaczoną do obserwacji powierzchni ziemi, odznaczającą się niskim prawdopodobieństwem wykrycia. Prace nad samolotem rozpoczęły się w 1978 roku. Oblot samolotu miał miejsce 5 lutego 1982 roku. W toku dalszych prac Siły Powietrzne Stanów Zjednoczonych doszły jednak do wniosku, że zadania przeznaczone dla Tacit Blue z powodzeniem może wykonywać mniej wysublimowany samolot latający w większej odległości od linii frontu. Ostatecznie program "Pave Mover" doprowadził do powstania samolotu Northrop Grumman E-8 Joint STARS ("Joint Surveillance Target Attack Radar System"). Nie oznaczało to jednak końca kariery Tacit Blue, samolot został użyty jako latające stanowisko badawcze do testowania technologii stealth wykorzystanej w projekcie samolotu B-2. Doświadczenia zdobyte podczas eksploatacji Tacit Blue zostały również wykorzystane w projekcie samolotu myśliwskiego Lockheed F-22 Raptor, pocisku AGM-137 TSSAM ("Tri-Service Standoff Attack Missile"), którego projekt został anulowany oraz samolotu bezzałogowego RQ-3 DarkStar. Ostatni lot Tacit Blue wykonał 14 lutego 1985 roku, samolot łącznie przebywał w powietrzu 250 godzin. W 1996 roku Tacit Blue został przeniesiony do muzeum sił powietrznych (National Museum of the United States Air Force) w bazie Wright-Patterson Air Force Base.
Konstrukcja.
Tacit Blue jest jednomiejscowym samolotem o spłaszczonym kadłubie, posiadającym skrzydła o obrysie trapezowym i motylkowe usterzenie ogonowe o obrysie prostokątnym. Napędzany jest dwoma silnikami turbowentylatorowymi Allied-Signal (Garrett) ATF3-6. Wlot powietrza do silników umieszczony jest na grzbiecie kadłuba, dzięki temu osłonięto łopatki turbiny silnika generujące silne echo radarowe. Samolot z racji braku stateczności w osi podłużnej i w zakresie sterowania kierunkowego wyposażony został w zwielokrotniony system sterowania fly-by-wire.

</doc>
<doc id="1643195" url="https://pl.wikipedia.org/wiki?curid=1643195" title="Demokratyczny Związek na rzecz Integracji">
Demokratyczny Związek na rzecz Integracji

Demokratyczny Związek na rzecz Integracji, DUI (; , ) – największa albańska partia polityczna w Macedonii. Została założona w 2001 roku po konflikcie między Macedończykami a Albańczykami. Liderem partii jest Ali Ahmeti.
W ostatnich wyborach parlamentarnych DUI zdobył 125 997 głosów (12,77%), co dało mu 18 ze 120 mandatów w Zebraniu.

</doc>
<doc id="1643197" url="https://pl.wikipedia.org/wiki?curid=1643197" title="Marc Savard">
Marc Savard

Marc Savard (ur. 17 lipca 1977 w Ottawie) – kanadyjski hokeista.
Kariera klubowa.
Karierę w National Hokey League rozpoczął w sezonie 1997 w zespole New York Rangers (wybrany przez klub w drafcie z numerem 91 w roku 1995). W Nowym Jorku spędził dwa sezony 1997-1998 i 1998-1999. Następnie w latach 1999–2003 występował w Calgary Flames, w sezonach 2002-2006 w Atlanta Thrashers, a w czasie Lokautu grał w Szwajcarii, gdzie reprezentował SC Bern (2005-2006) i HC Thurgau (2006-2007). Od sezonu 2006-2007 występował w zespole Boston Bruins. W trakcie sezonu NHL (2010/2011) odniósł kontuzję głowy, wskutek czego nie grał do 2015 i wówczas odszedł z Bostonu. W lipcu 2015 formalnie został zawodnikiem Florida Panthers, w czerwcu 2016 został zawodnikiem New Jersey Devils.
Dwa razy wystąpił w Meczach Gwiazd NHL (2008 i 2009). Został rekordzistą Atlanty Thrashers pod względem ilości asyst w sezonie: 69 w edycji NHL (2005/2006).

</doc>
<doc id="1643201" url="https://pl.wikipedia.org/wiki?curid=1643201" title="Dwa księżyce">
Dwa księżyce



</doc>
<doc id="1643202" url="https://pl.wikipedia.org/wiki?curid=1643202" title="Cerro Bonete">
Cerro Bonete

Cerro Bonete to szczyt na północy argentyńskiej prowincji La Rioja. Jest to piąty, pod względem wysokości, szczyt obu Ameryk po Aconcagui, Ojos del Salado, Monte Pissis i Huascarán).

</doc>
<doc id="1643206" url="https://pl.wikipedia.org/wiki?curid=1643206" title="Grażyna Trela">
Grażyna Trela

Grażyna Trela-Stawska (ur. 13 maja 1958 w Leńczach) – polska scenarzystka, reżyser, pisarka, aktorka teatralna i filmowa, piosenkarka i dziennikarka, występująca również jako Graża T.
Życiorys.
W 1981 ukończyła Państwową Wyższą Szkołę Teatralną im. Ludwika Solskiego w Krakowie. W latach 1981–1991 grała w Starym Teatrze w Krakowie. W 1998 ukończyła Studium Scenariuszowe Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
W latach 90. zrezygnowała z aktorstwa na rzecz twórczości pisarskiej. Jej scenariusze kilkakrotnie wygrywały w Konkursie Scenariuszowym o Nagrodę Hartley-Merrill: "Włoszka" (2000), "Siedem dziewcząt z Albatrosa" (2002), "Tamagotchi" (2007, tytuł roboczy filmu "Moja krew", współautor – Marcin Wrona). Jest laureatką Nagrody za Najlepszy Scenariusz na Koszalińskim Festiwalu Debiutów Filmowych „Młodzi i Film” 2009, na Międzynarodowym Festiwalu Filmowym na Cyprze 2009, a także w 2011 na Festiwalu Filmowym w Mons (Belgia). Jest współautorką scenariusza (razem z Grzegorzem Jankowskim i Dariuszem Glazerem) filmu "Chrzest" w reżyserii Marcina Wrony. Film został nagrodzony Srebrnymi Lwami na FPFF Gdynia 2010. Jest współautorką sztuki telewizyjnej "Pasożyt" (2003, Teatr Telewizji) i "Doktor Halina" (2008, Teatr Telewizji), oraz autorką sztuki teatralnej "Żyleta" wyróżnionej na Festiwalu Nowej Dramaturgii w Teatrze Powszechnym w Radomiu (2006).
Publikowała w miesięczniku „Film” (1991–1995). Wydała zbiór opowiadań "Dobry mężczyzna to martwy mężczyzna" (1997) oraz powieść "Obrazki z Nebraski" (2011).
Studiowała reżyserię na WRiTV im. Krzysztofa Kieślowskiego na Uniwersytecie Śląskim (1999–2002). Jako reżyser zadebiutowała filmem dokumentalnym "Eros-ex" nagrodzonym na Międzynarodowym Festiwalu Filmowym „OFFensiva” (2005), a także krótkometrażową fabułą "Klajmax" (2011). Wyreżyserowała też kilka teledysków, m.in. do piosenek Stanisława Sojki. Od 2008 jest wykładowcą Krakowskiej Szkoły Scenariuszowej. Wykłada także w Krakowskiej Akademii im. A. Frycza Modrzewskiego oraz Akademii Multi Art. Od 2013 jest wykładowcą scenariopisarstwa na Uniwersytecie Jagiellońskim w Krakowie (filmoznawstwo).
Nagrała solową płytę "Świerszcze" wydaną przez Pomaton EMI (1996). Nagrywała także z Markiem Grechutą, Janem Kantym Pawluśkiewiczem, z łódzką grupą Plastic Bag Jacka „Bielasa” Bieleńskiego i z Włodkiem „Kiniorem” Kiniorskim oraz kielecką grupą Cre-dance.
W 2018 roku, według swojego pomysłu i scenariusza, wyreżyserowała razem ze studentkami Akademii Sztuk Pięknych im. Jana Matejki w Krakowie, animację "Masterclass", inspirowaną twórczością Romana Polańskiego.

</doc>
<doc id="1643207" url="https://pl.wikipedia.org/wiki?curid=1643207" title="I Don’t Like the Drugs (But the Drugs Like Me)">
I Don’t Like the Drugs (But the Drugs Like Me)

I Don’t Like the Drugs (But the Drugs Like Me) – drugi singel promujący trzeci album studyjny grupy Marilyn Manson pt. "Mechanical Animals".

</doc>
<doc id="1643208" url="https://pl.wikipedia.org/wiki?curid=1643208" title="Ferenc Glatz">
Ferenc Glatz

Ferenc Glatz (ur. 2 kwietnia 1941 w Csepel) – węgierski historyk i polityk, minister edukacji i kultury od 1989 do 1990, przewodniczący Węgierskiej Akademii Nauk w latach 1996–2002.
Życiorys.
Ferenc Glatz w 1964 ukończył studia na Uniwersytecie im. Loránda Eötvösa w Budapeszcie.
Od 1967 Glatz był pracownikiem naukowym w Instytucie Historii Węgierskiej Akademii Nauk. W 1976 został dyrektorem departamentu, a w 1988 dyrektorem całego instytutu. Od 1976 był wykładowcą na Uniwersytecie im. Loránda Eötvösa w Budapeszcie i w 1979 założył na nim Wydział Muzeologii Historycznej. W 1979 Glatz został założycielem i redaktorem periodyka naukowego "História".
Po licznych podróżach badawczych zagranicą (RFN, Wielka Brytania, Francja, ZSRR), w 1985 został mianowany sekretarzem generalnym Komitetu Metodologii Czasów Nowożytnych i Krytyki Źródeł Międzynarodowego Komitetu Nauk Historycznych (ICHS). W latach 1990–1995 pełnił funkcję sekretarza generalnego Komitetu Historiografii ICHS. Glatz jest autorem wielu książek na temat historii i teorii historii.
W latach 1989–1990 Ferenc Glatz zajmował stanowisko ministra edukacji i kultury w gabinecie premiera Miklósa Németha. Niektóre z jego działań jako ministra zmierzały do uwolnienia węgierskiego systemu szkolnictwa od wpływów radzieckich. Za jego rządów zniesiono w kraju cenzurę, obowiązkową naukę języka rosyjskiego jako języka obcego, wprowadzono nowy program nauczania języków obcych oraz zniesiono monopol państwa na zakładanie placówek szkolnych.
W latach 1990–1993 Glatz ponownie pełnił funkcję dyrektora Instytutu Historii Węgierskiej Akademii Nauk. Od 1996 do 2002 zajmował stanowisko dyrektora Węgierskiej Akademii Nauk. Od 1991 do 2004 Ferenz Glatz był zaangażowany w proces rozszerzenia Unii Europejskiej o kraje Europy Środkowo-Wschodniej.

</doc>
<doc id="1643210" url="https://pl.wikipedia.org/wiki?curid=1643210" title="Galan (szczyt)">
Galan (szczyt)

Cerro Galán – wulkan w argentyńskiej prowincji Catamarca. Na szczycie znajduje się jedna z największych kalder na świecie. Jej wiek ocenia się na 2,2 miliona lat.

</doc>
<doc id="1643213" url="https://pl.wikipedia.org/wiki?curid=1643213" title="Husajma">
Husajma



</doc>
<doc id="1643215" url="https://pl.wikipedia.org/wiki?curid=1643215" title="Taza-Husajma-Taunat">
Taza-Husajma-Taunat



</doc>
<doc id="1643219" url="https://pl.wikipedia.org/wiki?curid=1643219" title="Incahuasi">
Incahuasi

Incahuasi lub Nevado de Incahuasi – szczyt leżący na granicy argentyńsko-chilijskiej. Jest stratowulkanem, uformowanym najprawdopodobniej w epoce holocenu. Data ostatniej erupcji nie jest znana. Pierwszego wejścia dokonał niemiecki geograf Walther Penck w 1913 r. Leży w sąsiedztwie najwyższego wulkanu Ziemi – Ojos del Salado.

</doc>
<doc id="1643221" url="https://pl.wikipedia.org/wiki?curid=1643221" title="Port lotniczy Husajma">
Port lotniczy Husajma



</doc>
<doc id="1643225" url="https://pl.wikipedia.org/wiki?curid=1643225" title="Villa Sanjuro">
Villa Sanjuro



</doc>
<doc id="1643226" url="https://pl.wikipedia.org/wiki?curid=1643226" title="MySource Matrix">
MySource Matrix

Squiz Matrix CMS – system zarządzania treścią klasy enterprise. Wersję autoryzowaną dostarcza firma Squiz.
Jest to elastyczna platforma do zarządzania aplikacjami internetowymi, takimi jak: strony internetowe, intranetowe i ekstranetowe, odpowiadająca potrzebom najbardziej wymagających klientów. System Squiz Marix napisany jest w PHP.
Cechy.
Squiz Matrix używa na całym świecie wiele firm, instytucji, oraz organizacji. Na użycie Squiz Matrix zdecydowali się m.in.: Oxford University, rząd Australii, a w Polsce Wojewódzki Urząd Pracy w Katowicach oraz Uniwersytet im. Adama Mickiewicza w Poznaniu.

</doc>
<doc id="1643234" url="https://pl.wikipedia.org/wiki?curid=1643234" title="Port lotniczy An-Nadur">
Port lotniczy An-Nadur



</doc>
<doc id="1643237" url="https://pl.wikipedia.org/wiki?curid=1643237" title="Jim Parsons">
Jim Parsons

Jim Parsons, właśc. James Joseph Parsons (ur. 24 marca 1973 w Houston) – amerykański aktor filmowy, teatralny i serialowy. Największą popularność przyniosła mu rola Sheldona Coopera w sitcomie "Teoria wielkiego podrywu".
Życiorys.
Urodził się i wychował w Houston w Teksasie. Jego ojciec Mickey Parsons (zginął w wypadku samochodowym w 2001) był prezesem firmy zajmującej się dostawą energii. W 1991 ukończył liceum Klein Oak w Houston. We wczesnych latach dziewięćdziesiątych, podczas studiów na University of Houston, które ukończył w 1996 z tytułem bakalaureat, współtworzył grupę teatralną Infernal Bridegroom Productions. Uczestniczył w wystawieniu między innymi "Endgame", "Guys and Dolls" i "The Balcony". Następnie w 2001 otrzymał tytuł magistra na wydziale sztuk dramatycznych na University of San Diego.
Kariera telewizyjna rozpoczęła się od roli Roba Holbrooka w serialu "Potyczki Amy" i gościnnego występu w serialu "Nie ma sprawy" ("Ed"). Największą popularność zapewniła mu rola doktora Sheldona Coopera w serialu komediowym "Teoria wielkiego podrywu"
Zagrał w wielu filmach fabularnych, takich jak np.: "Powrót do Garden State", "Co jest grane" oraz "Szkoła dla drani".
W 2012 ujawnił, że jest homoseksualistą. W 2002 związał się z Toddem Spiewakiem, grafikiem o polskich korzeniach. 13 maja 2017 zawarli związek małżeński. Zamieszkali na Brooklynie w Nowym Jorku.

</doc>
<doc id="1643243" url="https://pl.wikipedia.org/wiki?curid=1643243" title="Runnin' For The Red Light (I Gotta Life)">
Runnin' For The Red Light (I Gotta Life)



</doc>
<doc id="1643244" url="https://pl.wikipedia.org/wiki?curid=1643244" title="Pissis">
Pissis

Monte Pissis to wygasły wulkan w prowincji La Rioja w Argentynie. Stratowulkan położony jest w Andach. Jest to trzeci szczyt zachodniej półkuli. Leży ok. 550 km na północ od szczytu Aconcagua.
Z racji położenia przy pustyni Atacama klimat jest tu suchy, a śnieg utrzymuje się tylko w zimie.
Góra nazwana została na cześć francuskiego geologa pracującego w Chile Pedro José Amadeo Pissis'a.

</doc>
<doc id="1643247" url="https://pl.wikipedia.org/wiki?curid=1643247" title="Welcome To The Neighborhood">
Welcome To The Neighborhood



</doc>
<doc id="1643249" url="https://pl.wikipedia.org/wiki?curid=1643249" title="Malmfryda kijowska">
Malmfryda kijowska

Malmfryda kijowska (duń. "Malmfred") - królowa Danii, córka księcia kijowskiego Mścisława (zm. 1132) i jego żony Krystyny szwedzkiej (zm. ok. 1120/22). 
Malmfryda była najpierw żoną króla Norwegii Sigurda I. Po jego śmierci poślubiła w 1132 r. przyszłego króla Danii Eryka II. O jej losach po śmierci Eryka II nie zachowały się żadne wiadomości. Ze związku z Sigurdem I norweskim prawdopodobnie pochodziła córka Krystyna (zm. 1178), zamężna z Erlingiem Skakke, dzieckiem tej pary był późniejszy król Norwegii Magnus V. Malmfryda nie posiadała potomstwa z drugiego małżeństwa.

</doc>
<doc id="1643252" url="https://pl.wikipedia.org/wiki?curid=1643252" title="Cerro Bayo">
Cerro Bayo

Cerro Bayo – wulkan na granicy argentyńsko-chilijskiej. Składa się z czterech blisko położonych stratowulkanów. Najwyższy szczyt znajduje się po stronie chilijskiej, choć główny wulkan znajduje się po stronie argentyńskiej. 
Na zboczach wulkanu, po stronie argentyńskiej znajduje się ośrodek narciarski.

</doc>
<doc id="1643253" url="https://pl.wikipedia.org/wiki?curid=1643253" title="Osvaldo Cruz">
Osvaldo Cruz

Osvaldo Héctor Cruz (ur. 29 maja 1931, zm. 20 marca 2023) – piłkarz argentyński noszący przydomek "Zurdo" (co znaczy "Lewy"), napastnik (lewoskrzydłowy). Wzrost 168 cm, waga 70 kg.
Jako piłkarz klubu Independiente de Avellaneda wziął udział w turnieju Copa América 1955, gdzie Argentyna zdobyła mistrzostwo Ameryki Południowej. Cruz zagrał w trzech meczach – z Paragwajem, Ekwadorem i Peru.
Drugi raz w swej karierze Cruz wystąpił w mistrzostwach kontynentalnych podczas turnieju Copa América 1957, gdzie Argentyna znów zdobyła mistrzostwo Ameryki Południowej. Zagrał we wszystkich sześciu meczach – z Kolumbią (zdobył bramkę), Ekwadorem, Urugwajem, Chile, Brazylią (zdobył bramkę) i Peru.
Wciąż jako gracz klubu Independiente był w kadrze reprezentacji podczas finałów mistrzostw świata w 1958 roku, gdzie Argentyna odpadła w fazie grupowej. Cruz zagrał w dwóch meczach – z Niemcami i Czechosłowacją.
Razem z Independiente wziął udział w drugiej edycji Pucharu Wyzwolicieli – Copa Libertadores 1961. Klub Cruza wyeliminowany został przez brazylijską drużynę SE Palmeiras. Właśnie Palmieras był jednym z klubów, w których występował Cruz. Występował także w Chile.
W reprezentacji Argentyny Cruz rozegrał łącznie 21 meczów i zdobył 3 bramki. Charakteryzował się bardzo dużą szybkością, a jego celne podania często stwarzały partnerom z ataku okazje bramkowe. Był klasycznym skrzydłowym, który dzięki wrodzonej szybkości stosował na ogół tzw. długi zwód. Jego dośrodkowania dokonywane z pełnego biegu i ostrego kąta zawsze były silne i celne.

</doc>
<doc id="1643254" url="https://pl.wikipedia.org/wiki?curid=1643254" title="Not A Dry Eye In The House">
Not A Dry Eye In The House



</doc>
<doc id="1643256" url="https://pl.wikipedia.org/wiki?curid=1643256" title="Osvaldo Héctor Cruz">
Osvaldo Héctor Cruz



</doc>
<doc id="1643258" url="https://pl.wikipedia.org/wiki?curid=1643258" title="Historia Szwajcarii">
Historia Szwajcarii

W czasach starożytnych obszary obecnej Szwajcarii były zamieszkane przez Retów i Celtów. Na przełomie II i I wieku p.n.e. w dolinie rzeki Aare osiedliło się celtyckie plemię Helwetów. W 58 roku p.n.e. Helwetia została włączona do Galii. W połowie V wieku południowo-zachodnie terytorium współczesnej Szwajcarii znalazło się pod panowaniem Burgundów, a północno-wschodnie – Alemanów. W latach 534–535 Helwetia została zajęta przez państwo Franków. W IX wieku podzielona pomiędzy Królestwem Burgundii a Niemcami. Od lat 1032–1034 w całości przeszła pod władzę cesarzy. W XI–XIII wieku na obszarze Szwajcarii nastąpił rozwój lokalnych świeckich i duchownych struktur władzy. W drugiej połowie XIII wieku w południowo-zachodniej Szwajcarii panowała dynastia hrabiów sabaudzkich, a na północnym wschodzie Habsburgowie.
Związek Szwajcarski.
Początki tworzenia państwa Szwajcarskiego sięgają XIII wieku. W 1291 roku prakantony Uri, Schwyz i Unterwalden zawarły "Akt Konfederacji Szwajcarskiej", który przyczynił się do powstania Związku Szwajcarskiego. Akt z 1291 między leśnymi kantonami stanowił sojusz obronny w przypadku agresji zewnętrznej.
Działania, polegające na wewnętrznej konsolidacji terytorialnej i toczenie walk z cesarstwem, miały na celu uniezależnienie od Habsburgów. Te dążenia znalazły swoje odzwierciedlenie w legendach o przysiędze na Rutli, Wilhelmie Tellu i Winkelriedzie. Przez cały XIV wiek Szwajcarzy prowadzili wojny z Habsburgami, zwyciężając w następujących bitwach:
Skutkiem zwycięstw stało się utrwalenie niezależności politycznej Szwajcarów. W latach 1332–1353 do Związku Szwajcarskiego przystąpiły następujące kantony: Berno, Glarus, Lucerna, Zug, Zurych. W 1499 Związek Szwajcarski został uznany przez cesarstwo. W latach 1501–1513 związek został poszerzony o kantony: Appenzell, Bazylea, Gryzonia (jako sprzymierzeniec), Szafuza. W latach 1500–1515 na skutek udziału w wojnach włoskich do Związku Szwajcarskiego przyłączone zostały m.in.: Locarno, Lugano, Valtellina nad Adygą (do 1797 roku). Ekspansja terytorialna Szwajcarii została zakończona w roku 1515 wskutek przegranej bitwy pod Marignano, w której zwyciężyła koalicja Republiki Weneckiej i Francji.
Reformacja.
W XVI wieku Szwajcaria stała się jednym z centrów reformacji. Uldrich Zwingli i Jan Kalwin prowadzili swoją działalność w miastach, będących siedzibą władz lokalnych. Wojny religijne doprowadziły w 1531 roku do podziału wyznaniowego Szwajcarii. W 1648 roku niepodległość Szwajcarii została potwierdzona przez pokój westfalski. W drugiej połowie XVII wieku Szwajcaria przygarnęła hugenockich uciekinierów z Francji, wskutek czego odnotowała wzrost gospodarczy, bowiem Hugenoci trudnili się przeważnie rzemiosłem.
Rewolucja francuska.
Brak scentralizowanej władzy wywołał w XVIII wieku kryzys polityczny i społeczny. Władzę sprawowali bogaci mieszczanie i szlachta, co stało się główną przyczyną buntów reszty społeczeństwa. Pod wpływem nastrojów w sąsiedniej Francji w Szwajcarii dochodziło do powstania zrzeszeń o poglądach rewolucyjnych. W 1798 roku działacze liberalno-lewicowi w porozumieniu z rządem francuskim doprowadzili do wybuchu powstania w Vaud. Na skutek działań zbrojnych tzw. Stara Konfederacja Szwajcarska została zastąpiona nowym państwem o nazwie Republika Helwecka. Kryzys wewnętrzny ułatwił Francuzom interwencję w sprawy Szwajcarii. Napoleon Bonaparte narzucił jej nową konstytucję zwaną Aktem Mediacyjnym, która uzależniała Szwajcarów od Francji i wymusiła na nich udział w wojnach napoleońskich po stronie Napoleona. Niekorzystna dla Szwajcarii sytuacja polityczna spowodowała nasilenie w społeczeństwie nastrojów antyfrancuskich.
Neutralność.
18 listopada 1813 roku rząd Szwajcarii ogłosił neutralność. 20 maja 1815 roku kongres wiedeński został jej gwarantem. W 1817 roku Szwajcaria przystąpiła do Świętego Przymierza, co spowodowało umocnienie się strony konserwatywnej. Spory pomiędzy katolikami a protestantami z jednej strony oraz pomiędzy liberałami a klerykałami z drugiej przyczyniły się do wybuchu wojny domowej 1847 roku, w której zwyciężyła strona radykalna. W 1848 roku została przyjęta nowa demokratyczna konstytucja, na mocy której związek państw stał się państwem związkowym (od 1874 roku republika federacyjna) ze stolicą w Bernie.
Na przełomie XIX i XX wieku w Szwajcarii nastąpił prężny rozwój gospodarki. W strukturze przemysłu dominowały drobne przedsiębiorstwa. Rozwinęła się bankowość, turystyka zagraniczna, podniosła się stopa życiowa mieszkańców. Ponieważ Szwajcaria miała status państwa neutralnego, została dogodnym miejscem dla emigrantów politycznych (m.in. polscy wychodźcy popowstaniowi, polscy emigranci-socjaliści) oraz miejscem schronienia dla rewolucjonistów rosyjskich. Uczelnie szwajcarskie przyciągały młodzież polską z trzech zaborów. W końcu XIX wieku Szwajcaria zaczęła tworzyć swój system obronny, Redutę Centralną.
XX wiek.
Podczas pierwszej i drugiej wojny światowej Szwajcaria zachowała neutralność. W 1921 roku weszła do Ligi Narodów, której siedzibę wyznaczono Genewę. W międzywojniu krajem rządziły gabinety koalicyjne (najsilniejszą partią była Szwajcarska Partia Radykalno-Demokratyczna). Ogólnie Szwajcaria była państwem z silnym przemysłem, jednak przemysł rozwinął się w niektórych kantonach ze względu na ich położenie geograficzne, np. w Gryzonii, gdzie dominowały turystyka i hotelarstwo. Pomimo rozwoju tych gałęzi gospodarczych poziom bezrobocia w niektórych regionach był wysoki, co powodowało obawy przed emigrantami zarobkowymi ("Überfremdung"). W polityce zagranicznej, mimo kompromisów wobec narastającego w Europie faszyzmu, udało się Szwajcarii zachować neutralność, mimo prozachodnich sympatii. Od roku 1923 Helweci zacieśniali stosunki ekonomiczne i polityczne z Księstwem Liechtensteinu, wiążąc ten kraj z własnym na płaszczyźnie ekonomicznej i politycznej.
W latach 30. XX wieku Szwajcaria rozpoczęła przygotowania do obrony kraju, mając na uwadze, że jej terytorium (zwłaszcza między Jeziorem Bodeńskim a Bazyleą) może zostać wykorzystane w wojnie Niemiec (i ewentualnie Włoch) z Francją. W związku z powyższym postanowiono przygotować kraj do obrony okrężnej, aby być gotowym do odparcia ewentualnej agresji z każdego kierunku. W istocie jednak rozumiano, że ewentualna agresja może nadejść tylko ze strony Niemiec, a budowa fortyfikacji na granicy z Francją w Jurze, konfiskata wydanych „Rozmów z Hitlerem” Rauschninga czy nawoływanie prasy do powściągania krytyki wobec Niemiec miały być tylko demonstracjami neutralności. Od samego początku wojny uważano Niemców za agresorów, którzy w wyniku swojej bezwzględności rozpętali konflikt rezygnując z pokojowych negocjacji na temat Gdańska i Pomorza. Sama Polska cieszyła się przy tym wielką sympatią, a wyrazem poparcia dla jej postawy było powołanie organizacji charytatywnej „Pro Polonia” od początku konfliktu. Wydany w Niemczech zakaz rozpowszechniania prasy szwajcarskiej ułatwił podjęcie decyzji o zakazie przywozu do Szwajcarii gazet "Reichsdeutsche", "Alemanne" i "Der Stürmer". Cenzurowano też niemieckie kroniki filmowe. Co jednak czekało Szwajcarię w przypadku zwycięstwa niemieckiego, obywatele tego kraju mogli usłyszeć samemu słuchając emitowanych przez radio niemieckich piosenek żołnierskich, wśród których znajdowała się ta o treści "und die Schweiz, das Stachelschwein, nehmen wir am Heimweg ein!" ["a jak będziemy wracać do domu, po drodze podbijemy Szwajcarię, tego jeżozwierza!"].
W czasie II wojny światowej na terenie Szwajcarii działał Międzynarodowy Czerwony Krzyż. W tym czasie ożywioną działalność prowadziły na jej terenie wywiady stron walczących, m.in. USA (Allen Dulles), z którym potajemnie współpracowało dowództwo armii szwajcarskiej. W 1940 roku, po zajęciu Francji przez III Rzeszę Szwajcaria, została krajem, w którym internowano 43 tys. żołnierzy francuskich i polskich, przyjęto też – mimo wprowadzenia 1 września 1939 roku obowiązku wizowego – 51 219 uchodźców (w tym Tomasza Manna), co dało asumpt do nazwania kraju "przepełnioną szalupą ratunkową":
W istocie rzeczy Szwajcaria odmawiała przyjmowania na swoje terytorium wyłącznie mężczyzn w wieku 16–60 lat (z wyjątkiem krótkiego okresu w sierpniu 1942, kiedy zarządzeniem Rady Związkowej nakazano ekstradycję wszystkich nielegalnych imigrantów; postanowienie to było jednak oprotestowywane, a nawet sabotowane przez część kantonów, w związku z czym w praktyce nie weszło w życie, a w okresie sierpień-grudzień 1942 do kraju wpuszczono 7899 osób, a 1949 odmówiono wstępu). Przyjęcie większej liczby uchodźców byłoby łatwiejsze, gdyby inne kraje neutralne lub alianckie zobowiązały się do ich późniejszego wpuszczania na swoje terytorium. Tymczasem w 1940 kraje alianckie przyjęły 170 osób, które opuściły Szwajcarię, w 1941 – 1201, a na początku 1942 – 148 (USA przyjęły odpowiednio zaledwie 32, 566 i 30 osób). Z kolei Niemcy, zirytowani faktycznym brakiem restrykcji w przyjmowaniu żydowskich uchodźców, których do Szwajcarii przedostało się ok. 10 tysięcy, określali Szwajcarów w swoich pismach propagandowych jako "górskich semitów" ("Bergsemiten"). Po kapitulacji Włoch, władze Szwajcarii przystały na przyjmowanie wszystkich uchodźców żydowskich z tego kraju, w wyniku czego tylko do końca 1943 przyjęto 7800 cywili, a ponadto 20 tys. włoskich żołnierzy. W 1944 konfederacja postanowiła przyjąć dodatkowo 14 tys. węgierskich Żydów, jednakże z uwagi na brak możliwości przewiezienia ich do Szwajcarii, konsul szwajcarski w Budapeszcie Carl Lutz, działający w podobny sposób jak Raoul Wallenberg, „ograniczył się” do wydawania szwajcarskich dokumentów, które dostały się w ręce 62 tys. ze 100 tys. uratowanych węgierskich Żydów. W lutym 1945 Szwajcaria przyjęła 1200 Żydów uwolnionych z Terezina. Jednocześnie, chcąc uniknąć napływu zbrodniarzy nazistowskich, zamknięto granicę z Niemcami.
Według stanu z dnia zakończenia II wojny światowej, Szwajcaria miała na swoim terytorium 106–115 tys. uchodźców, w tym 46 470 internowanych żołnierzy. Ogółem przez cały okres wojny w Szwajcarii znalazło schronienie 295 381 osób: 103 869 internowanych żołnierzy, 55 018 uchodźców cywilnych (w tym 21 858 Żydów), 9909 emigrantów przybyłych w sposób legalny (w tym 6654 Żydów), 251 uchodźców politycznych, 59 785 dzieci (przybywających z krajów okupowanych na określony czas celem poprawy zdrowia) oraz 66 549 przygranicznych uchodźców, którzy chronili się na terenie konfederacji na czas przejścia frontu. Odmowa wstępu dotknęła 24 398 osoby, w tym 9703 znane z nazwiska. Na pomoc uchodźcom w latach 1936–1954 Szwajcaria wydała 128 mln franków ze źródeł publicznych oraz 87 mln franków ze źródeł prywatnych. 19-tys. społeczność szwajcarskich Żydów wsparła uchodźców kwotą prawie 10 mln franków. Ponadto konfederacja w l. 1940-1950 przekazała na pomoc uchodźcom w innych krajach – głównie za pośrednictwem Czerwonego Krzyża – blisko 352 mln franków ze źródeł federalnych i ponad 631 mln franków ze środków prywatnych.
Ze względu na brak samowystarczalności gospodarczej, w czasie wojny odbywała się normalna wymiana towarowa między Niemcami a Szwajcarią. Pomimo zatrudnienia 1/3 ludności spośród 4,2 mln populacji w rolnictwie, Szwajcaria uzależniona była od sprowadzania żywności i paliw, w tym węgla i gazu, dlatego też wprowadzono ich reglamentację (np. benzyna była dostępna wyłącznie dla pojazdów wojskowych i służby zdrowia, a miesięczny przydział masła wynosił 100 g) oraz próbowano używania zamienników (np. torfu jako opału). Szwajcarskie przedsiębiorstwa i ich filie w Niemczech korzystały z pracy przymusowej robotników i jeńców wojennych.
Szwajcaria produkowała broń (np. działka przeciwlotnicze Oerlikon) dla wszystkich stron konfliktu, zarówno dla krajów neutralnych (Turcji oraz Danii, Holandii i Jugosławii przed zaatakowaniem 3 ostatnich państw przez Niemcy), jak i Wielkiej Brytanii, Francji (do 1940) oraz nazistowskich Niemiec, przy czym eksport materiałów wojennych wymagał zezwolenia Rady Związkowej. Ze swojej strony Wielka Brytania wprowadziła natomiast embargo na dostawę do Szwajcarii wszelkich towarów, które mogłyby być następnie odsprzedane III Rzeszy. Niezależnie od tego przez długi okres szmuglowano tam jednak (przez neutralną Portugalię) precyzyjne części do maszyn (ciągadła diamentowe, kamienie zegarkowe, chronografy), w tym zapalników do bomb, które przesyłano jako przesyłki prywatne lub reklamowe (próbki handlowe). Aby uniknąć zadrażnień z Niemcami, wprowadzono łagodną, represyjną cenzurę publikacji, które mogłyby być uznawane za stronnicze (zakazano m.in. publikacji karykatur Hitlera czy znanego wystąpienia deputowanego z Graubünden Gaudenza Canovy), wzywając zarazem obywateli do zachowywania tajemnicy państwowej. Od 1944 Szwajcaria stała się miejscem wymiany ciężko rannych jeńców obydwu stron walczących w sąsiadujących krajach.
Będąc uzależnioną od niemieckich dostaw (a także włoskiego tranzytu – Szwajcaria nadal utrzymywała swoją flotę handlową składającą się z 14 statków i operującą z portów włoskich, jeden z nich został w czasie wojny storpedowany przez U-boota), Szwajcaria dążyła jednak do zapewnienia sobie samowystarczalności w zakresie wyżywienia (plan Wahlena); o ile w 1938 pod uprawę przeznaczano zaledwie 17% użytków rolnych, o tyle w 1942 już 46%. Areał upraw wzrósł ze 183 tys. ha do blisko 500 tys. ha. Mimo tych działań, podstawą wyżywienia był dwudniowy chleb z mąki ziemniaczanej (sprzedaż świeższego była zakazana). Pomimo tego zachęcano do dobroczynności i pomocy (zarówno uchodźcom – w tym zbiegłym z robót przymusowych obywatelom ZSRR, jak i własnym obywatelom), co było koniecznością w obliczu kryzysu, jaki w okresie wojny przeżywała branża turystyczna. Ponieważ zmobilizowani mężczyźni otrzymywali bardzo niski żołd, wynoszący zalewie 2 franki dziennie (równowartość piwa), w 1940 wprowadzono funkcjonujący do dzisiaj system ubezpieczeń społecznych, polegający na potrącaniu 2% wynagrodzenia, w zamian za co zmobilizowanym wypłacany jest zasiłek w wysokości 80% stałego wynagrodzenia.
W czasie II wojny światowej przywrócono w Szwajcarii karę śmierci za zdradę i szpiegostwo, którą wykonano w przypadku 15 wyroków z 33 wydanych. Zdrajców rozstrzeliwali żołnierze z jednostki, w której służyli.
Korzystając z tajemnicy bankowej w latach 1938–1945 Niemcy przekazali do Szwajcarii aktywa o szacunkowej wartości 6 miliardów dolarów (dziś to kwota około 60 miliardów dolarów. W połowie lat 90. XX wieku 2 szwajcarskie banki komercyjne wypłaciły 1,25 mld USD jako zwrot środków pochodzących z grabieży mienia żydowskiego przez Niemców), a rząd szwajcarski mimo świadomości pochodzenia tych środków nie zatamował ich napływu mimo wezwań krajów alianckich. W 1940 w czasie kampanii francuskiej dochodziło do zestrzeliwania naruszających szwajcarską przestrzeń powietrzną samolotów Luftwaffe (co najmniej 11 samolotów), w odpowiedzi na co niemieccy dywersanci mieli wysadzić w powietrze dwie bazy powietrzne i fabrykę amunicji, do czego nie doszło na skutek dekonspiracji. Szwajcarska obrona przeciwlotnicza zestrzeliwała też – aczkolwiek mniej gorliwie – przelatujące przez swoje terytorium alianckie bombowce, a na skargi państw osi Szwajcarzy odpowiadali złośliwie, że ich obrona przeciwlotnicza nie jest tak doskonała jak niemiecka. W kwietniu 1944 amerykańska 8 Armia Powietrzna pomyłkowo zbombardowała Szafuzę, w wyniku czego zginęło 37 osób. Wiosną 1944 pod Zurychem wylądował pomyłkowo nowoczesny niemiecki myśliwiec nocny Messerschmit bf-110 z 60-cm radarem Würzburg, który na skutek niemieckich żądań został następnie zniszczony (jego zdjęcia przekazano jednak wcześniej USA) w zamian Szwajcarzy zażądali 12 sztuk samolotów myśliwskich Messerschmit bf-109 G. Niemcy dostarczyli owe samoloty ale były to "odświeżone" w warsztatach wysłużone "Gustawy" [ bf-109 G]. W trakcie eksploatacji w szwajcarskich siłach powietrznych okazało się, że samoloty trapią liczne awarie w związku z czym piloci narzekali na ten typ. 
5 września 1944 4 szwajcarskie messerschmitty, eskortujące uszkodzony bombowiec amerykański do lotniska internowania w Dübendorf pod Zurychem (dwa samoloty po obu stronach skrzydeł samolotu naruszającego przestrzeń plus dwa gotowe do zestrzelenia intruza z tyłu), zostały zaatakowane przez amerykańskie samoloty myśliwskie P-51 Mustang, które zestrzeliły jeden samolot szwajcarski, a drugi uszkodziły. Amerykańscy lotnicy często mylili bowiem szwajcarskie samoloty myśliwskie produkcji niemieckiej z maszynami Luftwaffe. 10 września 1944 doszło do kolejnego starcia powietrznego z amerykańskim Mustangiem nad szczytami Jury, a w listopadzie 1944 Amerykanie zbombardowali stację rozrządową w Bazylei, czemu towarzyszyły ataki powietrzne dokonywane z niskiego pułapu. Ogółem od 1943 do 1945 w Szwajcarii rozbiło się lub przymusowo lądowało 166 samolotów USA AF. Zestrzeliwanych lotników amerykańskich przetrzymywano w obozie internowania nieopodal Davos. W czasie całej wojny internowano 1742 żołnierzy amerykańskich.
Po II wojnie światowej władzę w Szwajcarii sprawowały nadal rządy koalicyjne – trzon stanowili radykalni demokraci, chrześcijańscy konserwatyści i socjaldemokraci.
W 1960 Szwajcaria stała się jednym z członków-założycieli Europejskiego Stowarzyszenia Wolnego Handlu (EFTA). Od 1963 r. Szwajcaria jest członkiem Rady Europy oraz wielu agencji i organizacji wyspecjalizowanych ONZ, siedzibą licznych organizacji i miejscem konferencji międzynarodowych (m.in. obrady Konferencji Bezpieczeństwa i SALT w Genewie) oraz spotkań na szczycie, np. Michaiła Gorbaczowa i Ronalda Reagana w 1985. W 1972 Szwajcaria ratyfikowała układy w dotyczące ustalenia nowych stosunków z Europejską Wspólnotą Gospodarczą o strefie wolnego handlu. W referendum z 1986 Szwajcarzy odrzucili propozycję Rady Związku formalnego członkostwa Szwajcarii do ONZ. Wobec postępującego w Europie tworzenia obszaru wspólnego rynku od końca lat osiemdziesiątych do 1992 r. w Szwajcarii miała miejsce publiczna debata na temat integracji ze Wspólnotą Europejską. W maju 1992 r. Szwajcaria uzyskała członkostwo Międzynarodowego Funduszu Walutowego oraz Banku Światowego. Odrzucony w referendum referendum z grudnia 1992 r. został natomiast podpisany w tym samym miesiącu układ o Europejskim Obszarze Gospodarczym. Przyczyną odrzucenia było przywiązanie społeczeństwa do tradycyjnych wartości szwajcarskiego federalizmu i zasady neutralności oraz z obaw przed dalszym napływem cudzoziemskich robotników. Mimo odrzucenia w referendum propozycji członkostwa w UE integracja Szwajcarii ze strukturami europejskimi nie została wstrzymana – Szwajcaria zawarła porozumienia handlowe z Unią Europejską finalizujące negocjacje prowadzone w latach dziewięćdziesiątych, uzyskały poparcie w referendum 2000. Od 12 grudnia 2008 roku Szwajcaria została członkiem układu z Schengen.

</doc>
<doc id="1643260" url="https://pl.wikipedia.org/wiki?curid=1643260" title="Osvaldo Hector Cruz">
Osvaldo Hector Cruz



</doc>
<doc id="1643262" url="https://pl.wikipedia.org/wiki?curid=1643262" title="Andrij Raspopow">
Andrij Raspopow

Andrij Mykołajowycz Raspopow, ukr. Андрій Миколайович Распопов (ur. 25 czerwca 1978 w Mikołajowie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Rozpoczął karierę piłkarską w klubie MFK Mikołajów, ale przez wysoką konkurencję był zmuszony występować w farm-klubie Olimpija FK AES Jużnoukraińsk. W latach 2000-2004 bronił barw białoruskich klubów Dniapro-Transmasz Mohylew i Dynama Mińsk. W 2004 przeszedł do Karpat Lwów. Od 2007 bronił barw Arsenału Kijów. Po zakończeniu sezonu 2008/09 opuścił kijowski klub i przeniósł się do Hranitu Mikaszewicze. Ale już w końcu września 2009 był skreślony z listy piłkarzy białoruskiego klubu. W styczniu 2010 wyjechał do Azerbejdżanu, gdzie podpisał kontrakt z klubem Simurq Zaqatala. Latem 2010 przeszedł do Dniapra Mohylew. Na początku 2012 zasilił skład FK Witebsk. 4 września 2012 za obopólną zgodą kontrakt został anulowany.

</doc>
<doc id="1643266" url="https://pl.wikipedia.org/wiki?curid=1643266" title="Dniapro-Transmasz Mohylew">
Dniapro-Transmasz Mohylew



</doc>
<doc id="1643268" url="https://pl.wikipedia.org/wiki?curid=1643268" title="Wyższa Szkoła Oficerska im. Feliksa Dzierżyńskiego w Legionowie">
Wyższa Szkoła Oficerska im. Feliksa Dzierżyńskiego w Legionowie

Wyższa Szkoła Oficerska im. Feliksa Dzierżyńskiego – utworzona w 1972 r. na bazie Szkoły Oficerów Bezpieczeństwa Resortu Bezpieczeństwa Publicznego PKWN w Lublinie (1944-1945), Centralnej Szkoły MBP w Łodzi (1945-1947), oraz Centrum Szkoleniowego MBP/KdsBP/MSW w Legionowie (1947–1972) uczelnia prowadząca działalność dydaktyczno-wychowawczą (studia zawodowe, kursy doskonalenia zawodowego) w zakresie prawa, administracji oraz ochrony bezpieczeństwa i porządku publicznego, kształcąca kadry na potrzeby Ministerstwa Spraw Wewnętrznych (głównie Służby Bezpieczeństwa), przygotowywane do objęcia stanowisk oficerskich. Siedziba szkoły mieściła się w Legionowie, w obiektach zajmowanych obecnie przez Centrum Szkolenia Policji. W czerwcu 1989 Wyższa Szkoła Oficerska im. Feliksa Dzierżyńskiego została przekształcona w zamiejscowy Wydział Bezpieczeństwa Państwa Akademii Spraw Wewnętrznych.
Siedziba.
Zalążkiem kompleksu kilkudziesięciu obiektów Centrum były budynki powstałe w latach 1936–1939 na rzecz Centralnego Zakładu Szkolenia Pracowników PKP, który miał być uruchomiony 28 sierpnia 1939.

</doc>
<doc id="1643270" url="https://pl.wikipedia.org/wiki?curid=1643270" title="Olimpija FK AES Jużnoukraińsk">
Olimpija FK AES Jużnoukraińsk



</doc>
<doc id="1643273" url="https://pl.wikipedia.org/wiki?curid=1643273" title="Brachytrachelus">
Brachytrachelus



</doc>
<doc id="1643276" url="https://pl.wikipedia.org/wiki?curid=1643276" title="Rajd Abu Zabi 2009">
Rajd Abu Zabi 2009

Rajd Abu Zabi 2009 ("Abu Dhabi Desert Challenge 2009") – pierwsza eliminacja Mistrzostw Świata w Rajdach Terenowych 2009, która odbyła się w dniach 22 – 27 marca w stolicy Zjednoczonych Emiratów Arabskich - Abu Zabi. Rajd liczył pięć etapów. W klasyfikacji końcowej motocykli tryumfował Marc Coma, zaś w klasyfikacji samochodów Guerlain Chicherit z pilotką Tiną Thörner. W rajdzie udział wzięło: 34 motocykle, 11 quadów, 29 samochodów oraz dwie ciężarówki, które klasyfikowano łącznie z samochodami.

</doc>
<doc id="1643277" url="https://pl.wikipedia.org/wiki?curid=1643277" title="Ulica Jana Rosoła w Warszawie">
Ulica Jana Rosoła w Warszawie

Ulica Jana Rosoła – ulica w warszawskiej dzielnicy Ursynów.
Opis.
Ulica biegnie od skrzyżowania z al. Jana Rodowicza „Anody” i ul. Jana Ciszewskiego do ul. Wąwozowej, gdzie przechodzi w ul. Relaksową. Na całej długości ulicy biegnie ścieżka rowerowa.
Ulica nosi imię działacza socjalistycznego Jana Rosoła. Nazwę nadano w marcu 1975.
Na posesjach nr 19 i 22 rosną dęby szypułkowe, będące pomnikami przyrody.

</doc>
<doc id="1643278" url="https://pl.wikipedia.org/wiki?curid=1643278" title="Cerro Escorial">
Cerro Escorial

Cerro Escorial - szczyt w centralnych Andach. Leży na granicy między Argentyną a Chile. Jest wygasłym stratowulkanem, uformowanym prawdopodobnie w epoce holocenu. Data ostatniej erupcji nie jest znana.

</doc>
<doc id="1643281" url="https://pl.wikipedia.org/wiki?curid=1643281" title="Pedro Roberto Silva Botelho">
Pedro Roberto Silva Botelho

Pedro Roberto Silva Botelho (ur. 14 grudnia 1989 w Salvadorze) – brazylijski piłkarz występujący na pozycji obrońcy w brazylijskim klubie Rio Branco. Wychowanek Figueirense, w trakcie swojej kariery grał także w takich zespołach jak Arsenal, Salamanca, Celta Vigo, Cartagena, Rayo Vallecano, Levante, Athletico Paranaense, Atlético Mineiro, Estoril Praia, Boavista, CRB, Vitória oraz São Bento.

</doc>
<doc id="1643282" url="https://pl.wikipedia.org/wiki?curid=1643282" title="Cordón del Azufre">
Cordón del Azufre

Cordón del Azufre – szczyt w Andach. Leży na granicy między Argentyną a Chile. Jest to wygasły wulkan.

</doc>
<doc id="1643284" url="https://pl.wikipedia.org/wiki?curid=1643284" title="Vladimir Turcan">
Vladimir Turcan

Vladimir Turcan (ur. 1954), mołdawski polityk, minister spraw wewnętrznych w latach 1999-2001.
Życiorys.
Vladimir Turcan jest członkiem Partii Komunistów Republiki Mołdawii. Od 21 grudnia 1999 do 20 kwietnia 2001 Turcan zajmował stanowisko ministra spraw wewnętrznych w gabinecie premiera Dumitru Braghişa. W latach 2002-2005 pełnił funkcję ambasadora Mołdawii w Rosji. Od 25 marca 2005 wchodzi w skład parlamentu i w latach 2005-2009 zajmował w nim stanowisko przewodniczącego Komisji Spraw Prawnych, Mianowań i Immunitetów.

</doc>
<doc id="1643285" url="https://pl.wikipedia.org/wiki?curid=1643285" title="Obwód Oszmiana Armii Krajowej">
Obwód Oszmiana Armii Krajowej

Obwód Oszmiana – jednostka terytorialna Związku Walki Zbrojnej, potem Armii Krajowej o kryptonimie „Oset”. 
Wchodził w skład Inspektoratu F okręgu wileńskiego AK. Swoim zasięgiem obejmował powiat oszmiański.
Skład i obsada personalna obwodu.
Komenda:
Jednostki terytorialne

</doc>
<doc id="1643286" url="https://pl.wikipedia.org/wiki?curid=1643286" title="Falso Azufre">
Falso Azufre

Falso Azufre – szczyt w Andach. Leży na granicy argentyńsko-chilijskiej. Jest wulkanem, prawdopodobnie uformowanym w epoce holocenu. Data ostatniej erupcji jest nieznana.

</doc>
<doc id="1643288" url="https://pl.wikipedia.org/wiki?curid=1643288" title="Bernard Dietz">
Bernard Dietz

Bernard Dietz (ur. 22 marca 1948 w Hamm) – były niemiecki piłkarz i trener. Występował na pozycji obrońcy.
Kariera klubowa.
Dietz profesjonalną karierę rozpoczynał w MSV Duisburgu. W barwach tej drużyny zadebiutował 5 września 1970 w wygranym przez jego zespół 2:0 pojedynku z Werderem Brema, rozegranym w ramach rozgrywek Bundesligi. W tamtym meczu strzelił także gola. Szybko wywalczył sobie miejsce w składzie ekipy z Duisburga i stał się jej podstawowym graczem. W debiutanckim sezonie 1970/1971 w lidze zagrał 30 razy i zdobył 4 bramki. W 1975 roku dotarł z klubem do finału Pucharu Niemiec, gdzie jednak jego klub Eintrachtowi Frankfurt 0:1. W sezonie 1975/1976 Dietz występował z klubem w Pucharze UEFA. Dotarł z nim wtedy do drugiej rundy tych rozgrywek. W 1978 roku zajął z klubem szóste miejsce w lidze, co było najlepszą pozycją w trakcie jego gry w Duisburgu. W sezonie 1978/1979 drugi raz zagrał z klubem w Pucharze UEFA i wówczas zakończył go z nim na półfinale. W duisburskiej drużynie spędził łącznie w dwanaście lat. W tym czasie wystąpił tam w 396 ligowych spotkaniach i zdobył w nich 70 bramek.
W 1982 roku przeniósł się do innego pierwszoligowca - FC Schalke 04. Pierwszy występ zanotował tam 21 sierpnia 1982 w przegranym przez jego zespół 2-4 ligowym meczu z Borussią Mönchengladbach. Na koniec pierwszego sezonu w barwach ekipy z Gelsenkirchen, uplasował się z nią na szesnastej pozycji w Bundeslidze i po barażach spadł z nią do drugiej ligi. Tam jego klub spędził rok, a potem powrócił do pierwszej ligi. W Schalke Dietz spędził pięć sezonów i łącznie rozegrał tam 135 spotkań, a także strzelił 8 goli. W 1987 roku postanowił zakończyć karierę.
Kariera reprezentacyjna.
Dietz jest byłym reprezentantem RFN. W drużynie narodowej zadebiutował 22 grudnia 1974 w wygranym przez Niemcy 1-0 meczu eliminacji Mistrzostw Europy 1976 z Maltą. W 1976 roku Dietz został powołany do kadry na Euro 1976, w którym Niemcy dotarli do finału, ale przegrali tam po rzutach karnych z Czechosłowacją. Był także uczestnikiem Mistrzostw Świata w 1978 roku (druga runda) i Mistrzostw Europy w 1980 roku (zwycięstwo), na których był kapitanem swojej drużyny. W drużynie narodowej Dietz wystąpił łącznie 53 razy.
Kariera trenerska.
Po zakończeniu kariery został trenerem. Jego pierwszym klubem był trzecioligowy ASC Schöppingen, który trenował od 1987 roku przez pięć lat. Od 1992 do 1994 był szkoleniowcem SC Verl. W 1999 roku został trenerem drugoligowego VfL Bochum. Trenował go od października do grudnia 1999. Przed rozpoczęciem sezonu 2001/2002 ponownie został szkoleniowcem Bochum. Tym razem również trenował go do grudnia. W sezonie 2002/2003 przez miesiąc był szkoleniowcem drugoligowego MSV Duisburg. Od lipca do października 2006 trenował Rot Weiss Ahlen, który dotychczas był jego ostatnim klubem w karierze trenera.

</doc>
<doc id="1643289" url="https://pl.wikipedia.org/wiki?curid=1643289" title="Wojna polsko-niemiecka (1002–1005)">
Wojna polsko-niemiecka (1002–1005)

Wojna polsko-niemiecka 1002–1005 – konflikt zbrojny toczony w latach 1002–1005. Powodem jego wybuchu był nieudany zamach na Bolesława Chrobrego, zlecony prawdopodobnie przez Henryka II, a dokonany po zjeździe w Merseburgu. Wojna zakończyła się pokojem w Poznaniu w 1005 roku, lecz nie zakończyła konfliktu. Kolejne działania zbrojne były toczone w latach: 1007–1013 i 1015–1018.
Wstęp.
W 1000 roku odbył się w Gnieźnie zjazd, na którym Otton III pragnął pozyskać poparcie Bolesława Chrobrego dla realizacji swych planów uniwersalistycznego cesarstwa zachodniego, na które miały złożyć się prowincje Galia, Italia, Germania i Sclavinia. Podczas zjazdu nałożył on na głowę Bolesława diadem cesarski, co zdaniem jednych historyków mogło być koronacją królewską, w opinii innych oznaczało być może ustanowienie go namiestnikiem prowincji Sclavinia. Gdy Otton III zmarł 23 stycznia 1002 roku, rozpoczęła się walka o tron w Świętym Cesarstwie Rzymskim. Bolesław Chrobry w tym sporze poparł Ekkeharda I, margrabiego Miśni, jednak 30 kwietnia 1002 roku przeprowadzono na tego ostatniego udany zamach. Książę polski wykorzystał zamieszanie i w maju 1002 roku przekroczył z wojskiem graniczny Bóbr, po czym doszedł do Elstery zajmując marchie zamordowanego Ekkeharda: Miśnię oraz Milsko i Łużyce. Tereny te zostały zajęte przez Niemców na krótko przedtem, bo w 966 roku, przez co mieszkało tam jeszcze dużo Słowian (Połabianie), którzy np. w samej Miśni otworzyli bramy miasta przed Bolesławem Chrobrym, przeganiając rycerstwo niemieckie obsadzające gród. 24 lipca 1002 roku odbył się zjazd książąt niemieckich w Merseburgu, gdzie panowie wschodnioniemieccy wybrali uroczyście na króla Henryka Bawarskiego – przeciwnika wspieranego przez Bolesława Ekkeharda I i mającego odmienną koncepcję utworzenia uniwersalistycznego cesarstwa zachodniego niż Otton III (Roma, Germania i Galia – ukazanie państw słowiańskich pod tymi trzema prowincjami). Na zjeździe zjawił się również Bolesław Chrobry. Książę polski starał się wykupić Miśnię od Henryka, czego jednak nie udało mu się dokonać. Na zjeździe doszło do incydentu zbrojnego – na dworze królewskim Chrobry został zaatakowany przez tłum. Książę saski Bernard oraz margrabia Henryk ze Schweinfurtu obronili jednak polskiego władcę. Bolesław obiecał wsparcie dla margrabiego, który udzielił mu pomocy i opuścił Merseburg. Wracając do kraju spalił gród Strzałę – bardzo ważny gród i dobrą bazę wypadową na Polskę oraz uprowadził jej ludność za Łabę.
Spustoszenie Miśni.
W 1003 roku Bolesław Chrobry zażądał oddania mu we władanie obiecanej wcześniej Miśni od jej kolejnego margrabiego – Guncelina, do czego jednak nie doszło z powodu obaw Niemca co do reakcji Henryka II. Chrobry przekroczył zatem z wojskiem Łabę, co prawdopodobnie było uderzeniem wyprzedzającym działania niemieckie i zapewnieniem sobie przestrzeni zabezpieczającej granice Polski, ponadto Bolesław chciał spustoszeniami osłabić potencjał nieprzyjaciela. W 1003 roku Henryk II nie był przygotowany na konflikt z polskim władcą, więc osadził załogi grodów nadgranicznych i zaangażował się w inne sprawy: wkroczył do Italii zajmując poszczególne miasta i w efekcie koronował się na króla Longobardów 15 maja 1004 roku w Pawi.
Interwencja Bolesława Chrobrego w Czechach.
Po śmierci Bolesława Pobożnego w 999 na tron wstąpił jego syn – Bolesław III Rudy, który rządził srogo, wietrząc wszędzie zdradę. Polecił on wykastrować swojego brata, Jaromira, a następnie wraz z matką i drugim bratem – Udalrykiem – wypędził go z kraju. W kwietniu 1002 roku poddani zbuntowali się i wypędzili władcę. Następnie wezwali z Polski domniemanego stryja Bolesława III – Władywoja, którego posadzili na tronie. Włodziwoj pojechał do Ratyzbony i jako pierwszy z czeskich władców przyjął z rąk Henryka II Czechy w lenno. Po śmierci czeskiego władcy (zapił się na śmierć) do kraju powrócili Jaromir z Udalrykiem. Wtedy uderzył na nich Bolesław Chrobry, wypędził ponownie, zapewne z powodu sympatii proniemieckich, oraz przywrócił do władzy Bolesława III. Rządy jego były niezwykle okrutne – czeski książę mścił się za poprzednie wygnanie – i sprzeczne z polityką Bolesława Chrobrego. Prześladowani Czesi zwrócili się do polskiego władcy z błaganiem o powściągnięcie tyrana. W tym samym roku uknuto przeciw niemu intrygę: Bolesław Chrobry zaprosił go do Polski, oślepił i osadził w nieznanym grodzie, najprawdopodobniej Krakowie, a sam przejął władzę w Czechach w 1003 roku. W obliczu tych faktów król Henryk II idąc śladem swych poprzedników na tronie, zażądał, aby Chrobry złożył mu hołd tytułem uznania zwierzchności Cesarstwa nad Czechami i zobowiązał się uiszczać zwyczajowy trybut. Nagły wzrost pozycji władcy Polski zaniepokoił Henryka II, szczególnie gdy Bolesław Chrobry odmówił złożenia hołdu lennego z ziem czeskich, mimo pojawiającej się dzięki temu szansy zalegalizowania swojej pozycji na tamtejszym tronie.
Henryk potraktował odmowę uznania niemieckiego zwierzchnictwa jako powód do wypowiedzenia wojny i w 1004 roku rozpoczął pochód na Czechy. W tym czasie Bolesław Chrobry na próżno starał się wzmocnić swoje siły szukając porozumienia z opozycją w Cesarstwie, popierał przede wszystkim margrabiego Schweinfurtu, ale król niemiecki Henryk II pokonał zarówno pretendenta do tronu, Hermana Szwabskiego jak i margrabiego Schweinfurtu. Na wiosnę 1004 roku wojska niemieckie dokonały rekonesansowego wypadu na Budziszyn, lecz zakończył się on niepowodzeniem. Zwołana na sierpień wyprawa królewska zamiast pójść w tym samym kierunku, skierowała się na Czechy. Zaskoczony tym manewrem Bolesław Chrobry nie zdołał przerzucić swych wojsk równie szybko i przygotować się do obrony Pragi. Zdążył obsadzić jedno ze wzgórz łucznikami, którzy na pewien czas skutecznie zablokowali przejście armii niemieckiej. W Czechach wybuchł bunt na wieść o zbliżających się niemieckich wojskach, którego powodem prawdopodobnie była chęć Czechów do posiadania własnego państwa, choćby za cenę uznania zwierzchnictwa Cesarstwa, niż pozostania polską prowincją. Chrobry, słysząc bijące dzwony w Wyszehradzie wzywające do buntu, zbiegł z Czech do Polski pod koniec sierpnia 1004 roku. Podczas odwrotu na moście praskim zginął brat św. Wojciecha, Sobiesław. Jaromir wkroczył do Pragi przy pomocy ludności stolicy, rosierdzonej nadużyciami i grabieżami, których dopuszczała się polska załoga. 8 września 1004 roku po przybyciu do Czech Henryka II Jaromir złożył mu hołd. Bolesław Chrobry zachował władzę nad Słowacją, co najmniej do 1018 roku, oraz nad Morawami.
Początek wyprawy na Polskę (działania w II połowie 1004 roku).
Po narzuceniu zwierzchnictwa Czechom, Henryk II skierował się na Milsko najprawdopodobniej drogą na Zgorzelec i dalej na Budziszyn). Król niemiecki nie uderzył wprost na północ, na śląskie posiadłości Chrobrego, gdyż niedługo miała nadejść zima – niekorzystna pora do działań zbrojnych. Doceniał on również siły polskie, zdawał sobie sprawę, że pokonanie ich będzie wymagało długotrwałego wysiłku. Zdecydował więc, jako początek dla przyszłej kampanii, opanować znaczący przyczółek w pasie przygranicznym, zamiast podejmować uderzenie bez przygotowania. Ostatecznie wojska niemieckie dotarły pod Budziszyn, który był jednym z czołowych grodów na przedpolu pasa granicznego Polski. Rozpoczęło się oblężenie Budziszyna. Bolesławowi Chrobremu zależało na jak najdłuższym utrzymaniu się załogi budziszyńskiej i zatrzymaniu niemieckich wojsk aż do następnego roku. Obrońcy bronili się budząc podziw Niemców. Zgodnie z wolą Henryka miasto winno zostać spalone, lecz margrabia Miśni nie posłuchał rozkazu. Dowódcy niemieccy postanowili poprzedzić szturm na gród długotrwałym, wyniszczającym załogę oblężeniem. Podczas obrony łucznicy polscy zadawali duże straty wojskom cesarskim, zaś załoga stosowała także wypady poza własne umocnienia. Gdy Chrobry uznał, że udało się zatrzymać na zimę wojska Henryka, wydał obrońcom rozkaz poddania się.
Działania wojenne w roku 1005.
W połowie sierpnia 1005 roku rozpoczęła się nowa wyprawa króla niemieckiego Henryka II. Dołączyli do niej dobrowolnie Czesi oraz kontrowersyjni sojusznicy: pogańscy Wieleci. Przymierze chrześcijan z poganami wywołało oburzenie w świecie chrześcijańskim. Henryk, bogatszy w doświadczenia ubiegłych lat uznał, że tym razem jego armia powinna być liczniejsza, dlatego też wezwał do uczestnictwa nie tylko feudałów ze wschodnich okręgów, ale z całego swojego państwa. Pomyślne manewry skupiania sil miały dla króla niemieckiego jeszcze jedną zaletę: Wieleci od północy „spędzali” z pola oddziały polskie, a Bawarzy i Czesi czynili to samo od południa. Ponadto uderzenie z kilku stron skutecznie dezorientowało dowództwo polskie zarówno co do kierunku, jak też rozmiarów rozpoczynających się działań. Termin koncentracji wojsk wyznaczony był na 15 sierpnia 1005 roku w rejonie Chociebuża. Czesi i Bawarzy dołączyli pod Dobrymługiem. Wojska niemieckie miały za zadanie nie tylko przełamać pas graniczny i opanować polskie terytorium, ale i głęboko uderzyć, aby rozbić armię Chrobrego i umożliwić narzucenie mu zwierzchnictwa politycznego. Polskie wojska utworzyły 3 linie obronne, na których miano odpierać ataki nieprzyjaciela. Książę polski postanowił wykorzystać słabą orientacje przeciwnika w terenie i przekupił przewodników wojsk cesarskich. Prowadzili oni Niemców i ich sprzymierzeńców tam gdzie chciał Bolesław – przez bagna i pustynie, narażając wojska na uciążliwości. Wojska cesarskie rozbiły obóz nad Sprewą, gdzie znajdowała się pierwsza linia polskiej obrony – pomiędzy Sprewą a Nysa Łużycka i Bobrem. Był to teren bardzo bagnisty i dominowały tam lasy – dogodny do opóźniania działań wojsk przeciwnika. Bolesław Chrobry skierował tam rozproszone oddziały pieszych wojowników, którzy mieli wszelkimi sposobami nękać i opóźniać przeciwnika (Bitwa nad Sprewą). Niemcy parli w stronę Odry, ale za cenę znacznych strat i powolnego tempa marszu. Wojska polskie były zbyt szczupłe, by zatrzymać najeźdźców w otwartym polu, ale mogły urządzać zasadzki i atakować z boku maszerującego przeciwnika. Druga linia obrony wiodła wzdłuż Odry, a chroniły ja dodatkowo umocnienia wzdłuż Bobru. Chrobremu zależało na tym by wojska nieprzyjaciela, nie wkraczając w głąb Śląska, kierowały się ku najsilniejszemu węzłowi obronnemu – w rejon Krosna Odrzańskiego. Liczył on tam na zatrzymanie wroga na potężnej przeszkodzie wodnej przy dobrze zorganizowanej obronie. Atak na Krosno Odrzańskie trwał 7 dni jednak nie przyniósł spodziewanego przez Henryka II sukcesu – Niemcy rozpoczęli przygotowania do budowy mostów i środków przeprawowych, aby sforsować rzekę z dala od fortyfikacji Krosna, przy czym odkryli niestrzeżony bród na rzece, który umożliwił przedostanie się na drugi brzeg. Gdy Henryk przekroczył Odrę, Bolesław Chrobry zmuszony został do zmiany taktyki i ponownego nękania przeciwnika wojną partyzancką, by opóźnić natarcie wojsk na trzecią linię obrony, która ciągnęła się od ujścia Noteci do Warty poczynając od Santoka, a dalej wzdłuż Obry osłaniała centrum Wielkopolski z Poznaniem. Henryk II kierował się w stronę Międzyrzecza, dokąd wycofywał się Bolesław Chrobry na czele swojej armii. Północny kierunek odwrotu wybrany został specjalnie, by wciągnąć Niemców w obszar silnie zalesiony i poprzecinany licznymi przeszkodami wodnymi – m.in. Obrą i jeziorami zbąszyńskimi. Partyzancka wojna i nękanie cesarskich wojsk zasadzkami spowodowały, iż Henryk, na prośbę podległych mu książąt zatrzymał się „o dwie mile od poznańskiego grodu”. Wojowie niemieccy, wyczerpani i zmęczeni działaniami wojennymi, wymogli na książętach niemieckich prośbę o zakończenie kampanii.
Pokój w Poznaniu.
Rozmowy pokojowe prowadzone były w grodzie poznańskim. Polska straciła w wyniku tego pokoju Łużyce, Milsko oraz Czechy. Po utracie Pomorza Zachodniego upadło biskupstwo kołobrzeskie, a biskup Reinbern szukał schronienia na dworze książęcym. Był to bezpośredni wynik uczestnictwa wojsk pogańskich Wieletów w wojnie po stronie Cesarstwa.

</doc>
<doc id="1643290" url="https://pl.wikipedia.org/wiki?curid=1643290" title="Lastarria">
Lastarria

Lastarria lub Azufre – szczyt w Andach. Leży na granicy między Argentyną a Chile. Jest stratowulkanem.

</doc>
<doc id="1643292" url="https://pl.wikipedia.org/wiki?curid=1643292" title="Cerro Chalten">
Cerro Chalten



</doc>
<doc id="1643298" url="https://pl.wikipedia.org/wiki?curid=1643298" title="Ośrodek Doskonalenia Kadr Kierowniczych MSW w Łodzi">
Ośrodek Doskonalenia Kadr Kierowniczych MSW w Łodzi

Ośrodek Doskonalenia Kadr Kierowniczych MSW w Łodzi – ośrodek doskonalenia zawodowego kształcący kadry Ministerstwa Spraw Wewnętrznych (1972/1973–1990), powstały w wyniku przekształcenia Ośrodka Szkolenia Oficerów Milicji Obywatelskiej w Łodzi. Następnie Ośrodek Kształcenia i Doskonalenia Kadr Urzędu Ochrony Państwa i Centralny Ośrodek Szkolenia Urzędu Ochrony Państwa. Obecnie działalność tej instytucji kontynuuje Centralny Ośrodek Szkolenia ABW w Emowie.

</doc>
<doc id="1643300" url="https://pl.wikipedia.org/wiki?curid=1643300" title="Obwód Mołodeczno Armii Krajowej">
Obwód Mołodeczno Armii Krajowej

Obwód Mołodeczno – jednostka terytorialna Związku Walki Zbrojnej], potem Armii Krajowej. Wchodziła w skład Inspektoratu F okręgu wileńskiego AK. 
Swoim zasięgiem obejmował powiat mołodeczański i część wilejskiego.
Skład i obsada personalna obwodu.
Komenda:
Jednostki terytorialne:

</doc>
<doc id="1643301" url="https://pl.wikipedia.org/wiki?curid=1643301" title="Orpheu">
Orpheu

Orpheu (pl. "Orfeusz") – portugalskie czasopismo literackie, którego dwa numery ukazały się w roku 1915. 
Czasopismo było planowane jako kwartalnik i zostało założone przez Luísa de Montalvor i Ronalda de Carvalho. Periodyk miał być kolportowany w Portugalii i Brazylii. "Orpheu" zainicjował w literaturze portugalskiej nurt awangardowy (określany w Portugalii jako "modernismo"), a pisarze należący do tego nurtu nazywani są Pokoleniem "Orfeusza" (portug."Geraçao de "Orpheu""). Z pismem współpracowali m.in. Fernando Pessoa, Mário de Sá-Carneiro, Almada Negreiros, Armando Côrtes-Rodrigues i Raul Leal.
Pierwszy numer "Orpheu" ukazał się 21 marca 1915 roku, redagowany był przez Ronalda de Carvalho i Luísa de Montalvor, okładkę zaprojektował José Pacheco. Numer drugi, redagowany przez Fernanda Pessoa i Mária de Sá Carneiro, opublikowany został w lipcu 1915 roku. Oba numery wywołały skandal z tradycjonalistycznych kręgach literackich. Trudności finansowe spowodowały, że nie udało się opublikować przygotowanego trzeciego numeru "Orpheu" (jego faksymile ukazało się jednak w 1983 roku). Ostatecznie publikację czasopisma przerwała samobójcza śmierć Sá Carneiro.

</doc>
<doc id="1643302" url="https://pl.wikipedia.org/wiki?curid=1643302" title="Marmolejo">
Marmolejo

Marmolejo – wygasły stratowulkan w Andach, na granicy argentyńsko-chilijskiej. Leży zaraz obok wciąż czynnego wulkanu San José. Jest to najbardziej na południe wysunięty sześciotysięcznik na świecie.

</doc>
<doc id="1643304" url="https://pl.wikipedia.org/wiki?curid=1643304" title="Kabel (ekonomia)">
Kabel (ekonomia)

Kabel – termin odnoszący się do kursu walutowego spot dolara amerykańskiego do funta szterlinga.

</doc>
<doc id="1643307" url="https://pl.wikipedia.org/wiki?curid=1643307" title="Ulvhild">
Ulvhild

Ulvhild lub Ulfhilda (duń. "Ulvhild" lub "Ulfhild") (ur. ok. 1095, zm. 1148) – królowa Danii i Szwecji, córka wodza norweskiego Håkona Finnsona z rodu Thjotta. 
Najpierw była żoną króla Szwecji Inge II Młodszego. Po jego śmierci (ok. 1125) wyszła za mąż za króla Danii Nielsa (ok. 1130). Wkrótce jednak opuściła męża, aby poślubić króla Szwecji Swerkera I Starszego. Z tego ostatniego małżeństwa doczekała się syna Karola, późniejszego króla Szwecji. Ulvhild zmarła około 1148 r. i prawdopodobnie została pochowana w szwedzkim klasztorze cysterskim w Alvastra, który założyła wspólnie ze swoim trzecim mężem. Ze związku ze Swerkerem I doczekała się następującego potomstwa:

</doc>
<doc id="1643310" url="https://pl.wikipedia.org/wiki?curid=1643310" title="Geokompleks">
Geokompleks

Geokompleks – jednostka przestrzenno-strukturalna, relatywnie zamknięty wycinek przyrody stanowiący całość dzięki zachodzącym w nim procesom i współzależności budujących go komponentów a także fragment epigeosfery zamknięty granicami naturalnymi i cechującymi się prawidłowym układem wzajemnie powiązanych geokomponentów.
W geografii fizycznej jest to zewnętrzny wygląd Ziemi z określonego miejsca rozpatrywany jako krajobraz.

</doc>
<doc id="1643313" url="https://pl.wikipedia.org/wiki?curid=1643313" title="Koli (logistyka)">
Koli (logistyka)

Koli (ang. "colio") – jednostka stosowana w handlu, mająca na celu określenie jednej sztuki opakowania.

</doc>
<doc id="1643315" url="https://pl.wikipedia.org/wiki?curid=1643315" title="Sierra Nevada de Lagunas Bravas">
Sierra Nevada de Lagunas Bravas

Sierra Nevada de Lagunas Bravas to kompleks wulkaniczny leżący na granicy argentyńsko-chilijskiej. Cały zespół wulkaniczny zajmuje powierzchnię 225 km². Powstał w plejstocenie i holocenie.
Pierwszego odnotowanego wejścia na najwyższy szczyt o tej samej nazwie dokonali: Robert Ayers, Tony Brake, Paul Doherty i Paul Morgan 12 grudnia 2000 r.

</doc>
<doc id="1643318" url="https://pl.wikipedia.org/wiki?curid=1643318" title="Friedrich Manschott">
Friedrich Manschott

Friedrich Manschott (ur. 21 lutego 1893 w Reichartshausen, zm. 16 marca 1917 w okolicach Vaux) – as lotnictwa niemieckiego Luftstreitkräfte z 12 potwierdzonymi zwycięstwami w I wojnie światowej.
Informacje ogólne.
Odznakę pilota otrzymał 10 sierpnia 1916 roku i został przydzielony do "Flieger-Abteilung (Artillerie) 203". W jednostce odniósł swoje pierwsze zwycięstwo powietrzne 15 grudnia. Z końcem 1916 roku został przeniesiony do eskadry myśliwskiej Jagdstaffel 7. W jednostce w ciągu pierwszego miesiąca służby odniósł kolejne 4 zwycięstwa, uzyskując tytuł asa. W ciągu następnych dwóch miesięcy odniósł kolejnych siedem zwycięstw. Był jednym z najbardziej regularnie zwyciężających pilotów Jasta 7. 16 marca 1917 roku w okolicach fortu Vaux po zestrzeleniu francuskiego balonu obserwacyjnego został zaatakowany przez cztery samoloty francuskie. Podczas krótkiej walki został zestrzelony i zginął.

</doc>
<doc id="1643320" url="https://pl.wikipedia.org/wiki?curid=1643320" title="Misie koala">
Misie koala



</doc>
<doc id="1643322" url="https://pl.wikipedia.org/wiki?curid=1643322" title="Dance with You (Nachna Tere Naal)">
Dance with You (Nachna Tere Naal)

Dance with You (Nachna Tere Naal) to pierwszy singiel Jaya Seana z debiutanckiego albumu Me Against Myself. Piosenka została nagrana wraz z Rishi Rich Project oraz z Juggy D.

</doc>
<doc id="1643328" url="https://pl.wikipedia.org/wiki?curid=1643328" title="Socompa">
Socompa

Socompa - stratowulkan w Andach na granicy argentyńsko-chilijskiej. Socompa jest znany z częstych lawin i osuwisk. Wulkan jest trudno dostępny. Dojazd wymaga dużej ilości czasu tak samo jak wspinaczka na szczyt.
Pierwszego wejścia dokonał Federico Reichert 6 maja 1905 r.

</doc>
<doc id="1643340" url="https://pl.wikipedia.org/wiki?curid=1643340" title="Leiocephalus carinatus">
Leiocephalus carinatus

Leiocephalus carinatus – gatunek jaszczurki, niegdyś endemit z Wysp Bahama. W latach 40 XX wieku wypuszczono go w Palm Beach na Florydzie.
Jest to potężnie zbudowana, aktywna jaszczurka w razie zagrożenia kryjąca się w norach czy zagłębieniach. Preferuje słoneczne skaliste lub kamieniste tereny.

</doc>
<doc id="1643342" url="https://pl.wikipedia.org/wiki?curid=1643342" title="Hannah Murray">
Hannah Murray

Hannah Murray (właśc. Tegan Lauren-Hannah Murray, ur. 1 lipca 1989) − angielska aktorka.
W latach 2008-2011 studiowała w Queens’ College na Uniwersytecie Cambridge. Grała m.in. rolę Cassie Ainsworth w serialu "Kumple", oraz Gilly w "Grze o Tron".

</doc>
<doc id="1643345" url="https://pl.wikipedia.org/wiki?curid=1643345" title="Siergiej Riachowski">
Siergiej Riachowski

Siergiej Wasiljewicz Riachowski ros. Сергей Васильевич Ряховский (ur. 29 grudnia 1962 we wsi Sałtykówka, zm. 21 stycznia 2005 w Solikamsku) – rosyjski seryjny morderca zwany Rozpruwaczem z Bałaszychy lub Hipopotamem. W latach 1988-1993 zamordował w mieście Bałaszycha 19 osób – 12 mężczyzn, 4 kobiety i 3 chłopców.
Riachowski zabijał ofiary dusząc je linką lub gołymi rękami. Po morderstwie zawsze gwałcił zwłoki ofiary, a następnie brutalnie je okaleczał posługując się nożem lub śrubokrętem; kilku ofiarom obciął głowy lub kończyny, innym zmasakrował narządy płciowe.
W kwietniu 1993 roku, w lesie w okolicach Bałaszychy, nieopodal miejsca znalezienia kolejnych zwłok ofiary, milicja odkryła drewnianą chatę, w której znaleziono pętlę przymocowaną do sufitu. Milicjanci podejrzewali, iż w chacie tej morderca przygotowuje się do kolejnych morderstw lub nawet morduje w niej ofiary. Milicja przygotowała zasadzkę. 13 kwietnia 1993 roku Riachowski został zatrzymany, gdy wchodził do chaty. W czasie aresztowania stawiał milicjantom czynny opór.
W czasie przesłuchania, Siergiej Riachowski szczegółowo opisał jak zabijał ofiary. Stwierdził również, iż nigdy nie planował kolejnego morderstwa, a zabijał pod wpływem nagłego impulsu nakazującego mu „oczyścić świat z homoseksualistów i prostytutek”. Przyznał jednak, że dwie osoby zabił bez wyraźnego powodu, a cztery by zaspokoić swe seksualne pragnienia.
Biegli psychiatrzy orzekli, że Riachowski jest w pełni sprawny psychicznie i może odpowiadać przed sądem za swoje zbrodnie. Stwierdzono również, że przyczyną nekrofilskich skłonności Riachowskiego był uraz w jego ośrodkowym układzie nerwowym. W lipcu 1995 roku Siergiej Riachowski został skazany przez sąd na karę śmierci przez rozstrzelanie, jednak w 1996 roku, w Rosji ogłoszono moratorium na wykonywanie kar śmierci i wyrok Riachowskiego zmieniono na karę dożywotniego pozbawienia wolności.
Leczył się na gruźlicę, która stała się przyczyną jego śmierci w 2005.

</doc>
<doc id="1643346" url="https://pl.wikipedia.org/wiki?curid=1643346" title="Cassie Ainsworth">
Cassie Ainsworth



</doc>
<doc id="1643347" url="https://pl.wikipedia.org/wiki?curid=1643347" title="Parafia Przemienienia Pańskiego w Żarnówce">
Parafia Przemienienia Pańskiego w Żarnówce

Parafia Przemienienia Pańskiego w Żarnówce – mariawicka parafia diecezji lubelsko-podlaskiej, Kościoła Starokatolickiego Mariawitów w RP.
Siedziba parafii oraz kościół parafialny znajduje się w Żarnówce, w gminie Grębków, w powiecie węgrowskim w województwie mazowieckim. Parafia posiada własny cmentarz grzebalny. Proboszczem parafii jest kapł. Tadeusz Maria Ładysław Ratajczyk.
Historia.
Parafia Kościoła Starokatolickiego Mariawitów w Żarnówce powstała jako szósta parafia mariawicka na ziemiach polskich. Wyłoniła się ona z parafii rzymskokatolickiej w Grębkowie, gdzie tamtejsi duchowni: ks. Michał Mystkowski i ks. Henryk Ciemniewski, którzy z wielu względów nie wypełniali należycie swoich obowiązków, nie cieszyli się najlepszą opinią wśród wiernych. Parafianie wielokrotnie prosili biskupów o zmiany, ale bez rezultatów. Ludność miejscowa zaczęła uczęszczać na nabożeństwa do parafii mariawickiej Przenajświętszej Trójcy w Wiśniewie. 
10 lutego 1906 parafianie zawiadomili biskupa Jaczewskiego, że przechodzą pod kierunek księży mariawitów. Do parafii w Grębkowie przybył wtedy ksiądz mariawita Józef Szymanowski, następnie parafię obsługiwał ks. Adam Furmanik (mariawita). W 1906 po pogromach mariawitów i prześladowaniach które wciąż trwały, życie liturgiczne przeniosło się z Grębkowa do Żarnówki. W domu Feliksa Boruca odprawiano nabożeństwa regularne nabożeństwa, a dwa miesiące później we wsi stał już drewniany kościół. W 1963 rozpoczęto budowę nowego murowanego kościoła, która zakończyła się dopiero w 1980. 4 października 2003 pożar kościoła zniszczył praktycznie cały budynek i trzeba było dokonać całkowitej jego odbudowy. Uroczystość poświęcenia nowego kościoła odbyła się 9 października 2004. 
Na terenie dzisiejszej parafii mariawickiej w Żarnówce istniała także parafia w Czerwonce, która powstała w 1906. Pobudowano tam drewniany kościół, którego proboszczem był kapł. Franciszek Maria Anioł Miazga. Kościół spalił się w czasie II wojny światowej i od tamtej pory ludzie dojeżdżają do pobliskiej Żarnówki. W 2012 w Czerwonce mieszkała jedna rodzina mariawicka.

</doc>
<doc id="1643348" url="https://pl.wikipedia.org/wiki?curid=1643348" title="Nevado Tres Cruces">
Nevado Tres Cruces

Nevado Tres Cruces to góra w Andach. Ma dwa główne szczyty: Tres Cruces Sur - 6749 m i Tres Cruces Central - 6629 m oraz trzeci mniejszy szczyt, Tres Cruces Norte - 6030 m. Wszystkie trzy wierzchołki znajdują się na terenie Chile, zaś najwyższy z nich (Tres Cruces Sur) leży bezpośrednio na granicy argentyńsko-chilijskiej. Trasa wejściowa znajduje się po stronie chilijskiej, ponieważ od strony argentyńskiej góra jest niedostępna. Oba główne wierzchołki zostały zdobyte po raz pierwszy przez Polaków, uczestników drugiej polskiej wyprawy w Andy. 24 lutego 1937 roku na Tres Cruces Central weszli wspólnie Stefan Osiecki z Witoldem Paryskim. Dwa dni później, południowy szczyt zdobył samotnie Witold Henryk Paryski.
Od masywu wziął nazwę Park Narodowy Nevado Tres Cruces w Chile.

</doc>
<doc id="1643349" url="https://pl.wikipedia.org/wiki?curid=1643349" title="Daniel Böhm">
Daniel Böhm

Daniel Böhm (ur. 16 czerwca 1986 w Clausthal-Zellerfeld) – niemiecki biathlonista, srebrny medalista olimpijski i mistrz świata.
Kariera.
Pierwszy sukces osiągnął w 2006 roku, kiedy na mistrzostwach świata juniorów w Presque Isle zdobył brązowy medal w sztafecie. Na rozgrywanych rok później mistrzostwach świata juniorów w Martello zwyciężył w sztafecie, a w sprincie i biegu pościgowym był drugi.
W zawodach Pucharu Świata zadebiutował 10 stycznia 2009 roku w Oberhofie, zajmując 29. miejsce w sprincie. Tym samym już w debiucie zdobył pierwsze punkty. Na podium zawodów tego cyklu jedyny raz stanął 11 marca 2009 roku w Whistler, wygrywając rywalizację w tej samej konkurencji. W zawodach tych rozdzielił Francuza Vincenta Jaya i Jeremy'ego Teelę z USA. Najlepsze wyniki osiągnął w sezonie 2014/2015, kiedy zajął 18. miejsce w klasyfikacji generalnej.
Podczas igrzysk olimpijskich w Soczi w 2014 roku razem z Erikiem Lesserem, Arndem Peifferem i Simonem Schemppem zdobył srebrny medal w sztafecie. Zajął tam także dziesiąte miejsce w biegu indywidualnym. Na rozgrywanych rok później mistrzostwach świata w Kontiolahti sztafeta Niemiec w tym samym składzie zdobyła złoty medal. W pozostałych startach był jedenasty w biegu indywidualnym i szósty w sztafecie mieszanej.
Wielokrotnie zdobywał medale na mistrzostwach Europy, w tym złote w biegu pościgowym na ME w Ufie (2009), sprincie i sztafecie na ME w Otepää (2010) oraz bieg indywidualnym i sztafecie na ME w Osrible (2012).

</doc>
<doc id="1643352" url="https://pl.wikipedia.org/wiki?curid=1643352" title="Neoceratosauria">
Neoceratosauria



</doc>
<doc id="1643357" url="https://pl.wikipedia.org/wiki?curid=1643357" title="Tupungato">
Tupungato

Tupungato – jeden z najwyższych szczytów (6570 m n.p.m.) w Ameryce Południowej. Stratowulkan powstały w plejstocenie. Leży w Andach na granicy argentyńsko-chilijskiej ok. 80 km na wschód od Santiago.
2 sierpnia 1947 samolot pasażerski Avro Lancastrian "Star Dust" należący do British South American Airways, przewożący 11 osób, rozbił się na lodowcu na Tupungato. Samolot został szybko przysypany przez lawinę i gęste opady śniegu. Uznano go za zaginiony. Według jednej z teorii na pokładzie miał się znajdować także ładunek złota. Samolot przeleżał tam ponad 50 lat. W 1998 roku wrak sil­ni­ka od­kry­ła para ar­gen­tyń­skich al­pi­ni­stów, a wy­pra­wa armii ame­ry­kań­skiej w roku 2000 odnalazła wrak samolotu na zmniejszającym się lodowcu.

</doc>
<doc id="1643360" url="https://pl.wikipedia.org/wiki?curid=1643360" title="Paweł Kamiński">
Paweł Kamiński

Paweł Franciszek Kamiński (; ur. 1834, zm. 1907) – polski duchowny starokatolicki, prekursor ruchu starokatolickiego na terenie obecnej Polski.
Życiorys.
Duchowny rzymskokatolicki.
Paweł Kamiński pochodził z Częstochowy. Urodził się jako nieślubny syn Ślązaka, Bernarda Steinmanna-Kamińskiego i Żydówki, Róży Wartenberger. Po skończeniu szkoły elementarnej w 1851 roku przyjął chrzest w obrządku rzymskokatolickim. Dzięki protekcji swojego opiekuna, proboszcza z Piekar Śląskich, Jana Alojzego Ficka udał się na dalsze nauki za granicę. W 1852 roku został przyjęty przez ojca Hieronima Kajsiewicza do nowicjatu zgromadzenia zmartwychwstańców w Rzymie. Opuścił go jednak i od 1858 roku kontynuował naukę u księży misjonarzy w Paryżu, gdzie też otrzymał niższe święcenia kapłańskie i diakonatu. Po powrocie do Królestwa Polskiego, 26 lutego 1860 roku otrzymał święcenia kapłańskie w Warszawie z rąk biskupa kujawsko-kaliskiego, Jana Marszewskiego. Na terenie archidiecezji warszawskiej pracował jako kaznodzieja i nauczyciel filozofii oraz matematyki w seminarium lazarystów przy kościele Świętego Krzyża w Warszawie.
Podczas powstania styczniowego zaangażował się w działalność konspiracyjną. Był kapelanem powstańczym w guberni radomskiej. Po upadku powstania wyjechał do Francji. Był nauczycielem literatury oraz języków angielskiego i hiszpańskiego w Tuluzie. Po powrocie na Śląsk został duszpasterzem w Dobrej.
W okresie Soboru Watykańskiego I stał się krytykiem jego postanowień. Sprzeciwiał się publicznie, przede wszystkim ogłoszeniu dogmatu o nieomylności papieża. Dzięki wsparciu Friedricha Grundmanna i Richarda Holtze w 1871 roku rozpoczął wydawanie własnego tygodnika "Prawda", w którym przedstawiał swoje racje przeciwstawne naukom soborowym. Działalność publicystyczną kontynuował do 1877 roku.
Duchowny starokatolicki.
W marcu 1871 roku dzięki pomocy swoich sympatyków ksiądz Paweł Kamiński zakupił w Katowicach nieużywany i przygotowany do rozbiórki jednonawowy kościółek Niepokalanego Poczęcia Najświętszej Maryi Panny przy Placu Wilhelma. Przejął również w zarząd cmentarz na Załęskim Przedmieściu przy ul. Gliwickiej. Swoim zachowaniem podjął się tym samym tworzenia w tej miejscowości parafii niezależnej. Za działania niezgodne z prawem kanonicznym, 16 kwietnia 1871 roku został suspendowany przez biskupa wrocławskiego Heinricha Förstera, a następnie za niepodporządkowanie się karom kościelnym i nieuznanie nowych dogmatów katolickich 27 maja 1872 roku ekskomunikowany.
Po zerwaniu jedności z Kościołem rzymskokatolickim rozpoczął otwarcie sympatyzować z innymi dysydentami w Rzeszy Niemieckiej. Zaproszony przez innych księży i teologów o podobnych poglądach udał się na kongres do Monachium, na którym ukształtowana została doktryna starokatolicyzmu. W 1872 roku przyłączył swoją gminę wyznaniową do Biskupstwa Starokatolickiego w Rzeszy Niemieckiej. 22 lipca 1872 roku odprawił pierwsze nabożeństwo starokatolickie w języku polskim i w języku niemieckim.
W latach 1871-1872 ksiądz Paweł Kamiński prowadził akcję misyjną w okolicach Raciborza. W listopadzie 1871 roku pozyskał dla Kościoła starokatolickiego świątynię w Zawadzie Książęcej i grupę wiernych wśród mieszkańców miejscowości Zawada Książęca, Łęg oraz Ciechowice. Placówka ta jednak nie odniosła zamierzonego sukcesu i upadła na przełomie września i października 1872 roku dzięki zaangażowaniu rzymskokatolickiego proboszcza jemielnickiego Karla Gratzy.
W 1874 roku związku z przebudową Placu Wilhelma w Katowicach, Paweł Kamiński przeniósł swoją placówkę duszpasterską i kościół parafialny na ulicę Karola. 3 listopada 1874 roku uzyskał dla katowickiej gminy starokatolickiej legalizację prawną pod nazwą "Eine katholische Parioche unter dem Name altkatholische Parioche in Kattowitz". Dekret erekcyjny wydał prezydent Rejencji Opolskiej.
Założona przez księdza Pawła Kamińskiego wspólnota starokatolicka na pruskim Górnym Śląsku liczyła około 3 tysięcy wiernych, w tym około 1,5 tysiąca w Katowicach. Istniała do lat trzydziestych XX wieku. W 1933 roku połączyła się z Polskim Kościołem Starokatolickim. W 1938 roku dawny kościół parafii starokatolickiej w Katowicach został przekazany przez władze województwa śląskiego rzymskokatolickiej parafii Niepokalanego Poczęcia Najświętszej Marii Panny. Po II wojnie światowej w miejscu dawnej parafii starokatolickiej powstała rzymskokatolicka parafia Przemienienia Pańskiego w Katowicach.
Od 1876 roku ksiądz Paweł Kamiński pracował w parafiach starokatolickich w: Koblencji, Stühlingen, Tiengen, następnie w Hohentengen i w Baden. W 1879 roku zerwał z celibatem i ożenił się ze śpiewaczką operową Mathilde Barro. W 1895 roku udał się w krótką, kilkunastomiesięczną podróż misyjną do Stanów Zjednoczonych Ameryki. Pracował tam jako duszpasterz w polskiej parafii niezależnej we Freeland.
Ostatnie lata życia spędził w Szwajcarii. Jego synem był niemiecki kompozytor i profesor Pruskiej Akademii Sztuk w Berlinie, Heinrich Kaminski.

</doc>
<doc id="1643365" url="https://pl.wikipedia.org/wiki?curid=1643365" title="Tivadar Kanizsa">
Tivadar Kanizsa

Tivadar Kanizsa (ur. 4 czerwca 1933 w Debreczynie, zm. 4 listopada 1975) – węgierski piłkarz wodny i pływak. Trzykrotny medalista olimpijski.
Na igrzyskach startował trzy razy (1956-1964) i za każdym razem z drużyną waterpolistów sięgał po medale, w tym dwa złote. Dwukrotnie był mistrzem Europy (1958 i 1962. Był mistrzem Węgier w piłce wodnej i konkurencjach pływackich. Zginął w wypadku samochodowym.
Przypisy.
 

</doc>
<doc id="1643368" url="https://pl.wikipedia.org/wiki?curid=1643368" title="Urząd marszałkowski">
Urząd marszałkowski

Urząd marszałkowski – wojewódzka jednostka organizacyjna nieposiadająca osobowości prawnej, będąca jednocześnie jednostką budżetową samorządu województwa. Organ pomocniczy marszałka województwa. Został powołany do życia na mocy ustawy z 18 sierpnia 1998 roku.
Urząd stanowi aparat pomocniczy zarządu województwa celem umożliwienia wykonywania jego ustawowych zadań. Zapewnia ponadto pełną obsługę (kadrową, prawną, techniczną, organizacyjną i ekspercką) komisji organów wykonawczych (zarządu województwa i marszałka województwa) oraz uchwałodawczych (sejmiku województwa).
Urząd działa w oparciu o przepisy ustawy o samorządzie województwa, a także na podstawie statutu województwa.
Kierownikiem urzędu jest marszałek województwa.

</doc>
<doc id="1643369" url="https://pl.wikipedia.org/wiki?curid=1643369" title="Urząd Marszałkowski">
Urząd Marszałkowski



</doc>
<doc id="1643371" url="https://pl.wikipedia.org/wiki?curid=1643371" title="Parafia Trójcy Przenajświętszej w Wiśniewie">
Parafia Trójcy Przenajświętszej w Wiśniewie

Parafia Trójcy Przenajświętszej w Wiśniewie – mariawicka parafia diecezji lubelsko-podlaskiej, Kościoła Starokatolickiego Mariawitów w RP. W statystykach rzymskokatolickiej parafii Trójcy Świętej w Wiśniewie, parafia mariawicka liczy 1715 wiernych.
Siedziba parafii i diecezji oraz kościół parafialny znajduje się w Wiśniewie, w gminie Jakubów, powiecie mińskim, województwie mazowieckim. Proboszczem parafii jest ks. Czesław Maria Zbigniew Nawara.
Kościół mariawicki pw. Trójcy Przenajświętszej w Wiśniewie jest też główną świątynią diecezji lubelsko-podlaskiej.
Historia.
Za organizatora parafii przyjmuje się księdza Wawrzyńca Rostworowskiego, który jeszcze przed przybyciem do Wiśniewa, zetknął się z ukrytym ruchem mariawickim. Przyjął zasady tego ruchu i stał się gorliwym kapłanem szerzącym Dzieło Miłosierdzia. Profesję w Zgromadzeniu mariawickim wykonał 17 października 1900. To wydarzenie pociągnęło za sobą późniejsze konsekwencje w postaci karnego zesłania w 1903 na stanowisko proboszcza w Wiśniewie. Parafia była na tyle oddalona od innych ośrodków kościelnych, w tak złym stanie duchowym, że nie dawała proboszczowi wielkich możliwości działania. Duch mariawicki zmienił oblicze parafii. Gdy doszło do rozłamu z papiestwem w 1906, cała niemal parafia opowiedziała się za mariawityzmem. Kapłan Wawrzyniec otrzymał jako zakonnik i duchowny mariawicki imiona Maria Franciszek, nawiązując do tradycji św. Franciszka z Asyżu. Właśnie w uroczystość św. Franciszka (4 października 1906) położono kamień węgielny pod nowy kościół mariawicki. Dokładnie rok później została poświęcona nowa świątynia. 4 października 1907 kapłan Leon Maria Andrzej Gołębiowski z Łodzi w obecności 15 kapłanów mariawickich poświęcił nowy kościół parafialny w Wiśniewie. W tym dniu przeniesiono Przenajświętszy Sakrament z kaplicy do nowej świątyni. W uroczystości wzięło udział 15 tysięcy wiernych.
Parafia za sprawą swojego proboszcza rozwijała się bardzo szybko. Do pierwszej wojny światowej na jej terenie wybudowano pięć budynków w których znalazły pomieszczenie: dom zakonny żeński, szkoła, dwie ochronki dla dzieci, sklep, warsztaty usługowe (koszykarski, tkacki, szewski, introligatorski), łaźnia publiczna, przytułek i szpitalik, biblioteka i czytelnia, spółka pożyczkowo-oszczędnościowa, a także budynki gospodarcze dla ponad 40-morgowego gospodarstwa rolnego. Wiele rodzin przyczyniło się do rozrostu materialnego parafii ofiarując jej swoje grunty. Działania zbrojne pierwszej wojny ominęły leżącą na uboczu parafię, nie powodując zniszczeń. Została jednak zahamowana aktywność misyjna mariawityzmu. Tragedia wiśniewskich mariawitów rozegrała się w sierpniu 1944, kiedy to nacierająca ze wschodu Armia Czerwona zepchnęła wojska niemieckie z głównego szlaku Brześć–Warszawa. Cofały się one wzdłuż linii Sokołów–Dobre–Stanisławów. Parafia znalazła się pomiędzy walczącymi wojskami. Od 2 sierpnia 1944 przez dwa tygodnie Wiśniew i jego okolice stały się terenem zmagań niemiecko-radzieckich. W wyniku walk zniszczeniu uległ kościół mariawicki. Zdewastowano i rozkradziono majątek klasztorny. Spłonął cały majątek parafii, a także duma wiśniewian – jedyne organy w przedwojennych kościołach mariawickich. Tak poważne straty nie wpłynęły negatywnie na postawę mariawirów, którzy dokładali wszelkich starań by parafia powróciła do przedwojennego stanu. Najważniejsza była pilna odbudowa budynku kościelnego. Parafianie z całym poświęceniem rozpoczęli odbudowę kościoła. Dzięki tym staraniom już w lecie 1945 stanęły na murach kościelnych wiązania dachowe i zbudowano prowizoryczny ołtarz. Jesienią 1946 wszystkie nabożeństwa zostały przeniesione do kościoła. Dwa lata później zbudowano nowy ołtarz (jednak bez konfesji, która jest charakterystyczną dla kościołów mariawickich), balustradę oraz rozpoczęto budowę ławek wzorowanych na tych z płockiej Świątyni.
W 1956 zmarł założyciel wiśniewskiej parafii, biskup Maria Franciszek Rostworowski. Biskup Franciszek został pochowany na cmentarzu przykościelnym w Wiśniewie. W dniu 4 października 1956 kościół został ponownie uroczyście konsekrowany. Wszyscy kapłani pełniący funkcję proboszczów parafii przyczynili się, wraz z wiernymi, do jej rozwoju duchowego i materialnego oraz do nadania świątyni parafialnej i jej otoczeniu przedwojennego charakteru. Ostatnie dziesięciolecie obfitowało w prace remontowo-budowlane. W tym czasie parafianie wraz z proboszczem podjęli się przeprowadzenia remontu organów. We wnętrzu świątyni stanęła także konfesja nad ołtarzem. Została odbudowana po 63 latach na wzór pierwotnej i poświęcona przez biskupów Kościoła Starokatolickiego Mariawitów podczas uroczystości.
Nabożeństwa.
Kościoły i kaplice parafialne (z odległościami od kościoła parafialnego):

</doc>
<doc id="1643373" url="https://pl.wikipedia.org/wiki?curid=1643373" title="David Feiss">
David Feiss

David Feiss (ur. 16 kwietnia 1959 w Sacramento w stanie Kalifornia) – amerykański animator. 
Dołączył do Hanny-Barbery w 1978 będąc jeszcze nastolatkiem. 
W latach 80. był głównym animatorem filmu , narysował też pilot do Ren &amp; Stimpy "Big House Blues", wyreżyserował "The Ren &amp; Stimpy Show". Jest twórcą takich kreskówek jak "Krowa i Kurczak" i "Jam Łasica", które tworzył dla telewizji Cartoon Network pod koniec lat 90. Zajmował się reżyserią i animacją swoich filmów, pisał też scenariusze i podkładał głos. Współpracował z Michaelem Ryanem.

</doc>
<doc id="1643376" url="https://pl.wikipedia.org/wiki?curid=1643376" title="Baszta Żnin">
Baszta Żnin

Baszta Żnin – polskie towarzystwo sportowe, utworzone w 1999 roku w Żninie. Skupia ono działaczy sportowych, których głównym celem jest wspieranie wszelkich inicjatyw mających na celu rozwój sportu oraz organizację imprez sportowych o zasięgu światowym jak i lokalnym. Ponadto ŻTMS Baszta posiada dwie sekcje sportowe - szachową i motorowodną.
Sekcja motorowodna.
Istnieje od 12 grudnia 2001 roku. Do największych sukcesów sportowych należy wicemistrzostwo świata Krzysztofa Śniadeckiego w klasie T-550 z 2006 roku oraz brązowe medale mistrzostw Europy zdobyte w 2005, 2006 i 2008 roku. Ponadto wicemistrzem Europy również w T-550 został w 2005 roku Dariusz Nogaj, który ma na koncie dwa tytuły mistrza Polski (2005 i 2006) oraz brązowy medal w MP w klasie OSY-400 zdobyty w 2008 roku. W 2008 roku mistrzem Polski w klasie T-400 został Marcin Szymczyk, który w 2007 roku był wicemistrzem kraju. Z kolei w 2007 roku brązowy medal MP T-400 wywalczyła Aneta Nogaj, córka Dariusza.
Inni reprezentanci: Adam Woźniak
Sekcja szachowa.
Istnieje od założenia towarzystwa, przeniesiona została z LZS ŻDK Żnin. Zawodnicy odnoszą indywidualne sukcesy głównie na arenie wojewódzkiej, do najbardziej utytułowanych należą Joanna Węglarz, Aleksander Kraiński, Rafał Borgula i Waldemar Jagodziński. Członkami klubu są również arcymistrzowie Andrij Maksymenko, Paweł Jaracz, Mirosław Grabarczyk, arcymistrzyni Barbara Jaracz oraz mistrz międzynarodowy Marcin Krysztofiak.
Drużynowo największy sukces Baszta Żnin odniosła w rozgrywkach II ligi, dwukrotnie - w 2002 i 2007 roku plasując się na trzeciej pozycji w tej klasie rozgrywkowej. W 2008 roku wskutek wycofania się jednej z drużyn, występowała w szeregach pierwszoligowców zajmując ostatecznie 10. pozycję i spadając do II ligi. W 2010 r. ponownie wystartowała w rozgrywkach I ligi (V miejsce), natomiast w 2011 r. odniosła największy sukces w historii, zwyciężając w rozegranych w Mrzeżynie rozgrywkach I ligi.
Obecnie szachiści występują w rozgrywkach pod nazwą Baszta MOS Żnin, co jest efektem współpracy ze żnińskim Miejskim Ośrodkiem Sportu.

</doc>
<doc id="1643382" url="https://pl.wikipedia.org/wiki?curid=1643382" title="Wołodymyr Riznyk">
Wołodymyr Riznyk

Wołodymyr Josypowycz Riznyk, ukr. Володимир Йосипович Різник, ros. Владимир Иосифович Ризнык, "Władimir Iosifowicz Riznyk" (ur. 15 lutego 1966 we Lwowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek SDJuSzOR-4 we Lwowie oraz Internatu Sportowego we Lwowie. Pierwsze trenerzy - Stepan Nyrko i Swiatosław Kanycz, a w internacie - Wołodymyr Danyluk. Rozpoczął karierę piłkarską w amatorskiej drużynie Awtomobilist Lwów. Następnie odbywał służbę wojskową w SKA Karpaty Lwów, ale przez wysoką konkurencję występował tylko w drużynie rezerwowej. W 1987 zadebiutował w klubie Awanhardu Równe, który później zmienił nazwę na Weres Równe. 5 kwietnia 1992 zadebiutował w składzie Karpat Lwów w spotkaniu przeciwko Szachtara Donieck, Następnie bronił barw drugoligowego Hazowyka Komarno, skąd przeszedł do pierwszoligowego klubu FK Lwów. Ostatnie cztery lata kariery występował to w Karpatach Lwów, to w FK Lwów. W 2002 zakończył karierę piłkarską na poziomie profesjonalnym. Ale dalej kontynuował występy w klubach amatorskich (Rawa Rawa Ruska).

</doc>
<doc id="1643383" url="https://pl.wikipedia.org/wiki?curid=1643383" title="Archidiecezja zadarska">
Archidiecezja zadarska

Archidiecezja zadarska (łac. "Archidioecesis Iadrensis", chorw. "Zadarska nadbiskupija") – rzymskokatolicka archidiecezja ze stolicą w Zadarze, w Chorwacji.
Arcybiskup Zadaru nie jest metropolitą, ani archidiecezja nie wchodzi w skład żadnej metropolii. Podlega ona bezpośrednio Stolicy Apostolskiej.
Obecnie arcybiskupem Zadaru jest mianowany 15 marca 2010 Želimir Puljić. Archidiecezja nie ma biskupów pomocniczych.
Historia.
Pierwsza wzmianka o biskupie Zadaru pochodzi z 381. Biskupstwo mogło istnieć dużo wcześniej, ponieważ Zadar był stolicą rzymskiej prowincji – Dalmacji. Zazwyczaj w miastach tej rangi na czele wspólnoty chrześcijańskiej stał biskup. Pierwszy znany biskup – Felix wziął udział w soborach w Akwilei w 381 i w Mediolanie. Około przełomu VI i VII w. na terenie diecezji urodził się przyszły papież Jan IV.
Bullą "Licet Universalis Ecclesiae Pastor" z 17 października 1154 papież Anastazy IV podniósł diecezje do godności archdiecezji i stolicy metropolii.
W latach 1922–1933 arcybiskupstwem zarządzał biskup Šibenika jako administrator apostolski. Bullą "Pastorale munus" z dnia 22 lipca 1932 Zadar stracił z dniem 1 sierpnia 1932 status metropolii. Spowodowane to było podziałem archidiecezji granicą państwową (Zadar znalazł się we Włoszech, podczas gdy większość archidiecezji w Królestwie Jugosławii).
Po wojnie i przyłączeniu Zadaru do Jugosławii powstała Administratura Apostolska Zadaru, która w 1948 powróciła do godności archidiecezji i swoich granic sprzed roku 1932.
Biskupi i arcybiskupi Zadaru.
Większość arcybiskupów Zadaru było Włochami. Pierwszy arcybiskup innego pochodzenia – Chorwat Vicko Zmajević został mianowany 27 marca 1713. Kolejnym arcybiskupem nie-Włochem był Czech Josip Franjo di Paola Novak (1822–1843). Od 1891 arcybiskupami Zadaru są Chorwaci (wyjątkiem był Włoch Pietro Doimo Munzani rządzący w latach 1933–1948)

</doc>
<doc id="1643384" url="https://pl.wikipedia.org/wiki?curid=1643384" title="Ottó Boros">
Ottó Boros

Ottó Boros (ur. 5 sierpnia 1929 w Békéscsabie, zm. 18 grudnia 1988 w Szolnoku) – węgierski piłkarz wodny, bramkarz. Trzykrotny medalista olimpijski.
Na igrzyskach startował trzy razy (1956-1964) i za każdym razem z drużyną waterpolistów sięgał po medale, w tym dwa złote. Trzykrotnie był mistrzem Europy (1954, 1958 i 1962). Był mistrzem Węgier, w reprezentacji rozegrał 101 spotkań.

</doc>
<doc id="1643385" url="https://pl.wikipedia.org/wiki?curid=1643385" title="Sd.Kfz.10">
Sd.Kfz.10

Sd.Kfz. 10, leichter Zugkraftwagen 1t – niemiecki lekki ciągnik artyleryjski z okresu II wojny światowej
Historia konstrukcji.
W 1932 roku firma "Demag AG" z Wetter (Ruhr), przewidując zapotrzebowanie na lekkie ciągniki artyleryjskie, przystąpiła do prac nad takim ciągnikiem. Zgodnie z założeniami ciągnik miał służyć do przewozu żołnierzy oraz holowania dział przeciwpancernych kal. 37 i 50 mm, dział przeciwlotniczych kal. 20 mm, dział piechoty kal. 75 i 150 mm. Opracowany zgodnie z tymi założeniami prototyp oznaczony jako "D II 1" był gotowy na początku 1934 roku. Wyposażony był podobnie jak następny prototyp w silnik rzędowy, gaźnikowy "BMW 315" o mocy 28 KM. Także trzeci z kolei prototyp również był wyposażony w silnik gaźnikowy "BMW 319" o mocy 42 KM, który był zbyt małej mocy. W związku z tym powstał czwarty prototyp oznaczony jako "D II 4", który wyposażono w silnik "Maybach HL 38 TRKM". Stał się on wzorcowym pojazdem dla serii przedprodukcyjnej, której produkcję rozpoczęto w 1937 roku. 
W 1939 roku na podstawie doświadczeń z prototypami oraz ciągnikami z serii przedprodukcyjnej opracowano ostateczną wersję, która otrzymała oznaczenie fabryczne "Demag D 7" i wojskowe "Sd.Kfz. 10". Wersja ta została wprowadzona w 1939 roku do produkcji wielkoseryjnej, która trwała do 1945 roku. Produkowały je zakłady "Demag AG", "Adler", "Büssing-NAG", "MWC", "Saur" w Niemczech jak również po zajęciu Francji także francuskie zakłady "Lorraine", "Panhard", "Simca". Ogółem wyprodukowano ok. 17 000 pojazdów tego typu oraz jego wersji.
Niektóre pojazdy wyposażano w armatę przeciwpancerną 50 mm "PaK 38", czyniąc z nich samobieżne działo przeciwpancerne.
Użycie.
Ciągnik artyleryjski "Sd.Kfz. 10" był podstawowym ciągnikiem w jednostkach artylerii zmotoryzowanej i służył do holowania następujących dział:

</doc>
<doc id="1643387" url="https://pl.wikipedia.org/wiki?curid=1643387" title="Otto Boros">
Otto Boros



</doc>
<doc id="1643391" url="https://pl.wikipedia.org/wiki?curid=1643391" title="Dean Marney">
Dean Marney

Dean Edward Marney (ur. 31 stycznia 1984 w Londynie) – angielski piłkarz grający na pozycji prawego obrońcy bądź pomocnika w Burnley.
Kariera piłkarska.
Dean Marney rozpoczynał profesjonalną piłkarską karierę w Tottenhamie. Do jego pierwszego zespołu został włączony latem 2002 roku. W grudniu został wypożyczony do Swindon Town. W nowym zespole zadebiutował w ligowym spotkaniu z Wigan Athletic, zakończonym porażką 0:2. Łącznie wystąpił w dziewięciu meczach, a w maju 2003 roku powrócił do Tottenhamu. Na początku sezonu 2003/2004 rozegrał dwa spotkania w Premier League, jednakże przez następne cztery miesiące pełnił rolę rezerwowego. W styczniu 2004 roku Marney na zasadzie miesięcznego wypożyczenia przeszedł do Queens Park Rangers. Zaliczył w nim trzy występy, w tym jedno w rozgrywkach Football League Trophy.
W lutym 2004 roku Marney powrócił do Tottenhamu i do końca sezonu wystąpił w jeszcze jednym spotkaniu – 20 marca zagrał w przegranym 0:3 wyjazdowym pojedynku z Manchesterem United. W listopadzie po raz kolejny został wypożyczony, tym razem do Gillingham, w którym przez miesiąc rozegrał trzy mecze w Football League Championship. Po powrocie do londyńskiego zespołu, w styczniu 2005 roku regularnie pojawiał się na boiskach Premier League, a w pojedynku z Evertonem strzelił dla swojego klubu dwa gole, przyczyniając się do wysokiego zwycięstwa. Następnie utracił jednak miejsce w podstawowym składzie.
W sezonie 2005/2006 nie rozegrał w barwach Tottenhamu żadnego meczu. Przebywał za to przez dwa miesiące na wypożyczeniu w Norwich City, w którym był podstawowym graczem i wystąpił łącznie w 15. pojedynkach. 14 lipca 2006 roku Marney przeszedł na zasadzie transferu definitywnego do Hull City. W nowym zespole zadebiutował na początku sierpnia w spotkaniu przeciwko West Bromwich Albion, zakończonym porażką 0:2. Pierwszego gola zdobył natomiast w grudniu, pokonując bramkarza rywali w meczu z Cardiff City. W sezonie 2007/2008 będąc podstawowym graczem swojego zespołu wywalczył z nim awans do Premier League. W najwyższej klasie rozgrywkowej w Anglii po raz pierwszy wystąpił 23 sierpnia 2008 roku w pojedynku z Blackburn Rovers. W kolejnych rozgrywkach nie występował już tak często, a Hull City zostało zdegradowane do Football League Championship. 28 maja 2010 roku podpisał trzyletni kontrakt z Burnley.

</doc>
<doc id="1643393" url="https://pl.wikipedia.org/wiki?curid=1643393" title="Peter Nogly">
Peter Nogly

Peter Nogly (ur. 14 stycznia 1947 w Travemünde) – niemiecki piłkarz grający na pozycji środkowego obrońcy lub pomocnika.
Kariera klubowa.
Nogly urodził się w Travemünde na przedmieściach Lubeki, a karierę piłkarską rozpoczął w klubie TSV Travemünde. Był też zawodnikiem innego amatorskiego zespołu, TSV Travemünde, a następnie trafił do 1. FC Phönix Lübeck. Po grze w Regionallidze odszedł do Hamburger SV w 1969 roku i 16 sierpnia zadebiutował w pierwszej lidze RFN w wygranym 2:1 domowym meczu z 1. FC Kaiserslautern. Od czasu debiutu był podstawowym zawodnikiem HSV, a swój pierwszy sukces osiągnął w 1976 roku, gdy z HSV zdobył Puchar Niemiec. Z kolei w 1977 roku wystąpił w wygranym 2:0 finale Pucharu Zdobywców Pucharów z Anderlechtem. W 1979 roku po raz pierwszy w karierze został mistrzem kraju. Jednocześnie sezon 1978/1979 był ostatnim dla Petera w barwach HSV. Rozegrał dla tego klubu 320 ligowych spotkań i zdobył 38 goli.
Następnie Nogly wyjechał do Stanów Zjednoczonych i występował w tamtejszej lidze NASL. W latach 1980–1981 był zawodnikiem Edmonton Drillers, a w 1982–1983 Tampa Bay Rowdies. Następnie Peter powrócił do ojczyzny i w sezonie 1983/1984 został piłkarzem drugoligowej Herthy BSC. Po roku odszedł do FC St. Pauli, gdzie spędził cały sezon. W latach 1986–1989 był grającym trenerem VfB Lübeck i zaliczył jedno spotkanie w barwach tej drużyny.
Kariera reprezentacyjna.
W reprezentacji RFN Nogly zadebiutował 23 lutego 1977 roku w przegranym 0:1 w towarzyskim meczu z Francją. Wcześniej w 1976 roku został powołany przez selekcjonera Helmuta Schöna na Euro 76, jednak był tam rezerwowym i nie rozegrał żadnego spotkania, ale został wicemistrzem Europy. Łącznie w kadrze narodowej zagrał 4 razy.

</doc>
<doc id="1643396" url="https://pl.wikipedia.org/wiki?curid=1643396" title="Joos van Craesbeeck">
Joos van Craesbeeck

Joos van Craesbeeck lub Craesbeke (ur. ok. 1605/1606 w Neerlinter w prowincji Brabancja Flamandzka, zm. przed 1662 w Brukseli) - flamandzki malarz barokowy.
Początkowo działał w Antwerpii, ok. 1633 został przyjęty do gildii św. Łukasza jako malarz i piekarz. W 1650 przeniósł się na stałe do Brukseli, gdzie został mistrzem cechowym.
Był uczniem Adriaena Brouwera, od którego przejął zamiłowanie do dosadnych, realistycznych i często karykaturalnych scen rodzajowych z życia najniższych warstw społecznych, chłopstwa lub plebsu. Malował niewielkie formy, które cechowała ekspresja i balansowanie na granicy sprośności i dobrego smaku. Po wyjeździe do Brukseli porzucił manierę przejętą od Brouwera, a jego twórczość upodobniła się do malarstwa Jacoba Jordaensa i innych mistrzów flamandzkich.

</doc>
<doc id="1643398" url="https://pl.wikipedia.org/wiki?curid=1643398" title="Tina Bachmann">
Tina Bachmann

Tina Bachmann (ur. 15 lipca 1986 w Schmiedeberg) – niemiecka biathlonistka, trzykrotna medalistka mistrzostw świata.
Kariera.
Po raz pierwszy na arenie międzynarodowej pojawiła się w 2004 roku, startując w zawodach Pucharu IBU juniorów, zajmując 13. miejsce w sprincie. W 2005 roku wystąpiła na mistrzostwach świata juniorów w Kontiolahti, gdzie zajęła 11. miejsce w sprincie, 18. w biegu pościgowym i 25. w biegu indywidualnym. Na rozgrywanych dwa lata później mistrzostwach świata juniorów w Martell jej najlepszym wynikiem było 15. miejsce w biegu indywidualnym.
W zawodach Pucharu Świata zadebiutowała 19 marca 2009 roku w Trondheim, zajmując 23. miejsce w sprincie. Tym samym już w debiucie zdobyła pierwsze punkty. Na podium zawodów pucharowych pierwszy raz stanęła 27 marca 2009 roku w Chanty-Mansyjsku, wygrywając rywalizację w sprincie. W zawodach tych wyprzedziła Niemkę Simone Hauswald i Annę Carin Zidek ze Szwecji. W kolejnych startach jeszcze jeden raz stanęła na podium: 9 marca 2011 roku w tej samej miejscowości była druga w biegu indywidualnym. Najlepsze wyniki osiągnęła w sezonie 2011/2012, kiedy zajęła 14. miejsce w klasyfikacji generalnej.
Na mistrzostwach świata w Chanty-Mansyjsku w 2011 roku wywalczyła dwa medale. Najpierw zajęła drugie miejsce w biegu indywidualnym, rozdzielając Szwedkę Helenę Ekholm i Witę Semerenko z Ukrainy. Cztery dni później wspólnie z Andreą Henkel, Miriam Gössner i Magdaleną Neuner zwyciężyła w sztafecie. Wynik ten reprezentacja Niemiec w tym samym składzie zdobyła też na rozgrywanych rok później mistrzostwach świata w Ruhpolding. Na tej samej imprezie zajęła też między innymi czwarte miejsce w biegu masowym, przegrywając walkę o medal z Kaisą Mäkäräinen z Finlandii.
Ponadto zdobyła dwa medale mistrzostw Europy w sztafecie: srebrny na ME w Ufie (2009) oraz brązowy podczas ME w Otepää (2015).

</doc>
<doc id="1643399" url="https://pl.wikipedia.org/wiki?curid=1643399" title="Karl Hürthle">
Karl Hürthle

Karl Hürthle (ur. 16 marca 1860 w Ludwigsburgu, zm. 23 marca 1945 w Tybindze) – niemiecki fizjolog i histolog.
W 1884 otrzymał tytuł doktora medycyny na Uniwersytecie w Tybindze. W Tybindze pozostał do 1886 roku, pracując jako prosektor w tamtejszym Instytucie Anatomicznym. Był studentem, a potem asystentem Karla von Vierordta i Paula Grütznera. W 1887 roku został asystentem Rudolfa Heidenhaina w Instytucie Fizjologicznym Uniwersytetu we Wrocławiu, w 1895 został profesorem nadzwyczajnym. W 1898 zastąpił Heidenhaina na katedrze fizjologii we Wrocławiu. Potem pracował w Instytucie Fizjologicznym w Tynbindze, i w Wydziale Patologii Doświadczalnej i Terapii Instytutu Kerckhoffa w Bad Nauheim (dzisiejszy Max Planck Institute for Heart and Lung Research).
Hürthle zajmował się hemodynamiką i badał m.in. ciśnienie, lepkość krwi, krążenie mózgowe, perfuzję narządową, wazodylatację. Zajmował się fizjologią mięśni poprzecznie prążkowanych i morfologią gruczołu tarczowego. Opisał komórki tarczycy znane dziś jako komórki Hürthle’a.

</doc>
<doc id="1643401" url="https://pl.wikipedia.org/wiki?curid=1643401" title="Mihály Mayer">
Mihály Mayer

Mihály Mayer (ur. 27 grudnia 1933 w Budapeszcie, zm. 4 września 2000 tamże) – węgierski piłkarz wodny i trener. Wielokrotny medalista olimpijski.
Na igrzyskach startował cztery razy (1956-1968) i za każdym razem z drużyną waterpolistów sięgał po medale, w tym dwa złote. Dwukrotnie był mistrzem Europy (1958 i 1962). Był mistrzem Węgier.
W latach 1980–1982 był trenerem reprezentacji Węgier.

</doc>
<doc id="1643402" url="https://pl.wikipedia.org/wiki?curid=1643402" title="Mihaly Mayer">
Mihaly Mayer



</doc>
<doc id="1643405" url="https://pl.wikipedia.org/wiki?curid=1643405" title="Petyr Fyrtunow">
Petyr Fyrtunow

Petyr Georgiew Fyrtunow (; ur. 3 czerwca 1989 w Samokowie) – bułgarski skoczek narciarski i kombinator norweski. Olimpijczyk (2006), uczestnik mistrzostw świata juniorów (2006–2009). W latach 2009–2013 rekordzista Bułgarii w długości skoku narciarskiego mężczyzn.
Przebieg kariery.
W oficjalnych zawodach międzynarodowych rozgrywanych pod egidą FIS zadebiutował w sierpniu 2003 w Garmisch-Partenkirchen, gdzie w zawodach Letniego Pucharu Kontynentalnego został dwukrotnie zdyskwalifikowany. W zawodach tej rangi (zarówno letnich, jak i zimowych) wystąpił w sumie 85 razy, punktując trzykrotnie – 30 stycznia 2005 w Lauschy był 30., 11 stycznia 2008 w Sapporo 24., a dzień później w tym samym miejscu 28. Lepsze wyniki odnosił w FIS Cupie, gdzie punktował w 7 z 13 startów, czterokrotnie plasując się w czołowej „dziesiątce” (najwyżej, czwarty, był 15 grudnia 2007).
W zawodach najwyższej rangi zadebiutował w sierpniu 2005, odpadając w kwalifikacjach do konkursu Letniego Grand Prix w Hinterzarten. W sumie siedem razy przystępował do tej części rywalizacji w tym cyklu, jednak ani razu nie awansował do głównych zmagań. W Pucharze Świata po raz pierwszy udział wziął w grudniu 2005 w Harrachovie, dwukrotnie odpadając w kwalifikacjach. Podobnie jak w Letnim Grand Prix, także i w tym cyklu ani razu nie przebrnął do konkursu głównego (w kwalifikacjach wystartował w sumie 10 razy).
Wystartował w Zimowych Igrzyskach Olimpijskich 2006, odpadając w kwalifikacjach do obu konkursów indywidualnych. Ponadto czterokrotnie brał udział w mistrzostwach świata juniorów – zarówno indywidualnie (30. miejsce), jak i drużynowo (13. lokata) najlepszy wynik zanotował w 2008 w Zakopanem.
W marcu 2009 na Letalnicy w Planicy, podczas zawodów Pucharu Świata, dwukrotnie ustanawiał rekord Bułgarii w długości skoku narciarskiego mężczyzn – najpierw na treningu uzyskał odległość 163,5 metra, o 1,5 metra poprawiając wynik Zachariego Sotirowa z 1991, a następnie w kwalifikacjach wylądował na 175. metrze. Rezultat Fyrtunowa był rekordem Bułgarii do 2013.
W oficjalnych zawodach międzynarodowych rozgrywanych pod egidą FIS po raz ostatni wystąpił pod koniec grudnia 2009, dwukrotnie zajmując w konkursach Pucharu Kontynentalnego w Engelbergu lokaty pod koniec siódmej dziesiątki.
Uprawiał również kombinację norweską – w dyscyplinie tej w 2007 wystartował na mistrzostwach świata juniorów, zajmując w sprincie (Gundersen HS100/5 km) 65. lokatę.
Fyrtunow jest rekordzistą skoczni K40 w kompleksie Czernija kos w Samokowie – we wrześniu 2004 uzyskał na niej odległość 42 metrów.

</doc>
<doc id="1643407" url="https://pl.wikipedia.org/wiki?curid=1643407" title="Music 4 Boys &amp; Gays">
Music 4 Boys &amp; Gays

Music 4 Boys &amp; Gays - składanka wydana w 2007 roku przez wytwórnię Kayax.
Ogólne informacje.
Na dwupłytowym albumie znajdują się piosenki różnych artystów. Pomysłodawczynią projektu jest Kayah. Wydawnictwo składa się z dwóch płyt: Passive, zawierającej wolniejsze utwory, oraz Active, z dynamicznymi, tanecznymi piosenkami.
Na albumie znalazł się remiks utworu Madonny „Sorry” i był to jeden z niewielu przypadków, kiedy amerykańska piosenkarka wyraziła zgodę na umieszczenie swojego utworu na kompilacji.

</doc>
<doc id="1643408" url="https://pl.wikipedia.org/wiki?curid=1643408" title="Towarzystwo Białego Lotosu">
Towarzystwo Białego Lotosu



</doc>
<doc id="1643409" url="https://pl.wikipedia.org/wiki?curid=1643409" title="Monika Kolasa-Hladíková">
Monika Kolasa-Hladíková

Monika Kolasa-Hladíková – polska śpiewaczka (mezzosopran).
Ukończyła (z wyróżnieniem) Wydział Wokalno-Aktorski Akademii Muzycznej w Łodzi w klasie prof. Zdzisława Krzywickiego i otrzymała stypendium Ministerstwa Kultury i Sztuki w Hochschule für Musik Carl Maria von Weber w Dreźnie w klasie mistrzowskiej prof. Christiana Elsnera. Po studiach przez dwa lata mieszkała w Czechach, gdzie rozpoczęła pracę pedagogiczną w szkołach muzycznych w Libercu i Frýdlancie oraz została opiekunem wokalnym chóru, z którym jako solistka wykonywała repertuar oratoryjny w Czechach i Niemczech oraz dyrygowała wykonaniem Małej Mszy B-dur Josepha Haydna.
W 2013 uzyskała stopień doktora habilitowanego nauk muzycznych (specjalność: wokalistyka).
Swoje umiejętności wokalne doskonaliła na kursach mistrzowskich Teresy Żylis-Gara w Szczawnicy i dwukrotnie w Radziejowicach.
Repertuar i koncerty.
W listopadzie 2003 w Akademii Muzycznej w Gdańsku pod kierunkiem prof. Piotra Kusiewicza uzyskała tytuł doktora sztuki. Przez kilka lat współpracowała z Katedrą Kameralistyki Łódzkiej Akademii Muzycznej, aktualnie jest adiunktem na Uniwersytecie Humanistyczno-Przyrodniczym w Kielcach i pedagogiem Ogólnokształcącej Szkoły Muzycznej I i II st. im. H. Wieniawskiego w Łodzi.
Stara się propagować muzykę słowiańską, opublikowano kilka jej prac dotyczących twórczości pieśniarskiej Antonína Dvořáka, Bohuslava Martinů i Leoša Janáčka. Większość pieśni tych kompozytorów ma w swoim repertuarze a część z nich ukazała się na płycie CD nagranej wspólnie z ukraińskim pianistą - Georgijem Kurkowem.

</doc>
<doc id="1643411" url="https://pl.wikipedia.org/wiki?curid=1643411" title="László Jeney">
László Jeney

László Jeney (ur. 30 maja 1923 w Klużu, zm. 24 kwietnia 2006 w Budapeszcie) – węgierski piłkarz wodny, bramkarz. Wielokrotny medalista olimpijski.
Urodził się w Siedmiogrodzie na terenie ówczesnego Królestwa Rumunii. Na igrzyskach startował cztery razy (1948-1960) i za każdym razem z drużyną waterpolistów sięgał po medale, w tym dwa złote. Dwukrotnie był mistrzem Europy (1954 i 1958). W reprezentacji rozegrał 64 spotkania.

</doc>
<doc id="1643412" url="https://pl.wikipedia.org/wiki?curid=1643412" title="Laszlo Jeney">
Laszlo Jeney



</doc>
<doc id="1643414" url="https://pl.wikipedia.org/wiki?curid=1643414" title="Anze Damjan">
Anze Damjan



</doc>
<doc id="1643416" url="https://pl.wikipedia.org/wiki?curid=1643416" title="Max Joseph">
Max Joseph

Max Joseph (ur. 24 maja 1868 w Wieleniu, zm. 28 października 1950 w Izraelu) – niemiecki rabin, w latach 1902-1936 rabin Słupska.
Życiorys.
Urodził się w Wieleniu w rodzinie żydowskiej. W 1890 w Berlinie otrzymał smichę rabinacką, a w 1897 uzyskał stopień naukowy doktora filozofii. W 1902 objął posadę rabina w Słupsku. W 1936, w wyniku prześladowań ze strony hitlerowców wyjechał z rodziną do Berlina. Był zwolennikiem masowej emigracji Żydów do Palestyny. Uratował wielu swoich współwyznawców przed śmiercią z rąk nazistów. W 1939 wyemigrował do Palestyny, gdzie mieszkał do końca życia. Jest pochowany w Hajfie.
5 marca 2009 ulica ciągnąca się wzdłuż Starego Cmentarza w Słupsku została nazwana jego imieniem. W tym samym dniu została również odsłonięta tablica pamiątkowa poświęcona jego osobie.

</doc>
<doc id="1643417" url="https://pl.wikipedia.org/wiki?curid=1643417" title="Freudenberg (ród)">
Freudenberg (ród)

Freudenbergowie – niemiecka szlachta wywodząca się z Bawarii.
Historia.
Ród wywodzi się z miejscowości Freudenberg, obecnie gmina w powiecie Amberg-Sulzbach (Górny Palatynat). W latach 1250–1594 przedstawiciele rodu stanowili wpływową arystokrację. Ostatnim, najbardziej znaczącym reprezentantem Freudenbergów był Hans II, książę (Fürst) Amberg, który swój tytuł odsprzedał.
W roku 1343 Ulrich z Freudenbergu był właścicielem zamku (Burg Rupprechtstein), który Freudenbergowie dziedziczyli przez prawie trzysta lat. 
Skoligaceni z Freudenbergami byli m.in. przedstawiciele rodów Jung, Sparneck, Steinling, Preysing, Seckendorff.
Swoją potęgę ród utracił w XVI wieku. W XVII i XVIII wieku Freudenbergowie zajmowali się głównie handlem i służbą wojskową, od XIX wieku przemysłem. 

</doc>
<doc id="1643418" url="https://pl.wikipedia.org/wiki?curid=1643418" title="Handikap">
Handikap



</doc>
<doc id="1643420" url="https://pl.wikipedia.org/wiki?curid=1643420" title="Troskliwe misie – Podróż do krainy Chichotów">
Troskliwe misie – Podróż do krainy Chichotów

Troskliwe misie – Podróż do krainy Chichotów lub Troskliwe misie − Podróż do krainy Śmiechu (ang. "Care Bears: Journey to Joke-a-lot", 2004) – kanadyjsko-amerykański film animowany z serii o troskliwych misiach.
Fabuła.
Słoniś, który lubi żarty, przez swoje zachowanie został wyrzucony z miasta. W czasie wędrówki znajduje kolejkę, która zawozi go do miejsca, gdzie żarty i zabawa to to, co się tak naprawdę liczy.

</doc>
<doc id="1643423" url="https://pl.wikipedia.org/wiki?curid=1643423" title="Handicap">
Handicap



</doc>
<doc id="1643425" url="https://pl.wikipedia.org/wiki?curid=1643425" title="Znak (wydawnictwo)">
Znak (wydawnictwo)



</doc>
<doc id="1643427" url="https://pl.wikipedia.org/wiki?curid=1643427" title="Turniej Miast">
Turniej Miast

Turniej Miast (pełna nazwa Zawsze w niedzielę – turniej miast, od 1973 Bank Miast) – cykliczna audycja Telewizji Polskiej, nadawana od 1965 do lat 80., reżyserowana najpierw przez Mariana Marzyńskiego z Mariuszem Walterem, później zaś samodzielnie przez Waltera.
Było to widowisko plenerowe polegające na rywalizacji miast. Formuła programu nawiązywała do produkowanego w ramach Eurowizji w krajach Europy Zachodniej. Do udziału w widowisku zapraszano miasta średniej wielkości i mniejsze, początkowo (m.in. ze względu na ograniczone możliwości logistyczne i środki łączności) niezbyt odległe geograficznie (np. Syców i Oleśnica w 1965 albo Kraśnik i Puławy w 1968), później w miarę rozwoju techniki telewizyjnej także odleglejsze (np. Chojnice i Dzierżoniów czy Sanok i Bolesławiec). Wśród prowadzących Turnieje znajdowały się m.in. takie popularne wówczas postacie telewizyjne jak Eugeniusz Pach, Zygmunt Chajzer, Irena Dziedzic, Tadeusz Sznuk, Andrzej Kwiatkowski, Iwona Kubicz, a wśród sędziów i jurorów pojawiał się m.in. Sobiesław Zasada, wówczas znany ze swoich osiągnięć w sportach motorowych, a także (przy ocenianiu konkurencji muzycznych) Jerzy Waldorff i Andrzej Kurylewicz.
Turniej Miast, realizowany (pierwotnie „na żywo”) w formule zawodów w kilkunastu konkurencjach, w których uczestniczyły reprezentacje obu rywalizujących miast, w tym także przedstawiciele lokalnych władz, był w zamierzeniu okazją do promocji lokalnego rękodzieła, wyrobów sztuki ludowej, lokalnych zespołów pieśni i tańca itp. Była to też okazja do promocji turystyki, a także integracji społeczności lokalnej. Organizowano w ramach Turnieju Miast m.in. takie przedsięwzięcia, jak zbiórki pieniężne, zbiórki surowców wtórnych (jeśli miasta różniły się wielkością, stosowano handicapy wynikające z liczby mieszkańców). Licznie rozgrywane były różnorodne wyścigi: zarówno różnych pojazdów (np. samochodowe, na traktorach, na hulajnogach), jak i w konkurencjach związanych z wykonywaną pracą (np. przepisywanie przez maszynistki tekstu na maszynie do pisania).

</doc>
<doc id="1643429" url="https://pl.wikipedia.org/wiki?curid=1643429" title="Wydawnictwo Znak">
Wydawnictwo Znak



</doc>
<doc id="1643432" url="https://pl.wikipedia.org/wiki?curid=1643432" title="Istvan Szivos">
Istvan Szivos



</doc>
<doc id="1643433" url="https://pl.wikipedia.org/wiki?curid=1643433" title="István Szivós (1920–1992)">
István Szivós (1920–1992)

István Szivós (ur. 20 sierpnia 1920 w Segedynie, zm. 22 czerwca 1992 w Budapeszcie) – węgierski piłkarz wodny. Wielokrotny medalista olimpijski.
Na igrzyskach startował trzy razy (1948–1956) i za każdym razem z drużyną waterpolistów sięgał po medale, w tym dwa złote w 1956 wystąpił również w pływaniu na 200 metrów stylem klasycznym, lecz odpadł w eliminacjach. Był mistrzem Europy w 1954. W 1997 został przyjęty do International Swimming Hall of Fame.
Reprezentacyjnym waterpolistą z medalami olimpijskimi na koncie był także jego syn o tym samym imieniu.

</doc>
<doc id="1643441" url="https://pl.wikipedia.org/wiki?curid=1643441" title="Siedemnaście mieć lat ...">
Siedemnaście mieć lat ...

Siedemnaście mieć lat... (ang. "Seventeen Again") – amerykański film komediowy. Film jest emitowany w KidsCo w Kinie KidsCo.
Opis fabuły.
Film opowiada o rodzinie Donovanów, którzy przeprowadzają się do Connecticut. 17-letnia Sydney jest smutna z tego powodu, ponieważ będzie tęsknić za starym domem. Jej brat Willie jest wszędzie szczęśliwy, o ile ma swój dostęp do laboratorium. 12-letni Willie to zapalony chemik, który pracuje nad wynalezieniem eliksiru młodości. Przypadkowo kropla substancji spada na kostkę masła, z której korzystają jego dziadkowie. Wkrótce następuje przemiana. Babcia Catherine wygląda jak własna wnuczka, Sydney. Odmłodniał także dziadek, Gene. Willie uświadamia sobie, że eliksir może być bardzo niebezpieczny. Willie sporządza antidotum, a jego dziadkowie są przekonani, że miłość nie zna wieku.

</doc>
<doc id="1643442" url="https://pl.wikipedia.org/wiki?curid=1643442" title="Zespół Sheldona-Halla">
Zespół Sheldona-Halla

Zespół Sheldona-Halla (ang. Sheldon-Hall syndrome, SHS) – rzadki zespół wad wrodzonych z grupy zespołów wrodzonych przykurczy stawowych. W aktualnej klasyfikacji artrogrypoz określany jest jako artrogrypoza dystalna typu 2B, DA2B.
Zespół Sheldona-Halla charakteryzuje się przykurczami w dystalnych (dalszych) stawach kończyn, trójkątną twarzą, antymongoloidalnym ustawieniem szpar powiekowych, małymi ustami i wysoko wysklepionym podniebieniem. Często stwierdza się wyraźnie zarysowane fałdy nosowo-wargowe, przytwierdzone skrawki uszne, niewielką płetwistość szyi, niskorosłość, kamptodaktylię, ulnaryzację palców dłoni, stopę końsko-szpotawą. Przykurcze zwykle są największe w okresie noworodkowym i nie postępują. Oczekiwana długość życia jest taka jak dla ogółu populacji, zespół nie wiąże się z upośledzeniem zdolności umysłowych.
W literaturze medycznej przedstawiono dotąd mniej niż 100 przypadków tej choroby. Dziedziczenie jest autosomalne dominujące, około połowa przypadków występuje sporadycznie (nie rodzinnie). W około połowie przypadków stwierdza się mutacje w genach "MYH3", "TNNI2" lub "TNNT3". Rozpoznanie zespołu opiera się o kryteria kliniczne. Analiza genetyczna mutacji jest przydatna w diagnostyce różnicowej ze zbliżonymi fenotypowo zespołami przykurczy stawowych, np. artrogrypozą dystalną typu 1 lub zespołem Freemana-Sheldona.

</doc>
<doc id="1643444" url="https://pl.wikipedia.org/wiki?curid=1643444" title="Portret papieża Juliusza II">
Portret papieża Juliusza II



</doc>
<doc id="1643447" url="https://pl.wikipedia.org/wiki?curid=1643447" title="USS PC-558">
USS PC-558

USS PC-558 - amerykański ścigacz okrętów podwodnych typu "PC-461" z okresu II wojny światowej.
Stępkę jednostki położono 31 października 1941 w stoczni Luders Marine Construction Co. w Stamford. Zwodowano ją 13 września 1942. Weszła do służby 19 listopada 1942 i została przydzielona na atlantycki i śródziemnomorski teatr walk.
9 maja 1944 PC-558 patrolował wody na północ od Palermo na Sycylii. Obserwatorzy spostrzegli pleksiglasową osłonę i ogon żywej torpedy Neger w odległości 3000 jardów od okrętu. Po ostrzelaniu wroga z dział kal. 40 i 20 mm i zrzuceniu dwóch bomb głębinowych ścigacz zatopił pojazd wroga i wziął do niewoli Oberfähnricha Waltera Schulza. Do PC-588 dołączył później PC-626; wspólnie odnaleźli kolejnego Negera. Po kolejnym ataku z wykorzystaniem działa i bomb głębinowych wróg został zniszczony, a kierowca pojazdu wzięty do niewoli. PC-588 został później zniszczony po trafieniu pojedynczą torpedą wystrzeloną przez U-Boota U-230. Sąsiedni PC-1235 został ostrzelany trzy razy torpedami, ale za każdym razem nie trafiły one do celu. PC-1235 wyszedł z zasięgu U-230 i powrócił na miejsce zatopienia PC-558 () i uratował trzydziestu rozbitków.

</doc>
<doc id="1643450" url="https://pl.wikipedia.org/wiki?curid=1643450" title="Czerwone Turbany">
Czerwone Turbany



</doc>
<doc id="1643451" url="https://pl.wikipedia.org/wiki?curid=1643451" title="Moussa Boureïma Ouattara">
Moussa Boureïma Ouattara



</doc>
<doc id="1643458" url="https://pl.wikipedia.org/wiki?curid=1643458" title="Tragopan caboti">
Tragopan caboti



</doc>
<doc id="1643459" url="https://pl.wikipedia.org/wiki?curid=1643459" title="Maria Dziewulska">
Maria Dziewulska

Maria Amelia Dziewulska (ur. 1 czerwca 1909 w Warszawie, zm. 18 kwietnia 2006 tamże) – polska kompozytorka, teoretyk muzyki i pedagog.
Życiorys.
W latach 1928–1933 studiowała teorię muzyki w Państwowym Konserwatorium Muzycznym w Warszawie pod kierunkiem Kazimierza Sikorskiego i Józefa Turczyńskiego. W latach 1936–1937 odbyła samodzielne studia z zakresu reżyserii muzycznej w BBC oraz w wytwórni płyt Decca w Londynie.
Od 1933 do 1939 pracowała w szkolnictwie muzycznym jako pedagog Wszechnicy Muzycznej i szkoły muzycznej dla dzieci. W latach 1945–1966 uczyła teorii muzyki w Państwowej Wyższej Szkole Muzycznej w Krakowie, pełniąc jednocześnie funkcję dziekana Wydziału Kompozycji, Teorii Muzyki i Dyrygentury w latach 1950–1961, zaś od 1961 do 1966 kierownika Katedry Kształcenia Słuchu. Po przeniesieniu się w 1966 do Warszawy podjęła pracę w Państwowej Wyższej Szkole Muzycznej, gdzie w 1967 uzyskała tytuł profesora. W warszawskiej uczelni prowadziła wykłady z kształcenia słuchu i kontrapunktu do 1981, od 1976 jako profesor emerytowany.
Jest laureatką konkursów kompozytorskich: w 1955 otrzymała II nagrodę za Kwartet smyczkowy nr 1 (1954) na Konkursie Związku Kompozytorów Polskich, w 1959 – I nagrodę za Missa in honorem S. Vincenti na chór mieszany (głosy męskie i chłopięce) z towarzyszeniem instrumentów dętych drewnianych lub organów (1958) na Konkursie księży Misjonarzy w Warszawie, w 1968 – wyróżnienie za Spotkania – Recontres na organy (1968) na konkursie zorganizowanym przez Szczecińskie Towarzystwo Muzyczne w Kamieniu Pomorskim. Ponadto została uhonorowana Nagrodą Prezesa Rady Ministrów za twórczość dla dzieci (1956), Krzyżem Kawalerskim Orderu Odrodzenia Polski (1964) oraz Nagrodą Ministra Kultury i Sztuki I i II stopnia (1965, 1971) za szczególne osiągnięcia w dziedzinie pracy dydaktyczno-wychowawczej i organizacji procesu wychowawczego.
Dziewulska jest autorką lub współautorką prac metodycznych z zakresu kształcenia słuchu: „Metodyka kształcenia słuchu” (PWM, Kraków 1948), „Materiały do kształcenia słuchu”, wspólnie z Aleksandrem Frączkiewiczem i Krystyną Palowską (PWM, Kraków 1963, 1980 – wyd. VI).
Była członkiem Związku Kompozytorów Polskich od 1952. Jej ojciec Stefan Dziewulski (1876-1941), był z wykształcenia prawnikiem i ekonomistą.

</doc>
<doc id="1643460" url="https://pl.wikipedia.org/wiki?curid=1643460" title="I’ll Be There">
I’ll Be There

Wersja The Jackson 5.
I’ll Be There – pierwszy singel The Jackson 5 z albumu Third Album. Jest to czwarty z kolei utwór braci który dotarł do 1 miejsca na liście Billboard Hot 100, wcześniej pierwsze miejsca okupowały I Want You Back, ABC oraz The Love You Save. Utwór został napisany przez Berry’ego Gordy’ego, Boba Westa, Hala Davisa i Willie Hutcha i nagrany przez The Jackson 5 w 1970 roku.
Piosenka była wykonywana na żywo na wszystkich trasach koncertowych z udziałem Michaela Jacksona począwszy od Destiny Tour z 1979 roku.
Wersja Mariah Carey.
I’ll Be There- singel promujący album koncertowy Mariah Carey "MTV Unplugged". Jest to cover piosenki o tym samym tytule nagranej przez The Jackson 5 w 1970 roku.
O piosence.
Mariah Carey dodała „I’ll Be There” do listy piosenek wykonywanych podczas programu „"MTV Unplugged"” w ostatniej chwili, ponieważ dowiedziała się, że wielu artystów tam śpiewających, wykonywało przynajmniej jeden cover. „I’ll Be There” było szóstą piosenką na płycie "MTV Unplugged", którą wydała po koncercie. Została ona zaśpiewana jako romantyczny duet, w którym Carey śpiewała tekst Michaela Jacksona, a Trey Lorenz śpiewał tekst Jermaine’a Jacksona. Program i płyta po nim wydana zostały wyprodukowane przez Mariah Carey i Waltera Afanasieffa, który grał na pianinie podczas występu na żywo.
"MTV Unplugged" zostało wydane 20 maja 1992 i było wielkim sukcesem. Wytwórnia Carey Columbia, dostała wiele listów z prośba o wydanie „I’ll Be There” jako singel, choć nie było to w ich planach. Radiowa edycja został stworzona przez wwycięcie mowy podczas koncertu i piosenka została wydana jako singel. W USA B-sidem piosenki był utwór „So Blessed”, a w Wielkiej Brytanii była to wersja live piosenki „Vision of Love” i albumowe wersje „If It's Over” i „All in Your Mind”.
„I’ll Be There” został nominowany do 1993 Grammy Awards. Teledysk do piosenki nakręcił Larry Jordan i było to połączenie scen z koncertu.
Lista utworów.
UK Vinyl, 7" 
Listy przebojów.
Po niezbyt udanej promocji single „Make It Happen", los uśmiechnął się do niej. "I’ll Be There" stał się jej szóstym singlem, który zdobył 1. pozycję "Billboard" Hot 100. Na najwyższym miejscu tej listy piosenka utrzymała się przez dwa tygodnie: od 13 czerwca do 27 czerwca 1992. Singel zdobył też pierwszą pozycję listy "Adult Contemporary”. Był to jedyny singel z "MTV Unplugged", który znalazł się na pierwszych miejscach list magazynu "Billboard".
„I’ll Be There” był wielkim hitem poza Ameryką Północną. Na przykład w Kanadzie, przez dwa tygodnie, utrzymał się na szczycie Canadian Singles Chart. W Wielkiej Brytanii (miejsce 2.) i w Australii (miejsce 9.) stał się największym hitem Carey. W kontynentalnej Europie, piosenka znalazła się w pierwszej 20, a sukces poprzednich singli tej wokalistki był tam umiarkowany.

</doc>
<doc id="1643468" url="https://pl.wikipedia.org/wiki?curid=1643468" title="Powstanie Czerwonych Turbanów">
Powstanie Czerwonych Turbanów

Powstanie Czerwonych Turbanów () – powstanie ludowe w Chinach przeciwko rządom mongolskiej dynastii Yuan, w latach 1351–1368, w którym główną siłą ruchów narodowych byli chłopi.
Bezpośrednią przyczyną wybuchu powstania była działalność mesjanistycznej sekty religijnej Białego Lotosu. W latach 40. XIV wieku rząd mongolski skierował 150 tysięcy chłopów do naprawy uszkodzonych wałów nad Huang He. Wyznawcy Białego Lotosu rozpoczęli akcję agitacyjną wśród chłopów, ogłosili także "cudowne odkrycie" rzekomo zakopanego nad brzegiem rzeki posążku Buddy Maitrei.
Powstanie wybuchło w prowincji Henan, na jego czele stanął Liu Futong. Powstańcom udało się opanować większość północnych Chin, jednak walki z Mongołami toczyły się ze zmiennym szczęściem. Przyczyną tego był brak poparcia chińskiej arystokracji, wywołany radykalnymi hasłami społecznymi powstańców. Nazwa "Czerwone Turbany" powstała od charakterystycznych czerwonych nakryć głowy, noszonych przez członków powstańczej armii.
Powstanie zostało tymczasowo stłumione przez Mongołów w roku 1363. Na południu Chin walkę kontynuował Zhu Yuanzhang, który w 1368 roku obalił Mongołów i zapoczątkował dynastię Ming.

</doc>
<doc id="1643470" url="https://pl.wikipedia.org/wiki?curid=1643470" title="Dewocja">
Dewocja

Dewocja (łac. "devotio" – poświęcenie, ofiarowanie) lub bigoteria (fr. "bigoterie" – jw.) – pobożność, gorliwość w zachowaniach religijnych. Cechuje się zwykle rygoryzmem moralnym wobec zachowań własnych oraz innych ludzi. Termin „dewocja” może mieć znaczenie pozytywne i pejoratywne.
W znaczeniu negatywnym.
W znaczeniu negatywnym, z którym zazwyczaj bywa kojarzona, jest to postawa przesadnej i drobiazgowej pobożności, zwracania szczególnej uwagi na zachowania rytualne (często przy zaniedbywaniu duchowości wewnętrznej; na pokaz). Rygoryzm moralny wobec zachowań ograniczony jest do innych.
W znaczeniu pozytywnym.
Dewocja w znaczeniu pozytywnym oznacza głęboko religijną postawę ukierunkowaną na duchowość wewnętrzną i stawianie sobie wysokich wymagań moralnych.

</doc>
<doc id="1643471" url="https://pl.wikipedia.org/wiki?curid=1643471" title="Andrzej Tchórzewski">
Andrzej Tchórzewski

Andrzej Tchórzewski (ur. 18 maja 1937 w Lublinie) – polski poeta, eseista, krytyk literacki, dramaturg, autor słuchowisk i tłumacz literatury obcej.
Ukończył studia na Wydziale Filozofii i Socjologii Uniwersytetu Warszawskiego. Studiował na Wydziale Dziennikarskim Uniwersytetu Warszawskiego i Wydziale Filozoficznym Katolickiego Uniwersytetu Lubelskiego. W latach 1939-1942 przebywał w Rumunii. Od 1955 roku mieszkał w Warszawie. Debiutował w 1955 r. na łamach czasopisma „Kamena” jako poeta. W latach 1966-1968 mieszkał w Stanach Zjednoczonych.
Pracował jako dziennikarz i specjalista ds. przekładów, m.in. w wydawnictwach: „Iskry” i „Czytelnik” oraz przez wiele lat współredagował miesięcznik „Poezja” (1975-1990). Pracował również w Polskim Radiu w programie dla zagranicy (redakcja hiszpańska). Jest również tłumaczem poezji i prozy z kilku języków (angielski, hiszpański, gruziński, rosyjski, portugalski, ukraiński i włoski).
Od 2015 roku, wraz z Aldoną Borowicz, jest fundatorem prywatnej nagrody poetyckiej ”Zamiast recenzji”, przyznawanej młodym poetom do 30. roku życia. Sam jest laureatem wielu nagród w konkursach literackich, m.in. Nagrody Młodych w 1957, Nagrody im. W. Hulewicza za całokształt twórczości i Nagrody Bemowskiej (Gminy Warszawa-Bemowo) w 2002 roku. Od marca 1961 roku do 31 grudnia 2006 roku był członkiem Oddziału Warszawa Związku Literatów Polskich.

</doc>
<doc id="1643472" url="https://pl.wikipedia.org/wiki?curid=1643472" title="Saro London">
Saro London

Saro A.27 London – brytyjska rozpoznawcza łódź latająca, używana przed i w początkowym okresie II wojny światowej.
Historia.
Samolot zaprojektowany w wytwórni lotniczej Saunders-Roe według wymagań brytyjskiego Ministerstwa Lotnictwa nr R.24/31 na dwusilnikową łódź latającą przeznaczoną do wykonywania zadań patrolowych. Pierwszy lot prototypu odbył się w 1934 roku, następnie odbył on serię prób eksploatacyjnych w 209 i 210 dywizjonach RAF. Dziesięć egzemplarzy pierwszej serii produkcyjnej, wyposażonych w silniki "Bristol Pegasus III" o mocy 820 KM napędzające dwułopatowe śmigła, zostało oznaczonych London Mk I. Pozostałe 38 samolotów, nazwanych London Mk II otrzymało silniki "Bristol Pegasus X" o mocy 915 KM i czterołopatowe śmigła. W trakcie eksploatacji samoloty pierwszej serii także otrzymały mocniejsze silniki i zostały przemianowane na wersję Mk II.
Pierwsze egzemplarze, dostarczone pomiędzy kwietniem i wrześniem 1936 roku, otrzymał 201 dywizjon RAF, kolejne trafiły na wyposażenie dywizjonów 202 i 204. Razem ze zbudowanym według tych samych wymagań samolotem Supermarine Stranraer były to ostatnie duże dwupłatowe łodzie latające pozostające na wyposażeniu RAF.
Pięć samolotów Saro London z dywizjonu 204 wzięło udział w długodystansowym przelocie do Nowej Południowej Walii (Australia), który odbył się w terminie od grudnia 1937 roku do maja 1938 dla uczczenia 150 rocznicy założenia kolonii w Sydney. Do tego celu zostały one specjalnie wyposażone w dodatkowe zewnętrzne zbiorniki paliwa, zwiększające zasięg lotu do 4 184 km.
W chwili wybuchu II wojny światowej w służbie pozostawało wciąż 29 egzemplarzy Londonów, w dywizjonach 201 na Szetlandach, 202 w Gibraltarze oraz 240, stacjonującym w północnej Szkocji (ten ostatni otrzymał swoje samoloty dopiero w czerwcu 1939 roku). Pełniły one aktywną służbę patrolową na morzach Północnym i Śródziemnym. Łodzie latające Saro London zostały wycofane ze służby w RAF na początku 1941 roku, zastąpione przez samoloty Short Sunderland i Consolidated Catalina. Kilka egzemplarzy przekazanych zostało do Royal Canadian Air Force.

</doc>
<doc id="1643473" url="https://pl.wikipedia.org/wiki?curid=1643473" title="Maria Pfeffer">
Maria Pfeffer



</doc>
<doc id="1643475" url="https://pl.wikipedia.org/wiki?curid=1643475" title="Nierozłączka Fischera">
Nierozłączka Fischera



</doc>
<doc id="1643478" url="https://pl.wikipedia.org/wiki?curid=1643478" title="World Games 2009">
World Games 2009

World Games 2009 odbyły się w dniach 16 - 26 lipca 2009 roku w tajwańskim Kaohsiung. Były to ósme World Games rozgrywane po raz drugi w Azji.
W zawodach wystąpiło około 4500 zawodników z 90 państw z całego świata. Głównym stadionem imprezy był World Games Stadium w Kaohsiung. Zawodnicy wystąpili w 31 dyscyplinach.
Symbole.
Hasło.
Hasłem World Games 2009 było - "Top Sports - High Spirits".
Maskotka.
Maskotkami były - Gao Mei (高妹) i Syong Ge (雄哥).

</doc>
<doc id="1643479" url="https://pl.wikipedia.org/wiki?curid=1643479" title="Lot (ekonomia)">
Lot (ekonomia)

Lot – standardowa jednostka handlu, np. towarowego. Ilość mniejsza lub większa od standardowej jednostki jest określana jako nierówny lub nietypowy lot.

</doc>
<doc id="1643481" url="https://pl.wikipedia.org/wiki?curid=1643481" title="Pasywa kwalifikowane">
Pasywa kwalifikowane

Pasywa kwalifikowane – pasywa włączone do rachunku w celu ustalenia ilorazu rezerwy kapitałowej banków Wielkiej Brytanii do ich aktywów.

</doc>
<doc id="1643483" url="https://pl.wikipedia.org/wiki?curid=1643483" title="Park Żeromskiego w Szczecinie">
Park Żeromskiego w Szczecinie



</doc>
<doc id="1643488" url="https://pl.wikipedia.org/wiki?curid=1643488" title="Karl Emil Schäfer">
Karl Emil Schäfer

Karl Emil Schäfer (ur. 17 grudnia 1891 w Krefeld, zm. 5 czerwca 1917 w okolicach Zandvoort) – as lotnictwa niemieckiego Luftstreitkräfte z 30 potwierdzonymi zwycięstwami w I wojnie światowej.
Informacje ogólne.
Karl Emil Schäfer służbę w armii rozpoczął od zgłoszenia się na ochotnika do 7 Pułku Dragonów (Westfalski) "Westfälisches Jäger-Batalion nr 7". Po roku służby wyjechał do Anglii i Francji. Gdy wybuchła I wojna światowa, znajdował się w Paryżu. Przedostał się do Niemiec i zgłosił do swojego pułku, z którym rozpoczął kampanię na froncie zachodnim. We wrześniu 1914 roku został odznaczony Krzyżem Żelaznym II klasy, a wkrótce potem został ciężko ranny i przez sześć miesięcy był rehabilitowany. Po powrocie do swojej jednostki został promowany na podporucznika. Na własną prośbę został przeniesiony do służby w lotnictwie i po przejściu szkolenia pilotażu został przydzielony do Kampfgeschwader 2 do Kasta 8, z którą walczył na froncie wschodnim. Odbył ponad 50 lotów bojowych w okolicy Kowla. Po przeniesieniu jednostki na front zachodni w styczniu 1917 roku odniósł swoje pierwsze zwycięstwo 21 stycznia. 
Wkrótce został przeniesiony do dowodzonej przez Manfreda von Richthofena eskadry myśliwskiej Jagdstaffel 11. Stał się najlepszym uczniem mistrza Manfreda von Richthofena. Do końca kwietnia 1917 roku miał już na swoim koncie 23 potwierdzone i dwa niepotwierdzone zwycięstwa. 26 kwietnia został odznaczony najwyższym wojennym orderem Królestwa Prus orderem Pour le Mérite.
27 kwietnia 1917 roku został mianowany dowódcą Königlich Württembergische Jagdstaffel Nr. 28. Obowiązki te pełnił do śmierci 6 czerwca 1917 roku, odnosząc jeszcze 7 potwierdzonych zwycięstw.

</doc>
<doc id="1643489" url="https://pl.wikipedia.org/wiki?curid=1643489" title="Veliki brat">
Veliki brat

Veliki brat (, ) – bałkański program typu reality show, oparty na holenderskim formacie Big Brother, liczące na chwilę obecną 5 serii, oraz 5 edycji „VIP” w której w rolę uczestników wcielają się lokalni celebryci.
Dystrybuowane przed telewizje: B92 (Serbia), Pink M (Czarnogóra), Pink BH (Bośnia i Hercegowina)

</doc>
<doc id="1643491" url="https://pl.wikipedia.org/wiki?curid=1643491" title="Mistrzostwa Polski juniorów do lat 20 w szachach">
Mistrzostwa Polski juniorów do lat 20 w szachach

Mistrzostwa Polski juniorów do lat 20 w szachach – turnieje szachowe mające na celu wyłonienie medalistów mistrzostw Polski juniorów w kategorii do 20 lat. Są najstarszymi rozgrywkami szachowymi juniorów w Polsce, pierwsze mistrzostwa w tej grupie wiekowej odbyły się w 1949 r. w Sopocie (juniorki – w 1967 r. w Świeciu). Aż do 1974 r. turnieje do 20 lat były jednymi z cyklu mistrzostw Polski juniorów. W latach 1986–1989 górny wiek uczestników obniżony został do 19 lat (turnieje nosiły wówczas nazwę mistrzostw Polski juniorów starszych), a w 1990 r. rozegrano mistrzostwa zarówno w kategorii do 19, jak i 20 lat. W 1955 r. mistrzostwa nie odbyły się, nie są również rozgrywane od 2009 roku.
Oprócz rywalizacji o medale, zawodnicy walczą również o zdobycie kwalifikacji do najwyższych rangą mistrzostw świata juniorów do 20 lat. W latach 1949–1956 oraz od 1990 r. turnieje rozgrywano systemem kołowym (najczęściej w osadzie 12-osobowej), a w pozostałych edycjach – systemem szwajcarskim z udziałem od kilkunastu do kilkudziesięciu uczestników (najwyższa frekwencja: 95 zawodników w 1980 r.).

</doc>
<doc id="1643493" url="https://pl.wikipedia.org/wiki?curid=1643493" title="Prawo do ponownego przedłożenia">
Prawo do ponownego przedłożenia

Prawo do ponownego przedłożenia – prawo posiadaczy niektórych kontraktów terminowych typu futures, którym przedłużono za pośrednictwem izby rozrachunkowej zawiadomienie o dostawie do wykonania ponownej dostawy z tytułu tej samej pozycji terminowej.

</doc>
<doc id="1643495" url="https://pl.wikipedia.org/wiki?curid=1643495" title="Olgierd Terlecki">
Olgierd Terlecki

Olgierd Terlecki (ur. 18 października 1922 w Oleszycach, zm. 31 grudnia 1986 w Krakowie) – polski prozaik i historyk.
Życiorys.
W 1939 został wywieziony do ZSRR. W 1941 wstąpił do Polskich Sił Zbrojnych w ZSRR. W 1942 ukończył Szkołę Podchorążych Rezerwy 6 Lwowskiej Dywizji Piechoty w Shahrisabz, w Uzbekistanie. Później służył w II Korpusie. Brał udział w bitwie o Monte Cassino i Ankonę. Ukończył Kursy Maturalne Nr 1 w Alessano, we Włoszech. Tam też debiutował jako poeta w 1946 na łamach czasopisma „Gazeta Żołnierza”.
W 1947 wrócił do kraju i zamieszkał w Krakowie. W latach 1947–1951 był redaktorem „Dziennika Polskiego”, a od 1955 „Życia Literackiego”. W 1953 podpisał rezolucję ZLP w sprawie procesu krakowskiego. W 1982 otrzymał nagrodę miasta Krakowa.
Przez 35 lat był tajnym współpracownikiem Służby Bezpieczeństwa PRL, a działalność w tym zakresie szczegółowo opisał jego syn Ryszard.
Do współpracy został przymuszony w 1951 groźbą aresztowania.

</doc>
<doc id="1643496" url="https://pl.wikipedia.org/wiki?curid=1643496" title="Park Kasprowicza w Szczecinie">
Park Kasprowicza w Szczecinie



</doc>
<doc id="1643506" url="https://pl.wikipedia.org/wiki?curid=1643506" title="Patapon">
Patapon

 – seria komputerowych gier muzycznych, wydanych na przenośną konsolę PlayStation Portable przez Sony Computer Entertainment. W jej ramach ukazały się trzy gry: "Patapon" (2007), "Patapon 2" (2008) i "Patapon 3" (2011), wszystkie wyprodukowane przez japońskie studia Pyramid i SCE Japan Studio. Odniosły one sukces, uzyskując przeważnie pozytywne recenzje krytyków.
W grach z serii gracz kieruje armią małych, kreskówkowych postaci nazywanych tytułowymi pataponami walczącymi z wrogim plemieniem. Odbywa się to poprzez rytmiczne naciskanie odpowiednich kombinacji klawiszy, które odpowiadają za różne manewry kierowanego plemienia, na przykład atak, marsz, wycofanie się bądź użycie specjalnych zdolności. Wraz z zaliczaniem kolejnych poziomów gracz odkrywa więcej kombinacji i otrzymuje lepsze jednostki.

</doc>
<doc id="1643507" url="https://pl.wikipedia.org/wiki?curid=1643507" title="Adam Woźniak (motorowodniak)">
Adam Woźniak (motorowodniak)

Adam Woźniak (ur. 24 grudnia 1976) – polski motorowodniak startujący w klasie OSY-400, reprezentujący barwy ŻTMS Baszta Żnin. Poprzednio reprezentował barwy MKŻ Żnin. Po przyjściu w 2007 roku do Baszty rozpoczął ściganie w klasie O-125, z którego po roku zrezygnował wskutek ciągłych problemów ze sprzętem. W O-125 uplasował się wówczas na 13. miejscu w mistrzostwach Europy, a w jednej z eliminacji wypadł najlepiej z reprezentantów Polski.

</doc>
<doc id="1643509" url="https://pl.wikipedia.org/wiki?curid=1643509" title="Velký Bratr">
Velký Bratr

Velký Bratr – czeska wersja programu reality show Big Brother (emitowanego także w Polsce). Zrealizowano tylko 1 edycję widowiska, którą emitowano przez 113 dni, na antenie stacji TV Nova, od 28 sierpnia 2005 r. do 18 grudnia 2005 roku (na początku finał programu zapowiadano na 5 grudnia 2005 roku). Grę rozpoczęło (podobnie jak w innych edycjach na całym świecie) 12 osób – 6 kobiet, oraz 6 mężczyzn, jednak w ciągu całej edycji przez program przewinęło się 17 uczestników – 9 kobiet i 8 mężczyzn. Program z powodu niskiej oglądalności został przeniesiony z godziny 20 na 17.15 – większą widownię miała edycja słowacka emitowana w tym samym czasie. Zwycięzca – 24-letni David Šín otrzymał nagrodę w wysokości 10 milionów koron.
Program budził spore kontrowersje w Czechach, RRTV – odpowiednik polskiej KRRiT nałożył na stację 25-milionową karę grzywny.

</doc>
<doc id="1643510" url="https://pl.wikipedia.org/wiki?curid=1643510" title="Chris Kanyon">
Chris Kanyon

Chris Kanyon, właśc. Christopher Klucsarits (ur. 4 stycznia 1970 w Nowym Jorku, zm. 2 kwietnia 2010 tamże) – amerykański wrestler pochodzenia bułgarskiego. Pracował dla federacji World Championship Wrestling (WCW) i World Wrestling Entertainment (WWE).
Życiorys.
W 1992 został absolwentem State University of New York at Buffalo, gdzie studiował fizjoterapię i był członkiem klubu futbolowego "Szalone Żółwie" (ang. "Mad Turtles").
Pierwszą walkę stoczył 5 kwietnia 1992 w Island Trees Junior High School w Levittown NY. Przez następne trzy lata pracował jako fizjoterapeuta. W 1995 rozpoczął karierę profesjonalnego wrestlera. Walczył wspólnie z Billym Kidmanem jako tag team jednocześnie trenując u The Fabulous Moolah i Afy Anoa'i.
W federacji World Championship Wrestling zadebiutował jako członek tag teamu "Men at Work". Następnie rozpoczął karierę indywidualną. 5 lipca 2001 przeszedł do World Wrestling Federation.
4 lutego 2006, podczas walki toczonej dla niezależnej organizacji Blood Sweat and Ears (BSE Pro) w Greater Sudbury w kanadyjskiej prowincji Ontario, Kanyon wyznał, iż jest zmęczony życiem "w ukryciu" i zdeklarował się jako homoseksualista. Wyznał także, że został zwolniony z WWE z powodu własnej orientacji seksualnej.
Osiągnięcia.
World Championship Wrestling
World Wrestling Federation

</doc>
<doc id="1643515" url="https://pl.wikipedia.org/wiki?curid=1643515" title="Departament V MSW">
Departament V MSW

Departament V MSW – jednostka organizacyjna Ministerstwa Spraw Wewnętrznych wchodząca w skład Służby Bezpieczeństwa, funkcjonująca w Polskiej Rzeczypospolitej Ludowej w latach 1979–1989 (do 1981 r. pod nazwą Departament IIIA MSW). Do zakresu działania komórki należała ochrona operacyjna przemysłu i innych gałęzi gospodarki narodowej (w tym do 1981 r. również rolnictwa) oraz zwalczanie środowisk opozycyjnych w związanych z nimi zakładach pracy. Przed powstaniem departamentu analogiczne zadania wykonywały (od 1944 r.) różne piony operacyjne w organach bezpieczeństwa państwa.
Historia zmian strukturalnych.
Ochrona gospodarki w MBP.
Na początku działalności Resortu Bezpieczeństwa Publicznego całością spraw operacyjnych, w tym również zabezpieczeniem poszczególnych działów gospodarki narodowej, zajmował się Wydział Operacyjny (Kontrwywiad) RBP zorganizowany 1 sierpnia 1944 r. Po przemianowaniu resortu na Ministerstwo Bezpieczeństwa Publicznego 1 stycznia 1945 r. w miejsce tego wydziału utworzono Departament I MBP. Jego terenowymi odpowiednikami były wydziały I w wojewódzkich urzędach bezpieczeństwa publicznego.
Wyodrębnienie pionu z Departamentu I MBP nastąpiło po wydaniu rozkazu nr 51 ministra z 6 września 1945 r., zgodnie z którym zorganizowany został Departament IV MBP nazywany także Departamentem Ekonomicznym MBP. Jednostka odpowiadała za operacyjną ochronę przemysłu, handlu, finansów, rolnictwa, leśnictwa, transportu, łączności oraz odbudowy. W WUBP zadania departamentu realizowały wydziały IV, a także podległe naczelnikom tych wydziałów ekspozytury kolejowe. Integralną częścią pionu IV były również referaty ochrony działające przy ważniejszych zakładach przemysłowych oraz referaty wojskowe działające przy zakładach przemysłu zbrojeniowego.
Ochrona komunikacji i przemysłu ciężkiego w MBP.
Po kilku latach funkcjonowania Departamentu IV MBP dokonano w nim zmian strukturalnych poprzez wydzielenie niektórych spraw i utworzenie kolejnych samodzielnych komórek ministerstwa. Pierwszą z nich był Departament VIII MBP określany także jako Departament Komunikacyjny MBP. Jego organizowanie rozpoczęto w październiku 1950 r., zaś formalne powołanie nastąpiło na mocy rozkazu organizacyjnego nr 0138 ministra z 27 grudnia 1950 r. Do zadań nowego pionu należała ochrona operacyjna transportu drogowego, kolejowego, wodnego i lotniczego. Jednostkami terenowymi departamentu były wydziały komunikacji WUBP utworzone na początku 1951 r., a rok później przemianowane na wydziały VIII WUBP.
Następną strukturą wyodrębnioną z Departamentu IV MBP stał się Departament IX MBP utworzony na podstawie rozkazu organizacyjnego nr 01 ministra z 8 stycznia 1953 r. Komórka prowadziła działalność z zakresu operacyjnej ochrony przemysłu ciężkiego i specjalnego (zbrojeniowego), na szczeblu lokalnym za sprawy te odpowiadały wydziały IX WUBP. Wprowadzona zmiana okazała się jednak nietrwała, gdyż po kilkunastu miesiącach zgodnie z rozkazem organizacyjnym nr 046 ministra z 12 czerwca 1954 r. struktury Departamentu IX MBP zostały z powrotem włączone do Departamentu IV MBP (analogicznych zmian dokonano także w terenie). Ponadto na mocy rozkazu organizacyjnego nr 047 ministra z 12 czerwca 1954 r. z tak przekształconej jednostki wydzielono zagadnienia zabezpieczenia rolnictwa i utworzono samodzielny Inspektorat Wiejski MBP (oraz inspektoraty wiejskie w ramach WUBP).
Ochrona gospodarki i komunikacji w KdsBP.
W związku ze zlikwidowaniem Ministerstwa Bezpieczeństwa Publicznego w grudniu 1954 r. jednostki organizacyjne UB zostały podporządkowane Komitetowi do Spraw Bezpieczeństwa Publicznego. W nowej instytucji komórką odpowiedzialną za walkę z wrogą działalnością w gospodarce narodowej stał się Departament IV KdsBP utworzony na bazie Departamentu IV MBP, Inspektoratu Wiejskiego MBP oraz Wydziału III Departamentu II MBP (ds. ochrony obiektów łączności) zgodnie z rozkazem organizacyjnym nr 07 przewodniczącego komitetu z 10 marca 1955 r. Walkę z wrogą działalnością w transporcie przejął natomiast Departament V KdsBP utworzony w miejsce Departamentu VIII MBP rozkazem organizacyjnym nr 08 przewodniczącego komitetu z 10 marca 1955 r. Struktury te (wraz z odpowiadającymi im wydziałami IV i V w wojewódzkich urzędach ds. bezpieczeństwa publicznego) funkcjonowały do momentu zniesienia KdsBP pod koniec 1956 r.
Ochrona gospodarki w pionie III MSW.
Po przekazaniu jednostek KdsBP (pod nazwą Służba Bezpieczeństwa) do Ministerstwa Spraw Wewnętrznych ochrona operacyjna gospodarki przeszła do zakresu działania Departamentu III MSW, który objął wówczas wszelkie sprawy związane ze zwalczaniem działalności antypaństwowej w kraju. Utworzenie tej komórki nastąpiło na mocy zarządzenia nr 00238 ministra z 29 listopada 1956 r. wprowadzającego nową strukturę MSW. Ekspozytury terenowe departamentu w postaci wydziałów III zostały ulokowane w pionach bezpieczeństwa komend wojewódzkich Milicji Obywatelskiej zorganizowanych po zlikwidowaniu dotychczasowych WUdsBP.
Ochrona gospodarki narodowej pozostawała w ramach pionu III aż do 1979 r., jednak pierwsze inicjatywy w sprawie ich ponownego usamodzielnienia pojawiły się już kilka lat wcześniej. We wrześniu 1972 r. z kilku sekcji Wydziału III Komendy Stołecznej Milicji Obywatelskiej w Warszawie utworzony został Wydział IIIA. W następnych latach powstały kolejne wydziały IIIA KW MO: w czerwcu 1975 r. w Katowicach, Krakowie, Łodzi, Poznaniu i Wrocławiu, a w styczniu 1978 r. w Gdańsku i Kielcach. Podziału kompetencji dokonano zgodnie z marksistowską definicją bazy i nadbudowy: wydziały IIIA (nadal jako część pionu III) objęły kwestie zabezpieczenia środków produkcji i siły roboczej, natomiast wydziały III odpowiadały za pracę operacyjną w sferze ideologii, kultury, nauki, szkolnictwa itp. W czerwcu 1978 r. w KS MO w Warszawie z Wydziału IIIA wyodrębniono dodatkowo Wydział IIIA-1, który przejął część jego zdań.
Departament IIIA / V MSW.
Reforma struktur SB na szczeblu terenowym spowodowała również zmiany w centrali. 15 stycznia 1979 r. na podstawie decyzji nr 02 ministra z 5 stycznia 1979 r. rozpoczęto prace nad utworzeniem nowej jednostki poprzez wydzielenie odpowiednich struktur Departamentu III MSW (wydziały: V, VI i VII oraz częściowo wydziały: I i VIII). Ostatecznie Departament IIIA MSW został powołany 1 maja 1979 r., co uregulowano zarządzeniem organizacyjnym nr 039 ministra z 16 maja 1979 r. W tym samym czasie trwało również organizowanie wydziałów IIIA we wszystkich komendach wojewódzkich. Zakres zadań pionu IIIA (czyli ochrona operacyjna gospodarki narodowej, w tym również przeciwdziałanie środowiskom opozycyjnym) pozostawał bez zmian do początku 1981 r., gdy zgodnie z zarządzeniem nr 003 ministra z 16 lutego 1981 r. ochronę transportu, obiektów komunikacji i łączności przeniesiono do Departamentu II MSW, a zarządzeniem nr 005 ministra z tego samego dnia problematykę rolnictwa i gospodarki żywnościowej przekazano do właściwości Departamentu IV MSW (w grudniu 1984 r. sprawy te przejął nowo utworzony Departament VI MSW).
Przemianowanie Departamentu IIIA MSW na Departament V MSW nastąpiło 1 grudnia 1981 r., formalnie na mocy zarządzenia organizacyjnego nr 0128 ministra z 7 grudnia 1981 r. Po reformie centrali ministerstwa (polegającej na pogrupowaniu jednostek w tzw. służby MSW) nadzór nad komórką objął szef Służby Bezpieczeństwa w randze podsekretarza stanu. W komendach wojewódzkich Milicji Obywatelskiej (przekształconych w sierpniu 1983 r. w wojewódzkie urzędy spraw wewnętrznych) na bazie wydziałów IIIA powołano wydziały V, a w Warszawie w miejsce Wydziału IIIA-1 dodatkowo Wydział V-1. Kolejne wydziały V-1 powstały w lutym 1982 r. w Katowicach oraz w styczniu 1983 r. we Wrocławiu, ponadto utworzone zostały dwa wydziały V-2: w lutym 1982 r. w Katowicach oraz w marcu 1982 r. w Warszawie. W ramach pionu od grudnia 1988 r. działalność prowadził także Inspektorat Operacyjnej Ochrony Elektrowni Jądrowej w Żarnowcu przy WUSW w Gdańsku.
Zgodnie z zarządzeniem nr 0083 ministra z 4 listopada 1983 r. do Departamentu V MSW powróciły sprawy ochrony operacyjnej ochrony obiektów komunikacji i łączności. Po tym przekształceniu wewnętrzna organizacja jednostki przedstawiała się następująco:
Działalność pionu V trwała do czasu rozpoczęcia w Polsce transformacji ustrojowej. Jeszcze przed powołaniem rządu Tadeusza Mazowieckiego na mocy zarządzenia nr 075 ministra z 24 sierpnia 1989 r. w resorcie spraw wewnętrznych wprowadzono zmiany organizacyjne mające na celu dostosowanie go do nowych realiów politycznych. Zgodnie z tym dokumentem Departament V MSW został (wraz z Departamentem VI MSW i Głównym Inspektoratem Ochrony Przemysłu MSW) 1 września 1989 r. przekształcony w Departament Ochrony Gospodarki MSW, natomiast odpowiednie zmiany w terenie nastąpiły 1 listopada 1989 r. Nowy pion przetrwał do czasu zlikwidowania Służby Bezpieczeństwa i utworzenia Urzędu Ochrony Państwa (w okresie od 10 maja 1990 r. do 31 lipca 1990 r.).
Kierownictwo.
Dyrektorzy Departamentu IV MBP / KdsBP:
Dyrektorzy Departamentu VIII MBP / Departamentu V KdsBP:
Dyrektor Departamentu IX MBP:
Dyrektorzy Departamentu IIIA / V MSW:

</doc>
<doc id="1643517" url="https://pl.wikipedia.org/wiki?curid=1643517" title="Pelargonia bluszczolistna">
Pelargonia bluszczolistna

Pelargonie bluszczolistne – grupa odmian pelargonii pochodzących od "Pelargonium peltatum" i będących jej kultywarami i mieszańcami tego gatunku z innymi nieokreślonymi gatunkami pelargonii. "Pelargonium peltatum" pochodzi z południowej części Afryki Południowej, pochodzące od niej pelargonie bluszczolistne są w Polsce powszechnie uprawiane jako rośliny ozdobne.
Biologia.
Bylina. Kwitnie obficie i bardzo długo (przez całe lato aż do jesiennych przymrozków), jednak większość uprawianych odmian nie wytwarza nasion. Jest rośliną termoindukcyjną, tzn, że warunkiem obitego kwitnienia jest przejście w zimie okresu spoczynku w niskiej temperaturze. W ciągu roku przyrasta około 50 cm. Jest rośliną długowieczną, jednak starsze okazy stają się nieładne, gdyż ogałacają się dołem z liści i kwitną słabiej. Zasadniczo uprawia się ją przez jeden rok, jeśli istnieją warunki do jej przezimowania, to można ją uprawiać przez 2–3 lata. W tym celu przed zimą należy ją krótko nad ziemią przyciąć i przechowywać przez zimę w oświetlonym pomieszczeniu o temperaturze 5–10 °C.
Zastosowanie.
Jest uprawiana jako roślina ozdobna, głównie jako roślina doniczkowa. W mieszkaniach uprawiana jest rzadko, szczególnie natomiast dzięki zwisającym pędom nadaje się na balkony, werandy, zewnętrzne parapety okienne. Uprawia się ją w doniczkach, skrzynkach i różnego rodzaju pojemnikach. Walorami tej rośliny są liczne i długo kwitnące kwiaty. Ostatnio w kompozycji z innymi gatunkami roślin bywa uprawiana również jako roślina rabatowa.

</doc>
<doc id="1643518" url="https://pl.wikipedia.org/wiki?curid=1643518" title="Pelargonium peltatum">
Pelargonium peltatum



</doc>
<doc id="1643522" url="https://pl.wikipedia.org/wiki?curid=1643522" title="Nicolas Mayer">
Nicolas Mayer

Nicolas Mayer (ur. 6 października 1990 w Saint-Étienne) – francuski skoczek narciarski, reprezentant klubu CS Courchevel. Uczestnik mistrzostw świata juniorów (2007–2010) oraz mistrzostw świata seniorów (2011). Medalista mistrzostw kraju.
W marcu 2005 zadebiutował w Alpen Cupie, zajmując lokaty w siódmej dziesiątce w Pragelato. 16 lipca 2007 w Garmisch-Partenkirchen po raz pierwszy wystartował w FIS Cupie, kończąc zawody na 18. pozycji. Następnie zadebiutował w Letnim Pucharze Kontynentalnym, zajmując 48. i 63. pozycję w zawodach w Oberstdorfie. 21 stycznia 2007 zajął 4. miejsce w konkursie Alpen Cupu w Courchevel. 7 lutego 2007 w Klingenthal po raz pierwszy wystartował w kwalifikacjach do zawodów Pucharze Świata, nie uzyskując awansu do konkursu głównego. W marcu 2007 wziął udział w mistrzostwach świata juniorów – zajął 26. miejsce indywidualnie oraz 7. w rywalizacji drużynowej.
30 listopada 2007 zadebiutował w konkursie drużynowym Pucharu Świata, w którym zajął razem z reprezentacją Francji 10. lokatę. Następnego dnia zadebiutował w konkursie indywidualnym, plasując się na 48. miejscu. W lutym 2008 po raz drugi w karierze wystartował mistrzostwach świata juniorów, zajmując 38. miejsce indywidualnie oraz. 12. drużynowo. 
26 lipca 2008 zajął 11. lokatę w konkursie drużynowym Letniego Grand Prix w Hinterzarten. 14 grudnia 2008 zdobył pierwszy w karierze punkt PŚ, za zajęcie 30. pozycji w Pragelato. Na Mistrzostwach Świata Juniorów 2009 zajął 35. (indywidualnie) oraz 13. (drużynowo) miejsce. 
W styczniu 2010 w swoim ostatnim starcie na mistrzostwach świata juniorów – zajął 30. miejsce indywidualnie oraz 12. w konkursie drużynowym. W marcu 2010 zajął 5. i 4. lokatę w konkursach FIS Cupu w Courchevel. 
Wystartował na Mistrzostwach Świata Seniorów 2011 w Oslo, kończąc zawody na 46. (skocznia normalna) i 48. (skocznia duża) pozycji. 19 marca 2011 zajął z reprezetacją 8. lokatę w konkursie drużynowym PŚ. W zawodach tych ustanowił swój rekord życiowy – 183,0 m
13 maja 2015 ogłosił zakończenie kariery sportowej.

</doc>
<doc id="1643523" url="https://pl.wikipedia.org/wiki?curid=1643523" title="Fabrice Lapierre">
Fabrice Lapierre

Fabrice Lapierre (ur. 17 października 1983 w Réduit) – maurytyjski lekkoatleta, skoczek w dal startujący w barwach Australii.
Osiągnięcia.
Lapierre reprezentował Australię na Igrzyskach olimpijskich (Pekin 2008), gdzie zajął 16. miejsce w eliminacjach skoku w dal nie kwalifikując się do finału (do którego awansowało 12 najlepszych skoczków kwalifikacji). W 2016 podczas igrzysk w Rio de Janeiro awansował do finału, w którym zajął 10. miejsce.

</doc>
<doc id="1643526" url="https://pl.wikipedia.org/wiki?curid=1643526" title="Batwa">
Batwa



</doc>
<doc id="1643528" url="https://pl.wikipedia.org/wiki?curid=1643528" title="Uakari czarnogłowy">
Uakari czarnogłowy

Uakari czarnogłowy ("Cacajao melanocephalus") – gatunek ssaka naczelnego z podrodziny saki (Pitheciinae) w obrębie rodziny sakowatych (Pitheciidae).
Zasięg występowania.
Uakari czarnogłowy występuje w południowej Wenezueli (na zachód od rzeki Casiquiare), południowo-wschodniej Kolumbii (od Serranía de la Macarena na zachodzie, na wschód do międzyrzecza Guayabero-Guaviare i dolnego biegu rzeki Apaporis oraz na południe do rzeki Japurá) oraz w północno-zachodniej Brazylii (na południe od rzeki Negro, na wschód do zbiegu z rzeką Solimões i na południe do Japurá).
Taksonomia.
Gatunek po raz pierwszy naukowo opisał w 1812 roku niemiecki przyrodnik Alexander von Humboldt nadając mu nazwę "Simia melanocephala". Jako miejsce typowe odłowu holotypu Humboldt wskazał region misję San Francisco Solano na Canal Cassiquiare, w stanie Amazonas, w Wenezueli. 
Gatunek ten był wcześniej znany jako "C. ouakary", przy założeniu, że "C. melanocephalus" jest formą z północnego obszaru rzeki Negro. Uakari czarnogłowy z północnego obszaru rzeki Negro został opisany nową nazwą "C. hosomi". Ten układ taksonomiczny nie został powszechnie zaakceptowany, a niektóre autorytety zachowują nazwę "C. ouakary" dla tego gatunku i "C. melanocephalus" dla "C. hosomi" (w tym "C. ayresi" jako podgatunek). Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 30–56 cm, samców 40–50 cm, długość ogona samic i samców 13–21 cm; masa ciała 1,9–4,5 kg.
Ekologia.
Zasiedla zwłaszcza lasy okresowo zalewane, większość czasu spędzając w koronach drzew. W okresach, gdy dno lasów nie jest zalane, schodzi, by żywić się kiełkującą roślinnością. Nie stwierdza się go w lasach wtórnych.
Uakari czarnogłowy żyje w grupach liczących do 100 osobników, jednak zwykle liczą one tylko od 5 do 40 zwierząt. W czasie niedostatku owoców maleją one i spotyka się 1-10 małp. Prawdopodobnie więc liczebność grupy skorelowana jest z dostępnością pokarmu.
Spożywa głównie owoce, w tym miąższ, ale także liście i drobne stawonogi.
Status.
Nie istnieją precyzyjne dane dotyczące liczebności gatunku. Zdaje się on obfity w czasie dużej dostępności owoców w okresowo zalewanych lasach igapo. Gęstość osobników szacuje się na 4,15 osobników km², a podczas obfitości pokarmu aż 12.
Populacja wydaje się stabilna.
Główne zagrożenia to strata środowiska przez rolnictwo i osadnictwo w części obszaru występowania, a także polowania dla zdobycia mięsa lub przynęty, co okazjonalnie zdarza się w Brazylii. Potencjalne zagrożenie to także zmiana klimatu, która może uszczuplić obszar specyficznych lasów zajmowanych przez te małpy. Poza tym duża część gatunków roślin spożywanych przez te ssaki znajduje zastosowanie w przemyśle.
Linki zewnętrzne.
zdjęcie

</doc>
<doc id="1643531" url="https://pl.wikipedia.org/wiki?curid=1643531" title="Pingwiny z Madagaskaru">
Pingwiny z Madagaskaru

Pingwiny z Madagaskaru (ang. "The Penguins of Madagascar") – serial animowany produkcji DreamWorks. Premiera serialu nastąpiła 28 listopada 2008 roku w USA na kanale Nickelodeon. W Polsce serial miał premierę 24 października 2009 roku na tej samej stacji. Poza nią znalazł się również w ramówce 5 innych stacji: Comedy Central Polska (pierwszy raz 21 lutego 2011 roku), Nickelodeon HD (4 października 2011), TVP1 (15 kwietnia 2012), TV Puls (3 września 2012), VIVA Polska (25 listopada 2013), Paramount Channel (20 czerwca 2016). 3 lata przed premierą serialu, w 2005 roku, pojawił się film krótkometrażowy "".
Fabuła.
Serial jest spin-offem filmów Madagaskar, choć nie wiąże się ściśle z ich fabułą i nie jest umiejscowiony w określonym punkcie między nimi. Tom McGrath (użyczający głosu Skipperowi) oznajmił, że akcja serialu rozgrywa się w "świecie równoległym" do fabuły filmów. Akcja serialu rozgrywa się po zakończeniu filmu Madagaskar 3, w którym Alex, Gloria, Melman i Marty postanawiają pracować w cyrku, a pingwiny wraz z lemurami (m.in. Królem Julianem) i szympansami wracają do Nowego Jorku, by przejąć władzę w zoo w Central Parku.
Wersja oryginalna.
Wersja polska.
Wersja polska: na zlecenie Nickelodeon Polska – Studio Start International Polska
Reżyseria: Marek Klimczuk
Dialogi polskie:
Dźwięk i montaż:
Kierownik produkcji: Dorota Nyczek
Nadzór merytoryczny:
Udział wzięli:

</doc>
<doc id="1643534" url="https://pl.wikipedia.org/wiki?curid=1643534" title="Cerkiew Narodzenia Przenajświętszej Bogurodzicy w Trokach">
Cerkiew Narodzenia Przenajświętszej Bogurodzicy w Trokach

Cerkiew Narodzenia Przenajświętszej Bogurodzicy – cerkiew prawosławna w Trokach, wybudowana w 1863. Siedziba parafii w dekanacie wileńskim okręgowym eparchii wileńskiej i litewskiej Rosyjskiego Kościoła Prawosławnego. 
Historia.
Cerkiew została wybudowana dla istniejącej od połowy XIX wieku społeczności prawosławnej w Trokach, ze wsparciem finansowym Świętego Synodu oraz za pieniądze z dobrowolnej zbiórki. W czasie I wojny światowej została poważnie uszkodzona i do 1938, kiedy obiekt został wyremontowany, nabożeństwa odbywały się w kaplicach domowych. 
W 1945 parafia w Trokach liczyła ok. 800 wiernych. 
Architektura.
Cerkiew wzniesiona jest z kamienia, z jedną wieżą usytuowaną nad prezbiterium, zwieńczoną niewielką cebulastą kopułą z krzyżem. Podobnie skonstruowana dzwonnica położona jest nad przedsionkiem. Z zewnątrz cerkiew jest malowana na biało i jasnobrązowo, skromnie zdobiona motywami oślich grzbietów poniżej kopuł. Okna w obiekcie są półkoliste. 
We wnętrzu zachowany trzyrzędowy ikonostas z 1938 oraz niewielkie ołtarze boczne.

</doc>
<doc id="1643536" url="https://pl.wikipedia.org/wiki?curid=1643536" title="Pozaalpejska Europa Zachodnia">
Pozaalpejska Europa Zachodnia



</doc>
<doc id="1643538" url="https://pl.wikipedia.org/wiki?curid=1643538" title="ProChrist">
ProChrist

ProChrist – międzywyznaniowy ruch ewangelizacyjny zainicjowany w 1993 r. przez baptystycznego ewangelistę Billy’ego Grahama.
Z inicjatywy "Stowarzyszenia Ewangelizacyjnego Billy’ego Grahama" w 1993 r. zorganizowano kampanię ewangelizacyjną dla Europy, której nadano nazwę ProChrist. Na miejsce kilkudniowego spotkania wybrano Niemcy, a ewangelizacje odbywały się na stadionie w Essen i były transmitowane do 1400 miejsc przekazu w 55 krajach. Mówcą był Billy Graham, a w akcję zaangażowały się Kościoły chrześcijańskie różnych wyznań. Również w Polsce z inicjatywy Kościoła Ewangelicko-Augsburskiego zorganizowano 11 punktów odbioru transmisji, gdzie były one tłumaczone. 
Spotkania ProChrist odbywają się co kilka lat z różnych miast w Niemczech, skąd są bezpośrednio transmitowane do wielu miejsc odbioru w całej Europie. Odbyły się one w następujących miejscach:
Spotkanie w marcu 2006 roku w Monachium, które odbywało się w tamtejszej hali olimpijskiej, transmitowano do 20 krajów Europy i oglądało je ok. 1,5 mln ludzi. W 2009 r. spotkanie ProChrist odbyło się w Chemnitz, natomiast w 2013 roku odbędzie się w Stuttgarcie w Porsche-Arena.
Od 2008 r. organizowane są również mniejsze spotkania o zasięgu regionalnym (ProChrist Speciale). W kwietniu 2008 r. spotkanie takie pod hasłem "Zwątpienie – Zdziwienie" odbyło się w Katowicach w Polsce. Z hali katowickiego Spodka było ono transmitowane do ponad 100 miejsc odbioru w kraju i za granicą, a w wieczorach ewangelizacyjnych wzięło udział łącznie ok. 80 tysięcy osób.

</doc>
<doc id="1643539" url="https://pl.wikipedia.org/wiki?curid=1643539" title="Big Brother (Grecja)">
Big Brother (Grecja)

Big Brother – grecka wersja Big Brothera. Premiera reality show zaczęła się 10 września 2001 roku. Reality show zakończyło się 29 grudnia 2005 roku. Wyemitowano 4 edycje. Stacja telewizyjna, która pokazywała show była ANT1. Prowadzącymi show byli Andreas Mikroutsikos (2001-2003) i Tatiana Stefanidou (2005). W roku 2010 program został wznowiony na kanale Alpha TV.
Edycje.
1 edycja.
Start: 10 września 2001 Koniec: 31 grudnia 2001
Dni: 113
Zwycięzca: Giorgos Triantafyllidis
2 edycja.
Start: 8 marca 2002 Koniec: 1 lipca 2002
Dni: 116
Zwycięzca: Alexandros Moskhos
3 edycja.
Start: 10 marca 2003 Koniec: 30 czerwca 2003
Dni: 113
Zwycięzca: Thodores Jspógloy
4 edycja.
Start: 3 października 2005 Koniec: 29 grudnia 2005
Dni: 88
Zwycięzca: Nikos Papadopoulos
5 edycja.
Start: 3 października 2010 Koniec: 30 stycznia 2011
Dni: 119
Zwycięzca: Giannis Foukakis

</doc>
<doc id="1643541" url="https://pl.wikipedia.org/wiki?curid=1643541" title="Sandro Bondi">
Sandro Bondi

Sandro Bondi (ur. 14 maja 1959 w Fivizzano) – włoski polityk, parlamentarzysta, od 2008 do 2011 minister kultury.
Życiorys.
Ukończył studia z zakresu filozofii na Uniwersytecie w Pizie.
Początkowo działał w Federacji Młodzieży Komunistycznej i Włoskiej Partii Komunistycznej. Kierował PCI w Fivizzano, był też przewodniczącym rady tej miejscowości. W 1992 doprowadził do zerwania lokalnej koalicji z socjalistami i jednocześnie do porozumienia z chadekami. Po krytyce ze strony działaczy partii komunistycznej, odszedł z tego ugrupowania.
Za pośrednictwem rzeźbiarza Pietra Cascelliego poznał Silvia Berlusconiego. Przystąpił do Forza Italia, został jednym z najbliższych współpracowników i doradców przywódcy tego ugrupowania, a także najbardziej znanym ekskomunistą w tym stronnictwie. Na polecenie Silvia Berlusconiego w trakcie kampanii wyborczej w 2001 przygotował album "Una storia italiana" poświęcony liderowi centroprawicy.
Od 2001 do 2008 sprawował mandat posła do Izby Deputowanych XIV i XV kadencji. Po zwycięstwie Ludu Wolności i jego koalicjantów w przedterminowych wyborach w 2008, w których sam został senatorem XVI kadencji, w nowym rządzie Silvia Berlusconiego objął kierownictwo resortu kultury. Urząd ten sprawował do 2011. W 2013 wybrany na senatora XVII kadencji.

</doc>
<doc id="1643547" url="https://pl.wikipedia.org/wiki?curid=1643547" title="Domki fińskie">
Domki fińskie

Domki fińskie – typ drewnianego domu jednorodzinnego występującego w Polsce, przede wszystkim na Górnym Śląsku, nieco rzadziej na Zagłębiu Dąbrowskim, a także w Gdańsku, gdzie stanowią zabytek architektury powojennej oraz w Jaworznie. Sprowadzano je głównie z Finlandii (stąd popularna nazwa) za węgiel i koks, by złagodzić tzw. głód mieszkaniowy na czas przejściowy 20–30 lat; niektóre stoją do dzisiaj. 
Domki tego typu były również przekazywane przez Związek Radziecki w 1945 r. jako dar dla zniszczonej Warszawy, a ich największe warszawskie zachowane skupisko to osiedle Jazdów.
Historia.
Pomysłodawcą transakcji wiązanej z Finami był Jan Mitręga, minister górnictwa i energetyki. Polska za sprzedany węgiel do Finlandii w latach 50. XX w. otrzymywała domki składane z prefabrykatów. Powstawały całe osiedla takich domków, przede wszystkim w okolicach kopalni na Górnym Śląsku (ale także w innych miejscach, np. w Warszawie). Te domki często „dostawali” od kopalni zasłużeni przodownicy pracy. 
W marcu 1945 w Warszawie rozpoczęto montaż 407 domków fińskich z 503 mieszkaniami o 1280 izbach, przekazanych przez władze Związku Radzieckiego. Zostały one ustawione na terenie dawnego Szpitala Ujazdowskiego, przy ul. Szwoleżerów i na Polu Mokotowskim.
W Gdańsku Wrzeszczu ulicom, przy których budowano fińskie domki, nadano nazwy: Kopalniana, Górnicza, Dźwigowa, Koksowa i Wincentego Pstrowskiego. Mieszkania w domkach przeznaczone były dla pracowników Działu Przeładunków Morskich przy Centrali Zbytu Przemysłu Węglowego, zaś budowę prowadziło Biuro Budowlane Przemysłu Węglowego. Kontrakt przewidywał dostarczenie ok. 4 tys. domków drewnianych.
Typologia.
Rodzaje domków fińskich:
Przykładowy rzeczywisty domek fiński był lokowany na peryferiach i terenie nieuzbrojonym. Nie było więc kanalizacji, ubikacja znajdowała się na podwórku koło domu. Miał dach dwuspadowy kryty dachówką. Na parterze znajdowała się duża kuchnia, dwa mniejsze pokoje i łazienka. Na pierwszym piętrze dwa średnie pokoje. Łączna powierzchnia całkowita wynosiła poniżej 70 m². 
Obecnie niektóre domki fińskie są rozbierane i przenoszone z Górnego Śląska w tereny turystyczne, gdzie służą jako domki letniskowe.

</doc>
<doc id="1643548" url="https://pl.wikipedia.org/wiki?curid=1643548" title="Plan Geithnera">
Plan Geithnera

Plan Geithnera – plan przedstawiony przez amerykańskiego ministra skarbu Timothy Geithnera polegający na poprawie sytuacji banków przez wykupienie ich toksycznych aktywów, opartych na niespłacalnych długach hipotecznych.

</doc>
<doc id="1643549" url="https://pl.wikipedia.org/wiki?curid=1643549" title="Rajd terenowy">
Rajd terenowy

Rajd terenowy (ang. Rally Raid) – rozróżnia się 3 rodzaje rajdów terenowych w zależności od długości trwania rajdu i długości trasy:
W rajdach terenowych biorą udział pojazdy podzielone na następujące kategorie:
Kategoria I - samochody produkowane seryjnie:
Kategoria II - samochody wyczynowe:
Kategoria III - Ciężarówki:
W rajdowych samochodach terenowych dozwolone jest stosowanie opon z musem.
Rajd terenowy odbywa się najczęściej po bezdrożach w ciężkim terenie gdzie samochody rajdowe muszą pokonywać pustynne wydmy, fesh fesh, camel grass itp. Etap składa się z odcinka dojazdowego i odcinka specjalnego na którym umieszczone są kontrolne punkty drogowe tzw. waypointy.
Samochód rajdowy posiada kilka obowiązkowych systemów bezpieczeństwa. Na dachu każdego z aut są 3 anteny. Dwie do systemów GPS (GPS Unik i Iritrack) i jedna do awaryjnej łączności satelitarnej (Iritrack). Do tego dochodzą systemy powiadamiania o wyprzedzaniu i awarii (Sentinel) oraz system powiadamiania o ograniczaniu prędkości (Speedox).
Roadbook to taka książka drogowa, na której kilometr po kilometrze opisana jest cała trasa ze szczególnym uwzględnieniem niebezpiecznych punktów. Nawigacja odbywa się za pomocą książki drogowej (roadbook), dopiero będąc w odległości 800 metrów od way-pointu można korzystać z GPS.
Iritrack to system łączności z organizatorem rajdu. Dzięki niemu wszystkie służby znają położenie zawodnika. W przypadku mocnego wstrząsu lub uderzenia sam wysyła sygnał ostrzegawczy i aktualne dane GPS do bazy. Załogi ratownicze kontaktują się wówczas z ekipą, by ocenić stopień niebezpieczeństwa.
Sentinel to system, który ostrzega przed zbliżającymi się innymi pojazdami na trasie. Każdy zawodnik dojeżdżający do innego zawodnika ma obowiązek go użyć. Po naciśnięciu guzika włącza się sygnał dźwiękowy i świetlny u wszystkich kierowców i motocyklistów w promieniu 150 metrów.
W Polsce odbywają się RMPST (Rajdowe Mistrzostwa Polski Samochodów Terenowych). Obecnie dwie rundy RMPST rozgrywane są w Polsce:

</doc>
<doc id="1643552" url="https://pl.wikipedia.org/wiki?curid=1643552" title="Cabaray">
Cabaray

Cabaray – nieczynny stratowulkan w boliwijskich Andach. Leży między dwoma innymi wulkanami Isluga i Tata Sabaya, niedaleko granicy z Chile.

</doc>
<doc id="1643559" url="https://pl.wikipedia.org/wiki?curid=1643559" title="Kurt Wüsthoff">
Kurt Wüsthoff

Kurt Wüsthoff (ur. 27 stycznia 1897 w Akwizgranie, zm. 23 lipca 1926 w Dreźnie) – as lotnictwa niemieckiego Luftstreitkräfte z 27 potwierdzonymi zwycięstwami w I wojnie światowej.
Życiorys.
Kurt Wüsthoff w wieku 16 lat zgłosił się do armii i uzyskał licencję pilota. W momencie wybuchu I wojny światowej był za młody, aby wysłać go na front. Został skierowany do jednostki uzupełnień Fliegerersatz Abteilung Nr. 6 jako instruktor. Dopiero w 1915 roku udało mu się uzyskać przeniesienie do jednostki bojowej Kagohl 1. Walczył najpierw we Flandrii, a następnie w Bułgarii, Rumunii i Macedonii oraz w Grecji. Pełnił służbę jako pilot samolotów rozpoznawczych i bombowych do czerwca 1917 roku. Po uzyskaniu promocji na stopień podoficerski został przeniesiony do eskadry myśliwskiej Jagdstaffel 4 dowodzonej wówczas przez Kurta-Bertrama von Döring i walczącej we Francji. Pierwsze zwycięstwo odniósł 15 czerwca. W krótkim czasie przyszły kolejne oraz liczne odznaczenia wojenne.
17 czerwca 1918 roku, mając na koncie 27 zwycięstw powietrznych, został zestrzelony w walce z kilkoma samolotami z 23 i 24 Eskadry RAF. Udało mu się wylądować i z poważnymi ranami obu nóg dostał się do niewoli francuskiej. W niewoli przebywał do 1920 roku. Do zdrowia powrócił dopiero po kolejnych dwóch latach leczenia w szpitalach w Dreźnie, przez większą część tego okresu poruszając się o kulach. Po zakończeniu leczenia został zatrudniony w przemyśle samochodowym i powrócił do latania.
Zginął w wyniku obrażeń poniesionych w wypadku lotniczym w czasie pokazów w Dreźnie 18 lipca 1926 roku. W czasie akrobacji jego samolot uderzył w ziemię. Kurt Wüsthoff został ciężko ranny i zmarł w szpitalu pięć dni później.

</doc>
