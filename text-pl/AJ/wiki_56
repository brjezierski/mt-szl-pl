<doc id="1647980" url="https://pl.wikipedia.org/wiki?curid=1647980" title="Amt Neuhaus">
Amt Neuhaus

Amt Neuhaus – gmina samodzielna (niem. "Einheitsgemeinde") położona w niemieckim kraju związkowym Dolna Saksonia, w powiecie Lüneburg. 
Położenie geograficzne.
Amt Neuhaus leży we wschodniej części powiatu Lüneburg na prawym brzegu Łaby ok. 35 km. na wschód od Lüneburga. Jest jedyną gminą nie tylko powiatu, ale i całej Dolnej Saksonii położoną po prawej stronie Łaby. (Są jeszcze dwie małe miejscowości "Neu Bleckede" i "Neu Wendischthun" należące do miasta Bleckede, które również leżą po prawej stronie Łaby). 
Amt Neuhaus graniczy od północy i wschodu z krajem związkowym Meklemburgia-Pomorze Przednie; w tym z gminami Besitz, Brahlstorf, Teldau i Dersenow wchodzącymi w skład urzędu Boizenburg-Land na północy, z miasteczkiem Lübtheen oraz z gminami z urzędu Dömitz-Malliß Vielank i Dömitz na wschodzie. Na południu graniczy na Łabie z miastami Hitzacker (Elbe) i Dannenberg (Elbe) z gminy zbiorowej Elbtalaue w powiecie Lüchow-Dannenberg. Jedynie na zachodzie i północnym zachodzie Amt Neuhaus ma kontakt z powiatem Lüneburg przez miasto Bleckede.
Przez gminę płyną jeszcze poza Łabą również inne rzeki: Sude i jej dopływy Rögnitz i Krainke.
Historia.
Od początków kolonizowania tych terenów zamieszkałych przez słowiańskich Drzewian przez Sasów należał Neuhaus do księstwa Saksonia-Lauenburg. W XVII wieku zostały przejęte te tereny przez księstwo Hanoweru a w XIX wieku przez Prusy. 
Po II wojnie światowej został Amt Neuhaus przyłączony do NRD, mimo że historycznie należał przez wiele wieków do Dolnej Saksonii. Było to spowodowane praktycznymi racjami np. brak mostów przez Łabę do Dolnej Saksonii po lewej stronie rzeki. Ten niefortunny podział został poprawiony po przyłączeniu NRD do Republiki Federalnej Niemiec. Od 30 czerwca 1993 Amt Neuhaus należy znowu do Dolnej Saksonii.
Podział administracyjny.
W skład gminy Amt Neuhaus wchodzi 40 dzielnic, z czego najważniejsze uznane w oficjalnym podziale gminy to: "Dellien", "Haar", "Kaarßen", "Neuhaus", "Stapel", "Sumte" i "Tripkau". Inne wchodzą w skład tych wymienionych.
Współpraca.
Amt Neuhaus utrzymuje partnerskie stosunki z:
Komunikacja.
Przez całą długość gminy przebiega droga krajowa B195 pomiędzy Dömitz a Boizenburg/Elbe. Bardzo ważnym szlakiem komunikacyjnym jest Łaba. Łączność z powiatem utrzymywana jest przez przeprawy promowe lub przez most na Łabie koło Dömitz (droga krajowa B191).

</doc>
<doc id="1647981" url="https://pl.wikipedia.org/wiki?curid=1647981" title="Kominek spadochronowy">
Kominek spadochronowy

 
Kominek spadochronowy – niewielki okrągły otwór w czaszy spadochronu, położony w jego środkowej (wierzchołkowej) części. Zadaniem kominka jest stabilizacja opadania spadochronu poprzez odprowadzanie części powietrza spod czaszy. Stosowany w spadochronach o czaszy kulistej.

</doc>
<doc id="1647982" url="https://pl.wikipedia.org/wiki?curid=1647982" title="Rosenbad">
Rosenbad

Rosenbad – zespół pałacowy znajdujący się w stolicy Szwecji Sztokholmie nad kanałem Strömmen. Siedziba szwedzkiego rządu oraz prywatne biuro premiera.
Projektantami tych gmachów byli trzej wybitni architekci XIX wieku. Pałac w stylu weneckim przy Strömgatan, autorstwa Ferdynanda Boberga, powstał jako ostatni w 1904 roku. Były w nim niegdyś prywatne mieszkania, bank i popularna restauracja. Gustaw Wickman zaprojektował secesyjny gmach z różowego piaskowca na rogu Fredsgatan i Drottninggatan. W 1900 roku wprowadził się tam Skåne Bank. Budowla w stylu florenckim przy Fredsgatan, zwrócona fasadą ku Rödbodtorget pochodzi z 1903 roku. Jej projektantem był Aron Johansson.
Nazwa Rosenbad pochodzi od dawnego, XVII-wiecznego budynku łaźni, gdzie goście mogli wziąć kąpiel o zapachu lilii, rumianku lub róż.

</doc>
<doc id="1647983" url="https://pl.wikipedia.org/wiki?curid=1647983" title="Twarde jądro">
Twarde jądro

Twarde jądro – potoczne określenie koncepcji wzmocnienia i zacieśnienia współpracy i integracji w Unii Europejskiej przez grupę państw tzw. starej unii.
Najczęściej wymienianymi krajami mającymi uczestniczyć w tworzeniu tzw. "twardego jądra" są: 

</doc>
<doc id="1647986" url="https://pl.wikipedia.org/wiki?curid=1647986" title="Cerkiew Wniebowzięcia NMP w Hrubieszowie">
Cerkiew Wniebowzięcia NMP w Hrubieszowie



</doc>
<doc id="1647992" url="https://pl.wikipedia.org/wiki?curid=1647992" title="Parafia św. Michała Archanioła w Różańsku">
Parafia św. Michała Archanioła w Różańsku

Parafia pw. św. Michała Archanioła w Różańsku – parafia rzymskokatolicka, należąca do dekanatu Dębno, archidiecezji szczecińsko-kamieńskiej, metropolii szczecińsko-kamieńskiej.
Historia parafii.
Parafia Różańsko do końca II wojny światowej należała do gminy ewangelików reformowanych. Ostatni pastor został zamordowany przez wojska radzieckie, które zajęły plebanię, a w kościele urządzono skład zboża. Po przybyciu osadników z terenów wschodnich II Rzeczypospolitej, w budynku plebanii urządzono posterunek milicji, spalono wszystkie dokumenty pozostałe po ewangelikach. W 1946 do Kurii Biskupiej w Gorzowie Wlkp. udała się delegacja z prośbą o przydzielenie do Różańska księdza. Od 29 kwietnia 1946 parafię obsługiwał proboszcz parafii w Myśliborzu ks. Jan Wojtysiak. Dokonał on poświęcenia kościoła, dając mu za patrona św. Michała Archanioła. Ks. J. Wojtysiak odprawił również pierwszą Mszę św. Z polecenia Kurii przyjeżdżał do Różańska co parę tygodni. Od 25 grudnia 1947 w Różańsku zamieszkał pierwszy miejscowy proboszcz ks. Andrzej Misztal, po 10 m-cach ksiądz diecezjalny Mieczysław Kaniewski. Parafia posiadała trzy kościoły filialne: w Rościnie, Dolsku i Dysznie. Przez pewien czas parafia pozostawała bez księdza, od 30 maja 1949 parafię powierzono księżom Salezjanom.
5 września 1971 dołączono kościół filialny w Chłopowie, dotychczas należący do Warnic, w 1972 otwarto kaplicę w Ostrowcu, na pocz. lat 80 XX w. rozpoczęła funkcjonowanie kaplica w Pszczelniku.
Działalność parafialna.
Wspólnoty parafialne.
Żywy Różaniec, ministranci, Rada Kościelna, schola dziecięca

</doc>
<doc id="1647996" url="https://pl.wikipedia.org/wiki?curid=1647996" title="Medioznawstwo">
Medioznawstwo

Na medioznawstwo (nauki o mediach) składa się szereg przedmiotów akademickich traktujących o treści, historii, znaczeniu i skutkach różnych mediów. Uczeni z dziedziny nauk o mediach skupiają swoją uwagę na różnych tematach: politycznej, społecznej, ekonomicznej czy kulturalnej roli spełnianej przez media lub wywieranym przez nie wpływie.
Medioznawstwo bazuje zarówno na tradycji nauk społecznych, jak i nauk humanistycznych i dzieli po części swoje zainteresowania z takimi pokrewnymi dyscyplinami jak komunikacja i komunikacja masowa oraz nauki i studia o komunikacji. Uczeni rozwijają i wykorzystują teorie i metody różnych dyscyplin takich jak kulturoznawstwo, retoryka, filozofia, teoria literatury, psychologia, nauki polityczne, ekonomia polityczna, ekonomia, socjologia, teoria społeczna, psychologia społeczna, wpływ mediów, antropologia kulturowa, studia muzealnicze, historia i krytyka sztuki, filmoznawstwo i studia dotyczące wideo oraz teoria informacji.
Naukowcy mogą koncentrować się na strukturze mediów i sposobu, jaki tworzą one to, co uważa się za wiedzę i to, co można przekazać na drodze komunikacji. Pokrewna dziedzina – psychologia mediów zajmuje się psychologicznym wpływem mediów na jednostki i kulturę.
Uznanie zyskały prace z zakresu mediów między innymi takich uczonych jak Marshall McLuhan, Neil Postman, John Fiske, Stuart Hall, Manuel Castells. Analizami mediów zajmowali się też Umberto Eco i Jean Baudrillard.
Na kształt współczesnej refleksji nad mediami wpływ wywarli ponadto między innymi:
W Polsce prace poświęcone naukowej refleksji nad mediami publikują między innymi uczeni wywodzący się ze środowiska filmoznawców: związani z Instytutem Sztuk Audiowizualnych Uniwersytetu Jagiellońskiego: Eugeniusz Wilk (autor prac o kulturze audiowizualnej), Krzysztof Loska (autor opracowania o McLuhanie), Andrzej Pitrus (autor prac naukowych na temat reklamy); a także związani poprzednio z tym instytutem: Wiesław Godzic (autor szeregu prac naukowych na temat telewizji), Agnieszka Ogonowska (autorka prac na temat telewizji i o nowych mediach); związani z Instytutem Nauk o Kulturze Uniwersytetu Śląskiego w Katowicach: Andrzej Gwóźdź (autor między innymi czterotomowej antologii tekstów o nowych mediach), Piotr Zawojski i Tadeusz Miczka; związani z Katedrą Mediów i Kultury Audiowizualnej w Instytucie Kultury Współczesnej Uniwersytetu Łódzkiego: m.in. Ryszard Kluszczyński (autor prac o sztukach medialnych) i Blanka Brzozowska. Prace na temat mediów publikują też Krzysztof Teodor Toeplitz, Maciej Iłowiecki i Maciej Mrozowski. Aktywny ośrodek badań medioznawczych stworzony przez Marka Sokołowskiego istnieje również w Katedrze Socjologii UWM w Olsztynie. Ponadto medioznawstwem zajmuje się Instytut Dziennikarstwa i Komunikacji Społecznej oraz katedra socjologii kultury, z Leonem Dyczewskim jako założycielem, w Katolickim Uniwersytecie Lubelskim Jana Pawła II. Nowoczesny zespół badawczy powstał w listopadzie 2013 r. w Instytucie Dziennikarstwa Uniwersytetu Warszawskiego przy nowo powołanej jednostce badawczej Laboratorium Badań Medioznawczych Uniwersytetu Warszawskiego, zajmującej się różnorodnymi badaniami przekazów medialnych. Pomysłodawcą i kierownikiem Laboratorium Badań Medioznawczych UW jest dr Tomasz Gackowski. Od początku 2013 r. działa również wortal medioznawczy – medioznawca.com (Istota komunikacji) – współtworzony przez badaczy mediów z różnych regionów Polski, skierowany przede wszystkim do akademików, ekspertów, badaczy mediów, zrzeszających się z różnych dyscyplin naukowych. W 2013 r. powstał również „Kwartalnik Nauk o Mediach”, redagowany przez Piotra Drzewieckiego, medioznawcę i profesora UKSW oraz zespół pracowników Instytutu Edukacji Medialnej i Dziennikarstwa na Wydziale Teologicznym Uniwersytetu Kardynała Stefana Wyszyńskiego w Warszawie.

</doc>
<doc id="1648000" url="https://pl.wikipedia.org/wiki?curid=1648000" title="Ręczne wydobycie łożyska">
Ręczne wydobycie łożyska

Ręczne wydobycie łożyska () – zabieg położniczy polegający na ręcznym odklejeniu łożyska od ściany macicy w przypadku, gdy nie dochodzi do niego spontanicznie. Przeprowadzany jest w znieczuleniu. Polega na wprowadzeniu przez położnika ręki do jamy macicy i stopniowym odseparowaniu łożyska od endometrium, postępując od obwodu.

</doc>
<doc id="1648001" url="https://pl.wikipedia.org/wiki?curid=1648001" title="Kościół św. Michała Archanioła w Różańsku">
Kościół św. Michała Archanioła w Różańsku

Kościół pw. św. Michała Archanioła w Różańsku – kościół parafialny parafii św. Michała Archanioła w Różańsku.
Opis.
Kościół barokowy z kamienia i cegły, z elementami neoromańskimi, zbudowany na planie krzyża łacińskiego na początku XVIII w.; wieża o konstrukcji ryglowej zwieńczona latarnią przykrytą zdwojonymi daszkami. W południowym ramieniu transeptu empora kolatorska z XVIII w. (pochodząca z kościoła w Dolsku). Z dawnego wyposażenia zachowała się barokowa, polichromowana ambona z XVIII w., empora organowa z XIX w. i chrzcielnica. Dwa klasycystyczne ołtarze (główny i boczny) z końca XVIII w. pochodzą ze zniszczonego w 1945 r. kościoła w pobliskim Ostrowcu.
Historia.
W 1489 r. zbudowano kościół na planie prostokąta bez chóru i wieży. Spalił się on w 1734 r., w roku następnym postawiono nowy kościół z wieżą. W 1872 r. dobudowano transept i apsydę. Kościół poddano generalnemu remontowi po 1945 r., wymieniono m.in. pokrycie dachu z dachówki na blachę.

</doc>
<doc id="1648004" url="https://pl.wikipedia.org/wiki?curid=1648004" title="Andrzej Gwóźdź">
Andrzej Gwóźdź

Andrzej Gwóźdź (ur. 1953 w Siemianowicach Śląskich) – polski filmoznawca, medioznawca, kulturoznawca, niemcoznawca.
Życiorys.
Profesor zwyczajny na Uniwersytecie Śląskim w Katowicach, kierownik Zakładu Filmoznawstwa i Wiedzy o Mediach (Instytut Nauk o Kulturze i Studiów Interdyscyplinarnych na Wydziale Filologicznym). Związany był też jako pracownik naukowo-dydaktyczny z Uniwersytetem Łódzkim i jako profesor gościnny z uniwersytetem w Konstancji.
Stypendysta m.in. Fundacji im. Alexandra von Humboldta i Fundacji Volkswagena w Niemczech; wykładał także w Austrii, Holandii, Czechach, we Włoszech i w Szanghaju. 
Zainteresowania naukowe Andrzeja Gwoździa obejmują antropologię audiowizualności i kultury mediów – w tym semiotykę kina i przekaźników elektronicznych (teorię filmu w dobie nowych mediów) – oraz dzieje światowej myśli medioznawczej (w tym historię myśli filmowej).
Autor szeregu publikacji z zakresu medioznawstwa i filmoznawstwa, redaktor wielu prac zbiorowych i antologii. Redaktor naczelny kwartalnika "Kultura Współczesna" w latach 2006–2014. Członek Rady Redakcyjnej kwartalnika „Kultura Popularna”; przewodniczący Rady Naukowego serii "Niemcy – Media – Kultura" Oficyny Wydawniczej Atut we Wrocławiu oraz Rady Programowej serii Biblioteka "Kultury Współczesnej" Narodowego Centrum Kultury w Warszawie; inicjator i redaktor naukowy serii "Kultury Mediów" Oficyny Naukowej w Warszawie;. 
Recenzent w przewodach do tytułu doktora honoris causa Uniwersytetu Jagiellońskiego dla Romana Polańskiego (2000) i Stevena Spielberga (2007) oraz honoris causa Państwowej Wyższej Szkoły Filmowej, Telewizyjnej i Teatralnej w Łodzi dla Michaela Hanekego (2013). 
Prezes Śląskiego Towarzystwa Filmowego (od 2004); Prezes Polskiego Towarzystwa Kulturoznawczego w latach 2005–2009; inicjator i wiceprezes Polskiego Towarzystwa Badań nad Filmem i Mediami (2015). 
Członek Komitetu Nauk o Kulturze PAN. 
Laureat Nagrody Prezydenta Miasta Katowice w dziedzinie kultury (2007) oraz odznaczenia Zasłużony dla Kultury Polskiej (2013).
Żonaty, ma jedną córkę, Magdalenę Gwóźdź-Pallokat, dziennikarkę i prezenterkę telewizyjną.
Wybrane publikacje.
Monografie autorskie:
Czterotomowy cykl antologii poświęcony nowym mediom:
Inne prace zbiorowe i antologie poświęcone kinu i nowym mediom (wybór):
Publikacje filmoznawcze (wybór):

</doc>
<doc id="1648005" url="https://pl.wikipedia.org/wiki?curid=1648005" title="Kleparów">
Kleparów

 
Kleparów (ukr. "Клепарів") – dzielnica Lwowa, w rejonie szewczenkowskim, położona na północny zachód od Śródmieścia, nad Pełtwią; pełni funkcje mieszkaniowe; stacja kolejowa. Znajduje się na południowy wschód od Kortumowej Góry, jej granice dzielnicy wyznaczają ulice Tarasa Szewczenki (Janowska), Gródecka, Dżerelna (Źródlana), Wasyla Jeroszenki. Osią dzielnicy jest ciąg ulic Kleparowskiej i Warszawskiej.
Historia.
Osadnictwo na tym terenie istniało już w XIII wieku, w czasach gdy Daniel Halicki nakazał wybudować fortyfikacje, aby chronić Lwów przez najazdami Tatarów. W 1414 roku w południowej części osady lwowscy Żydzi założyli Stary Cmentarz Żydowski we Lwowie, który istniał w tym miejscu pięć wieków. Folwark Kleparów (Klöpperhof) został założony w 1419 roku, a wieś Kleparów (Klöpperhof) na dwunastu łanach w 1430 roku przez mieszczanina lwowskiego, bankiera i kupca Andrzeja Stano-Klöppera, pochodzącego z rodziny budowniczych, którzy wznieśli m.in. mury miejskie. Pomiędzy 1535 a 1560 rada miasta wykupiła tutejszy leżący na przedmieściu krakowskim majątek, w skład którego wchodziły ziemie orne, stawy, sady i winnice, Kleparów słynął wówczas z produkcji wina i bielenia płótna. Mieszkańcy utrzymywali się z ogrodnictwa i sadownictwa, wyhodowali "czerechę kleparowską", hybrydowe połączenie wiśni i czereśni. Ok. 1715 roku jezuici uruchomili najstarszy lwowski browar. W 1870 roku przez Kleparów przeprowadzono linię kolejową, w 1880 roku mieszkało tu ok. tysiąca osób, parafią był kościół św. Anny, a grekokatolicy przynależeli do cerkwi św. Jura. W 1883 roku powstał Cmentarz Janowski sąsiadujący z nowym cmentarzem żydowskim, który istniał tu od roku 1855. W 1901 roku rozpoczęto budowę nowego kościoła. W 1908 roku na obecnej ulicy Szewczenki ułożono torowisko tramwajowe, dwa lata później powstała tu czytelnia "Proswity". W 1921 roku na Kleparowie znajdowało się 691 domów, które zamieszkiwało 5793 osób, z których 3702 deklarowało wyznanie rzymskokatolickie, 1120 mojżeszowe, a 933 greckokatolickie. Skład narodowościowy był zróżnicowany, mieszkało tam 4475 Polaków, 753 Żydów, 541 Rusinów, 15 Niemców. W 1926 roku przedłużenie ulicy Kleparowskiej otrzymało nazwę ulica Warszawska, w 1930 uruchomiono tu komunikację autobusową. Rozporządzeniem z 11 kwietnia 1930 gmina wiejska Kleparów została włączona do miasta, a zmiany wprowadzono w życie z dniem 1 kwietnia 1931. Na początku lat 30. XX wieku wybudowano kąpielisko wojskowe. W latach 1941–1943 na Kleparowie istniało getto lwowskie (niem. "Ghetto Lemberg"), podczas jego likwidacji Niemcy zburzyli znaczną część dzielnicy. Z dworca kolejowego na Kleparowie odjeżdżały pociągi wywożące ludność żydowską do obozu zagłady w Bełżcu, prawdopodobnie w ten sposób wywieziono ok. 50.000 mieszkańców miasta. W 1947 roku na miejscu zdewastowanego cmentarza żydowskiego wybudowano targowisko zwane Krakowskim rynkiem. W latach 1946-77 w byłym budynku polskiego Sokoła na rogu ul. Warszawskiej i Wiszniowej działał kinoteatr im. Iwana Kotlarewskiego. W budynku №2 przy ul. Ałczewskiej mieściła się do lat 60. szkoła podstawowa - obecnie budynek jest zborem baptystów. W 1964 roku rozpoczęto wyburzanie wschodniej części dzielnicy, od 1970 roku budowano tu typowe bloki mieszkalne według projektu M.Wendzyłowycza i S. Domazara. Wytyczono wówczas nową siatkę ulic. Zmieniono też naturalny bieg stałych cieków wodnych - zasklepiono kleparowski odcinek Pełtw i potok Kleparowski, który ciekł z dwóch jezior, znajdujących się w lesie przy ul. Winnica.
Obiekty na terenie Kleparowa.
Na Kleparowie znajduje się:

</doc>
<doc id="1648006" url="https://pl.wikipedia.org/wiki?curid=1648006" title="La voix humaine">
La voix humaine



</doc>
<doc id="1648007" url="https://pl.wikipedia.org/wiki?curid=1648007" title="Głos ludzki (dramat)">
Głos ludzki (dramat)

Głos ludzki (fr. "La Voix humaine") – monodram autorstwa Jeana Cocteau z 1930. W sztuce stopniowo rozwija się dramat porzuconej kobiety. Cały utwór zawarty jest w trwającej około godziny rozmowie telefonicznej, kiedy to bohaterka (jedyna na scenie) prowadzi dialog ze swoim niewidocznym kochankiem, który odszedł do innej.
Ta nowatorska pod względem formy sztuka została wystawiona po raz pierwszy 17 lutego 1930 w Comédie-Française. We wstępie do utworu Cocteau zaznaczył, że zainspirowały go uwagi aktorek, które skarżyły się, iż jego teksty nie pozwalają im w pełni ukazać swoich umiejętności. "Głos ludzki" był także wynikiem konfrontacji Cocteau z pomysłami dramatopisarza Henri Bernsteina oraz z eksperymentami dźwiękowymi dadaistów.
W "Głosie ludzkim" wystąpiły m.in. Simone Signoret (1964), Ingrid Bergman (telewizyjna adaptacja sztuki z 1966) i Liv Ullmann (sztuka teatralna). Dzieło Cocteau stało się też librettem opery pod tym samym tytułem, autorstwa Francisa Poulenca. Na podstawie tego tekstu powstał również scenariusz filmu Roberta Rosselliniego z Anną Magnani ("L’amore" – "Miłość", 1948).

</doc>
<doc id="1648008" url="https://pl.wikipedia.org/wiki?curid=1648008" title="Test potrójny">
Test potrójny

Test potrójny – badanie przesiewowe, pomocne we wczesnym wykrywaniu wad rozwojowych płodu. 
Badanie biochemiczne II trymestru ciąży polegające na ocenie stężenia: wolnej podjednostki beta ludzkiej gonadotropiny kosmówkowej (wolna beta-hCG) lub całkowitej hCG (całkowita hCG nie powinna być stosowane do testu potrójnego przed 15 tygodniem ciąży), alfa-fetoproteiny (AFP) oraz wolnego estriolu (uE3) w surowicy kobiety ciężarnej w 15-18 tygodniu ciąży.
Badanie zalecane jest kobietom ciężarnym, które nie wykonywały wcześniejszych badań przesiewowych (testu PAPP-A) lub
jako uzupełnienie badania I trymestru w uzasadnionych przypadkach.

</doc>
<doc id="1648010" url="https://pl.wikipedia.org/wiki?curid=1648010" title="Optymalne binarne drzewo poszukiwań">
Optymalne binarne drzewo poszukiwań



</doc>
<doc id="1648011" url="https://pl.wikipedia.org/wiki?curid=1648011" title="Usabro Tsuchida">
Usabro Tsuchida

 – japoński lekarz, neuroanatom.
Studiował w Berlinie i Erlangen, dyplom otrzymał w Erlangen. W 1905 roku przebywał w Zurychu w Instytucie Mózgu u Constantina von Monakowa, pod którego kierunkiem prowadził badania neuroanatomiczne. Opisał jako pierwszy jądro ogonowe środkowe nerwu okoruchowego, znane również jako „jądro Tschidy” z powodu powielonej w podręcznikach literówki w nazwisku. Praca, w której znalazł się opis tego jądra ukazała się w 1906 roku. Tytuł "igaku hakushi" (doktora nauk medycznych) otrzymał 13 czerwca 1907 roku. Ponadto był autorem prac w języku japońskim: "Anminjyutu" (安眠術) i "Seishunjidai no danjo" (青春時代の男女). Był lekarzem cesarza Yoshihito. Zmarł w 1932 roku.

</doc>
<doc id="1648013" url="https://pl.wikipedia.org/wiki?curid=1648013" title="Sophie Zelmani">
Sophie Zelmani

Sophie Zelmani, właśc. Sophie Edkvist (ur. 12 lutego 1972 w Sztokholmie) – szwedzka piosenkarka i kompozytorka.

</doc>
<doc id="1648014" url="https://pl.wikipedia.org/wiki?curid=1648014" title="Peter Galton">
Peter Galton

Peter M. Galton (ur. 1942) – brytyjski paleontolog pracujący w Stanach Zjednoczonych, specjalizujący się w dinozaurach, ich ewolucji i klasyfikacji.
Życiorys.
Jest autorem wielu publikacji naukowych – niektóre spośród nich przyczyniły się do nazywanego „odrodzeniem dinozaurów” przełomu w badaniach nad tą grupą zwierząt. Praca Galtona i Roberta Bakkera "Dinosaur monophyly and a new class of vertebrates" opublikowana w czasopiśmie "Nature" w 1974 roku wykazała, że oba rzędy dinozaurów – wcześniej uznawane za spokrewnione ze sobą nie bliżej niż z innymi archozaurami – mają wspólnego przodka także będącego dinozaurem. W oparciu o wcześniejsze badania Johna Ostroma oraz własne, Galton i Bakker zaproponowali, by dinozaury połączyć z ptakami w odrębną, monofiletyczną grupę Dinosauria. Obecnie stanowisko to jest przez większość paleontologów uznawane za uzasadnione.

</doc>
<doc id="1648015" url="https://pl.wikipedia.org/wiki?curid=1648015" title="Radoskór">
Radoskór

Radoskór, właśc. Radosław Mieczysław Kobus (ur. 14 maja 1975 roku w Kielcach, zm. 18 maja 2021 roku) – polski raper. Radosław Kobus znany był przede wszystkim z występów w zespole Wzgórze Ya-Pa 3, którego był członkiem w latach 1993–1995. W 1997 roku wraz z Pękiem założył zespół pod nazwą V.E.T.O. wraz z którym występował do 2004 roku. Wkrótce potem muzyk zaprzestał działalności artystycznej. W 2013 roku raper wznowił działalność wraz z formacją V.E.T.O..
Działalność artystyczna.
W 1993 roku Radoskór z Wojtasem oraz Fazim udali się do Liroya, który cieszył się wówczas pewną rozpoznawalnością w podziemiu artystycznym. W efekcie uformowany został zespół Wzgórze Ya-Pa 3, który podjął współpracę z raperem. Wkrótce potem ze składu został usunięty Fazi, którego zastąpił Zajka, wówczas b-boy w zespole Broken Glass. Chłopaki nagrali z Liroyem ogólnopolski przebój „Scyzoryk”. W latach 1993–1995 Wzgórze Ya-Pa 3 promowało się poprzez koncertowanie z Liroyem i nagrywało materiał na pierwszą płytę. Wówczas Liroy i chłopaki ze Wzgórza Ya-Pa 3 zostali poróżnieni na tle finansowym, a konflikt między nimi trwał aż do roku 2004/2005. W roku 1995 nakładem SP Records wyszła pierwsza płyta zespołu Wzgórze Ya-Pa 3, o tym samym tytule. Była to pierwsza płyta z żywym scratchingiem, w wykonaniu DJ-a Feel-X-a.
Po wydaniu płyty i odegraniu zaledwie kilku koncertów, Radoskór z nieznanych do tej pory przyczyn odszedł z zespołu, na rzecz założonego przez siebie zespołu Puzzle. Z Puzzle Radoskór nie wydał oficjalnie żadnego kawałka. W 1997 Radoskór, wraz z PSF-em (dotychczasowym b-boyem) założył zespół V.E.T.O. Wraz ze Wzgórzem Ya-Pa 3, stworzyli po przyjacielsku Agro Skład. V.E.T.O. zadebiutowało w roku 1997 utworami „Styl południowo-wschodni” (nagranym wspólnie ze Wzgórzem Ya-Pa 3) oraz „Veto”, umieszczonymi na składance „Hiphopla”, wydanej przez SP Records.
Później Radoskór pojawił się w kawałku „Wspólna scena”, nagranym w ramach projektu 10 osób, w którym udział wzięli najpopularniejsi wtedy raperzy i ekipy, takie jak: Wzgórze Ya-Pa 3, czy Born Juices. 1998 rok był dla V.E.T.O. rokiem przełomowym. Gościnnie wystąpili w kilku kawałkach na płycie „Trzy” Wzgórza Ya-Pa 3 oraz na „jasnej stronie” „Produkcji hip-hop” DJ 600V z kawałkiem „Nie trzaskaj furtką”. Także w 1998 roku Radoskór, wraz z innymi wykonawcami polskiego hip-hopu, takimi jak Bolec, Nagły Atak Spawacza czy Kaliber 44, zagrał w filmie pt. Poniedziałek Witolda Adamka, gdzie wcielił się w postać Artura.
Wtedy też właściciel wytwórni R.R.X., Krzysztof Kozak ps. „Kozanostra”, dał im pieniądze, które miały być przeznaczone na wynajęcie studia w celu nagrania płyty. Całe pieniądze zostały jednak przeznaczone na alkohol oraz na miękkie narkotyki. Jednak w końcu płyta została zrealizowana w prowizorycznym studiu. Debiutancka płyta zespołu pt. „Vetomania” ukazała się w marcu 1999 roku nakładem wytwórni R.R.X. W 2000 roku zespół zaczął nagrywać kolejną płytę. Ukazała się ona na początku 2001 roku i nosiła tytuł „Drugie życie tchnienie”. Po jej wydaniu członkowie V.E.T.O. wzięli się za solowe projekty. W czerwcu 2004 roku zespół nagrał trzecią płytę – „Do 3 razy sztuka”.
Przez cały okres tworzenia z V E.T.O, Radoskór regularnie udzielał się na projektach Wzgórza Ya-Pa 3 oraz innych muzyków, z którymi nawiązał bliższe kontakty, takimi jak Pih czy Franek. Twórczość Radoskóra naznaczona była jednak alkoholem, narkotykami i pogłębiającymi się problemami finansowymi (przykładem tego, może być kawałek „2003” Pih-a, gdzie wspomina o przekrętach finansowych Radoskóra). W 2004 Radoskór rozpoczął prace nad solowym projektem (został do niego nawet nakręcony promocyjny teledysk), który jednak nigdy nie został dokończony.
Zmarł w 2021 roku, w wieku 46 lat. Urna z prochami artysty została złożona 1 lipca 2021 roku na cmentarzu komunalnym w Cedzynie.

</doc>
<doc id="1648016" url="https://pl.wikipedia.org/wiki?curid=1648016" title="Lisa Ekdahl">
Lisa Ekdahl

Lisa Ekdahl (ur. 29 lipca 1971 w Sztokholmie) – szwedzka piosenkarka i kompozytorka.
Dyskografia.
Koncerty Lisy Ekdahl najczęściej odbywają się m.in. we Francji, Szwecji i Danii.

</doc>
<doc id="1648021" url="https://pl.wikipedia.org/wiki?curid=1648021" title="Muzeum Herzliya">
Muzeum Herzliya



</doc>
<doc id="1648022" url="https://pl.wikipedia.org/wiki?curid=1648022" title="Selektywne modulatory receptora estrogenowego">
Selektywne modulatory receptora estrogenowego

Selektywne modulatory receptora estrogenowego (ang. Selective Estrogen Receptor Modulators, SERM) – grupa leków działających za pośrednictwem receptorów estrogenowych, charakteryzujących się zróżnicowanym działaniem agonistycznym lub antagonistycznym w zależności od tkanki docelowej. Znajdują zastosowanie w leczeniu osteoporozy, raka sutka, w antykoncepcji, hormonalnej terapii zastępczej, braku owulacji.
Należą tu:

</doc>
<doc id="1648025" url="https://pl.wikipedia.org/wiki?curid=1648025" title="ABC dla Włocławka i Kujaw">
ABC dla Włocławka i Kujaw

ABC dla Włocławka i Kujaw – włocławska mutacja warszawskiego dziennika ABC; o orientacji narodowej
Dziennik ukazywał się w latach 1926-1939 i był „najsilniejszym dziennikiem na swoim terenie”. W drugiej połowie lat 30. redagowaniem gazety zajmowały się dwie osoby: Roman Ściślak i Wacław Tomaszewski. Oprócz materiałów „ABC” i informacji lokalnych publikowano także teksty osób niezwiązanych z redakcją – pojawiały się np. artykuły wieloletniego redaktora włocławskiego „Ateneum Kapłańskiego”, księdza Stefana Wyszyńskiego, późniejszego prymasa Polski.
Liczne zachowane numery tego czasopisma udostępniane są czytelnikom m.in. w Bibliotece Narodowej (największy zbiór), Bibliotece Uniwersyteckiej w Toruniu i Bibliotece Uniwersyteckiej w Warszawie.

</doc>
<doc id="1648028" url="https://pl.wikipedia.org/wiki?curid=1648028" title="Dziennik Kujawski">
Dziennik Kujawski

Dziennik Kujawski – gazeta codzienna wydawana w Inowrocławiu i kolportowana na terenie Kujaw.
Gazeta sama określała się jako endecka, antysanacyjna, antysemicka i antypostępowa, wielokrotnie była więc urzędowo ocenzurowywana przez władze, głównie przez konfiskatę tekstów (zamiast danego artykułu ukazywała się wówczas niezadrukowana przestrzeń, tzw. biała plama).
W ciągu 46 lat działalności (1893–1939) nakład kształtował się w granicach 5–8 tys. egzemplarzy, w okresie międzywojennym wynosił ok. 8 tys. egzemplarzy.

</doc>
<doc id="1648036" url="https://pl.wikipedia.org/wiki?curid=1648036" title="Eksperyment lubelski">
Eksperyment lubelski

Eksperyment lubelski – eksperyment pedagogiczny będący kompleksem prac doświadczalnych z zakresu oświaty prowadzony w latach 1969–1974 na terenie ówczesnego województwa lubelskiego.
Sprowadzał się on do stosowania w wybranych szkołach założeń teoretycznych i rozwiązań praktycznych nowego systemu dydaktycznego. Doświadczenie te nie podlegały w skali województwa czy powiatów ścisłej weryfikacji, ponieważ przeprowadzono je w pojedynczych placówkach oświatowych (głównie na terenie powiatów puławskiego i opolskiego). Wszystkimi pracami badawczymi kierowała Wojewódzka Rada Postępu Pedagogicznego. Znaczącą rolę w pracach odegrali pracownicy Katedry Pedagogiki Uniwersytetu Marii Curie-Skłodowskiej w Lublinie, którą do 1970 kierował Konstanty Lech.

</doc>
<doc id="1648037" url="https://pl.wikipedia.org/wiki?curid=1648037" title="Rubliowka">
Rubliowka



</doc>
<doc id="1648039" url="https://pl.wikipedia.org/wiki?curid=1648039" title="Eksperyment łódzki">
Eksperyment łódzki

Eksperyment łódzki – eksperyment pedagogiczny będący działalnością doświadczalną rozpoczętą w 1959 w Szkole Podstawowej nr 101 w Łodzi. 
Wszelkie działania prowadzone były pod kierunkiem A. Majewskiej oraz kierowniczki szkoły I. Laskowskiej. Eksperyment polegał na gruntownym przebadaniu wszystkich dzieci z klas I przez lekarzy, psychologów i nauczycieli. Miało to na celu ustalenia ich sytuacji rodzinnej, stanu zdrowia oraz rozwoju umysłowego. U uczniów wykazujących jakiekolwiek braki rozwojowe została zastosowana edukacja w szkołach specjalnych. Z pozostałej części dzieci postanowiono utworzyć nową klasę wyrównawczą. Dzieci wracały do klas macierzystych po wyrównaniu swoich braków.
Następne etapy eksperymentu połączono z wczesnym wykrywanie tych braków polegającym na tzw. wczesnymi zapisami do szkoły oraz tworzeniem grup wyrównawczych w takim czasie, aby wyrównanie deficytów rozwojowych następowało jeszcze przed wstąpieniem ucznia do klasy pierwszej. Tego typu działalność została rozszerzona na wiele innych szkół łódzkich, potem warszawskich, a następnie rozpowszechniona w całym kraju.

</doc>
<doc id="1648040" url="https://pl.wikipedia.org/wiki?curid=1648040" title="Samodzielna Brygada Jegerska">
Samodzielna Brygada Jegerska

Samodzielna Brygada Jegerska (ros. Отдельная егерская бригада) – jednostka wojskowa białych podczas wojny domowej w Rosji
Brygada została sformowana 18 lipca 1919 r. w Omsku rozkazem gen. Lebiediewa, szefa sztabu głównodowodzącego wojskami białych na Wschodzie adm. Aleksandra W. Kołczaka. Utworzono ją na bazie partyzanckiego oddziału Kozaków jenisejskich płk. Iwana N. Krasilnikowa i batalionu specjalnego przeznaczenia. Brygada składała się z 1 i 2 pułków oraz mniejszych pododdziałów. Na jej czele stanął płk I. N. Krasilnikow, mianowany 17 sierpnia 1919 r. generałem majorem. Od września 2-tysięczna Brygada wraz z dołączonymi czterema pułkami piechoty, pułkiem kawalerii i baterią artylerii polowej uczestniczyła w działaniach wojennych na obszarze b. guberni jenisejskiej skierowanych przeciwko bolszewickim partyzantom. Szczególnie ciężkie walki miały miejsce pod wsią Tasiejewo nad rzeką Kajtym, stanowiącej "stolicę" partyzanckiej republiki. Siły partyzanckie zostały silnie osłabione i zmuszone do odwrotu. Na przełomie 1919 i 1920 r. Brygada uczestniczyła w tzw. Wielkim Syberyjskim Marszu Lodowym. W styczniu 1920 r. gen. I. N. Krasilnikow zmarł w Irkucku na tyfus. Resztki Brygady kontynuowały walki przeciw bolszewikom na Zabajkalu w składzie wojsk atamana gen. Grigorija M. Siemionowa.

</doc>
<doc id="1648041" url="https://pl.wikipedia.org/wiki?curid=1648041" title="Gezahegne Abera">
Gezahegne Abera

Gezahegne Abera (ur. 23 kwietnia 1978 w Etya) – etiopski lekkoatleta maratończyk, mistrz olimpijski z Sydney.
Urodzony w Etya, wiosce w regionie Oromia, Abera po raz pierwszy wystartował w międzynarodowym biegu maratońskim w Los Angeles w 1999, który ukończył na 4. pozycji za trzema Kenijczykami. Na mistrzostwach świata w 1999 w Sewilli zajął 11. miejsce. W tym samym roku zwyciężył w maratonie w Fukuoce uzyskując swój najlepszy czas 2:07:54. W 2000 zajął 2. miejsce w Maratonie Bostońskim.
Na igrzyskach olimpijskich w 2000 w Sydney po przebiegnięciu większości dystansu uformowała się czołówka 3 biegaczy: Abera i Tesfaye Tola z Etiopii i Erick Wainaina z Kenii. Po 37 kilometrach Wainaina usiłowal się oderwać, ale bez powodzenia. 2 kilometry później uczynił to Abera i utrzymał prowadzenie do końca, wygrywając z Wainainą o 20 sekund. W wieku 22 lat Abera został najmłodszym mistrzem olimpijskim w biegu maratońskim.
Na mistrzostwach świata w 2001 w Edmonton Abera zdobył złoty medal, stając się pierwszym lekkoatletą, który zdobył zarówno mistrzostwo olimpijskie, jak i świata w maratonie (wśród kobiet osiągnęła to Rosa Mota). Zwyciężył w 2001 i 2002 w maratonie w Fukuoce, a w 2003 w Maratonie Londyńskim. Nie ukończył biegu na mistrzostwach świata w 2003 w Paryżu wskutek kontuzji.
W 2003 ożenił się z Elfenesh Alemu, która również jest biegaczką maratońską, dwukrotną olimpijką.

</doc>
<doc id="1648044" url="https://pl.wikipedia.org/wiki?curid=1648044" title="Express Kujawski">
Express Kujawski

Express Kujawski – włocławska mutacja warszawskiego dziennika Express Poranny, a od 1936 r. toruńskiego dziennika Dzień Pomorski; sanacyjny.
Dziennik ukazywał się w latach 1923–1939. Liczne zachowane numery tego czasopisma udostępniane są czytelnikom m.in. w Bibliotece Narodowej.
Około 1926 r. siedziba redakcji mieściła się przy ul. Brzeskiej 29, redaktorami dziennika byli wówczas Bolesław Śląskowski i Roman Ściślak.

</doc>
<doc id="1648045" url="https://pl.wikipedia.org/wiki?curid=1648045" title="Echo Kujawskie">
Echo Kujawskie

Echo Kujawskie – włocławska mutacja łódzkiego dziennika „Echo”.
Dziennik ukazywał się w latach 1930–1939.

</doc>
<doc id="1648046" url="https://pl.wikipedia.org/wiki?curid=1648046" title="Josia Thugwane">
Josia Thugwane

Josia Thugwane (ur. 15 kwietnia 1971 w Bethal) – południowoafrykański lekkoatleta maratończyk, mistrz olimpijski z Atlanty.
Pochodzi z plemienia Ndebele. Pierwszym międzynarodowym osiągnięciem Thugwane było zwycięstwo w biegu maratońskim w Honolulu w 1995. Na 5 miesięcy przed igrzyskami olimpijskimi w 1996 w Atlancie Thugwane został obrabowany z samochodu i postrzelony. Pocisk zranił go w podbródek. Lekkoatleta uszkodził sobie także plecy wyskakując z jadącego samochodu.
Podczas biegu maratońskiego na igrzyskach olimpijskich przez długi czas czołowa grupa liczyła wielu zawodników. Na 35 kilometrze Thugwane, Lee Bong-ju z Korei Południowej i Erick Wainaina z Kenii oderwali się od pozostałych i razem dobiegli do stadionu. Na bieżni Thugwane uzyskał lekką przewagę i wygrał o 3 sekundy przed Koreańczykiem i o 8 sekund przed Kenijczykiem.
W 1997 Thugwane zwyciężył w maratonie w Fukuoce. Na igrzyskach olimpijskich w 2000 w Sydney zajął 20. miejsce. W 2002 wygrał maraton w Nagano.
Jest pierwszym czarnoskórym reprezentantem Republiki Południowej Afryki, który został mistrzem olimpijskim.

</doc>
<doc id="1648048" url="https://pl.wikipedia.org/wiki?curid=1648048" title="Oddział partyzancki Krasilnikowa">
Oddział partyzancki Krasilnikowa

Oddział partyzancki Krasilnikowa (ros. Партизанский отряд Красильникова) - partyzancki oddział wojskowy białych podczas wojny domowej w Rosji
Oddział został utworzony w kwietniu 1918 r. w Omsku. Składał się z Kozaków jenisejskich. Dowódcą został esauł Iwan N. Krasilnikow. W czerwcu tego roku oddział wszedł w skład Środkowosyberyjskiego Korpusu Armijnego gen. Anatolija N. Piepielajewa. W poł. czerwca został skierowany w rejon Marinska w celu wywołania antybolszewickiego powstania wśród Kozaków jenisejskich. 26 czerwca brał udział w ciężkich walkach z oddziałami bolszewickimi na wschód od Niżnieudińska, w wyniku których zostały one zmuszone do panicznej ucieczki. 11 lipca Kozacy I. N. Krasilnikowa uczestniczyli w zdobyciu Irkucka. Jako jedni z pierwszych wdarli się do miasta, zdobyli szereg strategicznych budynków, po czym odrzucili bolszewicki oddział Węgrów za rzekę Angarę. Latem 1918 r. oddział walczył na froncie niżnieudińskim i leńsko-witimskim, gdzie rozbił bolszewickie oddziały robotnicze alekminsko-bodajbinskiego rejonu. Jednym z większych sukcesów było zdobycie Kireńska, w którym zdobyto m.in. 4 parochody. Za zasługi I. N. Krasilnikow 11 lipca został awansowany do stopnia starsziny wojskowego. W sytuacji rozwijającego się bolszewicko-robotniczego ruchu partyzanckiego, silnie popieranego przez miejscową ludność, tworzony przez eserowców, kadetów i białych Ogólnorosyjski Rząd Tymczasowy w poł. października poleciły I. N. Krasilnikowowi zdusić bunty. W nocy z 18 na 19 października jego oddział został skierowany w rejon Omska, gdzie z całą bezwzględnością rozstrzeliwał zbolszewizowanych robotników. W nocy z 17 na 18 listopada uczestniczył w przewrocie w Omsku, w wyniku którego został obalony rząd Dyrektoriatu, zaś do władzy doszedł adm. Aleksandr W. Kołczak. W lutym 1919 r. I. N. Krasilnikow został odkomenderowany w składzie nadzwyczajnej delegacji przez adm. A. W. Kołczaka do Czity w celu rozmów z atamanem Grigorijem M. Siemionowem. W dalszym okresie jego oddział ponownie zwalczał bolszewicki ruch partyzancki, przeprowadzając rajdy po wsiach i zakładach przemysłowych. W ich wyniku bolszewickie bunty zostały w dużym stopniu zduszone. Z tego powodu Kozacy I. N. Krasilnikowa byli znienawidzeni przez okoliczną ludność. 18 lipca w Omsku na bazie oddziału partyzanckiego I. N. Krasilnikowa została sformowana Samodzielna Brygada Jegerska.
Linki zewnętrzne.
Biografia Iwana N. Krasilnikowa, w tym historia jego oddziału partyzanckiego (jęz. rosyjski)

</doc>
<doc id="1648063" url="https://pl.wikipedia.org/wiki?curid=1648063" title="Manuskrypty ormiańskie">
Manuskrypty ormiańskie



</doc>
<doc id="1648067" url="https://pl.wikipedia.org/wiki?curid=1648067" title="Johann Christian Ruberg">
Johann Christian Ruberg

Johann Christian Ruberg (ochrzczony 4 września 1746 w Lüttgenrode, zm. 5 września 1807 w Ławkach) – niemiecki wynalazca w dziedzinie metalurgii.
Życiorys.
Niewiele wiadomo o jego dzieciństwie i młodości. Z zapisów kronikarza pszczyńskiego Schaeffera wynika, że rozpoczął studia teologiczne na uniwersytecie, które przerwał z braku funduszy i powrócił do domu rodzinnego, gdzie zajął się przeprowadzaniem eksperymentów na zbieranych w górach Harzu minerałach i kamieniach.
Zwerbowany do pracy na Górnym Śląsku, przybył w styczniu 1780 roku do Pszczyny i podjął służbę u księcia pszczyńskiego Fryderyka Erdmann Anhalt-Köthen. Został sztygarem w kopalni Emanuelssegen w Murckach. Równolegle zarządzał hutą szkła w Wesołej, obecnie dzielnicy Mysłowic, gdzie opracował szereg wynalazków w zakresie produkcji szkła. Fryderyk Wilhelm von Reden, dyrektor Wyższego Urzędu Górniczego, wysłał Ruberga do hut w Hanowerze, Hesji i Czechach, gdzie ten zapoznał się z konstrukcją pieców szklarskich opalanych węglem. 
Po powrocie z tych podróży w roku 1786 przystosował opalany do tej pory drewnem piec w hucie szkła w Wesołej do opalania węglem. Huta produkowała szeroki wachlarz wyrobów szklanych, do dziś zachował się w kościele św. Klemensa w Lędzinach żyrandol wykonany w 1792 roku w Wesołej.
W 1792 r. udało mu się wytopić prostą metodą cynk, ale w związku z niewyjaśnionym mankiem w kasie huty, został odwołany. Po śmierci starego, wrócił do łask nowego księcia Ferdynanda, którego zainteresowały projekty budowy pieca do produkcji cynku. Eksperymentował z wytopem cynku w piecach szklarskich, czego wynikiem był projekt pieca z czterema muflami. Według tego projektu w 1798 powstała huta cynku położona w pobliżu huty szkła.
Opracowana przez Ruberga metoda produkcji cynku, nazywana "śląską metodą", na wielką skalę wykorzystywała poziome piece muflowe do operacji ciągłej, gdzie załadunek wsadu i wyładunek produktu odbywały się bez oziębiania. Ten wynalazek spowodował znaczny wzrost opłacalności i zmniejszenie wkładu robocizny w przemysłowej produkcji cynku, choć jako bardzo węglochłonny, spowodował burzliwy rozwój górnictwa na Górnym Śląsku. Książę pszczyński chronił swoją tajemnicę przemysłową, ale jeden z niezadowolonych pracowników, Antoni Ziobro zbiegł z huty księcia pszczyńskiego i zaproponował swoją wiedzę urzędnikom pruskiego państwa. Znalazł zatrudnienie w Hucie Królewskiej, a technologia stała się powszechnie znana. W rezultacie powstał wielki przemysł cynku, przez długi czas będący jednym z największych na świecie. W 1860 roku wytwarzano na Śląsku 40% światowej produkcji cynku.
Ruberg zmarł w nędzy i jest pochowany w nieznanym miejscu cmentarza ewangelickiego w Hołdunowie, dziś dzielnicy Lędzin. 
Szkoła Podstawowa nr 3 w Lędzinach otrzymała w roku 2000 jego imię.

</doc>
<doc id="1648068" url="https://pl.wikipedia.org/wiki?curid=1648068" title="Myiopsitta monachus">
Myiopsitta monachus



</doc>
<doc id="1648070" url="https://pl.wikipedia.org/wiki?curid=1648070" title="Ruch Robotniczy (pismo)">
Ruch Robotniczy (pismo)

Ruch Robotniczy – miesięcznik wydawany w Krakowie przez centralę Polskich Związków Zawodowych Robotników Chrześcijańskich. Z powodu trudności finansowych pismo ukazywało się nieregularnie w latach 1920–1922, 1924–1925, 1926–1927, 1930–1931. Od 1922 roku redaktorem był S. Front. Pismo powstało z inicjatywy J. Puchałka. W roku 1920 nakład sięgał 10 tys. egz., w roku 1925 – 800 egz. a przeciętnie 1–1,3 tys. egz.
Pismo sympatyzowało z Polskim Stronnictwem Katolicko-Ludowym, zwalczało komunistów i socjalistów.
Na łamach publikowali m.in.: A. Adelman, W. Horowicz, L. Kasprzyk, H. Mianowski, J. Piwowarczyk.

</doc>
<doc id="1648072" url="https://pl.wikipedia.org/wiki?curid=1648072" title="Mistrzostwa Świata w Kolarstwie Szosowym 2007">
Mistrzostwa Świata w Kolarstwie Szosowym 2007

80. Mistrzostwa świata w kolarstwie szosowym – zawody kolarskie, które odbyły się w dniach 26–30 września 2007 w niemieckim mieście Stuttgart. Były to ósme zorganizowane w tym kraju mistrzostwa świata w kolarstwie szosowym (poprzednio w: 1927, 1934, 1954, 1960, 1966, 1978 i 1991). Jedynie Włoch Paolo Bettini w wyścigu ze startu wspólnego oraz Szwajcar Fabian Cancellara w jeździe indywidualnej na czas zdołali obronić tytuł mistrza świata. Nikomu nie udało się zdobyć chociaż dwóch medali. 
Nieudany był start reprezentantów Polski, bowiem nie tylko nie zdobyli oni żadnego medalu, ale nikomu nie udało się zająć miejsca w pierwszej dziesiątce. Najlepszym osiągnięciem było zajęcie 12. miejsca przez Pawła Cieślika w wyścigu ze startu wspólnego do lat 23.
Lista uczestniczących reprezentacji.
W mistrzostwach świata w kolarstwie szosowym brały udział 583 osoby (151 kobiet i 432 mężczyzn) z 59 reprezentacji. Najliczniejsze reprezentacje wystawiły: Włochy (26 osób), Holandia (25) i Niemcy (25). Obowiązywał specjalny system kwalifikacji ustalony przez UCI przyznający odpowiednią liczbę miejsc dla danej reprezentacji w wyścigach ze startu wspólnego.
Reprezentacja Polski.
Do mistrzostw świata Polski Związek Kolarski zgłosił 19 osób (14 zawodników i 5 zawodniczek) w pięciu konkurencjach (bez jazdy indywidualnej na czas kobiet). 

</doc>
<doc id="1648076" url="https://pl.wikipedia.org/wiki?curid=1648076" title="NEWS">
NEWS

NEWS – japoński boysband, w skład którego wchodzą Kei’ichirō Koyama, Takahisa Masuda i Shigeaki Katō. Nazwa grupy wzięła się od akronimu punktów głównych horyzontu (ang. North, East, West, South).
W 2006 roku, grupa nagrała singiel „Sayaendō/Hadashi no Cinderella Boy”. Już wtedy zespół składał się z sześciu członków, a stało się tak, kiedy Uchi Hiroki i Kusano Hironori, którzy byli wówczas niepełnoletni, wywołali skandal związany z piciem alkoholu. Po prawie rocznym zawieszeniu działalności zespół wydał siódmy singiel „Hoshi o Mezashite". W 2008 roku, po nagraniu swojego dziesiątego singla „Happy Birthday”, NEWS został drugim japońskim zespołem po Kinki Kids, którego wszystkie single od czasu debiutu zajmowały na listach pierwszą pozycję.
Historia.
2003-2006: Debiut i zawieszenie.
Założona w 2003 roku przez wytwórnię Johnny's Entertainment dziewięcioosobowa grupa wydała singiel „NEWS Nippon”, który został użyty podczas Pucharu Świata w piłce siatkowej kobiet. W 2004 roku, jeszcze przed pierwszym koncertem NEWS, zespół opuścił Moriuchi Takahiro (który stwierdził, że chce się skupić na nauce), a pozostali członkowie wydali kolejny singiel „Kibō: Yell”, który zadebiutował na listach Oriconu. Dwa następne single „Akaku Moyuru Taiyō” i “Cherish” zadebiutowały w rankingach, tak samo jak pierwszy album NEWS “Touch”, który już w pierwszym tygodniu sprzedał się na nakładzie 164 016 kopii. 
Po zawieszeniu dwóch członków, 1 maja 2006 roku, po zakończonej trasie koncertowej „NEWS Spring Tour”, zespół tymczasowo wstrzymał swoją działalność.
2007-2008: powrót NEWS.
Zespół, jako sześcioosobowa grupa, powrócił 31 grudnia 2006 roku na sylwestrowym odliczaniu. Aby zaznaczyć swój powrót, grupa wydała singiel „Hoshi o Mezashite”, który użyto jako piosenkę przewodnią w japońskiej wersji „Happy Feet: Tupot małych stóp”. 
7 listopada zespół wydał swój siódmy singiel „Weeeek" i drugi album „Pacific”. Singiel już w pierwszym tygodniu sprzedał się w nakładzie 263 tys. egzemplarzy, a album 196 tys. kopii. W celu reklamy płyty, NEWS rozpoczęło trasę koncertową NEWS Concert Tour Pacific 2007-2008, która rozpoczęła się 15 grudnia 2007 a zakończyła 27 stycznia 2008 roku. W związku z ogromnym popytem na bilety, do trasy dodano dwa występy, a NEWS po raz pierwszy wystąpiło w Tokyo Dome.
W lutym 2008 roku grupa wydała ósmy singiel, „Taiyō no Namida", który został użyty jako motyw w filmie „Kurosagi” (główną rolę zagrał Yamashita Tomohisa). NEWS nagrało jeszcze dwa inne single, „Summer Time” (maj 2008) i „Happy Birthday” (październik 2008), zanim w sklepach pojawił się ich trzeci album studyjny „Color”. 29 kwietnia do sprzedaży trafił nowy, 11 singiel grupy, pod tytułem "Koi no ABO" (恋のABO Love's ABO), który dotychczas sprzedał się w nakładzie 234 tys. sztuk. Najnowszy singiel NEWS, "Sakura Girl" został wydany 31 marca i został sprzedany w liczbie 228,758 sztuk.

</doc>
<doc id="1648077" url="https://pl.wikipedia.org/wiki?curid=1648077" title="Ukraina (Naddnieprze)">
Ukraina (Naddnieprze)

Ukraina (), in. Ukraina Naddnieprzańska, Naddnieprze, rzadziej Ukraina Kijowska – kraina historyczna w środkowej i południowo-wschodniej Ukrainie, położona na wschód od Podola i Wołynia, między Bohem a Worsklą, w dorzeczu Dniepru; do II rozbioru Polski (1793) położona była w południowo-wschodniej części Rzeczypospolitej, na terytorium Korony Królestwa Polskiego.
Etymologia i ewolucja nazwy i pojęcia terytorialnego "Ukrainy".
Określenie "Ukraina" jako nazwa pospolita pojawiło się w średniowieczu i oznaczało pierwotnie nazwę granicznych regionów geograficznych. Do końca XVI wieku termin "ukraina" nie miał charakteru oficjalnego i oznaczał jedynie "ugranicze" ("pogranicze", "krańce państwowe") poszczególnych terenów, będących pod kontrolą różnych państw. 
Termin "Ukraina" pojawił się po raz pierwszy w "Latopisie kijowskim", opisującym wydarzenia XII w., którego najstarszy egzemplarz pochodzi z XV w. Opisując śmierć Włodzimierza, księcia perejasławskiego, autor tekstu stwierdził, iż po jego zgonie "Ukraina wielce rozpaczała", a relacjonując wypadki 1189 r.,
nazwał Ukrainą tereny leżące między Bohem a Dniestrem.
Jako nazwa własna "Ukraina" została użyta po raz pierwszy za czasów Rzeczypospolitej Obojga Narodów w roku 1590 w tytule konstytucji sejmowej według projektu Jana Zamoyskiego: "Porządek ze strony Niżowców i Ukrainy". Określała wówczas tereny województw: kijowskiego i bracławskiego Rzeczypospolitej. 
Na przełomie XVI i XVII nazwą „Ukraina” zaczęto określać krainę leżącą nad środkowym i dolnym Dnieprem (Naddnieprze). W okresie pomiędzy pokojem polanowskim (1634) a traktatem Grzymułtowskiego w skład terytorium określanego nazwą "Ukrainy" wchodziło również województwo czernihowskie. W 1613 na mapie Tomasza Makowskiego, wydanej w Amsterdamie, obszar prawego brzegu Dniepru określono jako "Wołyń Dolny, który nazywają Ukrainą lub Niżem". 
W 1648 kartograf francuski w służbie Zygmunta III i Władysława IV Wilhelm Beauplan wykonał mapę "Delineatio Generalis Camporum Desertorum vulgo Ukraina...", traktując wymiennie nazwy „Dzikie Pola" i „Ukraina". W wydanym w 1651 dziele "Opisanie Ukrainy, którą tworzą liczne prowincje Królestwa Polskiego leżące pomiędzy granicami Moskowii i Transylwanii..." umiejscowił Ukrainę pomiędzy granicami Carstwa Rosyjskiego a Siedmiogrodem, z wyłączeniem Rusi Czerwonej. W czasie sejmu 1659 roku wymieniono „Woiewodztwa Ukrainne” i były to „woiewodztwa, Kiiowskie, Bracławskie, Czerniechowskie”.
Historia.
We wczesnym średniowieczu był to obszar w większości zamieszkany przez wschodniosłowiańskie plemiona Drewlan w dorzeczu Słuczy z głównymi grodami w Owruczu i Korosteniu, wschodnich Polan, którzy zajmowali oba brzegi środkowego Dniepru, i Uliczów między Dniestrem a Prutem.
Do 1240 roku obszar Ukrainy naddnieprzańskiej należał do Rusi Kijowskiej, a następnie (po rozbiciu dzielnicowym Rusi) do sukcesyjnych księstw ruskich. Najazdy mongolskie w XIII wieku i ekspansja Wielkiego Księstwa Litewskiego na ziemie ruskie położyły kres suwerenności tych dzielnic. Głównymi ośrodkami administracyjnymi Naddnieprza w wiekach XV-XVII były m.in. Kijów, Czehryń, Biała Cerkiew.
26 maja 1569 roku do Korony z terytorium Wielkiego Księstwa Litewskiego włączono edyktem Zygmunta Augusta województwo wołyńskie, a 6 czerwca województwo kijowskie i województwo bracławskie. Unia lubelska powołała Rzeczpospolitą jako związek państwowy dwóch równoprawnych podmiotów: Korony i Litwy. Inkorporacja Wołynia, ziemi bracławskiej i kijowskiej nastąpiła na żądanie sejmiku województwa wołyńskiego. Po unii lubelskiej tereny te stały się częścią prowincji małopolskiej Korony, a szlachta tych obszarów otrzymała z ramienia sejmu lubelskiego przywileje szlachty polskiej i dużą autonomię, natomiast prawo cywilne oparto (w przeciwieństwie do reszty Korony) na statutach litewskich.
W drugiej połowie XVI wieku na pograniczu Naddnieprza, tzw. Dzikich Polach uformowała się społeczność wojskowa Kozaków zaporoskich, chroniąca pogranicze przed Tatarami i uczestnicząca w wojnach pierwszej połowy XVII w. w ramach wojsk Rzeczypospolitej. Kozaczyzna od końca XVI wieku była jednocześnie ośrodkiem powstań kozackich w obronie swego niezależnego statusu, a z czasem i statusu ludności ruskiej w Rzeczypospolitej. W połowie XVII wieku Ukraina była terenem powstania Chmielnickiego (1648), w jego konsekwencji długoletniej wojny polsko-rosyjskiej (1654-1667) a następnie polsko-tureckiej (1672-1676 i 1683-1699). W 1658 na mocy Unii hadziackiej całe terytorium Naddnieprza weszło w skład powołanego przez Unię Księstwa Ruskiego - trzeciego równoprawnego członu Rzeczypospolitej. Postanowienia unii nie weszły ostatecznie w życie. Traktatem Grzymułtowskiego (1686) Rzeczpospolita zrzekła się Ukrainy Lewobrzeżnej i Kijowa wraz z okręgiem na rzecz Carstwa Rosyjskiego. Pomiędzy traktatem w Buczaczu (1672) a pokojem w Karłowicach (1699) część Ukrainy znalazła się pod panowaniem Imperium Osmańskiego. Wojny, rzezie, deportacje ludności w jasyr i na terytorium Carstwa Rosyjskiego i epidemie towarzyszące wojnom doprowadziły do ruiny kraju, wyludniły go i zatrzymały jego rozwój.
W roku 1768 na terytorium Ukrainy doszło do buntu chłopskiego, znanego jako koliszczyzna. Ożywienie gospodarczo-handlowe na Naddnieprzu rozpoczęło się ponownie dopiero od lat '70 XVIII wieku. Polscy właściciele latyfundiów folwarcznych na tych ziemiach poświęcili dużo miejsca na projektowanie ekonomicznego zagospodarowania Ukrainy: tworzono domy i kompanie handlowe dla rozwoju handlu czarnomorskiego, zakładano i rozwijano manufaktury, próbowano uspławnić Dniestr (ówcześnie inicjatywa księcia Nassau-Siegen i Waleriana Dzieduszyckiego), wszelkie zabiegi dotyczące tych terenów były publikowane na łamach "„Dziennika Handlowego”", kres tym inicjatywom przyniósł drugi rozbiór Polski. 
W Imperium Rosyjskim ziemie te zaczęto urzędowo nazywać Małorosją. Administracyjnie wchodziły w skład Kraju Południowo-Zachodniego Imperium Rosyjskiego, guberni czernihowskiej, połtawskiej, katerynosławskiej i chersońskiej. Nazwa "Małorosja" funkcjonowała w obiegu urzędowym do rewolucji lutowej i obalenia caratu w marcu 1917. 
Podział administracyjny.
W XVI-XVII wieku obszar terytorialny "Ukrainy" składał się z ziem wchodzących w skład województwa kijowskiego i województwa bracławskiego Rzeczypospolitej Obojga Narodów, a pomiędzy rokiem 1635 (traktat polanowski) a 1686 (traktat Grzymułtowskiego) obejmował również województwo czernihowskie. Ważniejsze miasta: Kijów, Hadziacz, Połtawa, Czehryń, Żytomierz.

</doc>
<doc id="1648078" url="https://pl.wikipedia.org/wiki?curid=1648078" title="Bule na World Games 2009">
Bule na World Games 2009

Rozgrywki bularskie na World Games 2009 odbyły się w dniach 20 - 22 lipca w parku miejskim 228 Memorial Park. Rozegrane zostały w trzech dyscyplinach:

</doc>
<doc id="1648079" url="https://pl.wikipedia.org/wiki?curid=1648079" title="Joannie Rochette">
Joannie Rochette

Joannie Rochette (ur. 13 stycznia 1986 w Montrealu) – kanadyjska łyżwiarka figurowa, startująca w konkurencji solistek. Brązowa medalistka olimpijska z Vancouver (2010) i uczestniczka igrzysk olimpijskich (2006), wicemistrzyni świata (2009), 3-krotna medalistka mistrzostw czterech kontynentów oraz 6-krotna mistrzyni Kanady (2005–2010). Zakończyła karierę amatorską w 2010 r.
Życie prywatne.
Rochette urodziła się w Montrealu, ale dorastała w Île Dupas. Jest córką Thérèse Guèvremon i Normanda Rochette.
21 lutego 2010 r., na dwa dni przed występem Joannie na igrzyskach olimpijskich w Vancouver, jej matka Thérèse zmarła na atak serca w wieku lat 55 w szpitalu w Vancouver po przybyciu do miasta, aby obejrzeć olimpijski występ córki. Joannie zdecydowała się wystąpić pomimo rodzinnej tragedii i bijąc swoje wszystkie rekordy życiowe zdobyła brązowy medal dedykując swój sukces zmarłej mamie. Podczas pogrzebu w Berthierville, medal Joannie znajdował się przez jakiś czas na trumnie jej matki. 
W listopadzie 2011 r. Rochette otrzymała dyplom ukończenia uczelni Collège André-Grasset na kierunku nauk przyrodniczych po siedmiu latach, choć w normalnym okolicznościach program jest realizowany w dwa bądź trzy lata. Jesienią 2015 r. ukończyła kurs przygotowawczy medycyny na McGill University i kontynuowała studia medyczne w 2016 r.
Oprócz tego była prelegentem podczas kampanii "iheartmom" na University of Ottawa Heart Institute, która zajmuje się uświadamianiem kobiet o chorobach serca. Pracuje także dla World Vision.
Kariera.
Joannie Rochette rozpoczęła naukę jazdy na łyżwach w wieku dwóch lat, gdy mama zaprowadziła ją na lodowisko. W sezonie 1999/00 wygrała tytuł mistrzyni Kanady w kategorii juniorów młodszych (Novice). 
W 2000 r. zadebiutowała na międzynarodowych zawodach juniorskich zajmując 8. miejsce na mistrzostwach świata juniorów i biorąc udział w Junior Grand Prix. Oprócz tego zdobyła tytuł mistrzyni Kanady juniorów. W sezonie 2001/02 po raz pierwszy stanęła na podium Junior Grand Prix zajmując trzecie miejsce w JGP we Włoszech. 
Zadebiutowała jako seniorka 9. miejscem na mistrzostwach czterech kontynentów 2002 oraz zdobywając brązowy medal mistrzostw Kanady seniorów. W sezonie 2002/03 zadebiutowała na mistrzostwach świata i uplasowała się na 17. miejscu. W kolejnym sezonie wygrała swoje pierwsze zawody seniorskie Bofrost Cup on Ice, a jej wyniki na innych zawodach ulegały progresowi. W sezonie 2004/05 Rochette zaczęła regularnie stawać na podium zawodów z cyklu Grand Prix. W finale Grand Prix zdobyła brązowy medal. Zdobyła też pierwszy tytuł mistrzyni Kanady rozpoczynając swoją sześcioletnią dominację na zawodach krajowych. W sezonie 2005/06 zadebiutowała na igrzyskach olimpijskich w Turynie. Zajęła 5. miejsce.
W latach 2006–2010 wielokrotnie stawała na podium zawodów Grand Prix w tym trzykrotnie wygrywając Skate Canada International i raz Trophée Éric Bompard. Na mistrzostwach świata w 2009 r. w Los Angeles została wicemistrzynią świata tracąc do Koreanki Kim Yu-ny 16.42 pkt. W tym czasie zdobyła również trzy medale mistrzostw czterech kontynentów, brąz w 2007 r. oraz dwa srebra w roku 2008 i 2009.
W 2010 r. wystąpiła po raz drugi na igrzyskach olimpijskich. Jej występ stanął pod znakiem zapytania po informacji o śmierci jej matki, która przybyła do Vancouver na dwa dni przed konkursem. Joannie zdecydowała się kontynuować występ olimpijski i zadedykowała go swojej matce. Podczas konkursu solistek pobiła rekordy życiowe w programie krótkim 71.36 pkt, programie dowolnym 131.28 pkt i nocie łącznej 202.64 pkt. Lepsza od niej okazała się tylko Japonka Mao Asada i Koreanka Kim Yu-na, a Rochette zdobyła brązowy medal olimpijski i osiągnęła największy sukces w karierze. Została wybrana jako chorąży reprezentacji Kanady na ceremonię zakończenia Zimowych Igrzysk Olimpijskich 2010.
Zakończyła występy amatorskie po igrzyskach, okazjonalnie brała udział w drużynowych zawodach World Team Trophy. W grudniu 2010 r. Rochette została wybrana Spotsmenką roku według "The Canadian Press". Pomimo tego, że w sezonie 2009/10 nie wystąpiła na mistrzostwach świata oraz nie wzięła udział w żadnych zawodach kolejnego sezonu to rozważała powrót do amatorskich zawodów. Jednak we wrześniu 2013 r. potwierdziła, że nie weźmie udziału w igrzyskach olimpijskich w Soczi w 2014 r., ale będzie pracowała na nich jako korespondentka stacji CBC.
W sierpniu 2017 r. Rochette została uhonorowana jako członek "Hall of Fame Class of 2017".
Oprócz tego Rochette przez kilka lat kontynuowała występy w rewiach łyżwiarskich m.in. "Stars on Ice", "Art on Ice".

</doc>
<doc id="1648083" url="https://pl.wikipedia.org/wiki?curid=1648083" title="Sohn Kee-chung">
Sohn Kee-chung

Sohn Kee-chung (, ; ur. 29 sierpnia 1912 w Sinŭiju, zm. 15 listopada 2002 w Daejeon) – koreański lekkoatleta, maratończyk, mistrz olimpijski z 1936 z Berlina w barwach Japonii.
Życiorys.
Między 1933 a 1936 przebiegł 12 biegów maratońskich, z których wygrał 9. 3 listopada 1935 w Tokio ustanowił najlepszy wynik na świecie – 2:26:42, który przetrwał do 1947.
Na igrzyskach olimpijskich w 1936 w Berlinie startował w reprezentacji Japonii, ponieważ Korea od 1910 była zajęta przez to państwo. Sohn Kee-chung wystąpił pod nazwiskiem Son Kitei, które było zjaponizowaną wersją koreańskiego nazwiska. Sohn odmawiał podpisywania się wersją japońską, a przy podpisie często szkicował kontury Korei. Podczas biegu maratońskiego początkowo prowadził obrońca tytułu Juan Carlos Zabala z Argentyny. Sohn i Brytyjczyk Ernest Harper prześcignęli Zabalę, gdy ten potknął się i upadł na 28 kilometrze. Po 33 kilometrach Sohn objął samotne prowadzenie, którego nie oddał do mety. Jego wynik 2:29:19,2 był najlepszym wynikiem olimpijskim. Wyprzedził Harpera o ponad 2 minuty. Brązowy medal zdobył rodak Sohna, Nam Sung-yong startujący jako "Nan Shoryu".
Podczas ceremonii dekoracji medalami olimpijskimi Sohn nie mógł ukryć smutku i łez na widok japońskiej flagi oraz słysząc japoński hymn. Koreańska gazeta "Dong-a Ilbo" wydrukowała zdjęcie Sohna na podium zwycięzców, ale usunęła japońską flagę z jego stroju. Władze japońskie w odpowiedzi aresztowały osiem osób z redakcji i zawiesiły wydawanie gazety na 9 miesięcy.
Sohn ukończył studia na Uniwersytecie Meiji w Tokio w 1940. Po II wojnie światowej przez wiele lat trenował południowokoreańskich długodystansowców. Jego podopiecznym był m.in. Hwang Young-cho, który został mistrzem igrzysk olimpijskich w 1992 w Barcelonie w maratonie. Sohn został uhonorowany przez organizatorów igrzysk olimpijskich w 1988 w Seulu. Pochodnia z ogniem olimpijskim została wniesiona na stadion przez Sohna, który tym razem mógł biec pod flagą Korei.
Zwycięzca olimpijskiego maratonu w Berlinie miał otrzymać starogrecki hełm koryncki pochodzący z VIII w. p.n.e., odkryty przez niemieckiego archeologa Ernsta Curtiusa w Olimpii. Sohn nie otrzymał hełmu, prawdopodobnie wskutek interwencji władz japońskich. W 1986 hełm, który do tej pory znajdował się w berlińskim muzeum, został przekazany Sohnowi. Od 1987 jest wpisany na listę skarbów narodowych Korei Południowej i znajduje się w Muzeum Narodowym w Seulu.

</doc>
<doc id="1648090" url="https://pl.wikipedia.org/wiki?curid=1648090" title="Ara chloroptera">
Ara chloroptera



</doc>
<doc id="1648091" url="https://pl.wikipedia.org/wiki?curid=1648091" title="Ara chloropterus">
Ara chloropterus



</doc>
<doc id="1648095" url="https://pl.wikipedia.org/wiki?curid=1648095" title="Ulica Urzędnicza w Krakowie">
Ulica Urzędnicza w Krakowie

Ulica Urzędnicza w Krakowie – ulica w Krakowie w dzielnicy Krowodrza, która biegnie od ulicy Czarnowiejskiej w kierunku północnym do ulicy Kazimierza Wielkiego, przecinając po drodze ul. Lea i ul. Królewską. 
Wytyczona została w 1912 (od tego roku również obecna nazwa) i prowadziła wówczas od ulicy Czarnowiejskiej w stronę pól. Pierwsze domy powstały od strony południowej z inicjatywy Towarzystwa Urzędników. Większa część zabudowy wzniesiona w okresie międzywojennym (głównie mieszkaniowa wielorodzinna zwarta). Przy deptaku za ul. Kazimierza Wielkiego, który de facto jest częścią ul. Urzędniczej, znajduje się Szkoła Podstawowa nr 34 w Krakowie im. Obrońców Poczty Polskiej w Gdańsku (Urzędnicza 65). Dalej deptak przechodzi w park przy Młynówce Królewskiej.

</doc>
<doc id="1648106" url="https://pl.wikipedia.org/wiki?curid=1648106" title="Le Pas (Mayenne)">
Le Pas (Mayenne)



</doc>
<doc id="1648114" url="https://pl.wikipedia.org/wiki?curid=1648114" title="Hwang Young-cho">
Hwang Young-cho

Hwang Young-cho (hangul 황영조, hancha 黃永祚, ur. 22 marca 1970 w Samcheok) – południowokoreański lekkoatleta maratończyk, mistrz olimpijski z Barcelony.
Przed igrzyskami olimpijskimi w 1992 w Barcelonie tylko trzy razy przebiegł maraton, dwa razy wygrywając i raz zajmując 2. miejsce. W biegu podczas igrzysk był przez cały czas w czołowej grupie, która po 35 stopniała do dwóch zawodników: Hwanga i Kōichiego Morishity z Japonii. Na 40 kilometrze Hwang oderwał się od Morishity i samotnie zwyciężył. Zwyciężył również w maratonie na igrzyskach azjatyckich w 1994 w Hiroszimie.
Później rzadko startował. Nie mógł bronić tytułu na igrzyskach olimpijskich w 1996 w Atlancie wskutek kontuzji i wkrótce potem zakończył karierę. Jego rekord życiowy w biegu maratońskim pochodzi z 1994 i wynosi 2:08:09ł.

</doc>
<doc id="1648119" url="https://pl.wikipedia.org/wiki?curid=1648119" title="Alergia na tatuaż">
Alergia na tatuaż

Alergia na tatuaż − rzadkie powikłanie tatuażu, będące wynikiem alergii, najczęściej na barwnik koloru czerwonego.
Składnikiem czerwonego barwnika, w zależności od producenta, są siarczek rtęci, wodzian żelaza, drzewo sandałowe, drewno brazylijskie. Siarczek rtęci jest najczęstszą przyczyną alergii. Reakcja na te substancje przejawia się intensywnym świądem i zaczerwienieniem pojawiającym się wkrótce po wprowadzeniu barwnika. Reakcja ta zwykle wygasa samoistnie w przeciągu 2−3 tygodni, ale z uwagi na nasilenie objawów zwykle koniecznie staje się stosowanie maści zawierających sterydy. W ciężkich przypadkach może konieczne okazać się chirurgiczne wycięcie zajętych okolic. Opisywano też korzystne wyniki leczenia z użyciem laserem CO2.

</doc>
<doc id="1648123" url="https://pl.wikipedia.org/wiki?curid=1648123" title="Syntetaza karbamoilofosforanowa II">
Syntetaza karbamoilofosforanowa II

Syntetaza karbamoilofosforanowa II, syntaza karbamoilofosforanowa II – cytoplazmatyczny enzym zapoczątkowujący szlak syntezy nukleotydów pirymidynowych.
Łączy on dwutlenek węgla, azot pochodzący z glutaminy i grupę fosforanową, której donorem jest ATP. W rezultacie powstaje karbamoilofosforan zwany także fosforanem karbamoilu (CAP). Związek ten reaguje dalej z asparaginianem, by po 5 reakcjach zostać przekształcony w UMP.
Enzym hamują UTP i nukleotydy purynowe. Główny aktywator zaś to PRPP.
Badania wykazały, że cząsteczka posiadająca aktywność syntetazy karbamoilofosforanowej II posiada także aktywności karbamoilotransferazy asparaginianowej i dihydroorotazy – mamy do czynienia z 1 wielofunkcyjnym białkiem.

</doc>
<doc id="1648127" url="https://pl.wikipedia.org/wiki?curid=1648127" title="Carin Göring">
Carin Göring

Carin Göring, z domu von Fock (ur. 21 października 1888 w Sztokholmie, zm. 17 października 1931 w Szwecji) – szwedzka arystokratka, pierwsza żona Hermanna Göringa, zwolenniczka narodowego socjalizmu.
Rodzina.
Carin urodziła się w stolicy Szwecji, była czwartą z pięciu córek pułkownika oraz dowódcy pułku Karla barona von Focka i Huldine z domu Beamish. Ojciec pochodził ze zubożałej westfalskiej rodziny szlacheckiej, która w XIX wieku przeniosła się do Szwecji, matka pochodziła z Irlandii, lecz wśród jej przodków po kądzieli byli również Szwedzi.
Siostry Carin:
Carin była członkiem religijnego stowarzyszenia utworzonego przez jej babkę o nazwie Związek Szarotki.
Pierwsze lata.
Hermann Göring był drugim mężem Carin. Pierwszym był oficer zawodowy i arystokrata baron Nils Gustav von Kantzow, z którym zawarła związek małżeński 7 lipca 1910. Z małżeństwa tego urodził się syn Thomas (ur. 1 marca 1913). Hermann poznał swoją przyszłą żonę 20 lutego 1920 na zamku Rockelstad w Szwecji, należącym do szwagra Carin, bogacza i podróżnika hrabiego Erika von Rosena. Latem 1920, nie zważając na męża i rodzinę oraz pozostawiając syna, Carin wyjechała z Göringiem – już wówczas swoim kochankiem – do Sztokholmu. Po dwóch latach przenieśli się do Monachium, gdzie została przedstawiona matce Göringa. Podróżowała z nim po południowych Niemczech, Bawarii i austriackich Alpach. Następnie wystąpiła do sądu o rozwód i uzyskała go 13 grudnia 1922. Kochankowie pobrali się 25 stycznia 1923 w Sztokholmie, a akt ślubu wydany został z datą 3 lutego 1923 w Obermenzing, dzielnicy Monachium, gdzie wówczas mieszkali. Pomimo rozstania Nils von Kantzow finansował utrzymanie domu Göringów w Monachium i troszczył się o ich utrzymanie, jednak wkrótce zaczął zdradzać objawy choroby psychicznej, a niedługo później zmarł.
Pod wpływem Hitlera.
W 1922 Carin i Göring poznali Adolfa Hitlera i od tej pory stali się jego wielkimi zwolennikami, podzielając jego nacjonalistyczne i antysemickie poglądy. Po nieudanym puczu monachijskim (8 listopada 1923), w którym Göring został ranny i zamierzał uniknąć odpowiedzialności karnej za udział, Carin uciekła z mężem potajemnie do Austrii. W lutym 1924 odwiedziła Hitlera, odsiadującego wyrok za kierowanie puczem w więzieniu w Landsbergu. Na jego polecenie Göringowie wyjechali do Włoch, próbując uzyskać pomoc Mussoliniego dla ruchu nazistowskiego. Ich misja zakończyła się fiaskiem. Następnie, przez Austrię, Czechosłowację i Polskę udali się do Szwecji. W 1927 Göring powrócił sam do Niemiec i podjął aktywną działalność polityczną. Przed wyborami do Reichstagu, w którym był czołowym kandydatem NSDAP na deputowanego, w maju 1928 sprowadził żonę do Berlina.
Carin była osobą słabego zdrowia – chorowała m.in. na dusznicę bolesną ("angina pectoris"), astmę oskrzelową i chorobę reumatyczną, często też zapadała na infekcje dróg oddechowych. Jej stan po powrocie do Niemiec systematycznie się pogarszał. Podczas gdy Göring jako partyjny mówca nieustannie był w drodze, jego żona przebywała w sanatoriach, jak na przykład w Kreuth w Bawarii, gdzie haftowała, projektowała ekstrawaganckie stroje dla Hermanna i dużo czytała. Hermina von Schönaich-Carolath, od 1922 druga żona ex-cesarza Wilhelma II w 1930 w Doorn w Holandii, poradziła chorej na gruźlicę Karin Göring, by udała się na leczenie do młodego śląskiego uzdrowiska – Polanicy-Zdroju. Tu odważny Georg Berlit, długoletni dyrektor uzdrowiska, zabronił spacerującej Carin noszenia odznaki partyjnej w parku zdrojowym uważając, że takie partyjne demonstracje zakłócają spokój uzdrowiska.
Wyjazd i śmierć.
We wrześniu 1931 Göringowie wyjechali do Szwecji. Sześć dni po przyjeździe do Szwecji, 25 września 1931, nieoczekiwanie, po krótkiej chorobie umarła matka Carin, Huldine von Fock. Carin zawsze była bardzo silnie związana ze swoją szwedzką rodziną, a szczególnie z matką, z którą nieustannie korespondowała. Śmierć matki była więc wstrząsem, który przyczynił się do szybkiego pogorszenia stanu zdrowia i gaśnięcia Carin. 17 października 1931 pod nieobecność męża, który powrócił do Niemiec, zmarła na gruźlicę.
Pośmiertna odyseja zwłok.
Po wystawieniu zwłok w Kaplicy Szarotki (kaplicy Związku Szarotki w posiadłości von Rosenów w Rockelstad) została pochowana 21 października 1931 (w 43 rocznicę swoich urodzin) na małym cmentarzu w Lovö koło Drottningholmu, letniej rezydencji rodziny Fock. Hermann Göring nigdy nie zerwał kontaktów ze szwedzkimi krewnymi swojej zmarłej żony. Na jej cześć wzniósł także podziemne mauzoleum w swojej posiadłości w Schorfheide, nazwanej także od jej imienia Carinhallem, w którym złożył doczesne szczątki żony, sprowadzone ze Szwecji 20 czerwca 1934. Przewiezieniu i złożeniu do grobu zwłok pani Göring nadano charakter uroczystości państwowej z udziałem ścisłej elity III Rzeszy, z Hitlerem na czele. W 1945 Göring nakazał zniszczyć swoją posiadłość przed zbliżającą się Armią Czerwoną oraz ukryć zwłoki Carin w pobliskim lesie. Żołnierze radzieccy, szukając skarbów, odnaleźli i zbezcześcili nowy grób Carin. Ostatecznie, przy pomocy miejscowego leśnika i berlińskiego pastora pochodzącego ze Szwecji, w 1951 szczątki Carin zostały skremowane w Berlinie, a urna z prochami została przekazana rodzinie Fock i ostatecznie spoczęła w pierwotnym grobie na cmentarzu w Lovö. W 1991 poszukiwacze skarbów natrafili na inną trumnę, z której szczątki przewieziono do badań w Szwecji, a w 2012 stosując analizę DNA zidentyfikowano ciało Carin Göring.
Legenda Carin.
Po przejęciu władzy przez narodowych socjalistów, Carin stała się kultową postacią reżimu. Przez propagandę nazistowską uważana była za wzór nordyckiej kobiety. Legendę Carin budowała m.in. jej siostra , autorka wydanej w 1933, już po śmierci siostry, biografii Carin. Książka stała się bestselerem w nazistowskich Niemczech (miała wiele wydań o łącznym nakładzie 733 tysięcy egzemplarzy do 1943).

</doc>
<doc id="1648129" url="https://pl.wikipedia.org/wiki?curid=1648129" title="Enderleinellus nannosciuri">
Enderleinellus nannosciuri

Enderleinellus nannosciuri – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Nannosciurus melanotis".
Samica długość 0,5 mm. Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Jawy.

</doc>
<doc id="1648135" url="https://pl.wikipedia.org/wiki?curid=1648135" title="Miguel Olivera">
Miguel Olivera

Miguel Juan Olivera - piłkarz urugwajski, pomocnik.
Jako piłkarz klubu River Plate Montevideo wziął udział w turnieju Copa América 1935, gdzie Urugwaj zdobył mistrzostwo Ameryki Południowej. Olivera zagrał tylko w drugiej połowie wygranego 2:1 meczu z Chile, zastępując José Nasazziego.
Nadal jako gracz klubu River Plate wziął udział w turnieju Copa América 1937, gdzie Urugwaj zajął czwarte miejsce. Olivera zagrał w trzech meczach - na 10 minut przez końcem meczu z Paragwajem zastąpił Eugenio Galvalisiego, następnie zagrał cały mecz przeciwko Peru, a w drugiej połowie fatalnego meczu z Chile (porażka 0:3) zastąpił go Galileo Chanes. Później do składu wrócił Galvalisi.

</doc>
<doc id="1648138" url="https://pl.wikipedia.org/wiki?curid=1648138" title="Miguel Juan Olivera">
Miguel Juan Olivera



</doc>
<doc id="1648139" url="https://pl.wikipedia.org/wiki?curid=1648139" title="FC Schalke 04 w europejskich pucharach">
FC Schalke 04 w europejskich pucharach

Występy w europejskich pucharach niemieckiego klubu piłkarskiego FC Schalke 04.

</doc>
<doc id="1648142" url="https://pl.wikipedia.org/wiki?curid=1648142" title="Mohamed Abdallah">
Mohamed Abdallah

Mazda, właśc. Mohamed Abdallah Ahmed – sudański piłkarz i trener piłkarski, reprezentant kraju.
Kariera piłkarska.
Abdallah był kapitanem drużyny narodowej Sudanu. Jako zawodnik brał udział w kwalifikacjach do Mistrzostw Świata 1974 w RFN i Mistrzostw Świata 1986 w Meksyku.
Kariera trenerska.
Abdallah w 1999 objął funkcję trenera klubu sudańskiej ekstraklasy Al-Merreikh. Poprowadził tę drużynę do trzech tytułów mistrza Sudanu w latach 2000–2002. Wraz z Al-Merreikh zdobył czterokrotnie Puchar Sudanu w latach 2001, 2005, 2006 i 2007. Największy sukces klubowy odniósł w 2007, kiedy to dotarł do finału Afrykańskiego Pucharu Konfederacji.
W 2005 po raz pierwszy został selekcjonerem reprezentacji Sudanu. Dwa lata później udało mu się poprowadzić drużynę do zdobycia Pucharu CECAFA. Wraz z drużyną awansował po raz pierwszy po 32 latach przerwy do turnieju o Pucharu Narodów Afryki. Na imprezie rozgrywanej na przełomie stycznia i lutego 2008 reprezentacja Sudanu zajęła ostatnie miejsce w grupie, przegrywając wszystkie mecze. 15 lutego 2009 przestał być trenerem reprezentacji. W połowie 2010 roku powrócił na stanowisko trenera tej reprezentacji. Dwukrotnie poprowadził Sudan do miejsc na podium Pucharu CECAFA (3. miejsce w 2011 i 2. miejsce w 2013). Po raz drugi udało mu się awansować na mistrzostwa Afryki, tym razem w 2012. Jego drużyna awansowała z drugiego miejsca w grupie do fazy pucharowej turnieju. Odpadła w ćwierćfinale po przegranej 0:3 z Zambią. Abdallah po raz drugi przestał pracować jako selekcjoner Sudanu w 2015. Rok później po raz trzeci, na krótko powrócił na to stanowisko.

</doc>
<doc id="1648144" url="https://pl.wikipedia.org/wiki?curid=1648144" title="Chrystianizacja">
Chrystianizacja

Chrystianizacja – proces wypierania religii etnicznych, osiadłego w określonym rejonie ludu, przez religię chrześcijańską. Jego największe nasilenie przypadało w okresie średniowiecza, a spowodowane było dominującą pozycją chrześcijaństwa wśród ówczesnych europejskich władców oraz rosnącymi wpływami papiestwa.
Wszelkie oznaki rodzimej wiary, całkowicie zastępowane były chrześcijańskimi symbolami – w miejscu świętych gajów i świątyń (kącin), wznoszono kościoły; w dniach, w których obchodzono uroczystości religijne (np. celtyckie Samhain czy słowiańskie Dziady), ustalano różnego rodzaju święta kościelne (Wszystkich Świętych). W ten sposób stopniowo odbywał się proces porzucania wcześniejszych wierzeń "de facto" zmieniając jedynie nazwy i formy ich obchodów. Lokalne bóstwa zostawały zastępowane przez kult świętych (celtycka Brigid – św. Brygida, słowiański Świętowit – św. Wit), a wizerunki bogów przekształcano najczęściej w ikony, tak więc we wczesnym średniowieczu, większość obrazów przedstawiających Jezusa była identyczna z wcześniejszymi wyobrażeniami Zeusa i bogów z lokalnego panteonu.
Świeccy władcy wzywali do pomocy m.in. zakony rycerskie, by te udzieliły im militarnego wsparcia przeciwko ludom nie wyznającym religii chrześcijańskiej. Tak stało się m.in. w przypadku Konrada mazowieckiego, który w 1226 roku wezwał Krzyżaków, by wsparli go w walce z Prusami.
Kalendarium.
Chrystianizacja Wielkiej Brytanii.
Chrześcijaństwo na wyspach brytyjskich pojawiło się w II wieku, a do końca VII wieku przyjęło się powszechnie. Najważniejsze etapy chrystianizacji:
Chrystianizacja Irlandii.
Z Irlandii wyszła misja chrystianizacyjna celtyckich Piktów zamieszkujących Kaledonię.

</doc>
<doc id="1648145" url="https://pl.wikipedia.org/wiki?curid=1648145" title="Kryterium Asów Polskich Lig Żużlowych 1984">
Kryterium Asów Polskich Lig Żużlowych 1984

III Kryterium Asów Polskich Lig Żużlowych odbył się 25 marca 1984. Zwyciężył Andrzej Huszcza.

</doc>
<doc id="1648146" url="https://pl.wikipedia.org/wiki?curid=1648146" title="Mistrzostwa Europy w Podnoszeniu Ciężarów 2009">
Mistrzostwa Europy w Podnoszeniu Ciężarów 2009

88. Mistrzostwa Europy w podnoszeniu ciężarów – zawody sportowe, które odbyły się w dniach od 4 do 12 kwietnia 2009 w stolicy Rumunii, Bukareszcie. Były to równocześnie 22. Mistrzostwa Europy Kobiet w podnoszeniu ciężarów.

</doc>
<doc id="1648147" url="https://pl.wikipedia.org/wiki?curid=1648147" title="Platonizm renesansowy">
Platonizm renesansowy

Platonizm renesansowy (neoplatonizm renesansowy) – nurt filozofii renesansowej odwołujący się do platonizmu i neoplatonizmu. 
Odrodzenie platonizmu.
Pod koniec średniowiecza filozofia była w dużej mierze oparta na arystotelizmie. Pozostał on podstawą filozofii również w renesansie, choć pojawiły się wtedy również inne, konkurencyjne nurty. Wśród nich najbardziej znaczący był odrodzony platonizm. 
Odrodzenie zainteresowania Platonem i jego kontynuatorami było częścią powrotu humanistów do zainteresowania kulturą starożytną. Bezpośrednim bodźcem do odrodzenia platonizmu był cykl wykładów we Florencji Jerzego Gemista-Pletona, filozofa bizantyńskiego, który w 1438 r. przybył na sobór Ferraro-Florencki. W swoich wykładach Pleton nie tylko zainteresował łaciński Zachód Platonem, ale również przeniósł z Bizancjum spór między zwolennikami Platona i Arystotelesa. Jego najaktywniejszymi uczestnikami na Zachodzie byli Bizantyńczycy: Jerzy z Trapezuntu i kardynał Bessarion. 
Jedną z osób zainspirowanych wykładami Pletona był Kosma Medyceusz Starszy. Z jego inspiracji filozof Marsilio Ficino podjął się studiów nad Platonem i w 1462 r. założył Akademię Florencką, która stała się głównym ośrodkiem odrodzenia platonizmu w renesansie.
Akademia Florencka.
Zorganizowana przez Ficina, w podarowanej willi Careggi, Akademia Florencka była wzorowana na Akademii Platona. W mniejszym stopniu była jednak szkołą, a w większym miejscem spotkań i dyskusji, ośrodkiem tłumaczeń pism Platona i platoników oraz centrum, z którego zainteresowanie tym nurtem promieniowało na całą Europę. Wśród wybitniejszych członków wymieniani są: Giovanni Pico della Mirandola, Francesco Cattani da Diacceto, Leon Battista Alberti, Cristoforo Landino, Wawrzyniec Wspaniały, Donato Acciaiuoli, Angelo Poliziano czy Girolamo Benivieni. Akademia funkcjonowała do 1522 r. 
W ramach Akademii Florenckiej dokonano przekładu wszystkich dzieł Platona i Plotyna, a także wielu dzieł neoplatońskich, patrystycznych, hermetycznych i hymnów orfickich. Pisano również komentarze do tych tekstów (np. komentarze Ficina do "Uczty" i "Parmenidesa" Platona czy "Ennead" Plotyna).
Platonizm poza Włochami.
Platonizm promieniował z Włoch na pozostałe obszary Europy. Duże zasługi miała tu Akademia Florencka, a w szczególności rozległa korespondencja Ficina. W Anglii głównym przedstawicielem platonizmu był oksfordczyk John Colet. We Francji byli to Symphorien Champier, Maurice Scève, Joachim du Bellay i Pierre de Ronsard. W Polsce pod jego wpływem pozostawali Filip Kallimach i Mikołaj Kopernik.
Charakterystyka.
Platonizm renesansowy był szerokim i różnorodnym nurtem. Jego charakterystyczne cechy wiążą się z poglądami wiodących filozofów. Zasadniczym jego rysem była próba pogodzenia nauk Platona z chrześcijaństwem. Jego nauka o ideach i duszy wydawała się renesansowym humanistom harmonizować z Pismem Świętym, w przeciwieństwie do arystotelizmu. 
Znaczące piętno na platonizmie odcisnęły poglądy Ficina, szczególnie poprzez kierowaną przez niego Akademię Florencką. W szczególności znaczące były dwa poglądy:
Platonizm był też często łączony z innymi nurtami filozofii renesansowej. Przykładem może tu być jeden z najwybitniejszych filozofów odrodzenia – Giovanni Pico della Mirandola. Pico della Mirandola był obok Ficina najwybitniejszym przedstawicielem florenckiej akademii. Jego platonizm łączył się z arystotelizmem, humanizmem i filozofią żydowską. Spoza kręgu Akademii Florenckiej wywodził się Mikołaj z Kuzy, u którego platonizm łączył się z wpływami Proklosa i Pseudo-Dionizego. 
Koncepcja miłości.
Jednym z głównych punktów problemowych renesansowego platonizmu była też koncepcja miłości u Platona. Jego jawna pochwała homoseksualizmu i istotna rola, jaką odgrywał on w jego filozofii były istotną przeszkodą w recepcji platonizmu. Rozważania na temat Platońskiej miłości zajmują istotną część dzieł filozofów renesansu. Były one bardzo ważne dla Ficina, a co za tym idzie całej Akademii Florenckiej. Innymi ważnymi filozofami, którzy brali udział w tej dyskusji byli Bessarion i Pietro Bembo czy żydowski filozof Abrabanel. 
Stopniowo dokonano reinterpretacji Platońskiej koncepcji miłości, tak by była zgodna z chrześcijańskim przesłaniem i renesansową moralnością. Bessarion porównywał Platońskie dialogi z Biblią, starając się znaleźć elementy styczne, także porównując Platońską miłość do chrześcijańskiej koncepcji miłości. Pietro Bembo odniósł Platońską koncepcję miłości również do miłości heteroseksualnej. Podobnie jak u Platona, miłość taka łączyła w sobie elementy cielesne i duchowe. Z kolei Ficino oddzielił wyraźnie aspekt cielesny i duchowy. Podkreślał, że to właśnie duchowy aspekt miłości jest istotniejszy w dziełach Platona, a tym samym miłość między mężczyznami nie musi oznaczać homoseksualizmu. Platońskie motywy rozpowszechniły się również w niefilozoficznych dziełach na temat miłości, czego najlepszym przykładem jest "Dworzanin" Castiglioniego (1528). Również tutaj miłość ma charakter duchowy i łączy się z elementami religijnymi. 
Renesansowe przeformułowanie Platońskiej koncepcji miłości upowszechniło się i stało się źródłem współczesnego pojęcia "miłości platonicznej" – miłości czystej, bezinteresownej i nie powiązanej z cielesnością.

</doc>
<doc id="1648152" url="https://pl.wikipedia.org/wiki?curid=1648152" title="Mistrzostwa Europy w Piłce Ręcznej Mężczyzn 2010 (eliminacje)">
Mistrzostwa Europy w Piłce Ręcznej Mężczyzn 2010 (eliminacje)

Eliminacje mają na celu wyłonić 14 zespołów (zagwarantowany start mają gospodarze i broniący tytułu Duńczycy), które zagrają w Mistrzostwach Europy w Piłce Ręcznej 2010.
Grupy.
36 zespołów podzielono na 7 grup 5-zespołowych z wyjątkiem grupy 2 (6-zespołowej), do finałów awansują po dwie najlepsze drużyny z każdej grupy.
Legenda:

</doc>
<doc id="1648155" url="https://pl.wikipedia.org/wiki?curid=1648155" title="Wojskowa Rada Sanitarna">
Wojskowa Rada Sanitarna

Wojskowa Rada Sanitarna (WRS) - organ pomocniczy Ministra Spraw Wojskowych w latach 1919-1921, a następnie organ doradczy szefa Departamentu Sanitarnego (Zdrowia) Ministerstwa Spraw Wojskowych.
Wojskowa Rada Sanitarna rozpoczęła działalność 1 kwietnia 1919 w Zamku Ujazdowskim w Warszawie, w miejsce zlikwidowanej Sekcji Naukowej Departamentu Sanitarnego Ministerstwa Spraw Wojskowych. Prezesem rady mianowany został płk prof. dr Zdzisław Dmochowski, a obowiązki wiceprezesa powierzono płk. dr. Stefanowi Rudzkiemu.
Jako organ pomocniczy Ministra Spraw Wojskowych w sprawach służby zdrowia rada wypełniała zadania o charakterze naukowo-badawczym, doradczym, opiniodawczym, projektodawczym i analitycznym. Do obowiązków rady należało między innymi: prowadzenie prac badawczych nad zastosowaniem nowych metod leczenia i środków medycznych, opracowywanie i wydawanie regulaminów, analizowanie doświadczeń armii obcych, a przede wszystkim kształcenie lekarzy wojskowych. Dla realizacji ostatniego z wymienionych zadań wiosną 1921 przy WRS powołane zostało Dowództwo Kursu Wyszkolenia dla lekarzy wojskowych . 
W strukturę rady włączone zostały oddziały naukowe Głównego Szpitala Wojskowego na Ujazdowie: anatomii patologicznej i medycyny sądowej, antropologiczny, bakteriologiczny, chemiczny, farmakologiczny, higieny i statystyki, radiologiczny i rentgenologiczny oraz oddziały kliniczne: chirurgiczny, medycyny wewnętrznej, skórno-weneryczny, chorób uszu i gardła, nerwowy i psychiczny, chorób oczu i zakaźny. Ponadto w skład rady wchodziła kancelaria, redakcja "Lekarza Wojskowego", biblioteka, komisja gospodarcza i tabor.
27 sierpnia 1921, w związku z wprowadzeniem pokojowej organizacji służby zdrowia, Wojskowa Rada Sanitarna przemianowana została na Wojskowy Instytut Sanitarny.
1 kwietnia 1930 zorganizowane zostało Centrum Wyszkolenia Sanitarnego. Przy centrum powołana została Wojskowa Rada Sanitarna jako organ doradczy, opiniodawczy i naukowy szefa Departamentu Sanitarnego (Zdrowia) Ministerstwa Spraw Wojskowych. W skład rady wchodzili:
Ponadto w skład rady mogli być powołani:

</doc>
<doc id="1648158" url="https://pl.wikipedia.org/wiki?curid=1648158" title="Jumping (sport)">
Jumping (sport)

Jumping (ang. "balloon jumping") – rodzaj dyscypliny sportowej polegającego na wykonywaniu 100—200-metrowych skoków przez skoczka uwieszonego na pasach pod małym balonem, o odpowiedniej sile nośnej. Dyscyplina ta spopularyzowana została w okresie dwudziestolecia międzywojennego.

</doc>
<doc id="1648160" url="https://pl.wikipedia.org/wiki?curid=1648160" title="Trzy (album)">
Trzy (album)

Trzy – wydany w 30 kwietnia 1998 roku album zespołu Wzgórze Ya-Pa 3.
Lista utworów.
Opracowano na podstawie materiału źródłowego

</doc>
<doc id="1648162" url="https://pl.wikipedia.org/wiki?curid=1648162" title="You Have Placed a Chill in My Heart">
You Have Placed a Chill in My Heart

You Have Placed a Chill in My Heart – singel brytyjskiego duetu Eurythmics wydany w 1988 roku.
Ogólne informacje.
Piosenka była czwartym, ostatnim singlem z płyty "Savage" i osiągnęła w Wielkiej Brytanii większy sukces niż trzy poprzednie. Utwór brzmieniowo utrzymany jest w synth popowym stylu, a słowa piosenki traktują o roli kobiety w związku i są nacechowane feminizmem. W zależności od wydania na stronach B singli umieszczono piosenki „Wide Eyed Girl”, „Do You Want to Break Up?” i „Here Comes the Rain Again”, w wersji koncertowej.
Teledysk.
Wideoklip jest kontynuacją klipów do dwóch wcześniejszych singli: „Beethoven (I Love to Listen to)” i „I Need a Man”. Teledysk wyreżyserowała Sophie Muller. Okładka singla to w rzeczywistości jedno z ujęć z tego wideoklipu.

</doc>
<doc id="1648165" url="https://pl.wikipedia.org/wiki?curid=1648165" title="Wolnoamerykanka">
Wolnoamerykanka

Wolnoamerykanka ( - dosł. „chwytaj, jak możesz chwycić” lub ) − popularne określenie walk zapaśniczych, w których wszystkie chwyty są dozwolone (z wyjątkiem uderzeń i chwytów zagrażających życiu). Zmagania tego typu wywodzą się z Anglii, na przełomie XIX i XX wieku zdobyły znaczną popularność na terenie Stanów Zjednoczonych. Wywarły wpływ na powstanie wrestlingu oraz pośrednio na ukształtowanie się japońskiego nurtu mieszanych sztuk walki.

</doc>
<doc id="1648169" url="https://pl.wikipedia.org/wiki?curid=1648169" title="There Must Be an Angel (Playing with My Heart)">
There Must Be an Angel (Playing with My Heart)

There Must Be an Angel (Playing with My Heart) – singel brytyjskiego duetu Eurythmics, wydany w 1985 roku.
Ogólne informacje.
Jest to jeden z największych przebojów Eurythmics. W Wielkiej Brytanii singel dotarł do miejsca pierwszego i jest to jedyny numer 1 zespołu w tym kraju. W wielu innych państwach piosenka zajęła wysokie miejsca w Top 10. Gościnnie w utworze pojawia się Stevie Wonder, grając solową partię na harmonijce ustnej. Na stronie B wydano piosenkę „Grown Girls Up”.
Piosenka została później coverowana przez wielu wykonawców, m.in. niemiecki girlsband No Angels w 2001 roku.
Teledysk.
Autorami teledysku do tej piosenki są Eddie Arno i Mark Innocenti.

</doc>
<doc id="1648170" url="https://pl.wikipedia.org/wiki?curid=1648170" title="Alergia na substancje zapachowe">
Alergia na substancje zapachowe

Alergia na substancje zapachowe (ang. "fragrance allergy") – rodzaj alergii na substancje chemiczne, wykorzystywane jako aromaty w przemyśle kosmetycznym.
Obecnie używanych jest ponad 5000 substancji zapachowych, z tego tylko kilka jest istotnym czynnikiem alergii. Są to:
Obecnie uważa się, że po uczuleniu na nikiel, uczulenie na środki zapachowe jest drugą co do częstości postacią alergii, co świadczy o częstości problemu, zwłaszcza że szacuje się, iż 95% kobiet i 75% mężczyzn ma codzienny kontakt z tymi substancjami.
Alergia na substancje zapachowe przejawia się najczęściej jako alergiczne kontaktowe zapalenie skóry lub pokrzywka przewlekła. Charakterystyczną lokalizacją zmian jest skóra twarzy i kończyn górnych.
Alergia na substancje zapachowe wykrywane jest obecnie za pomocą płatkowych testów skórnych z zastosowaniem substancji "fragrance mix", która bywa także nazywana "perfume mix". W diagnostyce może być wykorzystywany także balsam peruwiański, który cechuje się jednak mniejszą swoistością wykrywania nadwrażliwości.
Pojęcie "Alergia na zapachy" nie powinna być utożsamiana z pojęciem "alergii na kosmetyki", gdyż w tym drugim wypadku ważną rolę w powstawaniu alergii odgrywają ponadto substancje konserwujące, a wśród nich formalina i parabeny.

</doc>
<doc id="1648171" url="https://pl.wikipedia.org/wiki?curid=1648171" title="There Must Be an Angel">
There Must Be an Angel



</doc>
<doc id="1648172" url="https://pl.wikipedia.org/wiki?curid=1648172" title="Nierozłączka obrożna">
Nierozłączka obrożna

Nierozłączka obrożna ("Agapornis swindernianus") – gatunek małego ptaka z rodziny papug wschodnich (Psittaculidae). Występuje w Afryce Środkowej i Zachodniej.
Podgatunki i zasięg występowania.
Wyróżnia się trzy podgatunki "A. swindernianus".
Status.
Międzynarodowa Unia Ochrony Przyrody (IUCN) uznaje nierozłączkę obrożną za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za spadkowy.

</doc>
<doc id="1648175" url="https://pl.wikipedia.org/wiki?curid=1648175" title="Kordocenteza">
Kordocenteza

Kordocenteza (ang. "percutaneous umbilical cord blood sampling", PUBS) – inwazyjna metoda diagnostyczna, pozwalająca na pobranie krwi z naczynia pępowinowego płodu i uzyskanie krwi płodowej do dalszych testów. Stosowana jest w diagnostyce m.in. choroby hemolitycznej płodu i wad genetycznych. Zabieg przeprowadza się pod kontrolą USG. Operator nakłuwa igłą punkcyjną naczynie pępowinowe, najczęściej żyłę pępowinową, z dojścia od strony łożyska (punkcja przezłożyskowa) bądź od strony jamy owodni (punkcja przezowodniowa), najczęściej z najbardziej stabilnego miejsca łożyskowego przyczepu pępowiny. 
Szacuje się, że ryzyko wystąpienia najcięższych powikłań, a więc zgonu wewnątrzmacicznego lub konieczności natychmiastowego ukończenia ciąży w bezpośrednim następstwie zabiegu, wynosi obecnie poniżej 0.5%.

</doc>
<doc id="1648176" url="https://pl.wikipedia.org/wiki?curid=1648176" title="Polska literatura emigracyjna po 1939 roku">
Polska literatura emigracyjna po 1939 roku

Polska literatura emigracyjna po 1939 roku – twórczość autorów, którzy z powodu II wojny światowej i zmian sytuacji geopolitycznej po wojnie znaleźli się poza granicami Polski (jak Kazimierz Wierzyński lub Józef Mackiewicz). Po zakończeniu wojny, ze względu na zmiany polityczno-terytorialne Polski, pozostali w nowych krajach osiedlenia i tam kontynuowali swoją pracę twórczą.
Początkowo byli to pisarze już uznani w RP sprzed 1939 r., potem dołączyły do nich grupy nowych pisarzy. Charakter tego uchodźstwa, które w pierwszych latach emigracji uważało nową sytuację za chwilową i oczekiwało rychłego powrotu do wyzwolonej z sowieckiej dominacji Polski, powodował świadome odrzucenie asymilacji w nowych krajach i takie wychowywanie swoich dzieci. Stąd wielu młodych ludzi, którzy opuścili kraj jako dzieci lub nawet urodzili się w czasie wojny, dorastając i wybierając pisarstwo jako swe powołanie – wybierali język polski jako narzędzie twórczości (Bogdan Czaykowski i Andrzej Busza). Z czasem dołączyli do nich emigranci polityczni i ekonomiczni z PRL, a wśród nich również pisarze, poeci, dramaturdzy, eseiści, publicyści i wydawcy (Czesław Miłosz). Nieliczni tylko wrócili do PRL (Melchior Wańkowicz), ale i oni pozostawili po sobie emigracyjny dorobek twórczy.
Instytucje literacko-kulturalne.
Istniały również instytucje i wydawnictwa emigracyjne poświęcone literaturze i kulturze polskiej.
W 1945 założono w Londynie Związek Pisarzy Polskich na Obczyźnie, który był kontynuatorem przedwojennego związku pisarzy w Polsce. Jego pierwszym przewodniczącym został Stanisław Stroński. W Rzymie w 1946 Jerzy Giedroyc wraz ze współpracownikami założył Instytut Literacki, przeniesiony później do Francji. Instytut był wydawnictwem Kultury paryskiej i później Zeszytów Historycznych – wydawnictw, które odegrały nieocenionę rolę w kontynuacji niezależnej polskiej myśli literacko-artystycznej i politycznej. W Londynie Mieczysław Grydzewski wznowił wydawanie Wiadomości.
Z biegiem lat pokolenie twórców przedwojennych zanikło prawie zupełnie, ale okres trwania PRL doprowadził do kolejnych fal zasilających emigrację polską. Ostatnią masową falą dysydencką była emigracja solidarnościowa w latach 1980–1989. Po odzyskaniu przez Polskę suwerenności w 1989, duża część tych osób nie wróciła na stałe do kraju, kontynuując swą działalność pisarską na obczyźnie. Ze względu na fakt, że i ci starsi i młodsi byli jednak częścią emigracji protestu i fragmentem nurtu dysydenckiego, nie można do tej kategorii zaliczać twórców, którzy osiedlili się poza Polską po roku 1989.

</doc>
<doc id="1648178" url="https://pl.wikipedia.org/wiki?curid=1648178" title="PUBS">
PUBS



</doc>
<doc id="1648181" url="https://pl.wikipedia.org/wiki?curid=1648181" title="Enderleinellus zonatus">
Enderleinellus zonatus

Enderleinellus zonatus – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Paraxerus jacksoni capitis".
Samica długość 0,6 mm, samiec mniejszy 0,5 mm. Silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Kenii w Afryce.

</doc>
<doc id="1648185" url="https://pl.wikipedia.org/wiki?curid=1648185" title="Nanteuil">
Nanteuil

Miejscowości we Francji:

</doc>
<doc id="1648186" url="https://pl.wikipedia.org/wiki?curid=1648186" title="Pożegi">
Pożegi

Pożegi (niem. "Poseggen")) – uroczysko; dawna miejscowość mazurska w Polsce, położona w województwie warmińsko-mazurskim, w powiecie piskim, w gminie Pisz.
Wieś powstała w ramach kolonizacji Wielkiej Puszczy. Wcześniej był to obszar Galindii. Była to wieś ziemiańska (dobra służebne) w posiadaniu drobnego rycerstwa (tak zwani wolni), którzy mieli obowiązek służby rycerskiej (zbrojnej). Nazwa wsi Pożegi wywodzi się od nazwiska Pożgla (lub Pośgla, zdaniem Wojciecha Kętrzyńskiego). Michał Pożgla wymieniany jest w dokumentach z 1561 r. przy informacji o zakupie ziemi w Bielicach.
Wieś służebna założona przez komtura "Eberharda von Wesenthau", na 10 łanach (około 1,8 km²). Obszar ten został nadany "Andrzejowi" i "Stanisławowi Pożegom" (od nazwiska pierwszych właścicieli wzięła się nazwa wsi), na prawie magdeburskim z obowiązkiem jednej służby zbrojnej. Ponieważ nie wyznaczono wolnizny, można wnioskować, że wieś istniała już wcześniej (przed 1424 r.), w tak zwanej „dąbrowie” między Turowem, Pietrzykami i Bogumiłami. W 1476 r. prokurator piski, Jan von Helmstedt, nadał Janowi Włosikowi z Pisza cztery łany na prawie magdeburskim, tak zwanego nadmiaru, między wsiami Zawady, Bogumiły, czyli w obszarze późniejszej wsi Pożegi.
Obecnie.
Na niemieckiej mapie z 1928 roku osada o gęstej zabudowie, około 10 gospodarstw. Obecnie w tym miejscu nie ma zabudowy tylko pola uprawne. Na zdjęciach satelitarnych można dostrzec zarys dawnych dróg i niektórych gospodarstw.

</doc>
<doc id="1648188" url="https://pl.wikipedia.org/wiki?curid=1648188" title="Best Available Techniques">
Best Available Techniques



</doc>
<doc id="1648190" url="https://pl.wikipedia.org/wiki?curid=1648190" title="Beta HCG">
Beta HCG



</doc>
<doc id="1648191" url="https://pl.wikipedia.org/wiki?curid=1648191" title="Wąwóz lessowy">
Wąwóz lessowy

Wąwóz lessowy – wydłużona, wklęsła forma terenu o urwistych (stromych) zboczach i płaskim dnie (wąwóz).
Wąwóz powstaje w wyniku działalności erozyjnej wody na less. Po ulewnych deszczach powstają małe doliny, które wskutek dalszego działania wody przekształcają się w wąwóz.
Na zboczach wąwóz może być porośnięty roślinnością. Ta forma terenu pozwala dokładnie przyjrzeć się systemowi korzeniowemu drzew i krzewów.

</doc>
<doc id="1648192" url="https://pl.wikipedia.org/wiki?curid=1648192" title="Szwedzka Królewska Akademia Sztuki">
Szwedzka Królewska Akademia Sztuki

Szwedzka Królewska Akademia Sztuki ( lub ) – akademia założona w 1773 przez króla Gustawa III, jedna z Królewskich Akademii w Szwecji. 
Akademia jest niezależną organizacją, która służy promowaniu malarstwa, rzeźbiarstwa, architektury i innych sztuk plastycznych. Obecnie szkoła sztuk pięknych, niegdyś nieodłączny element Uniwersyteckiego Królewskiego Kolegium Sztuk Pięknych. W 1978 akademia uzależniła się jako niezależna jednostka bezpośrednio nadzorowana przez ministerstwo edukacji.
Budynek.
Budynek narożny między Fredsgatan a Jakobsgatan zaprojektował Nicodemus Tessin Starszy na początku lat 70. XVIII wieku. Gmach wielokrotnie przebudowywano, po raz ostatni w 1897 roku według projektów Erika Lallerstedta.

</doc>
<doc id="1648193" url="https://pl.wikipedia.org/wiki?curid=1648193" title="Konstakademien">
Konstakademien



</doc>
<doc id="1648195" url="https://pl.wikipedia.org/wiki?curid=1648195" title="Sagerska palatset">
Sagerska palatset



</doc>
<doc id="1648196" url="https://pl.wikipedia.org/wiki?curid=1648196" title="Sagerska huset">
Sagerska huset



</doc>
<doc id="1648199" url="https://pl.wikipedia.org/wiki?curid=1648199" title="Pingwin (postać fikcyjna)">
Pingwin (postać fikcyjna)

Pingwin (ang. "Penguin"; "alter ego" Oswald Chesterfield Cobblepot) – fikcyjna postać (złoczyńca), pojawiająca się w komiksach o Batmanie, wydawanych przez DC Comics oraz wszelkich adaptacjach tychże komiksów. Twórcami Pingwina byli twórcy Batmana: rysownik Bob Kane i scenarzysta Bill Finger, którzy wprowadzili postać w magazynie "Detective Comics vol. 1 #58" (grudzień 1941). Według Boba Kane’a postać była inspirowana rysunkiem pingwina z cylindrem i laską, będącego maskotką marki papierosów Kool, produkowanych przez przedsiębiorstwo R. J. Reynolds Tobacco Company. Bill Finger twierdził zaś, że inspiracją był pingwin cesarski, który kojarzył mu się z dżentelmenami w smokingach, wywodzącymi się z klasy wyższej
Charakterystyka.
Pingwin jest jednym z ważniejszych wrogów Batmana i przestępców w Gotham City. Jest gangsterem i złodziejem. Z powodu niskiego wzrostu, wielkiego nosa i sporej tuszy przypomina trochę pingwina. Jego znakami rozpoznawczymi są cylinder, parasol, w którym ukrywa swoje bronie (karabin, nóż sprężynowy, gaz etc.) i umiłowanie do ptaków. Podobnie jak Bruce Wayne jest bardzo bogaty, ale w przeciwieństwie do niego jest prostacki, samolubny i arogancki. Jest niewątpliwym szaleńcem, co jednak nie zakłóca jego zdolności logicznego myślenia. Główną przyczyną szaleństwa była nadopiekuńczość rodziców (m.in. kazali mu wciąż nosić parasol w obawie przed zapaleniem płuc), a także odrzucenie przez rówieśników.
Występowanie.
Pingwin poza komiksem pojawiał się również w licznych serialach i filmach animowanych, fabularnych filmach aktorskich i grach komputerowych bazujących na komiksach DC Comics. Pierwszy raz w wersji aktorskiej zadebiutował w serialu telewizyjnym "Batman" ("Batman") i pełnometrażowym filmie "Batman zbawia świat" ("Batman: The Movie") z lat 60. XX wieku, gdzie w role złoczyńcy wcielił się Burgess Meredith. Pingwin wystąpił w odcinkach "Nowe dreszczowce Scooby’ego Doo" oraz "Tajemniczy wynalazek" serialu animowanego Nowy Scooby Doo. W filmowej wersji z lat 90. - granej przez Danny’ego DeVito, która została ukazana w sequelu pierwszego filmu o Batmanie w reżyserii Tima Burtona pod tytułem "Powrót Batmana" ("Batman Returns"), jest o wiele bardziej dramatyczną postacią. Urodzony z trzema palcami został wyrzucony do kanałów przez bogatych rodziców, którzy się go wstydzili. Odnaleziony i wychowany przez cyrkowców wraca po latach aby się zemścić chcąc uśmiercić dzieci najbogatszych ludzi w Gotham City. Wersja Pingwina z trzema palcami była później wykorzystywana w serialu animowanym "Batman" ("Batman: The Animated Series") i niektórych komiksach np. "Długie Halloween" ("Batman: The Long Halloween") i "Batman: Dark Victory". Pingwin występował w serialu ' z 2008 roku. W serialu "Gotham" rolę młodszej wersji Penguina (z czasów przed pojawieniem się Batmana) zagrał Robin Lord Taylor. Pingwin wystąpił w filmie animowanym ' z 2018 roku.

</doc>
<doc id="1648200" url="https://pl.wikipedia.org/wiki?curid=1648200" title="Zigmas Zinkevičius">
Zigmas Zinkevičius

Zigmas Zinkevičius (ur. 4 stycznia 1925 w m. Juodausiai w rejonie wiłkomierskim, zm. 20 lutego 2018 w Wilnie) – litewski filolog, językoznawca, lituanista, profesor, minister edukacji i nauki w latach 1996–1998.
Życiorys.
W latach 1945–1950 studiował lituanistykę na Uniwersytecie Wileńskim. W 1955 uzyskał stopień kandydata nauk filologicznych, a w 1967 stopień doktora nauk. Dwa lata później został profesorem.
Od 1946 był pracownikiem naukowym Uniwersytetu Wileńskiego. W latach 1956–1962 i 1964–1968 pełnił funkcję prodziekana wydziału historyczno-filologicznego. Od 1973 był kierownikiem katedry języka litewskiego wydziału filologicznego Uniwersytetu Wileńskiego, a w latach 1988–1991 kierownikiem katedry filologii bałtyckiej. Od 1995 do 1996 kierował instytutem języka litewskiego.
Od 10 grudnia 1996 do 1 maja 1998 kierował resortem edukacji i nauki jako minister w rządzie Gediminasa Vagnoriusa. Jako polityk związany był z Chrześcijańskimi Demokratami.
Od 1990 był członkiem Litewskiej Akademii Nauk, a od 1991 członkiem Litewskiej Katolickiej Akademii Nauk. Był również członkiem Kungliga Vitterhetsakademien, Norweskiej Akademii Nauk i Literatury oraz Łotewskiej Akademii Nauk.
W pracy naukowej zajmował się m.in. historią języka litewskiego i dialektologią. Jest autorem wielu publikacji naukowych, w tym zawartej w sześciu tomach historii języka litewskiego (1984–1995).
Postawa wobec mniejszości polskiej na Litwie.
W 1988 Zigmas Zinkevičius w 1988 został członkiem organizacji nacjonalistycznej Vilnija, której głównym celem była jak najszybsza lituanizacja Wileńszczyzny. Organizację, której przewodniczył Kazimieras Garšva, określano jako antypolską.
W czasie sprawowania funkcji ministra oświaty i nauki przyczynił się do zintensyfikowania polityki lituanizacji mniejszości polskiej mieszkającej na Litwie. Głosił tezę, że na Litwie nie ma Polaków, tylko „spolonizowani Litwini” lub tzw. tutejsi (lit. "čiabuviai"). Twierdził, że ludzie ci nie są świadomi tego, kim naprawdę są, ponieważ utracili swoją prawdziwą tożsamość. Jego zdaniem zadaniem każdego Litwina było dążenie do relituanizacji tych zdezorientowanych ludzi. Promował także tezę, że językiem, którym mówili Polacy na Litwie, nie był język polski, lecz odrębny język, niemający nic wspólnego z językiem używanym w Polsce. Był także autorem tzw. teorii „wiczów”, według której litewscy Polacy, których z nazwiskami kończą się na „-wicz”, to w rzeczywistości etniczni Litwinami stanowiący odrębną narodowość.
W lutym 2015 był jednym z 60 sygnatariuszy listu otwartego skierowanego m.in. prezydenta Litwy i członków rządu, w którym żądano wykluczenia Akcji Wyborczej Polaków na Litwie z koalicji rządzącej i pozbawienia posłów tej partii mandatów w Sejmie. Według sygnatariuszy przedstawiciele AWPL w Semie i w Parlamencie Europejskim nieustannie dyskredytowali Litwę przed społecznością międzynarodową, twierdząc, że są prześladowani za mówienie w języku polskim i dyskryminowani, zarzucając Litwie naruszanie prawa międzynarodowego. W sierpniu tegoż roku Zigmas Zinkevičius opublikował list otwarty skierowany do ministra sprawiedliwości Juozasa Bernatonisa, w którym protestował przeciwko planowanej reformie umożliwiającej Polakom na Litwie zapis nazwiska w języku polskim.
Amerykański historyk Theodore R. Weeks określił Zigmasa Zinkevičiusa jako sztandarowego przedstawiciela nurtu w litewskiej historiografii i językoznawstwie, który przedstawia rejon wileński jako wiecznie litewski. Polski badacz Robert Boroch, recenzując pracę Zigmasa Zinkevičiusa poświęconą historii języka litewskiego, zarzucił publikacji brak obiektywizmu oraz mieszanie ideologii z faktami naukowymi. Jego polityka i poglądy wywołały protesty polskiej mniejszości.

</doc>
<doc id="1648201" url="https://pl.wikipedia.org/wiki?curid=1648201" title="Trefaldighetskyrkan">
Trefaldighetskyrkan



</doc>
<doc id="1648206" url="https://pl.wikipedia.org/wiki?curid=1648206" title="Fredrikskyrkan">
Fredrikskyrkan



</doc>
<doc id="1648209" url="https://pl.wikipedia.org/wiki?curid=1648209" title="Strzelectwo na Letniej Uniwersjadzie 2007 – karabin 50 metrów trzy postawy kobiet indywidualnie">
Strzelectwo na Letniej Uniwersjadzie 2007 – karabin 50 metrów trzy postawy kobiet indywidualnie

Zawody strzeleckie w konkurencji karabin 50 metrów trzy postawy kobiet indywidualnie odbyły się 12 sierpnia na obiekcie Shooting Range w Bangkoku.
Złoto wywalczyła Wang Qinqin. Srebro zdobyła Daniela Peskova. Brązowy medal przypadł Polce Agnieszce Staroń.
Linki zewnętrzne.
Wyniki

</doc>
<doc id="1648211" url="https://pl.wikipedia.org/wiki?curid=1648211" title="Puste jajo płodowe">
Puste jajo płodowe

Puste jajo płodowe – patologia ciąży polegająca na niewytworzeniu się elementów płodu w rozwijającej się ciąży. Prawdopodobnie dochodzi do niej, gdy zarodek obumrze na wczesnym etapie ciąży, a trofoblast rozwija się dalej. Wymaga różnicowania z poronieniem zatrzymanym.

</doc>
<doc id="1648212" url="https://pl.wikipedia.org/wiki?curid=1648212" title="Domowe przedszkole">
Domowe przedszkole

Domowe przedszkole – program dla dzieci nadawany w TVP1 w latach 80. i 90. Po ponad sześciu latach nieobecności został wznowiony, lecz utrzymał się na antenie niewiele ponad rok. Czołówkową piosenkę programu "Domowe przedszkole" w pierwszej wersji śpiewał Piotr Szewczyk, a w drugiej Ewelina Aleksiewicz i Fasolki.
Bohaterem programu był wesoły krasnal Hałabała oraz cztery przedszkolanki jako prowadzące. Krasnal Hałabała przybliżał małym widzom nieznane dla nich miejsca oraz mieszkających w nich ludzi i panujące tam zwyczaje. Dzieci mogły m.in. czytać książki, poznawać tajniki matematyki, uczyć się dobrego wychowania itp.
Oprócz wymienionego powyżej powstał program – "Bajki Domowego Przedszkola", który był emitowany w latach 1996–1997 w "Wieczorynce" na antenie TVP1.
"Domowe Przedszkole" w latach 2006–2007.
"Domowe Przedszkole" w nowej odsłonie emitowane było od 4 października 2006 do 18 grudnia 2007 roku. W pierwszym sezonie emisja odbywała się we wtorki i w czwartki, a w drugim już tylko we wtorki. Zrealizowano 89 odcinków. Obok znanego z poprzednich lat krasnala Hałabały, nową maskotką programu była Myszka Franciszka. Twórcą programu była Regina Sawicka, a prowadzącymi Barbara Mazur, Jolanta Rychel, Sylwia Ciesielska-Kozarzeska i Tomasz Mazurek. Od 18 lutego 2014 roku program jest powtarzany na kanale TVP ABC.
W Internecie.
Wybrane odcinki "Domowego przedszkola" są dostępne w serwisie TVP.PL. Są to odcinki 7 oraz od 15, oprócz 16, 22, 23, 32, 35, 39, 42, 70, 74 i 87.

</doc>
<doc id="1648213" url="https://pl.wikipedia.org/wiki?curid=1648213" title="Bractwo Aryjskie">
Bractwo Aryjskie



</doc>
<doc id="1648215" url="https://pl.wikipedia.org/wiki?curid=1648215" title="Domena internetowa">
Domena internetowa

Domena internetowa – ciąg identyfikacyjny systemu "Domain Name System" (DNS), który określa zakres autonomii administracyjnej, uprawnień lub kontroli w Internecie. Nazwa domeny składa się z co najmniej jednej części, które (nazywane technicznie "etykietami") są umieszczone w pewnym poddrzewie struktury DNS. Etykiety te są łączone i rozdzielane kropkami, np. "example.com".
W pełni kwalifikowana nazwa domeny (FQDN) to nazwa domeny, która jest w zupełności określona za pomocą wszystkich etykiet w hierarchii DNS, bez pominięcia jakiejkolwiek części. W etykietach w DNS nie ma znaczenia wielkość liter, ale najczęściej nazwy domen są pisane małymi literami.
Domena internetowa składa się z dwóch części: nazwy głównej oraz końcówki, czyli rozszerzenia. Nazwę główną bardzo często tworzy nazwa firmy/organizacji/akcji jej skrót, bądź nazwa działalności, którą dana firma wykonuje. Rozszerzenie jest odgórnie ustalone - można wybrać spośród możliwych propozycji. Każdy kraj posiada przypisane rozszerzenie np. Polska - .pl, Ukraina - .ua, Niemcy - .de, dla krajów Unii Europejskiej - .eu itd. Rozróżniamy domeny najwyższego poziomu: .com, .net, .org (zwane domenami globalnymi). Do tego pojawiają się rozszerzenia powstałe dla odróżnienia celu strony - lista domen najwyższego poziomu.
Od stycznia 2014 roku pojawiły się nowe rozszerzenia (ponad 700 końcówek) tzw. nowe domeny. Nowe domeny dają możliwość stworzenia krótkiej, chwytliwej nazwy domeny bez historii. Dla przykładu nowe domeny to .hotel, .blog, .fitness, .bar etc. Wdrożenie wszystkich końcówek zajęło cały rok 2014.
Dla przykładu adres Wikipedii "pl.wikipedia.org" składa się z trzech wyrazów rozdzielonych kropkami. Aby lepiej zrozumieć sens domeny internetowej, dobrze jest przeanalizować elementy adresu Wikipedii: "org" to domena najwyższego poziomu mająca najbardziej ogólne znaczenie – przypisywana jest stronom wszystkich organizacji, "wikipedia.org" to nazwa domeny wykupionej przez fundację Wikimedia i odnosi się do projektu o nazwie Wikipedia, natomiast domena "pl.wikipedia.org" identyfikuje jego polską wersję.
Jak widać na powyższym przykładzie, domeny tworzą hierarchię, która pozwala katalogować zasoby dostępne poprzez protokół internetowy, takie jak komputery w sieci, strony internetowe czy inne usługi komunikujące się przez Internet, według pewnych kategorii, dzięki czemu adresy internetowe stają się uporządkowane i możliwe do zapamiętania. Każda z nazw domenowych może zawierać litery, cyfry lub znak '-', a wielkie i małe litery nie są odróżniane (obecnie możliwe jest także stosowanie narodowych znaków diakrytycznych w domenach typu IDN). Wiele nazw domen jest płatnych, a ceny niektórych z nich mogą przekraczać nawet kilkadziesiąt tysięcy złotych. Cena w dużej mierze zależna jest od historii domeny oraz jej formy.

</doc>
<doc id="1648216" url="https://pl.wikipedia.org/wiki?curid=1648216" title="Wyspa Sturge’a">
Wyspa Sturge’a

Wyspa Sturge’a – jedna z trzech głównych, niezamieszkanych Wysp Balleny’ego, leżących w okolicach wybrzeży Antarktydy, 95 km na północny wschód od przylądka Belousov Point.
Wyspa została odkryta przez Johna Balleny’ego. Wyspa ma ok. 9 km szerokości i 37 km długości (od Cape Freeman na północy do Cape Smith na południu). Najwyższym punktem wyspy jest wciąż niezdobyty Russell Peak. Cała grupa wysp jest zaliczana do Dependencji Rossa, uznawanej przez Nową Zelandię za część jej terytorium.

</doc>
<doc id="1648219" url="https://pl.wikipedia.org/wiki?curid=1648219" title="Piaskownik">
Piaskownik

Piaskownik – urządzenie służące do oddzielania żwiru, kamyków i piasku ze ścieków. Najczęściej stosowane jest w pierwszej fazie oczyszczania ścieków (oczyszczanie mechaniczne), zazwyczaj po systemie krat. Podstawowymi typami są:
Typ SES.
Piaskownik wykorzystuje sedymentację grawitacyjną piasku i żwiru, które opadają na dół piaskownika.
Wyciąga się je za pomocą podłączonej do silnika spalinowego śruby Archimedesa, która potem zsypuje je do pojemnika. Mogą być one powtórnie wykorzystane, np. w budownictwie drogowym. 
Typ poziomy.
Oddzielenie zachodzi w prostokątnych korytach żelbetowych, za pomocą sprężonego powietrza, piachy opadają na dno. Dwie pompy (na pomoście i na koronie zbiornika) zbierają piasek. Zgarniacze sterowane z centrali zbierają osady z dna. System rur odprowadza piasek do pojemników. Piaskownik trzeba co jakiś czas czyścić z nadmiaru niezgarniętego piasku.
Typ cyrkulacyjny.
Piaskownik wykorzystuje ruch wirowy i siłę odśrodkową. Kształt leja powoduje zbieranie się osadu na dole. Jednocześnie zachodzi napowietrzanie ścieków.

</doc>
<doc id="1648220" url="https://pl.wikipedia.org/wiki?curid=1648220" title="Wyspa Buckle’a">
Wyspa Buckle’a

Wyspa Buckle’a – jedna z trzech głównych, niezamieszkanych wysp grupy Wysp Balleny’ego, leżących w okolicach wybrzeży Antarktydy, 110 km na północny wschód od przylądka Belousov Point. Powierzchnia wyspy to 123,6 km².
Wyspa została odkryta w 1839 roku przez Johna Balleny’ego, który nazwał ją na cześć J.W. Buckle’a, jednego ze sponsorów wyprawy. Jest pokryta lodem, ma podłużny kształt, około 21 km długości i 5 km szerokości. Najbardziej na północ wysuniętym punktem jest Cape Cornish. Przybrzeżne wysepki to: Sabrina, Scott Cone, Eliza Cone i Chinstrap oraz skała The Monolith. Cała grupa wysp jest zaliczana do Dependencji Rossa, uznawanej przez Nową Zelandię za część jej terytorium.
Wyspa jest pochodzenia wulkanicznego. Tworzący ją stratowulkan wznosi się na 1239 m n.p.m.; obecnie jest uśpiony, ale w XIX wieku dwukrotnie były obserwowane jego erupcje. Ostatnia miała miejsce w 1899 roku.

</doc>
<doc id="1648221" url="https://pl.wikipedia.org/wiki?curid=1648221" title="Promocja zdrowia">
Promocja zdrowia

Promocja zdrowia – działania umożliwiające poszczególnym osobom i społeczności zwiększenie kontroli nad czynnikami warunkującymi stan zdrowia i przez to jego poprawę, promowanie zdrowego stylu życia oraz środowiskowych i indywidualnych czynników sprzyjających zdrowiu.
Pojęcia promocja zdrowia po raz pierwszy użył Henry Siegerist w roku 1945 umieszczając promocję zdrowia jako jeden z głównych czterech filarów medycyny obok zapobiegania chorobom, leczenia chorób i rehabilitacji. Utożsamiał wówczas promocję zdrowia z szeregiem działań prowadzących do zapewnienia odpowiednich warunków życia, pracy, kształcenia, kultury fizycznej oraz wypoczynku i rekreacji.
Promocja zdrowia wyłoniła się jako ruch społeczny w drugiej połowie XX w. zawdzięczając swój naukowy początek odkryciom epidemiologicznym, które wyłoniły indywidualne zachowania ludzi jako główny czynnik determinujący zdrowie jednostek. Wskutek badań takich jak Framingham Heart Study czy Alameda Study stopniowo zmieniano sposób rozumienia zjawisk zdrowotnych z tradycyjnego paradygmatu biomedycznego do podejścia holistycznego, uwzględniającego biopsychospołeczny kontekst uwarunkowań zdrowia ludzi. Poszukiwaniu nowych sposobów oddziaływania na zdrowie w skali globalnej w końcu lat 70. XX w. przyświecał także fakt pogarszania się standardów zdrowotnych na świecie, mimo 30-letniej działalności Światowej Organizacji Zdrowia.
W 1973 roku Blum i Lalonde stworzyli modele holistycznego determinantu zdrowia, a rok później opublikowano raport A New Perspective on the Health of Canadians, a working document opracowany przez piastującego wówczas funkcję ministra zdrowia Kanady Marca Lalonde’a. Dokument ten wprowadzał koncepcję pól zdrowia, stanowiących cztery nadrzędne kategorie determinant zdrowia, pośród których największe znaczenie dla kształtowania zdrowia ma
Przełomem było oszacowanie stopnia wpływu poszczególnych czynników, a także uznanie – zgodnie z koncepcją holistyczną – znaczącego udziału czynników związanych z uwarunkowaniami psychospołecznymi, w tym dostępnością do opieki zdrowotnej zorientowanej na promowanie zdrowia. W dokumencie tym zawarto tezy o konieczności nawiązania współpracy wielosektorowej na rzecz zdrowia populacji wraz z uruchomieniem szerokiego wsparcia finansowego i administracyjnego w celu wzmacniania potencjału zdrowotnego społeczeństw. Teza ta została później przyjęta przez Deklarację z Ałma Aty w roku 1978, wyraźnie wskazującą odpowiedzialność finansową, logistyczną i organizacyjną rządów państw za przeprowadzenie koniecznych przemian na rzecz zdrowia obywateli.
W 1984 roku Biuro Regionu Europejskiego WHO wydało dokument zatytułowany Promocja Zdrowia, w którym zaproponowano koncepcję systemowych działań w ramach polityki promocji zdrowia. Uznano bowiem, że zdrowie jako wartość jednostek, zasób społeczności lokalnych i państwa, musi stanowić obszar aktywnych działań ze strony państwa poprzez inwestowanie w warunki życia. W dokumencie tym przyjęto koncepcję społeczno-ekologicznych uwarunkowań zdrowia (rozwiniętą później w dokumencie Hancocka), a także zwrócono uwagę na konieczność kształtowania nowego wielosektorowego podejścia do realizacji polityki zdrowia publicznego, której celem powinna stać się obrona środowisk wspierających zdrowie, umożliwienie społecznościom lokalnym i jednostkom uzyskanie pełnego potencjału zdrowotnego oraz mediacja w środowisku zróżnicowanych interesów na rzecz zdrowia.
Za akt instytucjonalizacji promocji zdrowia uznaje się Kartę Ottawską (Ottawa Charter) uchwaloną w 1986 roku, definiującą promocję zdrowia jako „proces umożliwiający ludziom kontrolę nad własnym zdrowiem oraz jego poprawę przez podejmowanie wyborów i decyzji sprzyjających zdrowiu, kształtowanie potrzeb i kompetencji do rozwiązywania problemów zdrowotnych oraz zwiększanie potencjału zdrowia”.
Karta Ottawska wyróżnia pięć kierunków działań, których podjęcie uznaje się za konieczne dla stworzenia efektywnej strategii promocji zdrowia. Są to:
W praktyce zadania promocji zdrowia realizowane są poprzez jej podstawowe składowe: edukację zdrowotną i prozdrowotną politykę publiczną.

</doc>
<doc id="1648223" url="https://pl.wikipedia.org/wiki?curid=1648223" title="Eksperyment złotowski">
Eksperyment złotowski

Eksperyment złotowski – eksperyment pedagogiczny będący działalnością doświadczalną w latach 1957–1959 kierowaną przez F. Glazę i H. Jaroszyka (organizatorów eksperymentu). 
Polegała ona na objęciu 90% uczniów szkół powiatu złotowskiego w wieku 14–18 lat kształceniem powszechnym w szkołach przysposobienia rolniczego oraz zasadniczych szkołach zawodowych a jej celem było sprawdzenie w praktyce nowego systemu nauczania w Polsce Ludowej wprowadzonego następnie zgodnie z "Ustawą o rozwoju oświaty i wychowania" z 15 lipca 1961 będącej rozporządzeniem Ministerstwa Oświaty i Wychowania.

</doc>
<doc id="1648224" url="https://pl.wikipedia.org/wiki?curid=1648224" title="Carretera Austral">
Carretera Austral

Carretera Austral (hiszp. "Autostrada Południowa") - określenie używane dla drogi krajowej nr 7, głównej arterii komunikacyjnej południowego Chile (regiony Aisén i Los Lagos). Droga ma długość 1240 km. Łączy miasto Puerto Montt, stolicę regionu miasta Los Lagos, z południową częścią tego regionu oraz słabo zaludnionym regionem Aisén. Obszar wzdłuż Carretera Austral zamieszkuje około 100 tys. osób. Droga kończy się w miejscowości Villa O'Higgins przy granicy z Argentyną. Największym miastem wzdłuż niej jest Coyhaique (44,9 tys. mieszk., 2002). 
Budowę drogi rozpoczęto w 1976 za czasów prezydenta Augusto Pinocheta. Jej pierwszy odcinek otwarty został w 1988. W 1996 dotarła do Puerto Yungay, a w 2000 - do Villa O'Higgins. W 2003 ukończono boczny odcinek drogi do Caleta Tortel.

</doc>
<doc id="1648227" url="https://pl.wikipedia.org/wiki?curid=1648227" title="Arthritis gonorrhoica">
Arthritis gonorrhoica



</doc>
<doc id="1648228" url="https://pl.wikipedia.org/wiki?curid=1648228" title="D.I.P.R.I.P. Warm Up">
D.I.P.R.I.P. Warm Up

D.I.P.R.I.P. Warm Up (Die in Pain Rest in Peace) – modyfikacja gry komputerowej "Half-Life 2" stworzona przez szczecińskie Exor Studios. Rozgrywka opiera się na walkach między futurystycznymi pojazdami. Kierowcy walczą w powojennych, zniszczonych sceneriach o zapasy czystej wody i paliwa.

</doc>
<doc id="1648233" url="https://pl.wikipedia.org/wiki?curid=1648233" title="Buckle">
Buckle



</doc>
<doc id="1648235" url="https://pl.wikipedia.org/wiki?curid=1648235" title="Niszczyciele rakietowe typu 052">
Niszczyciele rakietowe typu 052

Niszczyciele rakietowe typu 052 (Luhu) – typ dwóch chińskich wielozadaniowych niszczycieli rakietowych. Okręty weszły do służby w latach 90. XX wieku i pozostają w niej do dnia dzisiejszego.

</doc>
<doc id="1648236" url="https://pl.wikipedia.org/wiki?curid=1648236" title="Herb okręgu kłajpedzkiego">
Herb okręgu kłajpedzkiego

Herb okręgu kłajpedzkiego przedstawia na tarczy o błękitnym skraju z dziesięcioma podwójnymi złotymi krzyżami jagiellońskimi,w polu czerwonym złoty blankowany mur miejski. Nad murem pomiędzy dwoma złotymi basztami wieża kościoła o srebrnych drzwiach zwieńczona srebrnym krzyżem. W podstawie tarczy znajdują się srebrne fale. Herb został przyjęty 7 lipca 2004 roku. Jego autorem jest Arvidas Každailis.

</doc>
<doc id="1648237" url="https://pl.wikipedia.org/wiki?curid=1648237" title="Niszczyciele typu 052">
Niszczyciele typu 052



</doc>
<doc id="1648238" url="https://pl.wikipedia.org/wiki?curid=1648238" title="Niszczyciele typu Luhu">
Niszczyciele typu Luhu



</doc>
<doc id="1648239" url="https://pl.wikipedia.org/wiki?curid=1648239" title="Niszczyciele rakietowe typu Luhu">
Niszczyciele rakietowe typu Luhu



</doc>
<doc id="1648240" url="https://pl.wikipedia.org/wiki?curid=1648240" title="Herb okręgu mariampolskiego">
Herb okręgu mariampolskiego

Herb okręgu mariampolskiego przedstawia na tarczy o błękitnym skraju usianym dziesięcioma złotymi podwójnymi krzyżami jagiellońskimi, w polu czerwonym srebrnego siewcę siejącego złote ziarna.
Herb został przyjęty 26 lipca 2004 roku.
Autorem herbu jest Arvidas Každailis.

</doc>
<doc id="1648244" url="https://pl.wikipedia.org/wiki?curid=1648244" title="Niszczyciele typu 052C">
Niszczyciele typu 052C



</doc>
<doc id="1648245" url="https://pl.wikipedia.org/wiki?curid=1648245" title="Niszczyciele typu 052B">
Niszczyciele typu 052B



</doc>
<doc id="1648246" url="https://pl.wikipedia.org/wiki?curid=1648246" title="Friedrich Gille">
Friedrich Gille

Friedrich Gille – as lotnictwa niemieckiego Luftstreitkräfte z 6 potwierdzonymi oraz 2 niepotwierdzonymi zwycięstwami w I wojnie światowej.
Służył w eskadrze myśliwskiej Jagdstaffel 12 w 1917 roku. Pierwsze zwycięstwo odniósł 29 kwietnia 1917. Do końca września odniósł łącznie 6 potwierdzonych zwycięstw. Późniejsze jego losy nie są znane. 

</doc>
<doc id="1648248" url="https://pl.wikipedia.org/wiki?curid=1648248" title="Kompleks Ikara">
Kompleks Ikara

Kompleks Ikara – wprowadzony przez Henry’ego Murraya termin, oznaczający zespół objawów psychologicznych: fascynację ogniem, pragnienie nieśmiertelności, silną ambicję, która jednak łatwo załamuje się pod wpływem niepowodzeń, moczenie nocne lub dzienne.
Kompleks nazwano tak od imienia mitycznego Ikara.

</doc>
<doc id="1648250" url="https://pl.wikipedia.org/wiki?curid=1648250" title="Zespół Reifensteina">
Zespół Reifensteina



</doc>
<doc id="1648254" url="https://pl.wikipedia.org/wiki?curid=1648254" title="Sturge">
Sturge

Sturge:

</doc>
<doc id="1648256" url="https://pl.wikipedia.org/wiki?curid=1648256" title="Plumbatarii">
Plumbatarii

Plumbatarii – rzymscy legioniści uzbrojeni w obciążone ołowiem, krótkie pociski do miotania, zwane "plumbatae". 
Według Wegecjusza pierwsze wzmianki o nich pochodzą z III wieku n.e. Nie stanowili osobnego rodzaju piechoty, w walce uzupełniali łuczników i procarzy. Ich krótkie oszczepy zakończone grotem żelaznym lub drewnianym, z obciążnikiem z ołowiu ("plumbum"), przenoszono w zagłębieniu dużej legionowej tarczy ("scutum"). Stosowane przeciwko nieprzyjacielskiej konnicy i piechocie, były szczególnie skuteczne w unieszkodliwaniu jeźdźców i koni. Za czasów tetrarchii dwa wyróżniające się w użyciu tej broni legiony dostąpiły nadania im zaszczytnych tytułów "Jowiszowego" i "Herkulesowego".

</doc>
<doc id="1648257" url="https://pl.wikipedia.org/wiki?curid=1648257" title="Zespół oporności androgennej">
Zespół oporności androgennej



</doc>
<doc id="1648258" url="https://pl.wikipedia.org/wiki?curid=1648258" title="Cochrane (miasto w Chile)">
Cochrane (miasto w Chile)

Cochrane – miasto i gmina w południowym Chile, w prowincji Capitán Prat, w regionie Aisén. Ludność: 2867 mieszk. (2002), z tego ludność miejska – 2217, a wiejska – 650.
Miasto zostało założone w 1954 jako Pueblo Nuevo. Później zmieniło nazwę na obecną, by uhonorować Thomasa Cochrane'a, brytyjskiego kapitana, a później admirała chilijskiej marynarki, który przyczynił się do uzyskania niepodległości przez Chile.
W 1988 miasto uzyskało połączenie drogowe z resztą kraju po otwarciu Carretera Austral.
W pobliżu miasta znajduje się szczyt Monte San Lorenzo (3706 m n.p.m.), znany również jako Cerro Cochrane. Na zachód od miasta znajduje się jezioro Cochrane.

</doc>
<doc id="1648259" url="https://pl.wikipedia.org/wiki?curid=1648259" title="Zespół PCO">
Zespół PCO



</doc>
<doc id="1648261" url="https://pl.wikipedia.org/wiki?curid=1648261" title="Coihaique (miasto)">
Coihaique (miasto)



</doc>
<doc id="1648262" url="https://pl.wikipedia.org/wiki?curid=1648262" title="StuH 42">
StuH 42



</doc>
<doc id="1648264" url="https://pl.wikipedia.org/wiki?curid=1648264" title="Choroba jajników policystycznych">
Choroba jajników policystycznych



</doc>
<doc id="1648265" url="https://pl.wikipedia.org/wiki?curid=1648265" title="Maria Sierotwińska-Rewicka">
Maria Sierotwińska-Rewicka

Maria Sierotwińska-Rewicka (ur. 12 czerwca 1937 w Krakowie, zm. 13 października 2011) – polonistka, działacz polityczny NSZZ „Solidarność”. Córka Marii z Zajączkowskich Sierotwińskiej (tłumacza z języka francuskiego) oraz prof. Stanisława Sierotwińskiego (polonisty).
Ukończyła Prywatne Liceum Sióstr Prezentek w Krakowie, a następnie studia polonistyczne na Wyższej Szkole Pedagogicznej w Krakowie oraz Uniwersytecie Jagiellońskim oraz studia muzyczne w Państwowej Wyższej Szkole Muzycznej w Krakowie. W 1968 straciła pracę polonistki w liceum w Nowej Hucie, na skutek czynnego udziału w wydarzeniach marcowych 1968. Jako nauczycielka języka polskiego pracowała: w latach 1968–1975 w Prywatnym Liceum Sióstr Prezentek, a w latach 1975–1982 w XIII Liceum Ogólnokształcącym w Krakowie. W 1980 wraz z plastyczką Barbarą Śliwą zorganizowała w XIII LO w Krakowie happening na temat polskiego renesansu, za co otrzymały pierwszą nagrodę UNESCO.
W 1980 była jedną z trzynastu osób–założycieli NSZZ „Solidarność” w Małopolsce. Jako członek zarządu, pełniła różne funkcje, w tym członka sekcji interwencji jak również felietonistki „Gońca Małopolskiego” (pisma regionu Małopolska). 13 grudnia 1981 została internowana i przetrzymywana w więzieniach Krakowa, Kielc, Gołdapi, Darłówka i Łodzi do lipca 1982. W 1982 podjęła decyzję o wyjeździe, wraz z rodziną, na emigrację do Stanów Zjednoczonych.
W USA została członkiem i aktywnym działaczem Ruchu Społeczno-Politycznego „Pomost”. Była jednym z dyrektorów Kongresu Polonii Amerykańskiej, pisała regularne artykuły do „Nowego Dziennika” w Nowym Jorku, „Gwiazdy polarnej” w West Point oraz była stałym korespondentem Radia Wolna Europa. Oprócz działalności politycznej, udzielała się społecznie, organizując wspólnie z innymi członkami Polonii, zbiórki pieniędzy i darów. Była aktywnym członkiem Klubu im. Heleny Modjeskiej, występowała w polonijnym teatrze im. Heleny Modrzejewskiej w Los Angeles. Przez wiele lat była lektorem wiadomości w Polskiej Stacji Radiowej w Los Angeles.
W 1993 powróciła, wraz z rodziną, do Krakowa, kontynuując zawód nauczyciela języka polskiego. Jednocześnie rozpoczęła działalność w strukturach Unii Demokratycznej, a następnie Unii Wolności. W 2002 była rzecznikiem prasowym UW w Krakowie.
W 2004 IPN nadał Marii Sierotwińskiej-Rewickiej status pokrzywdzonej.
W 2004 została odznaczona Złotym Krzyżem Zasługi, a w 2008, przez prezydenta Lecha Kaczyńskiego, Krzyżem Kawalerskim Orderu Odrodzenia Polski.
Maria Sierotwińska-Rewicka jest autorką dwóch książek: „Rzeka Bernarda Ładysza” oraz „Internowana – pamiętnik podwójnie pisany”, napisanej wraz z córką Bereniką.

</doc>
<doc id="1648266" url="https://pl.wikipedia.org/wiki?curid=1648266" title="Jajnikowy zespół dysmetaboliczny">
Jajnikowy zespół dysmetaboliczny



</doc>
<doc id="1648268" url="https://pl.wikipedia.org/wiki?curid=1648268" title="Dekompozycja spektralna">
Dekompozycja spektralna

W geofizyce w sejsmice refleksyjnej jest to ciągła w czasie analiza spektrum częstotliwości przeprowadzana na pojednczym hodografie fali odbitej. Wynikiem tej analizy jest spektrum częstotliwości dla każdej pojedynczej próbki czasu (Castagana 2006).

</doc>
<doc id="1648269" url="https://pl.wikipedia.org/wiki?curid=1648269" title="CSKA Pomir Duszanbe">
CSKA Pomir Duszanbe

CSKA Pomir Duszanbe (tadż. Клуби футболи ЦСКА «Помир» Душанбе) – tadżycki klub piłkarski, mający siedzibę w stolicy kraju, Duszanbe.
Historia.
Chronologia nazw:
Piłkarski klub Bolszewik został założony w miejscowości Stalinabad w 1950 roku. Klub często zmieniał nazwy, ale najbardziej znana była nazwa Pomir Duszanbe (od 1970). Do 1989 występował w niższych ligach Mistrzostw ZSRR. W latach 1989-1991 występował w Wysszej Lidze ZSRR.
W 1992 debiutował w pierwszych niepodległych rozgrywkach Wyższej Ligi Tadżykistanu. Na początku 1996 klub był w stanie rozwiązania. Wtedy na pomoc przyszło Ministerstwo Obrony Narodowej Tadżykistanu. Od 1997 klub nazywał się SKA PWO Pomir Duszanbe, a od 1999 występował pod nazwą SKA Pomir Duszanbe. Na początku 2007 klub połączył się z zespołem CSKA Duszanbe i zmienił nazwę na CSKA Pomir Duszanbe.
Stadion.
Klub rozgrywa swoje mecze domowe na stadionie CSKA Ministerstwa Obrony (były Politechnikum) w Duszanbe, który może pomieścić 7000 widzów. Wcześniej występował na Centralnym stadionie republikańskim (były stadion im. Frunze, Pamir) w Duszanbe, który mógł pomieścić 21 400 widzów.

</doc>
<doc id="1648270" url="https://pl.wikipedia.org/wiki?curid=1648270" title="Pamir Duszanbe">
Pamir Duszanbe



</doc>
<doc id="1648272" url="https://pl.wikipedia.org/wiki?curid=1648272" title="When the World Comes Down">
When the World Comes Down

When the World Comes Down – trzeci album studyjny nagrany przez amerykański power rockowy zespół The All-American Rejects; wydany 16 grudnia 2008.
Płyta została wyprodukowana przez Erica Valentine'a, który nagrywał też z "Maroon 5". "When the World Comes Down" to pierwszy krążek zespołu, który został nagrany przy użyciu taśmy do nagrywania utworów. Singiel z płyty nosi tytuł "Gives You Hell".
"The All-American Rejects" zaczął tworzyć kontynuację "Move Along" mniej więcej w połowie listopada 2007, po czteromiesięcznej przerwie. Jako sposób na utrzymanie zainteresowanie fanów, zespół dodawał transmisje na żywo w Internecie, zapewniając fanom bezpośrednie oglądanie procesu nagrywania.

</doc>
<doc id="1648274" url="https://pl.wikipedia.org/wiki?curid=1648274" title="Funai">
Funai

 – japońskie przedsiębiorstwo specjalizujące się w produktach elektronicznych, z siedzibą główną w Osace.
Przedsiębiorstwo zostało założone w 1951 roku pod nazwą "Funai Mishin Shokai", przemianowane następnie na "Funai Electric Co." w sierpniu 1961. Zajmuje się przede wszystkim produkcją telewizorów LCD, odtwarzaczy Blu-ray i DVD. Jest jednym z największych dostawców i producentów sprzętu OEM. Rocznie sprzedawanych jest ok. 60 mln urządzeń z logo Funai. Był ostatnim producentem magnetowidów na świecie (do 2016 roku).
Spółka jest notowana na tokijskiej giełdzie (aktualne notowania).

</doc>
<doc id="1648275" url="https://pl.wikipedia.org/wiki?curid=1648275" title="Misery (powieść)">
Misery (powieść)

Misery – powieść autorstwa Stephena Kinga, wydana w 1987 roku. Utwór jest thrillerem psychologicznym. Główny bohater, wzięty pisarz romansów historycznych Paul Sheldon, jest jednocześnie narratorem powieści.
Na podstawie powieści powstał film z oscarową kreacją Kathy Bates w roli Annie Wilkes.
Pierwsze polskie wydanie powieści ukazało się w 1991 roku nakładem wydawnictwa Amber w przekładzie Roberta P. Lipskiego.
Opis fabuły.
Paul Sheldon jest popularnym autorem serii romansów o pięknej Misery Chastain. Mimo ogromnej popularności książek Sheldon jest znudzony banalnością powieści i zaszywa się w górach Kolorado, by napisać pierwszą „poważną” książkę, wstępnie nazwaną "Szybkie samochody".
Wracając po pijanemu z gotowym maszynopisem przez ośnieżone drogi, Sheldon ulega wypadkowi: jego samochód zsuwa się ze zbocza i utyka w zaspie. Nieprzytomnego, rannego pisarza ratuje z wraku Annie Wilkes, była pielęgniarka, która mieszka w domku na uboczu. Stopniowo Paul odzyskuje przytomność, jednak bardzo cierpi z powodu złamanych nóg.
Wilkes okazuje Sheldonowi ogromną troskę i opiekę; okazuje się, że kobieta jest zagorzałą fanką powieści o Misery i jest zachwycona, że może „gościć” ich autora. Sheldon odbiera zachwyty niedbale, z niecierpliwością oczekuje wyzdrowienia i powrotu do Los Angeles.
Sytuacja zmienia się jednak, gdy Annie znajduje maszynopis "Szybkich samochodów". Akcja powieści nie przypada jej do gustu. Annie krytykuje styl i język, a kiedy Paul lekceważąco podchodzi do jej uwag, Annie karze go przez niepodanie porcji leków (dzięki którym Paul może znosić ból w zmaltretowanych nogach) oraz zmusza go do wypicia brudnej wody z kubła. Zaczyna też zamykać drzwi pokoju Sheldona na klucz. Paul zaczyna podejrzewać, że Annie jest chora psychicznie.
Wkrótce potem najnowsza książka o Misery pojawia się w księgarniach. Annie, która ma obsesję na punkcie bohaterki, czyta powieść w ciągu jednej nocy i odkrywa, że Sheldon uśmiercił Misery. Kobieta dostaje szału i znika w lasach na dwie doby, zostawiając Paula bez wody, jedzenia i lekarstw. Kiedy wraca, Sheldon jest bliski śmierci z wyczerpania.
Annie zmusza Paula, by spalił maszynopis "Szybkich samochodów" (jedyny egzemplarz powieści), daje mu ryzę papieru oraz maszynę do pisania i nakazuje, by napisał nową książkę o Misery, tym razem przywracając ją do życia. Annie nie ukrywa się już ze swoimi psychopatycznymi skłonnościami i otwarcie grozi Paulowi.
Sheldon nakłania Annie, by pojechała do miasteczka i kupiła mu lepszy papier, ponieważ ten, który ma, nie nadaje się do pisania. Annie dostaje szału ze złości, ale wsiada do samochodu i odjeżdża. Paul otwiera wytrychem drzwi pokoju i czołgając się na połamanych nogach usiłuje wydostać się z domu. Wszystkie drzwi są jednak zamknęte, a mężczyzna jest zbyt osłabiony, by próbować uciec oknem. Zrezygnowany robi krótką wycieczkę po parterze. W salonie odkrywa album z wycinkami z gazet. Ze zgrozą dowiaduje się, że Annie rzeczywiście była pielęgniarką, jednak straciła zawód, ponieważ oskarżono ją o zabijanie niemowląt w szpitalach, w których pracowała. Dalsze wycinki ujawniają, że Annie jako mała dziewczynka prawdopodobnie spowodowała śmierć pięciorga sąsiadów, zabiła własnego ojca, a na studiach – współlokatorkę.
Przerażony Paul stara się zatrzeć ślady swojej obecności w domu i wraca do pokoju przed powrotem Annie. Kobieta domyśla się, że Sheldon wydostał się z pokoju. Opowiada Paulowi o tradycyjnym okaleczaniu niewolników na plantacjach i odcina mu siekierą stopę, przypalając kikut palnikiem.
Paul, oszołomiony bólem, strachem i lekami, zapada w coś w rodzaju katatonii.
W maju na posiadłość Annie przyjeżdża policjant stanu Kolorado. Ma przy sobie zdjęcia Sheldona i wypytuje o niego Annie. Kobieta twierdzi, że nigdy go nie widziała. Gdy policjant zaczyna odchodzić, Paul budzi się z szoku i zaczyna wołać o pomoc. Annie reaguje błyskawicznie i zabija policjanta, po czym ukrywa ciało.
Paul zostaje zmuszony do kontynuowania pisania powieści. Jakiś czas później Annie w kolejnym przypływie furii odrąbuje Paulowi kciuk.
Niedługo później Sheldon kończy powieść. Prosi Annie o wydanie uroczystej kolacji z tej okazji. Annie daje mu do zrozumienia, że wkrótce go zabije, ale zgadza się na wino i świece.
Podczas kolacji Sheldon prosi o zapałkę, by zapalić papierosa. Ku zgrozie Annie nagle podpala maszynopis powieści. Annie rzuca się, by ratować papier; Paul, korzystając z okazji, ogłusza kobietę, rzucając w nią maszyną do pisania. Potem wypycha kobiecie usta tlącymi się kartkami, wyczołguje się do łazienki i traci przytomność.
Wkrótce do domu Annie przyjeżdża dwójka policjantów, szukająca zaginionego kolegi. Znajdują oszołomionego Paula i martwą Annie – przed śmiercią zdołała wydostać się z domu i przeczołgać się do stodoły, gdzie zmarła od ran.
Paul zostaje przewieziony do szpitala, gdzie zostaje otoczony troskliwą opieką. Po powrocie do zdrowia wysyła swojemu wydawcy egzemplarz "Powrotu Misery": okazało się, że podczas kolacji podpalił czyste kartki, by odwrócić uwagę Annie. Powieść była bezpiecznie ukryta pod materacem. Wydawca oznajmia Sheldonowi, że książka będzie największym bestsellerem w historii. Sheldon cierpi przez dłuższy czas na psychozę i wszędzie widzi Annie, ale stopniowo wraca do równowagi.
Pewnego dnia zaczyna pisać nową powieść.

</doc>
<doc id="1648276" url="https://pl.wikipedia.org/wiki?curid=1648276" title="Orlik mieszańcowy">
Orlik mieszańcowy

Orlik mieszańcowy, orlik ogrodowy ("Aquilegia × cultorum") – gatunek rośliny należący do rodziny jaskrowatych, mieszaniec orlika pospolitego ("Aquilegia vulgaris") z innymi gatunkami orlików. Jest uprawiany jako roślina ozdobna. Nazwa rodzajowa pochodzi od słowa "aquila" – orzeł, ponieważ ostroga orlika przypomina szpon orła.
Biologia.
Jest byliną. Zakwita w drugim roku po wysianiu nasion, kwitnie w maju-czerwcu. Łatwo krzyżuje się z innymi gatunkami orlików, z reguły też samorzutnie nasiewa się, stąd też w ogrodzie po pewnym czasie powstają różnokolorowe mieszańce. Nasiona nie zachowują cech odmiany macierzystej.

</doc>
<doc id="1648278" url="https://pl.wikipedia.org/wiki?curid=1648278" title="Aquilegia hybrida">
Aquilegia hybrida



</doc>
<doc id="1648279" url="https://pl.wikipedia.org/wiki?curid=1648279" title="Orlik ogrodowy">
Orlik ogrodowy



</doc>
<doc id="1648280" url="https://pl.wikipedia.org/wiki?curid=1648280" title="Aquilegia cultorum">
Aquilegia cultorum



</doc>
<doc id="1648282" url="https://pl.wikipedia.org/wiki?curid=1648282" title="Panzer V">
Panzer V



</doc>
<doc id="1648287" url="https://pl.wikipedia.org/wiki?curid=1648287" title="Pandan">
Pandan

Pandan, pochutnik – rodzaj roślin z rodziny pandanowatych obejmujący ok. 700 gatunków, występujących w tropikach Afryki, Azji, Australii i Polinezji. Rosną często w lasach namorzynowych.
Morfologia.
Najczęściej drzewa i krzewy posiadające korzenie podporowe. Mają długie, równowąskie, zazwyczaj kolczaste na brzegach liście, kwiaty rozdzielnopłciowe, owoce (pestkowce) rosnące w okazałych owocostanach. 
Systematyka.
Jeden z trzech rodzajów należący do rodziny pandanowatych ("Pandanaceae"), która m.in. wraz z siostrzaną rodziną okolnicowatych ("Cyclanthaceae") należy do rzędu pandanowców w obrębie jednoliściennych.
Zastosowanie.
W krajach tropikalnych liście używane są do krycia dachów, a także wyplatania mat i koszyków. Niektóre gatunki, np. "Pandanus veitchii", są używane jako rośliny ozdobne.

</doc>
<doc id="1648288" url="https://pl.wikipedia.org/wiki?curid=1648288" title="Brunatna Gleba (rezerwat przyrody)">
Brunatna Gleba (rezerwat przyrody)

Brunatna Gleba – rezerwat przyrody nieożywionej o powierzchni 1,10 ha, utworzony 10 grudnia 1971, w województwie zachodniopomorskim, w powiecie drawskim, w gminie Czaplinek, na oddziale leśnym nr 431d, 12 km na południowy wschód od Połczyna-Zdroju, po zachodniej stronie drogi wojewódzkiej nr 163 Połczyn-Zdrój – Czaplinek.
Rezerwat położony jest na terenie Drawskiego Parku Krajobrazowego oraz Obszaru Chronionego Krajobrazu Pojezierze Drawskie, na południowy wschód od rezerwatu „Dolina Pięciu Jezior”. Leży także w granicach dwóch obszarów Natura 2000: specjalnego obszaru ochrony siedlisk „Jeziora Czaplineckie” PLH320039 i obszaru specjalnej ochrony ptaków „Ostoja Drawska” PLB320019.
Celem ochrony jest zachowanie dobrze wykształconej leśnej gleby brunatnej z wyraźnymi poziomami genetycznymi, porośniętej drzewostanem zbiorowisk leśnych żyznej buczyny niżowej ("Galio odorati-Fagetum"), wilgotnej buczyny niżowej ("Fagus sylvatica-Marcurialis perennis"), subatlantyckiego grądu pomorskiego ("Stellario holosteae-Carpinetum") oraz ochrona stanowisk rzadkich i zagrożonych wyginięciem roślin nasiennych, takich jak: marzanka wonna ("Asperula odorata"), konwalia majowa ("Convallaria majalis"), przylaszczka pospolita ("Hepatica nobilis"), podkolan biały ("Platanthera bifolia") i mchu widłoząb miotlasty ("Dicranum scoparium").
Rezerwat leży na terenie Nadleśnictwa Połczyn (leśnictwo Smołdzięcino). Nadzór sprawuje Regionalny Konserwator Przyrody w Szczecinie. Na mocy planu ochrony ustanowionego w 2007 roku (z późniejszymi zmianami), obszar rezerwatu objęty jest ochroną czynną.
Po zachodniej stronie rezerwatu prowadzi znakowany czerwony turystyczny Szlak Solny z Połczyna-Zdroju do Czaplinka.

</doc>
<doc id="1648289" url="https://pl.wikipedia.org/wiki?curid=1648289" title="Pochudnik">
Pochudnik



</doc>
<doc id="1648290" url="https://pl.wikipedia.org/wiki?curid=1648290" title="Ikue Ohtani">
Ikue Ohtani



</doc>
<doc id="1648291" url="https://pl.wikipedia.org/wiki?curid=1648291" title="Niedobór 5α-reduktazy">
Niedobór 5α-reduktazy

Niedobór 5α-reduktazy (ang. 5-alpha-reductase deficiency) – choroba genetyczna o dziedziczeniu autosomalnym recesywnym, występująca u mężczyzn, objawiająca się spodziectwem kroczowym lub obojnaczymi narządami płciowymi zewnętrznymi po urodzeniu.
Spowodowana jest mutacjami w genie "SRD5A2" kodującym białko enzymu 5α-reduktazy.

</doc>
<doc id="1648292" url="https://pl.wikipedia.org/wiki?curid=1648292" title="Georg Schwarzenbeck">
Georg Schwarzenbeck



</doc>
<doc id="1648295" url="https://pl.wikipedia.org/wiki?curid=1648295" title="Chrząszczewko">
Chrząszczewko

Chrząszczewko – kolonia w Polsce położona w województwie zachodniopomorskim, w powiecie kamieńskim, w gminie Kamień Pomorski. Chrząszczewko leży na Wyspie Chrząszczewskiej na Zalewie Kamieńskim.
W latach 1975–1998 miejscowość administracyjnie należała do województwa szczecińskiego.

</doc>
<doc id="1648297" url="https://pl.wikipedia.org/wiki?curid=1648297" title="Kyōtarō Fujimoto">
Kyōtarō Fujimoto

 – japoński kick-boxer i bokser wagi ciężkiej, w latach 2009–2011 mistrz K-1 w wadze ciężkiej (poniżej 100 kg). W różnych okresach kariery walczył pod pseudonimami Kyotaro Ranger, Keijirō Maeda i Kyotaro. 
Kariera w K-1.
W K-1 zadebiutował w 2007 roku, wygrywając turniej dla młodych talentów K-1 Tryout 2007 Survival. W następnym roku doszedł do finału K-1 World Grand Prix w Fukuoce, w którym przegrał z Brazylijczykiem Ewertonem Teixeirą przez decyzję.
28 marca 2009 roku wziął udział w turnieju o wakujący tytuł mistrza K-1 w wadze ciężkiej (odebrany w grudniu 2008 roku Badrowi Hari). Został zakontraktowany na 48 godzin przed rozpoczęciem gali w zastępstwie Chalida Arraba. W półfinale zmierzył się z jednym z faworytów do mistrzostwa, Melvinem Manhoefem. Niespodziewanie znokautował go już w 48. sekundzie walki. W finale stoczył 4-rundowy pojedynek z Turkiem Gokhanem Saki. Japończyk wygrał w dodatkowej rundzie przez niejednogłośną decyzję sędziów, sensacyjnie zdobywając mistrzowski tytuł.
W sierpniu 2009 roku podczas "Final 16 Qualifing GP" w Tokio w walce pokazowej znokautował wicemistrza świata kyokushin Czecha Jana Soukupa. Miesiąc później na gali Final 16 walczył o awans do Finału K-1 WGP z Rusłanem Karajewem. Został pokonany przez jednogłośną decyzję, odpadając z rywalizacji o mistrzostwo K-1 WGP. Podczas Finału wystąpił więc jedynie w walce pokazowej przeciwko Tyrone'owi Spongowi, z którym również przegrał na punkty.
3 kwietnia 2010 roku stoczył w Jokohamie pierwszą walkę w obronie mistrzostwa K-1 w wadze ciężkiej. Jego rywalem był trzykrotny mistrz K-1 WGP, Peter Aerts. Kyotaro zdominował Holendra, posyłając go na deski w pierwszej rundzie, a potem nokautując go prawym sierpowym w drugiej. Pół roku później podczas gali Final 16 zmierzył się z Jérôme'em Le Bannerem. Po trzech wyrównanych rundach jeden sędzia punktował na rzecz Francuza, a dwóch pozostałych orzekło remis. Zarządzono więc rundę dodatkową, jednak chwilę potem niezadowolony z werdyktu Le Banner na znak protestu opuścił ring. Tym samym Kyotaro po raz pierwszy w karierze awansował do Finału K-1 WGP. W ćwierćfinale został zestawiony z obrońcą tytułu i mistrzem K-1 w wadze superciężkiej, Semmym Schiltem. Holender, znacznie wyższy i cięższy od Japończyka, wygrał przez jednogłośną decyzję sędziów.
Podczas sylwestrowej gali Dynamite!! 2010 w Saitamie zmierzył się w walce pokazowej na zasadach K-1 z mistrzem DREAM w wadze półciężkiej, Gegardem Mousasim. W 2. rundzie Kyotaro był liczony i ostatecznie przegrał przez jednogłośną decyzję.
Kariera w boksie.
W październiku 2011 roku zrzekł się mistrzostwa K-1 w wadze ciężkiej i ogłosił zamiar przejścia do zawodowego boksu. 31 października 2012 przegrał z Solomonem Haumono walkę o mistrzostwo OPBF wagi ciężkiej. 14 stycznia 2017 pokonał Williego Nasio i zdobył zwakowany pas OPBF natomiast 9 maja został mistrzem WBO Asia Pacific wagi ciężkiej po pokonaniu przez TKO Hermana Ene Purcella.
Osiągnięcia.
Kick-boxing:
Boks:

</doc>
<doc id="1648298" url="https://pl.wikipedia.org/wiki?curid=1648298" title="Czytanie ze zrozumieniem">
Czytanie ze zrozumieniem



</doc>
<doc id="1648299" url="https://pl.wikipedia.org/wiki?curid=1648299" title="Eric Valentine">
Eric Valentine

Eric Valentine jest amerykańskim producentem, który zaczął swoją karierę jako perkusista i producent w heavy metalowym zespole T-Ride, a następnie zajmował się produkcją albumów takich artystów jak Lostprophets, Taking Back Sunday, Nickel Creek, Queens of the Stone Age, Third Eye Blind, Smash Mouth i The All-American Rejects.

</doc>
<doc id="1648300" url="https://pl.wikipedia.org/wiki?curid=1648300" title="Przy Młynie">
Przy Młynie

Przy Młynie – jedna ze wschodnich dzielnic Elbląga.
Położenie.
Przy Młynie leży we wschodniej części miasta. Sąsiaduje bezpośrednio z następującymi dzielnicami: Dębica, Warszawskie Przedmieście, Winnica oraz Witoszewo. Osiedle to wśród elblążan przyjęło taką nazwę, gdyż położone jest w bezpośrednim sąsiedztwie dawnego młyna miejskiego, należącego wówczas do Krzyżaków. W budynku, w którym wówczas mieścił się młyn, jest obecnie zakład kamieniarski. Jest to jedno z najmłodszych osiedli w Elblągu, powstało pod koniec lat 80. Malowniczo położone domki jednorodzinne wznoszą się piętrowo na jednym ze stoków Wysoczyzny Elbląskiej.
Komunikacja.
Do osiedla Przy Młynie można dojechać autobusami ZKM Elbląg linii nr 15, 16, 22, 23 oraz linii nocnej 100.

</doc>
<doc id="1648301" url="https://pl.wikipedia.org/wiki?curid=1648301" title="Wielka Ukraina">
Wielka Ukraina



</doc>
<doc id="1648302" url="https://pl.wikipedia.org/wiki?curid=1648302" title="David McCleave">
David McCleave

David "Dave" McCleave (ur. 24 grudnia 1911 w Battersea, Londyn, zm. maj 1988) – angielski bokser, mistrz Europy.
Uczestniczył w Igrzyskach Olimpijskich w Los Angeles w 1932 roku, gdzie wywalczył 4 miejsce w kategorii półśredniej, w barwach Wielkiej Brytanii.
Startując w Mistrzostwach Europy w Budapeszcie w 1934 roku, zdobył złoty medal w tej samej kategorii.
W latach 1934 – 1945 walczył na ringu zawodowym, stoczył 75 walk, z czego 51 wygrał, 1 zremisował i 23 przegrał.

</doc>
<doc id="1648304" url="https://pl.wikipedia.org/wiki?curid=1648304" title="Wschodnia Dynastia Han">
Wschodnia Dynastia Han



</doc>
<doc id="1648305" url="https://pl.wikipedia.org/wiki?curid=1648305" title="Eksperyment warszawski">
Eksperyment warszawski

Eksperyment warszawski – eksperyment pedagogiczny będący akcją oświatową, której realizację rozpoczęto w Warszawie w 1966 aby w następnych latach rozpowszechnić ją w innych większych miastach Polski. Jej zadaniem było rejestrowanie a następnie kierowanie do zasadniczych szkół zawodowych ogółu niepracującej i nieuczącej się młodzieży w wieku 15–18 lat.
Udało się w ten sposób wykształcić znaczny odsetek tego typu uczniów a następnie skierować ich do zakładów pracy. Inicjatorami tego eksperymentu byli Jerzy Kuberski oraz Jerzy Wołczyk. W ślad za Warszawą poszły pozostałe miasta wojewódzkie a następnie również inne miasta, które wprowadziły zasadę obowiązkowego kształcenia do ukończenia 18. roku życia.

</doc>
<doc id="1648307" url="https://pl.wikipedia.org/wiki?curid=1648307" title="Witold Wegner">
Witold Wegner

Witold Wegner (ur. 6 sierpnia 1894 w Kaliszanach, zm. 14 lipca 1920 w Holszanach) – kapitan piechoty Wojska Polskiego, powstaniec wielkopolski i uczestnik wojny polsko-bolszewickiej.
Życiorys.
Pochodził z rodziny rolniczej o tradycjach patriotycznych: Józefa Wegnera i Katarzyny ze Słomińskich. Uczył się najpierw w ewangelickiej szkole elementarnej, potem w gimnazjum w Wągrowcu i w końcu w gimnazjum humanistycznym w Międzyrzeczu. Kolejny etap jego edukacji – naukę zawodu aptekarza w Poznaniu przerwał wybuch I wojny światowej. Zmobilizowany do armii pruskiej służył w różnych jednostkach taborów na froncie wschodnim, a w 1918 r. trafił także na front zachodni. Pod koniec wojny przebywał na kursie aspirantów oficerskich, 13 września 1918 r. mianowany został podporucznikiem i wyznaczony na dowódcę plutonu.
Wybuch powstania wielkopolskiego zastał go u rodziny w Buku, gdzie mieszkali jego dziadkowie i tymczasowo matka. W grudniu 1918 r. został zaangażowany przez Kazimierza Zenktelera do tworzenia oddziałów powstańczych, a 5 stycznia 1919 r. mianowano go komendantem Buku i dowódcą kompanii bukowskiej. Brał udział w walkach o Zbąszyń, Wolsztyn, pod Wielkim Grójcem i w bitwie o Kopanicę. 1 kwietnia 1919 awansowany został na stopień porucznika.
Po zakończeniu powstania wielkopolskiego uczestniczył w wojnie polsko-bolszewickiej. Zawsze dbał o swoich żołnierzy i był wśród nich bardzo popularny. 4 lipca 1920, jako podporucznik i dowódca II batalionu 159 Pułku Piechoty Wielkopolskiej został ranny w czasie bitwy nad Dołhem, dostał się do bolszewickiej niewoli i został zamordowany. Oficjalnie został uznany za zmarłego 14 lipca 1920 w miejscowości Holszany.
Według innej wersji latem 1920 w trakcie odwrotu próbował przedostać się w cywilnym ubraniu do linii polskich. Niestety został schwytany przez Rosjan i 10 sierpnia 1920 rozstrzelany w Wilnie. W 1929 został oficjalnie uznany za zmarłego. W 1937 pośmiertnie awansowany na stopień kapitana.
Był odznaczony Krzyżem Żelaznym II klasy i odznaką pamiątkową 74 pp. Rodziny nie założył.
Upamiętnienie.
Jest patronem ulicy w Buku. Na budynku mieszczącego się tam przedszkola jest jego wizerunek w formie płaskorzeźby.

</doc>
<doc id="1648309" url="https://pl.wikipedia.org/wiki?curid=1648309" title="Pająk (film)">
Pająk (film)

Pająk () – film z 2002 roku wyreżyserowany przez Davida Cronenberga i oparty na książce pod tym samym tytułem, napisanej przez Patricka McGrath, który jest również autorem scenariusza.
Opis fabuły.
"Pająk" to podróż do świata wykreowanego przez mężczyznę, który trafia do domu dla chorych umysłowo. W tym świecie jest on świadkiem morderstwa dokonanego przez ojca na matce, która zostaje zastąpiona przez wulgarną i wyrachowaną kochankę.
Fabuła przedstawiona jest w retrospekcjach, które są wizualizacją prób rekonstrukcji przez głównego bohatera wydarzeń sprzed lat – odwiedza on w tym celu miejsca związane z własnym dzieciństwem i skrzętnie notuje wszelkie uwagi w zeszycie, który skrywa przed światem.

</doc>
<doc id="1648310" url="https://pl.wikipedia.org/wiki?curid=1648310" title="Hermann Becker">
Hermann Becker

Hermann Becker (ur. 10 września 1887 w Tribus na Górnym Śląsku, zm. 21 kwietnia 1970) – as lotnictwa niemieckiego Luftstreitkräfte z 23 potwierdzonymi zwycięstwami w I wojnie światowej, dowódca Jagdstaffel 12.
Hermann Becker służbę w lotnictwie rozpoczął jako obserwator w 1916 najpierw w Fliegerabteilung 2, a następnie na froncie wschodnim w Fliegerabteilung 57. Po odbyciu szkolenie z pilotażu służył w dywizjonie bojowym, a następnie w jednostce szturmowej Schusta 11 i służył na froncie zachodnim w okresie 1916-1917 biorąc udział między innymi w walkach nad Sommą i pod Verdun. 
W maju 1917 został przeniesiony do eskadry myśliwskiej Jagdstaffel 12, której w kwietniu 1918 został dowódcą. Pierwsze z 23 zwycięstw jakie odniósł (wszystkie w Jasta 12) miało miejsce 6 stycznia 1917, ostatnie w końcowej fazie wojny – 3 listopada 1918.

</doc>
<doc id="1648311" url="https://pl.wikipedia.org/wiki?curid=1648311" title="Pandż (osiedle)">
Pandż (osiedle)

Pandż (tadż. Панҷ) – osiedle typu miejskiego w południowo-zachodnim Tadżykistanie, nad rzeką Pandż w wilajecie chatlońskim; 6,6 tys. mieszkańców (1973). Do 1931 miejscowość nazywała się Saraj Komar, do 1936 - Baumanabad, do 1963 - Kirowabad. Po rzece Pandż przechodzi południowa granica kraju z Afganistanem.

</doc>
<doc id="1648313" url="https://pl.wikipedia.org/wiki?curid=1648313" title="Ken Mogi">
Ken Mogi



</doc>
<doc id="1648316" url="https://pl.wikipedia.org/wiki?curid=1648316" title="Enderleinellus sciurotamiasis">
Enderleinellus sciurotamiasis

Enderleinellus sciurotamiasis – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Sciurotamias dravidianus".
Samica długość 0,6 mm, samiec mniejszy 0,55 mm. Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Chin.

</doc>
<doc id="1648317" url="https://pl.wikipedia.org/wiki?curid=1648317" title="Gl 674">
Gl 674



</doc>
<doc id="1648318" url="https://pl.wikipedia.org/wiki?curid=1648318" title="Ćajtra nawaratri">
Ćajtra nawaratri

Ćajtra nawaratri – święto hinduskie, Nowy Rok (Święto Wiosny) według kalendarza hinduskiego, przypadające na pierwszy dzień miesiąca ćajtra (przełom marca i kwietnia) i trwające dziewięć dni (nawaratri). Jest świętem radosnym, związanym ze składaniem kwiatów w świątyniach i kultem bogini Durgi i recytowaniem Gajatri.
W roku 2009 zaczyna się 27 marca, a kończy 3 kwietnia.

</doc>
<doc id="1648323" url="https://pl.wikipedia.org/wiki?curid=1648323" title="Tazawa (jezioro)">
Tazawa (jezioro)

 – oligotroficzne jezioro kalderowe w prefekturze Akita, najgłębsze (głębokość maksymalna 423 m) i 19. pod względem powierzchni jezioro Japonii.

</doc>
<doc id="1648327" url="https://pl.wikipedia.org/wiki?curid=1648327" title="Dewiacje">
Dewiacje



</doc>
<doc id="1648330" url="https://pl.wikipedia.org/wiki?curid=1648330" title="Antoni Tiałowski">
Antoni Tiałowski

Antoni Tiałowski (ur. 12 maja 1907 w Wysokiej na Pomorzu, zm. 12 lutego 1942 w Goduli) – plutonowy piechoty Wojska Polskiego, piekarz.
Życiorys.
Od 1926 zawodowy podoficer. Do Goduli przybył w 1938 jako plutonowy 75 Pułku Piechoty. Podczas kampanii wrześniowej walczył w okolicach Goduli i Orzegowa. Musiał się wycofać aż pod Tomaszów Lubelski. Tam dostał się do niewoli. Zbiegł 8 listopada 1939 i powrócił do Goduli. Jesienią 1939 został kierownikiem okręgu Polskiej Organizacji Zbrojnej w Goduli. Aresztowany 14 listopada 1941 i osadzony w więzieniu w Mysłowicach. Został publicznie powieszony, wraz z Ignacym Nowakiem, 12 lutego 1942 w Goduli. Ich ostatnie słowa to: „Niech żyje Polska”, „Niech żyje Chrystus Król”, „Zostańcie z Bo...”. Chwilę po nich ciała skazańców zawisły na szubienicy.
Pamięć Antoniego Tiałowskiego została uczczona tablicą pamiątkową w miejscu egzekucji oraz nadaniem jego imienia jednej z ulic w Goduli.

</doc>
<doc id="1648331" url="https://pl.wikipedia.org/wiki?curid=1648331" title="Penisio Lutui">
Penisio Lutui

Penisio Lutui (ur. 16 stycznia 1951) – francuski lekkoatleta, który specjalizował się w rzucie oszczepem.
Złoty medalista igrzysk śródziemnomorskich, które w 1979 roku gościł Split. Francuz uzyskał tam wynik 81,08. Srebrny medalista igrzysk południowego Pacyfiku (1975). Mistrz Francji w 1977, 1978, 1979 oraz 1981. Reprezentant kraju w zawodach pucharu Europy. Rekord życiowy: 83,46 (1 lipca 1979, Genewa) – wynik ten do 1980 był rekordem Francji.

</doc>
<doc id="1648337" url="https://pl.wikipedia.org/wiki?curid=1648337" title="Genzo Kurita">
Genzo Kurita



</doc>
<doc id="1648338" url="https://pl.wikipedia.org/wiki?curid=1648338" title="Zatoka San Miguel">
Zatoka San Miguel

Zatoka San Miguel (hiszp. "Golfo de San Miguel") – zatoka Oceanu Spokojnego, położona w prowincji Darién, w Panamie. Wpływa do niej rzeka Tuira.

</doc>
<doc id="1648339" url="https://pl.wikipedia.org/wiki?curid=1648339" title="Ugadi">
Ugadi

Ugadi (kannada: ಯುಗಾದಿ, telugu: ఉగాద) – święto hinduskie, obchodzone w indyjskich stanach Karnataka i Andhra Pradesh. Nazwa pochodzi od sanskryckich słów juga (epoka) i "adi" (początek), a więc dosłownie „początek nowego roku”. Tego samego dnia w stanie Maharasztra obchodzone jest święto noworoczne pod nazwą Gudhi padwa, zaś w Sindhu nosi ono nazwę Ćeti ćand.
Zwyczaje związane z ugadi.
Obowiązkowe są wystawne uczty obejmujące całą dalszą rodzinę. Dzień ten zaczyna się od specjalnej rytualnej kąpieli z użyciem oleju i modlitw. Istnieje tradycyjna potrawa noworoczna, zwana ఉగాది పచ్చడి (ugadi panćadi) w telugu i ಬೇವು-ಬೆಲ್ಲ (bevu bella) w kannada, do której wykorzystuje się składniki o sześciu różnych, symbolicznych smakach.

</doc>
<doc id="1648349" url="https://pl.wikipedia.org/wiki?curid=1648349" title="Mario Mandžukić">
Mario Mandžukić

Mario Mandžukić (wym. []; ur. 21 maja 1986 w Slavonskim Brodzie) – chorwacki piłkarz, występował na pozycji napastnika. W latach 2007–2018 reprezentant Chorwacji. Srebrny medalista Mistrzostw Świata 2018, uczestnik Mistrzostw Świata 2014, Mistrzostw Europy 2012 i 2016. Zdobywca Ligi Mistrzów UEFA z Bayernem Monachium w sezonie 2012/2013.
Kariera klubowa.
Karierę rozpoczął w niemieckim Ditzingen koło Stuttgartu. Później powrócił do rodzinnego miasta i grał w Marsonia Slavonski Brod. W lecie 2005 roku przeszedł do NK Zagreb. Występując w drużynie Miroslava Blaževicia zyskał zainteresowanie innych klubów. W lecie 2007 został kupiony przez lokalnych rywali – Dinamo Zagrzeb. Transfer kosztował Dinamo 1,3 mln euro. Mandžukić zastąpił w drużynie Eduardo da Silvę, który odszedł do Arsenalu. Z Dinamo regularnie występował w chorwackiej I lidze. Zagrał też w eliminacjach Ligi Mistrzów i Ligi Europy. W lipcu 2010 roku zdecydował się na transfer do niemieckiego klubu VfL Wolfsburg.
Jednym z jego najbardziej pamiętnych meczów jest rewanż 1. rundy Pucharu UEFA 2007/2008. Rywalem Dinama był AFC Ajax, który pierwszy mecz wygrał na boisku rywala 1:0. W rewanżu Mandžukić wywalczył rzut karny wykorzystany przez Luka Modricia. Wynik 1:0 dla Dinama dawał dogrywkę. Mandžukić zdobył w niej 2 gole w 94 i 96 minucie. Ajax odpowiedział 2 bramkami Klaas-Jan Huntelaara. Zwycięstwo 3:2 premiowało Dinamo awansem do fazy grupowej Pucharu UEFA.
Pierwszy sezon w Dinamie zakończył z dorobkiem 10 bramek i 12 asyst w 29 meczach.
16 lipca 2010 podpisał 4-letni kontrakt z VfL Wolfsburg. Kwota transferu wyniosła około 7-8 mln euro.
27 czerwca 2012 podpisał 4-letni kontrakt z Bayernem Monachium. Bawarczycy zapłacili za niego 13 mln euro. W lipcu 2014 roku za 22 mln euro przeszedł do Atlético Madryt. 22 czerwca 2015 podpisał 4-letni kontrakt z Juventusem. Pierwszego gola dla zespołu z Turynu zdobył 29 lipca 2015 roku w Supermeczu rozegranym w Gdańsku przeciwko Lechii Gdańsk. Mecz zakończył się wynikiem 2:1 dla Juventusu.
Wraz z pojawieniem się nowego trenera w Juventusie Maurizio Sarri latem 2019 Mandžukić został odsunięty od składu. W rezultacie razem z kolegą z drużyny Emre Can zostali pominięci w kadrze do Ligi Mistrzów. Po tym jak nie wystąpił ani razu w Juventusie w sezonie 2019/20, zgodził się na dołączenie do katarskiego klubu Al-Duhail 24 grudnia. 19 stycznia 2021 roku w sezonie 20/21, dołączył do włoskiego klubu AC Milan.
3 września 2021 ogłosił zakończenie kariery piłkarskiej w wieku 35 lat. W ciągu kariery zdobył m.in. Ligę Mistrzów, 2 mistrzostwa Niemiec, 4 mistrzostwa Włoch oraz 3 mistrzostwa Chorwacji.
Kariera reprezentacyjna.
W reprezentacji Chorwacji zadebiutował 17 listopada 2007 w wygranym 2:0 meczu z Macedonią w eliminacjach do Mistrzostw Europy 2008.
Mandžukić był jednym z dwóch napastników powołanym przez trenera Slavena Bilicia na mistrzostwa Europy 2012 rozgrywane w Polsce i Ukrainie, w parze z napastnikiem Evertonu Nikicą Jelavićem. Strzelił dwa gole w pierwszym meczu Chorwacji 3:1 z Irlandią, a także zremisowanym 1:1 z Włochami. W decydującym meczu grupowym z Hiszpanią o wyjście z grupy zagrał całe spotkanie, a mecz zakończył się porażką 0:1 i Chorwacja zajęła trzecie miejsce w grupie odpadając z turnieju. Był najlepszym strzelcem turnieju razem z trzema bramkami obok Mario Balotelliego , Fernando Torresa , Cristiano Ronaldo , Ałana Dzagojewa i Mario Gómeza.
Został powołany do kadry Chorwacji na Mistrzostwa Świata 2014 w Brazylii, ale został zawieszony na mecz otwarcia (12 czerwca 2014) z gospodarzem Brazylią za czerwoną kartkę którą dostał podczas meczu eliminacyjnym do tego turnieju, a jego drużyna przegrała mecz z gospodarzami turnieju 1:3. 18 czerwca 2014 wrócił do zespołu na drugi mecz grupowy z Kamerunem tym samym debiutując na mistrzostwach świata, strzelając dwa gole w wygranym spotkaniu 4:0, a także został uderzony łokciem w plecy przez Alexa Songa i otrzymując nagrodę zawodnika meczu. 23 czerwca 2014 w ostatnim meczu grupowym przegranym 1:3 przeciwko Meksykowi rozegrał całe spotkanie, a Chorwaci odpadli z turnieju zajmując trzecie miejsce w grupie.
Na Mistrzostwach Europy 2016 we Francji znalazł się w kadrze Chorwacji. W pierwszych dwóch meczach z Turcją i Czechami był w wyjściowej jedenastce. Podobnie jak czterech innych regularnych graczy, nie zagrał w ostatnim meczu grupowym z Hiszpanią. W meczu 1/8 finału z Portugalią został zmieniony tuż przed końcem regulaminowego czasu gry. Następnie zespół przegrał mecz w dogrywce 0:1 i został wyeliminowany z turnieju.
4 czerwca 2018 roku selekcjoner Zlatko Dalić powołał go do kadry na Mistrzostwa Świata 2018, gdzie zagrał w 6 z 7 meczów, zdobył 3 gole i zanotował asystę, doprowadzając swoją drużynę do finału. W finale z Francją zdobył gola po błędzie Hugo Llorisa i gola samobójczego jako pierwszy w historii zawodnik który strzelił w finale mistrzostw świata.
14 sierpnia 2018 roku ogłosił decyzję o zakończeniu kariery reprezentacyjnej.
Taktyka.
W czasach gry w Bundeslidze uznawany był za jednego z lepszych piłkarzy na swojej pozycji. Jednakże w Juventusie zyskał renomę głównie jako ciężko pracujący skrzydłowy, wspierający defensywę.

</doc>
<doc id="1648350" url="https://pl.wikipedia.org/wiki?curid=1648350" title="Žarko Primorac">
Žarko Primorac

Žarko Primorac (ur. 12 października 1941) - lekkoatleta specjalizujący się w rzucie oszczepem, który startował w barwach Jugosławii.
W 1975 roku zdobył złoty medal igrzysk śródziemnomorskich w Algierze uzyskując wynik 74,72. Czterokrotny mistrz Jugosławii - tytuły zdobył w 1967, 1971, 1975 oraz w 1976. Rekord życiowy: 79,26 (18 października 1972, Zagrzeb).

</doc>
<doc id="1648353" url="https://pl.wikipedia.org/wiki?curid=1648353" title="Gliese 674 b">
Gliese 674 b

Gliese 674 b (GJ 674 b) – planeta pozasłoneczna krążąca wokół czerwonego karła Gliese 674, położonego ok. 15 lat świetlnych od Słońca. Jeden obieg zajmuje jej 4,69 dnia. Niewielka masa tej planety (co najmniej 11,09 masy Ziemi) sugeruje, że może ona być niewielką planetą gazową – gorącym neptunem, lub też skalistą superziemią. Na korzyść tej pierwszej hipotezy przemawia niska metaliczność gwiazdy, ponieważ planety skaliste potrzebują ciężkich pierwiastków jako budulca.

</doc>
<doc id="1648354" url="https://pl.wikipedia.org/wiki?curid=1648354" title="Dupleks">
Dupleks



</doc>
<doc id="1648355" url="https://pl.wikipedia.org/wiki?curid=1648355" title="Sanguepazzo">
Sanguepazzo

Sanguepazzo (, ) – oparty na faktach francusko-włoski dramat wojenny opowiadający o parze włoskich gwiazd filmowych, Luisie Ferida i Osvaldo Valenti, rozstrzelanych na ulicy w Mediolanie przez partyzantów antyfaszystowskich w ostatnich dniach II wojny światowej.
W głównych rolach wystąpili Monica Bellucci jako Luisa Ferida, Luca Zingaretti jako Osvaldo Valenti, Alessio Boni jako partyzant "Taylor" oraz Maurizio Donadoni jako partyzant Vero Marozin.

</doc>
<doc id="1648356" url="https://pl.wikipedia.org/wiki?curid=1648356" title="Sulistrowski">
Sulistrowski

Sulistrowski (Sulistrowska):

</doc>
<doc id="1648357" url="https://pl.wikipedia.org/wiki?curid=1648357" title="Sulkiewicz">
Sulkiewicz



</doc>
<doc id="1648360" url="https://pl.wikipedia.org/wiki?curid=1648360" title="Kurt Heinrich">
Kurt Heinrich

Richard Kurt Heinrich (ur. 23 maja 1911 w Zittau, zm. ?) – członek kierownictwa niemieckich obozów koncentracyjnych Buchenwald, Ravensbrück, Vaivara i Mittelbau-Dora oraz SS-Obersturmführer.
Członek SS od 1933 i NSDAP od 1937. Od 1937 do 1942 pełnił służbę w Buchenwaldzie jako "Blockführer" i kierownik komand więźniarskich. Następnie przeniesiono go do Ravensbrück. We wrześniu 1943 został adiutantem komendanta obozu Vaivara i sprawował to stanowisko do lata 1944. Wreszcie od listopada 1944 do początków lutego 1945 Heinrich był adiutantem komendanta obozu Mittelbau-Dora. Następnie przeniesiono go do okupowanej Norwegii.
Heinrich został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni). Heinrich został uniewinniony od wszystkich zarzutów. W 1948 został natomiast osądzony przez Komisję Denazyfikacyjną i skazany na 2 lata i 10 miesięcy więzienia.

</doc>
<doc id="1648363" url="https://pl.wikipedia.org/wiki?curid=1648363" title="Branko Dangubić">
Branko Dangubić

Branko Dangubić (ur. 13 lipca 1922, zm. 24 listopada 2002 w Belgradzie) - lekkoatleta specjalizujący się w rzucie oszczepem, który startował w barwach Jugosławii.
Złoty medalista igrzysk śródziemnomorskich w 1951 roku. Uczestnik igrzysk olimpijskich, które w 1952 odbyły się w Helsinkach, gdzie zajął 5. miejsce. Rekord życiowy: 70,55 (23 lipca 1952, Helsinki).

</doc>
<doc id="1648365" url="https://pl.wikipedia.org/wiki?curid=1648365" title="Enteropatyczne zapalenie stawów">
Enteropatyczne zapalenie stawów

Enteropatyczne zapalenie stawów − choroba z kręgu spodyloartropatii zapalnych o nieznanym mechanizmie, występująca u 11% chorych na wrzodziejące zapalenie jelita grubego i 21% chorych na chorobę Leśniowskiego-Crohna. Enteropatyczne zapalenie stawów jest najczęstszą pozajelitową manifestacją tych chorób. Prawdopodobne mechanizmy mające znaczenie dla rozwoju choroby to: zwiększona przepuszczalność jelit i czynniki immunogenetyczne.
Objawy stawowe mogą być pierwszą manifestacją chorób zapalnych jelit, szczególnie u dzieci. Zmiany, w przypadku postaci spondyloartropatycznej, mogą wyprzedzać nawet na wiele lat objawy jelitowe. Wyróżnia się dwie postacie zmian stawowych w chorobach zapalnych jelit:
Postacie.
Postać z asymetrycznym zajęciem stawów obwodowych.
Ta postać jest dzielona na 3 podtypy:
Ta postać jest częstsza u chorych na chorobę Leśniowskiego-Crohna. Charakterystyczną lokalizacją jest zajęcie stawów kończyny dolnej.
Postać z zajęciem stawów kręgosłupa i stawów krzyżowo-biodrowych.
Ta postać przebiega najczęściej pod postacią przewlekłych bólów krzyża, nawet jeśli nie można stwierdzić radiologicznych wskaźników stanu zapalnego stawów krzyżowo-biodrowych (łac. "sacroilitis"). Postać ta przebiega niejednokrotnie bardzo podobnie do zesztywniającego zapalenia stawów kręgosłupa i zwłaszcza u mężczyzn powinna być z nim różnicowana.
Leczenie.
W leczeniu stosowane są następujące leki:

</doc>
<doc id="1648366" url="https://pl.wikipedia.org/wiki?curid=1648366" title="Botiidae">
Botiidae

Botiidae – rodzina słodkowodnych ryb karpiokształtnych(Cypriniformes), wyłoniona z piskorzowatych, jako ich grupa siostrzana. W piskorzowatych była, a przez wielu systematyków jest nadal klasyfikowana jako podrodzina Botiinae. Jest uważana za takson monofiletyczny. jest przedmiotem handlu w celach akwarystycznych.
Występowanie.
Rzeki i strumienie południowej i południowo-wschodniej Azji.
Cechy charakterystyczne.
Ciało wydłużone, ścieśnione, pokryte drobnymi łuskami. Otwór gębowy wydłużony, w położeniu dolnym, z 2 parami wąsików położonych na końcu pyska. Płetwa ogonowa głęboko wcięta.
Rodzaje.
Do rodziny Botiidae zaliczane są dwie podrodziny z rodzajami:
Podrodzina Bootinae (w piskorzowatych klasyfikowana była jako Botiini):
Podrodzina Leptobotiinae (w piskorzowatych klasyfikowana była jako Leptobotiini):

</doc>
<doc id="1648370" url="https://pl.wikipedia.org/wiki?curid=1648370" title="Kahramonhoi Todżikiston">
Kahramonhoi Todżikiston

Ligai Olii (tadż. "Лигаи олии") – najwyższa klasa rozgrywkowa klubów piłki nożnej w Tadżykistanie. Rozgrywki ligi toczą się pod patronatem Tadżyckiego Związku Piłki Nożnej. Zwycięzca rozgrywek otrzymuje tytuł mistrza Tadżykistanu, a spadkowicze trafiają do II ligi.
Statystyka.
Stan po zakończeniu sezonu 2020/2021.

</doc>
<doc id="1648373" url="https://pl.wikipedia.org/wiki?curid=1648373" title="Yelcho">
Yelcho

Yelcho – jezioro w południowym Chile, w regionie Los Lagos. Położenie geograficzne:. Powierzchnia jeziora wynosi 116 km². Głównym ciekiem wpadającym do jeziora jest rzeka Futaleufú. Z jeziora wypływa natomiast rzeka Yelcho, która uchodzi do zatoki Corcovado niedaleko miasta Chaitén.
Wzdłuż północno-zachodniego brzegu jeziora biegnie droga Carretera Austral.

</doc>
<doc id="1648380" url="https://pl.wikipedia.org/wiki?curid=1648380" title="Port Malczyce">
Port Malczyce

Port Malczyce – port rzeczny na Odrze w woj. dolnośląskim, w miejscowości Malczyce. Port jest położony we wschodniej części Pradoliny Wrocławskiej, na ujściu rzeki Średzka Woda do Odry.
Port tworzą dwa baseny portowe, z których północny został częściowo wykopany, a południowy to dawne koryto Odry, która kiedyś w Malczycach miała zupełnie inny przebieg. Dziś Średzka Woda wpływa do północnego basenu portowego, płynąc częściowo starym korytem Odry, ale niegdyś wpadała do dawnej Odry około 1000 metrów powyżej dzisiejszego swojego ujścia..
Obok portu, u ujścia Średzkiej Wody znajduje się stocznia rzeczna, remontująca i produkująca barki i statków floty śródlądowej.
Historia.
Geneza.
Rozwój wymiany handlowej na Śląsku i w Brandenburgii z wykorzystaniem Odry nastąpił, gdy w 1646 roku wygasła umowa między Wrocławiem i Frankfurtem nad Odrą. Umowa mówiła, że z rzeki mogą korzystać jedynie mieszkańcy tych miast – nielegalnie płynące łodzie konfiskowano, bądź niszczono.
Malczyce były optymalnym miejscem do budowy portu, ze względu na położenie nad zakolem Odry oraz specyficzne ukształtowanie terenu. Warunki terenowe umożliwały przeładunek towarów na naturalnych nabrzeżach, bez konieczności budowy urządzeń portowych. Pod koniec XVII wieku Malczyce, podobnie jak kilka innych miejscowości, uzyskały prawo składowania nad rzeką materiałów. 
Początki portu.
Po zajęciu Śląska przez Prusy w 1740 roku, władze królewskie wykazały duże zainteresowanie górnictwem węglowym w rejonie Wałbrzycha. Wydobycie węgla kamiennego stał się regaliami władcy. 12 marca 1742 r. król Fryderyk Wilhelm IV Pruski podjął strategiczną decyzję o utworzeniu w Malczycach głównego składu węgla z Dolnośląskiego Zagłębia Węglowego. Surowiec transportowany do jednego z największych w Prusach składów, był przeładowywany na barki i transportowany żeglugą śródlądową na pruskie rynki zbytu, między innymi do Berlina, Magdeburga i Poczdamu. Od 1750 roku nad rzeką powstawały kolejne składnice opału – węgla kamiennego i drewna opałowego.
W 1769 roku w państwie pruskim wprowadzono dyrekcyjne zarządzanie kopalniami – utworzono Wyższy Urząd Górniczy dla Śląska. Urząd, by zwiększyć możliwości zbytu coraz większych mas węgla, przystąpił w latach 80. XVIII wieku do budowy tzw. dróg węglowych (szós węglowych), finansowanych z zysków kopalni. Drogi, budowane według najnowszych ówczesnych technologii, biegły z rejonów wydobycia węgla do największych okolicznych miast. Jedna z takich dróg w 1790 r. połączyła zagłębie wałbrzyskie z malczyckim portem, w którym oprócz węgla i soli, gromadzili swoje towary kupcy z miast wzdłuż drogi: Strzegomia, Świdnicy i Wałbrzycha. Wzdłuż szlaku powstały liczne przedsiębiorstwa przewozowe, trudniące się transportem przy pomocy zaprzęgów konnych. Przewóz towarów prowadzili często swoimi furmankami zamieszkali przy trasie chłopi. Drogę węglową do Malczyc przemierzało pod koniec XVIII wieku ponad 10 000 wozów z węglem rocznie.
Akwizytor Jan Henryk Neuwertz tak opisywał w 1797 r. swój pobyt w Malczycach:
XIX wiek.
Potrzeba połączenia Przedgórza Sudeckiego, już od początku XIX wieku najbardziej uprzemysłowionego rejonu Dolnego Śląska, m.in. z portem w Malczycach, stanowiła bezpośrednią przesłankę budowy kolei w regionie. Dotychczasowa forma transportu drogowego po tzw. drogach węglowych, z biegiem czasu stała się nieekonomiczna. Dyrektor Wyższego Urzędu Górniczego we Wrocławiu Friedrich Wilhelm von Reden oraz podlegli mu urzędnicy wyjeżdżali regularnie do Westfalii i Anglii. Podczas wyjazdu, urzędnicy poznawali najnowsze osiągnięcia techniki górniczej, natomiast po powrocie wdrażali zaobserwowane rozwiązania w podległych urzędowi kopalniach. W 1816 r., po jednej z takich wypraw z lat 1812–1814, Pruski Zarząd Górnictwa zlecił Johannowi Friedrichowi Krigarowi z Królewskiej Odlewni Żeliwa w Berlinie budowę parowozu zębatego. Wiosną tego samego roku Królewski Wyższy Urząd Górniczy dla Śląska (niem. "Königliches Oberbergamt für Schlesien") postulował władzom centralnym zastosowanie kolei zębatej do transportu węgla między Wałbrzychem a Malczycami. Gotowa maszyna Krigara – pierwszy parowóz na kontynencie europejskim zbudowany poza Anglią – po prezentacji na pokazach w Berlinie, został przewieziony do Chorzowa, gdzie miał służyć Hucie Królewskiej. Jednak, kiedy po ponownym złożeniu lokomotywy po uprzednim demontażu na czas transportu, nie dało się jej uruchomić - wówczas, prace nad wdrażaniem techniki kolejowej uległy na pewien czas wstrzymaniu, a projekt zarzucono. W latach 1830–1840 środowisko kupców z rejonu wałbrzyskiego domagało się budowy połączenia kolejowego z Malczycami.
W 1843 r. przedstawiciele szczecińskiego rodu przemysłowców Toepfferów, założyli w Malczycach firmę "Toepffer i synowie" zajmującą się spedycją. Rok później, w 1844 r. do Malczyc dotarła pierwsza linia kolejowa – ostatecznie był to fragment połączenia Wrocławia z Berlinem i Dreznem, uruchomiony 19 października 1844 r. Budowniczowie z Towarzystwa Kolei Dolnośląsko–Marchijskiej przykładali dużą wagę do takiego wytrasowania linii, by przebiegała możliwie blisko malczyckiego portu. Aby to osiągnąć, zrezygnowano m.in. z poprowadzenia linii bezpośrednio przez miasto Środa Śląska. 
Pod koniec wieku, w 1895 roku, powstało w końcu postulowane już w 1816 r., a więc przed powstaniem pierwszych linii kolejowych w Prusach, Połączenie kolejowe zagłębia wałbrzyskiego z Malczycami, pokrywające się z przebiegiem dawnej drogi węglowej. Niebawem zaś, w latach 1896–1898 wybudowano nowoczesny przeładunkowy port śródlądowy, jeden z największych na Śląsku. Wybudowano dwa baseny portowe – jeden z poszerzenia ujścia Średzkiej Wody oraz drugi, całkowicie nowy, wykopany w pobliżu. Port należał do państwa i podlegał Urzędowi Budownictwa Wodnego w Ścinawie z siedzibą w Malczycach. Kierownik urzędu pełnił jednocześnie funkcję kapitana portu. Początkowo, port posiadał moc przeładunkową wynoszącą blisko 13 000 ton rocznie. Załoga liczyła 50 osób.
Lata 1901 – 1945.
Po uruchomieniu nowego portu, w Malczycach działały trzy firmy spedycyjne. "Śląska Kompania Parowcowa" oraz "Zrzeszenie Parowcowe Niemieckich Statków Śródlądowych" posiadały w porcie swoje urządzenia nabrzeżne oraz spichlerze. Największą pozostawała jednak firma "Toepffer i synowie", która z biegiem czasu rozwinęła się i stała jednym z największych przedsiębiorstw w branży. Toepfferowie posiadali w porcie własne dźwigi, spichlerze i silosy. W 1905 r. firma doprowadziła linię kolejową z malczyckiej stacji bezpośrednio do portu, wyposażając nabrzeże w wywrotnice wagonowe. Najnowocześniejsze na tamte czasy urządzenie mogło w ciągu godziny obsłużyć 20 wagonów. 
Inwestycje sprawiły, że Malczyce stały się istotnym punktem przeładunkowym. W szczytowym okresie rozwoju kolej docierała do tutejszego węzła z pięciu kierunków – oprócz linii wrocławsko–berlińskiej i "wałbrzyskiej", w 1902 r. prywatne spółki doprowadziły linię z Jawora, następnie z Wołowa. Z pociągów na statki przeładowywano, oprócz węgla, wałbrzyski koks, granit ze Strzegomia, a także produkty lokalnej gospodarki: cegłę, cukier, mąkę, suszone wysłodki i zboże. Ze statków na pociągi przeładowywano natomiast m.in. nawozy sztuczne, papier, paszę, proszek do prania, stal, żelazo. 
W porcie stacjonowały jednostki Urzędu Budownictwa Wodnego w Ścinawie - koparki, pogłębiarki, barki i łodzie motorowe - oraz łodzie policji rzecznej. Własną rampę załadunkową w porcie posiadała również malczycka cukrownia.
Na początku XX w., w 1905 r. do Malczyc sprowadził się wraz z małżonką Józefą Józef Antoszewski, mistrz stoczniowy z Torunia. Początkowo Antoszewski naprawiał barki przy nabrzeżu Odry u ujścia Średzkiej Wody od strony wschodniej. W 1919 roku kupił 2-hektarową działkę nad Średzką Wodą, po drugiej stronie kanału portowego, i wzniósł na niej, oprócz swojego domu, pierwszą malczycką stocznię.
Przeładunek w porcie wzrastał. W 1910 r. roczny przeładunek wyniósł 16 128 ton, podczas gdy w 1927 r. - już 500 000 ton.
1 kwietnia 1939 założona została spółka, której zadaniem była rozbudowa południowego basenu portowego. Zaplanowane, bliskie realizacji prace, przerwała II wojna światowa. W 1940 r. w Malczycach istniały już cztery stocznie. Trzy z nich posiadały kołowroty służące do wciągania barek na brzeg, natomiast czwarta, najmniejsza, dokonywała jedynie napraw na dryfującym statku.
W latach czterdziestych XX wieku, w Malczycach działało 69 armatorów, spośród których czterech posiadało barki mechaniczne, a 65 - barki bez napędu. Funkcjonował również Zakład Żeglugowy z dwiema łodziami osobowymi oraz holownikiem, prowadzący połączenia drogą wodną do Głogowa, Ścinawy, Lubiąża i Brzegu Dolnego.
W roku 1941 odnotowano w malczyckim porcie rekordowy roczny przeładunek, wynoszący 1 000 000 ton.
Lata 1945 - 1999.
II wojnę światową przetrwała tylko jedna stocznia, należąca do Józefa Antoszewskiego. Na terenie zakładu czynne były początkowo dwie spółdzielnie, "Kotwica" i "Kotlarska", zajmujące się remontami barek poniemieckich. W okresie PRL, w 1954 r. stocznia została upaństwowiona i przekształcona w "Remontową Stocznię Rzeczną". 
Jeszcze w latach 50. XX wieku, w porcie przeładowywano 100 000 ton ładunku rocznie. Budowa stopnia wodnego Brzeg Dolny w połączeniu z zaniechaniem dalszej kanalizacji rzeki spowodowała jednak nasilenie erozji dennej - zjawiska typowego dla odcinków rzek położonych poniżej ostatniego stopnia kaskady. Skutkiem tego, systematycznie zmniejszała się głębokość tranzytowa i lustro wody w rzece, powodując trudności w żegludze śródlądowej w dolnym biegu Odry. 
Aby zachować żeglowność Odry, w 1975 r. zaprojektowano budowę stopnia wodnego Malczyce w pobliżu miejscowości Rzeczyca. Elementem budowy miał być kanał lateralny, skracający drogę wodną o 4 kilometry i omijający Malczyce. Inwestycja, w planowanym kształcie, nigdy nie wyszła poza sferę planów. Utrata żeglowności rzeki poniżej Brzegu Dolnego, w połączeniu ze wzrostem przewozów tranzytowych linią kolejową nr 276 (tzw. Magistrala Nadodrzańska) spowodowała w latach 80. XX w. zamarcie żeglugi śródlądowej na Odrze. Praca portu uległa wówczas znacznemu ograniczeniu. Po likwidacji Dolnośląskiego Zagłębia Węglowego na początku lat 90. XX w. - port został zamknięty. 
Ród Antoszewskich (ojciec Józef, matka Józefa, syn Bronisław i wnuk Joachim) zamieszkiwał teren stoczni do 1999 roku, do śmierci ostatniego syna rodu, Joachima. Członkowie rodziny zostali pochowani na Cmentarzu Komunalnym w Malczycach.
W latach 90. XX w., w ramach próby reprywatyzacji, poszukiwano spadkobierców Józefa Antoszewskiego, którzy mogliby poprowadzić stocznię. Kiedy zakończyło się to niepowodzeniem, majątek stoczni przeszedł na własność Gminy Malczyce.
Współczesność.
Samorząd wydzierżawił przejętą w 1997 r. "Remontową Stocznię Rzeczną" wrocławskiej spółce "Malbo", która wykorzystuje obiekty do budowy barek kontenerowych i chemikaliowców, głównie dla armatorów belgijskich i holenderskich. Stocznię opuszcza średnio jeden statek na miesiąc.
W 2009 r. przystąpiono do budowy Stopnia wodnego Malczyce, rezygnując jednocześnie z budowy omijającego Malczyce kanału lateralnego.
Stowarzyszenie Sympatyków Malczyc i Okolic, w oparciu o wypożyczone od gminy pamiątki, przekazane samorządowi przez rodzinę Antoszewskich, utworzyło w 2006 r. na terenie stoczni izbę pamięci stoczni, portu i rodu Antoszewskich.

</doc>
<doc id="1648381" url="https://pl.wikipedia.org/wiki?curid=1648381" title="Alfred Pennyworth">
Alfred Pennyworth

Alfred Pennyworth – fikcyjna postać z komiksów z Batmanem wydawanych przez DC Comics, której twórcami byli Bob Kane, Bill Finger i Jerry Robinson. Kamerdyner Bruce’a Wayne’a (Batmana), który wychował małego panicza po brutalnej śmierci jego rodziców, a po rozpoczęciu przez Bruce’a działalności zamaskowanego mściciela, stał się jego pierwszym pomocnikiem.
Postać zadebiutowała w komiksie "Batman vol. #16" (maj 1943). Pierwotnie Alfred miał nadwagę i był gładko ogolony i dopiero kinowa kreacja Williama Austina z pierwszej adaptacji przygód Batmana przyczyniła się do powstania obecnie znanego wizerunku tej postaci – szczupłego lokaja z wąsami.
Aktorzy.
Alfred Pennyworth często pojawia się także w różnego rodzaju adaptacjach przygód Batmana. Pierwszy raz w wersji aktorskiej pojawił się w serialu kinowym "Batman" z 1943 roku, gdzie w jego rolę wcielił się William Austin. W kontynuacji serialu, pod tytułem "Batman and Robin" z 1949 roku miejsce Austina zajął Eric Wilton. W serialu telewizyjnym "Batman" ("Batman") z lat 60. XX wieku, oraz w filmie pełnometrażowym "Batman zbawia świat" ("Batman: The Movie") w rolę Alfreda wcielił się Alan Napier. Michael Gough był odtwórcą tej postaci w czterech filmach fabularnych z lat 90. (dwóch pierwszych w reżyserii Tima Burtona i dwóch kolejnych w reżyserii Joela Schumachera). W serialu telewizyjnym "Ptaki nocy" ("Birds of Prey") jego rolę zagrał Ian Abercrombie.
W trylogii "Mrocznego Rycerza" ("The Dark Knight"), zapoczątkowanej filmem ' ("Batman Begins") w reżyserii Christophera Nolana w postać Alfreda wcielił się Michael Caine. Jeremy Irons grał Alfreda w filmie ' ("Batman v Superman: Dawn of Justice") w reżyserii Zacka Snydera. W serialu telewizyjnym "Gotham" w rolę kamerdynera młodego Bruce’a Wayne’a (z czasów przed pojawieniem się Batmana) gra Sean Pertwee.
Życiorys.
Życie Alfreda Pennywortha nie potoczyło się wedle jego oczekiwań. Jako młody człowiek występował na deskach londyńskiej sceny, gdzie uczył się aktorstwa oraz sztuki scenicznej, włączając w to charakteryzację. Spędził trochę czasu w brytyjskim wywiadzie, gdzie uczył się medycyny sądowej i rozwijał swą spostrzegawczość.
Alfred został przy Brusie, ponieważ pokochał go jak członka rodziny. Alfred obdarzył również uczuciem Leslie Thompkins – lekarkę, która zajmowała się młodym Bruce'em. Mimo że uczucie to było odwzajemnione, nigdy nie znaleźli właściwego momentu by posunąć się dalej we wzajemnych relacjach.
Alfred pozostał przy Brusie w czasie, gdy Jason Todd przejął obowiązki Cudownego Chłopca. Śmierć drugiego Robina wstrząsnęła nie tylko całą superbohaterską społecznością Gotham, ale zwłaszcza Alfredem, gdyż czuł się winny za to, że nie protestował mocniej, gdy Bruce zgodził się, by młody chłopak został Robinem. Gdy pojawił się Tim Drake, Alfred zaprzyjaźnił się z nim i zaakceptował jego przyszłą rolę Cudownego Chłopca.
Kiedy Bruce zaczął cierpieć z powodu przemęczenia, Alfred starał się z całych sił by zapewnić mu odpoczynek. Ale gdy Bane wypuścił szaleńców z Arkham, Batman musiał iść i walczyć z nimi. W tym czasie Alfred strzegł rezydencji Wayne'ów, Bane wtargnął tam i ciosem w głowę ogłuszył kamerdynera. Gdy Alfred odzyskał przytomność nie obserwował walki między Bane'em a Batmanem, ale zwrócił się o pomoc do Robina i Azraela w zabraniu rannego ciała Bruce’a.
Alfred ponownie powrócił do rezydencji, gdy Bruce został oskarżony o morderstwo, ale po oczyszczeniu swojego dobrego imienia wrócił do posiadłości, gdzie pogodził się ze wszystkimi swoimi przyjaciółmi i sojusznikami, którym wcześniej nie wierzył i był wobec nich podejrzliwy. Krótko po tym Alfred zachorował. Okazało się, że nietoperze zamieszkujące jaskinię są nosicielami odmiany wirusa Clench, który niegdyś nawiedził Gotham. Kamerdyner został zarażony wirusem poprzez częste przebywanie w Jaskini. Bruce poszukiwał lekarstwa wraz z Leslie Thompkins. Udało mu się to po dłuższym czasie, dzięki czemu Alfred wyzdrowiał. Obecnie nadal jest kamerdynerem i stara się ze wszystkich sił dbać o rezydencję Wayne'ów i komfort Bruce’a.
Alfred Pennyworth posiada wiele umiejętności – jest znakomitym aktorem znającym sekrety charakteryzacji scenicznej. Jest również medykiem, zdolnym pomagać Batmanowi w razie potrzeby. Umie także szyć, co przydało się przy projektowaniu stroju Batmana. Jest jak na swój wiek w niezłej formie. Ponadto jest dobrym strzelcem, a zwłaszcza dobrze włada śrutówką. Jest chyba jedyną osobą na świecie, która mówi Batmanowi dokładnie to, co myśli, czyniąc go odważniejszym od wielu superbohaterów współpracujących z Mrocznym Rycerzem.

</doc>
<doc id="1648382" url="https://pl.wikipedia.org/wiki?curid=1648382" title="Tuira">
Tuira

Tuira – rzeka w prowincji Darién, we wschodniej Panamie. Wpływa do Zatoki San Miguel, przepływa przez ośrodek administracyjny prowincji – La Palmę.
Jest to największa rzeka w Panamie, natomiast jeden z jej dopływów – Chucunaque jest najdłuższą rzeką w tym kraju.

</doc>
<doc id="1648384" url="https://pl.wikipedia.org/wiki?curid=1648384" title="Serwis stołowy">
Serwis stołowy

Serwis stołowy () – komplet naczyń zastawy stołowej wykonany z tego samego materiału, o jednolitej formie i zdobieniach.
Największy kunszt w wytwarzaniu bogato zdobionych serwisów porcelanowych osiągnięto w XVIII wieku. Wówczas to często, obok samych naczyń, w skład serwisu wchodziły różne ozdoby stołu takie jak figurki, wazoniki, świeczniki, serwetniki czy koszyczki ceramiczne. Tego rodzaju zestawy dekoracyjne nosiły nazwę "surtout-de-table".
Materiały.
Najpopularniejszymi materiałami stosowanymi do wytwarzania serwisów jest ceramika, szkło, rzadziej metal. W przypadku ceramiki jest to fajans lub porcelana ("osobny artykuł: serwis porcelanowy"). Spotyka się również inne materiały np. syntetyczny kamień lub tworzywa sztuczne, głównie aminoplasty.
Podział ze względu na zastosowanie.
Skład poszczególnych serwisów różni się w zależności od przeznaczenia. Dlatego w zależności od rodzaju posiłku rozróżnia się serwisy
Serwisy mogą różnić się również liczbą takich samych elementów (np. talerzyków, kubków), w zależności od liczby osób, dla których są przeznaczone. Obecnie typowe są komplety na 6 lub 12 osób (dotyczy to głównie serwisów obiadowych), ale znane są serwisy na dziesiątki i setki osób. Wśród serwisów śniadaniowych i do podwieczorku (do kawy lub herbaty) wyróżnia się zestaw dla dwóch osób ustawiony na jednej tacy nazywany "tête-à-tête", oraz "solitaire" – przeznaczony dla jednej osoby.

</doc>
<doc id="1648387" url="https://pl.wikipedia.org/wiki?curid=1648387" title="Cmentarz w Zambrowie">
Cmentarz w Zambrowie

Katolicki cmentarz grzebalny w Zambrowie – został założony w 1795 roku, przez księdza Marcina Krajewskiego, miejscowego proboszcza. Powstał w odległości około 600 m od kościoła, na obszarach należących do parafii. Pierwotnie cmentarz liczył 105 m długości i 75 szerokości; w 1822 roku powiększono go do wielkości 0,76 ha. Obecnie ma on kształt wydłużonego prostokąta o wymiarach 225 × 87,5 m i zajmuje 2,3 ha. W 1868 roku ksiądz Paweł Makowski zbudował solidne, kamienne ogrodzenie (data widoczna na kamieniu po lewej stronie przy bramie głównej). Wówczas też wzniesiono, istniejącą do dziś, główną bramę cmentarza. Ogrodzenie polecił naprawić ksiądz proboszcz Piotr Włostowski w 1900 roku, co z kolei dokumentuje data na sklepieniu muru po prawej stronie bramy głównej.
W ciągu ponad dwustu lat istnienia zmieniała się struktura cmentarza. Dawniej w południowej jego części, w rogu po lewej stronie znajdowało się miejsce przeznaczone do pochówku dzieci nieochrzczonych, a po prawej stronie była kostnica do składania kości przenoszonych z tymczasowych grobów, bądź zlikwidowanych miejsc pochówku (także z cmentarza przykościelego). W północno-wschodniej części cmentarza znajdowało się miejsce przeznaczone do chowania niekatolików, oddzielone małym rowem od reszty nekropolii. W każdym z czterech rogów cmentarza ustawione były drewniane krzyże.
Najważniejszym z elementów zambrowskiego parafialnego cmentarza grzebalnego jest kaplica grobowa księdza Marcina Krajewskiego, która stanowi najstarszy wolno stojący zabytek architektoniczny w Zambrowie. Jest to drewniana konstrukcja na planie kwadratu, zrębowa, szalowana i podpiwniczona. Dach czterospadowy, gontowy, zwieńczony jest obeliskową sterczyną pobitą blachą. W latach 70. XX wieku do budowli dodano murowane schodki i zadaszenie nad wejściem. Nad drzwiami kaplicy widnieje napis, informujący o fundatorze budowli oraz o restauracji kaplicy w 1866 roku. Poniżej znajduje się wiersz:
Dolną część napisu stanowi epitafium Franciszki Chęcińskiej.
Wnętrze kaplicy ozdobione jest późnobarokową polichromią z iluzjonistycznym ołtarzem oraz sześcioma przedstawieniami tańca śmierci. Jest to najciekawszy w północno-wschodniej Polsce przykład ukazania "dance macabre". Malowidła na prawo od wejścia ukazują spotkania ze śmiercią kilku osób: szlachcianki, szlachcica, dwóch pijących szlachciców, na lewo zaś: księdza, chłopki, żołnierza (lub myśliwego). Są to osoby reprezentujące miejscową społeczność, co miało znaczenie dla edukacyjnego wymiaru malowideł. Postacie z prawej strony są negatywne, z lewej zaś pozytywne. Wewnątrz kaplicy, ponad drzwiami, umieszczono tablicę erekcyjną z herbem Krajewskich – Jasieńczyk, nad którym znajduje się kapelusz kanonicki i łaciński napis:
Drugą budowlą, znajdującą się na zambrowskim cmentarzu parafialnym, jest neoromańska kaplica grobowa rodziny Woyczyńskich (dziedziców majątku Poryte-Jabłoń). Wybudował ją na grobie małżonki Piotr Woyczyński ok. 1870 roku, prawdopodobnie według projektu Bolesława Muklanowicza, który projektował również kościół Trójcy Przenajświętszej. Jest to murowana i otynkowana budowla na planie wydłużonego prostokąta. Nad wejściem, ponad tynkową półkolistą arkadą znajduje się biforium, a w szczycie zachodnim – przezrocze na sygnaturkę. Wewnątrz kaplicy umieszczono krzyż i murowany ołtarz, u którego podstawy stoi model trumny. Na ołtarzu jest obraz przedstawiający chrzest Chrystusa.
Oficjalne dane służb konserwatorskich podają, że na cmentarzu znajduje się kilkadziesiąt nagrobków z 2. połowy XIX wieku i kilkaset z pierwszej połowy XX wieku. Dane te są jednak mało prawdopodobne. Najstarszy zachowany nagrobek pochodzi z 2. połowy XIX w. Jest to mogiła Marianny Kołomyjskiej, zmarłej 8 stycznia 1878 roku. Godne uwagi są też liczne nagrobki księży katolickich, zwłaszcza te pochodzące z ostatnich lat XIX i pierwszych lat XX wieku. Warto również wspomnieć o grobie 20-letniego Henryka Perkowskiego (zginął on pod kołami wozu pancernego podczas robotniczych wystąpień w grudniu 1970 roku w Szczecinie), symbolicznej mogile Włodzimierza Witkowskiego zamordowanego w Katyniu, grobach (zmarłych w latach międzywojennych) żołnierzy zambrowskiego garnizonu, wreszcie mogiłach partyzantów poległych w 1944 roku podczas bitwy w Czerwonym Borze.
Oprócz grobów indywidualnych i rodzinnych na zambrowskim cmentarzu znajdują się mogiły zbiorowe. Najważniejsza z nich to mogiła powstańców styczniowych poległych podczas starcia pod Zbrzeźnicą w 1863 roku. Pomnik na ich grobie zbudowano w 1933 roku, z inicjatywy oficerów Szkoły Podchorążych Rezerwy Piechoty w Zambrowie. Napis na pomniku brzmi: „Powstańcom z roku 1863–64. Kołakowski, Liżewski, Wilczewski, Brucki, Chenciński, Leżański, Bargielski, Michalski, Mieczkowski, Kaczyński, Zaremba, Załuska i 28 nieznanych Powstańców”.
W grobie, sąsiadującym z tą mogiłą, pochowano żołnierzy września 1939 roku, ekshumowanych z okolic Zambrowa. Napis na nim brzmi: „Żołnierzom poległym w II wojnie światowej 1939–1945”. Kpt. Romuald Kudykis, por. Ryszard Jednacz, por. Kazimierz Michalewski (faktycznie podporucznik, zginął 10 IX 1939), podch. Tadeusz Blikarski, strz. Edmund Modzelewski, strz. Józef Grzywaczyk i 40-stu nieznanych żołnierzy”. W latach 90. XX w. ustawiono na niej dodatkowy drewniany krzyż, upamiętniający Paolina Cinotiego i innych żołnierzy włoskich zmarłych w latach 1943–1944 w obozie jenieckim w Zambrowie.
W alei głównej znajduje się pomnik poświęcony mieszkańcom Zambrowa, rozstrzelanym w kwietniu 1943 roku w Jeziorku koło Łomży. Wśród straconych było 9 nauczycieli, 6 uczniów szkół średnich, 7 urzędników, 5 wojskowych, 3 lekarzy, 3 rzemieślników, 2 kupców, 2 robotników i 7 innych osób. 8 spośród tych osób nie skończyło 21 lat. Między pomordowanymi znalazły się dwie rodziny nauczycielskie. Pomnik został gruntownie odnowiony w 1992 roku staraniem zambrowskiego koła Światowego Związku Żołnierzy Armii Krajowej. Wówczas również w centralnej części pomnika umieszczono tablicę dokumentującą renowację.
W pierwszej alei od wejścia po prawej stronie cmentarza znajduje się zbiorowa mogiła milicjantów poległych w pierwszych latach powojennych.
W 1976 roku w bezpośrednim sąsiedztwie parafialnego cmentarza grzebalnego powstał cmentarz komunalny. W 1987 roku zambrowski cmentarz parafialny został wpisany na listę zabytków pod numerem 324/87.

</doc>
<doc id="1648388" url="https://pl.wikipedia.org/wiki?curid=1648388" title="Michel Macquet">
Michel Macquet

Michel Macquet (ur. 3 kwietnia 1932 w Amiens, zm. 27 października 2002 w Le Crotoy) – francuski lekkoatleta, który specjalizował się w rzucie oszczepem. Uprawiał także piłkę ręczną.
Trzykrotnie uczestniczył w igrzyskach olimpijskich - Melbourne 1956 (7. miejsce w finale z wynikiem 71,84), Rzym 1960 (15. miejsce w eliminacjach, z wynikiem 73,74, nie dało mu awansu do finału) oraz Tokio 1964 (18. miejsce w eliminacjach, z wynikiem 69,35, nie dało mu awansu do finału). Złoty medalista igrzysk śródziemnomorskich w 1955 roku z rezultatem 69,00. Czwarty zawodnik mistrzostw Europy w Sztokholmie (1958) - osiągnął tam wynik 75,18. Cztery lata później podczas mistrzostw Europy w Belgradie zajął odległe 20. miejsce. Wielokrotny reprezentant Francji w meczach międzypaństwowych - także przeciwko drużynie Polski. Rekordzista Francji w rzucie oszczepem. Wielokrotny mistrz kraju. Rekord życiowy: 83,36 (11 maja 1961, Paryż).

</doc>
<doc id="1648393" url="https://pl.wikipedia.org/wiki?curid=1648393" title="Słaby klucz">
Słaby klucz



</doc>
<doc id="1648397" url="https://pl.wikipedia.org/wiki?curid=1648397" title="Presidente Ríos">
Presidente Ríos

Presidente Ríos (hiszp. "Lago Presidente Ríos") – jezioro w południowym Chile w regionie Aisén. Położone jest w środkowej części półwyspu Taitao. Powierzchnia jeziora wynosi 352 km².
Nazwa jeziora została nadana na cześć prezydenta Chile Juana Antonio Ríosa.

</doc>
<doc id="1648399" url="https://pl.wikipedia.org/wiki?curid=1648399" title="Cochrane (jezioro)">
Cochrane (jezioro)



</doc>
<doc id="1648400" url="https://pl.wikipedia.org/wiki?curid=1648400" title="Harley Quinn">
Harley Quinn

Harley Quinn, właśc. „Harleen Frances Quinzel” – fikcyjna postać pojawiająca się w komiksach i filmach związanych z postacią Batmana. Zazwyczaj przedstawiana jest w czerwono-czarnym stroju z wielkim młotem albo kijem bejsbolowym. Kiedyś psychiatra, później pomocnica Jokera.
Po raz pierwszy pojawiła się w serialu "Batman". Nieco inaczej została przedstawiona w filmach "Legion Samobójców", "Ptaki Nocy" i "", gdzie zagrała ją Margot Robbie.
Historia.
Harley Quinn została stworzona przez Paula Diniego i Bruce'a Timma specjalnie do jednego z odcinków Batman: The Animated Series z 1992 roku zatytułowanego „Przysługa Jokera”. Początkowo napisana jako postać niemająca się pojawić nigdy później. Wraz z procesem pisania odcinka, Dini wpadł na pomysł, aby umieścić w nim postać towarzyszącą Jokerowi, jak to ujął sam Dini: "Stworzyłem ją w ten sposób, że pisałem historię zatytułowaną „Przysługa Jokera” i była to moja pierwsza historia o Jokerze i chciałem, żeby była dobra i chciałem, aby Joker był wszystkim tym, kim jest w tych lepszych komiksach, co jest zabawne i przerażające, i egoistyczne, a ja pomyślałem, że może ktoś mu towarzyszący wydobędzie niektóre z tych cech osobowości.” Potem pomyślał o dawaniu Jokerowi poplecznika, inspirowanego kobiecymi postaciami towarzyszącym złoczyńcom z serialu "Batman" z lat 60.
Życiorys.
Harley już od dziecka interesowała się psychologią. Studiowała na uniwersytecie w Gotham. Doktor Harleen Quinzel była psychiatrą w szpitalu Arkham, o którym mówili, że każdego człowieka może uczynić szaleńcem. Harleen jest tego żywym przykładem. Wszystko zaczęło się od tego, gdy po raz pierwszy poznała Jokera i zamiast uciekać, zakochała się w nim.
Jej imię przykuło uwagę szaleńca, gdyż kojarzyło mu się z imieniem „Arlekin”. Łatwowierność Harleen tylko ułatwiła niecne plany Jokera. Myślała, że otwiera się przed nią, ale tak naprawdę nią manipulował. Opowiadał o jego nieszczęśliwym dzieciństwie przez co z czasem Harley zaczęła postrzegać go jako ofiarę. Użył on dziewczyny, by uwolnić wielu więźniów, ale nie trwało to długo. Administrator Jeremiasz Arkham cofnął Harleen licencję lekarską, a ona sama została umieszczona w Arkham pośród szaleńców, których niegdyś leczyła.
Zanim Gotham odcięto od reszty kraju, wszyscy zostali uwolnieni z Arkham – między innymi Harley. Dziewczyna wędrowała trochę podczas No Man’s Land, aż znalazła odpowiedni kostium i przywdziała go, następnie wytropiła Jokera. Ten rozpoznał w niej dawną lekarkę i trzymał siłą w pobliżu, dopóki go bawiła (myślała, że robi to dobrowolnie, by uszczęśliwić Jokera). Kiedy Harley zaczęła już nudzić „Pana J” (tak nazywała Jokera), to wtedy przykuł ją do rakiety i wystrzelił. Pocisk miał eksplodować i zabić dziewczynę, ale została ona uratowana przez Poison Ivy, która uleczyła ją jednym ze swych chemicznych „koktajli”. Napój nie tylko pozwolił jej wyzdrowieć, wzmocnił jej system immunologiczny, ale także zwiększył siłę i refleks. Harley postanowiła wrócić i zemścić się na Jokerze, ale wybaczyła mu, gdy ten ją przeprosił i została przy nim, pomagając we wszelkich szalonych przedsięwzięciach w trakcie No Man’s Land.
Po skończeniu No Man’s Land, wróciła do „Pana J.” Szaleniec ponownie postanowił się jej pozbyć, ale Harley zdecydowała, że będzie to ostatni raz. Wraz z Poison Ivy udała się do Metropolis, ale w wyniku interwencji Supermana dziewczyny zostały rozdzielone. Później dziewczyna zginęła w eksplozji odrzutowego plecaka. Jednak wróciła do życia i wraz z Poison Ivy i Catwoman stworzyła grupę Gotham Sirens.

</doc>
<doc id="1648401" url="https://pl.wikipedia.org/wiki?curid=1648401" title="Gudhi padwa">
Gudhi padwa

Gudhi padwa (dewanagari: गुढीपाडवा) – święto o charakterze noworoczno-wiosennym, obchodzone w indyjskim stanie Maharasztra pierwszego dnia miesiąca ćajtra (przełom marca i kwietnia).
Nazwa.
"Gudhi" to „sztandar Brahmy”, będący znakiem zwycięstwa, natomiast słowo "padwa" pochodzi od sanskryckiego "pratipada", czyli pierwszego dnia po nowiu.
Zwyczaje związane z gudhi padwa.
Święto to jest związane z bogiem Brahmą, który ponoć tego właśnie dnia stworzył świat. Wyznacza ono trój-pół-i-dniowy (sadhe tin muhurta) pomyślny okres, jeżeli chodzi o rozpoczynanie nowej działalności. Dzień ten powinno zacząć się od zjedzenia gorzko-słodkiego liścia, pąka lub kwiatu drzewa "nim". Czasami liście te są zmielone na pastę razem z brązowym cukrem z trzciny cukrowej, adżwanem i sokiem owoców tamaryndu. Spożywa się również śrikhand. Przed wejściem do domów wykonuje się rangoli o skomplikowanych wzorach i wiesza wysoko "gudhi".

</doc>
<doc id="1648402" url="https://pl.wikipedia.org/wiki?curid=1648402" title="Klaus Täuber">
Klaus Täuber

Klaus Täuber (ur. 17 stycznia 1958 w Erlangen) – niemiecki piłkarz występujący na pozycji napastnika. Trener piłkarski.
Kariera.
Täuber zawodową karierę rozpoczynał w 1976 roku 1. FC Nürnberg z 2. Bundesligi Süd. W 1978 roku awansował z nim do Bundesligi. W tych rozgrywkach zadebiutował 2 września 1978 roku w przegranym 0:2 meczu z 1. FC Köln. 16 grudnia 1978 roku w przegranym 1:3 pojedynku z Werderem Brema strzelił pierwszego gola w Bundeslidze. W 1979 roku spadł z zespołem do 2. Bundesligi Süd. W 1. FC Nürnberg spędził jeszcze rok.
W 1980 roku Täuber odszedł do drugoligowego Stuttgarter Kickers. Spędził tam 3 lata. W tym czasie rozegrał tam 99 spotkań i zdobył 49 bramek. W 1983 roku przeniósł się do innego drugoligowego zespołu, FC Schalke 04. W 1984 roku awansował z nim do Bundesligi. W Schalke spędził w sumie 4 lata. Łącznie rozegrał tam 125 ligowych spotkań i strzelił 58 goli.
W 1987 roku Täuber podpisał kontrakt z Bayerem 04 Leverkusen, również z Bundesligi. Pierwszy ligowy mecz zaliczył tam 31 lipca 1987 roku przeciwko Waldhofowi Mannheim (1:0). W 1988 roku zdobył z klubem Puchar UEFA, po pokonaniu w jego finale Espanyolu. W 1988 roku i w 1989 roku zajął z zespołem 8. miejsce w Bundeslidze, które było jego najwyższym w karierze. W 1989 roku zakończył karierę.

</doc>
<doc id="1648403" url="https://pl.wikipedia.org/wiki?curid=1648403" title="Regar-TadAZ Tursunzoda">
Regar-TadAZ Tursunzoda

Regar-TadAZ Tursunzoda (tadż. Клуби футболи «Регар-ТадАЗ» Турсунзода) – tadżycki klub piłkarski, mający siedzibę w mieście Tursunzoda, na zachodzie kraju.
Historia.
Chronologia nazw:
Piłkarski klub Metałłurg został założony w miejscowości Regar w 1975 roku po tym, jak w tym roku powstała TadAZ (obecnie TALCO), największa huta aluminiowa w regionie i Tadżykistanie. 17 lutego 1978 po zmianie nazwy miasta klub nazywał się Metałłurg Tursunzoda. W 1990 z nazwą Regar Tursunzoda debiutował w Drugiej Lidze, 5 strefie Mistrzostw ZSRR, w której występował do 1991.
W 1992 po uzyskaniu niepodległości przez Tadżykistan zespół debiutował w rozgrywkach Wyższej Ligi Tadżykistanu. W debiutanckim sezonie zajął 2. miejsce w końcowej klasyfikacji. W 1995 klub zmienił nazwę na Regar-TadAZ Tursunzoda, gdzie TadAZ to skrót od Tadżycki Aluminiowy Zakład - jego głównego sponsora. W 2000 debiutował w rozgrywkach pucharów azjatyckich. Pierwszy sukces przyszedł w 2001, kiedy to zespół zdobył mistrzostwo oraz Puchar Tadżykistanu.
Stadion.
Klub rozgrywa swoje mecze domowe na stadionie Metałłurg w Tursunzodzie, który może pomieścić 15 000 widzów.

</doc>
<doc id="1648404" url="https://pl.wikipedia.org/wiki?curid=1648404" title="Klaus Tauber">
Klaus Tauber



</doc>
<doc id="1648405" url="https://pl.wikipedia.org/wiki?curid=1648405" title="Giovanni Lievore">
Giovanni Lievore

Giovanni Lievore (ur. 20 marca 1932 w Vicenzy zm. 8 października 2019 w Carrè) – włoski lekkoatleta, który specjalizował się w rzucie oszczepem.
Szósty zawodnik olimpijskiego konkursu w Melbourne (1956) - uzyskał wówczas wynik 72,88. W 1958 zajął 8. miejsce mistrzostwach Europy w Sztokholmie (wynik: 73,38). W 1956 i 1958 zdobył złoty medal krajowego czempionatu. Wielokrotny reprezentant Włoch i sześciokrotny rekordzista kraju w rzucie oszczepem. Rekord życiowy: 80,72 (12 października 1958, Rzym).
Brat Carla - rekordzisty świata w rzucie oszczepem.

</doc>
<doc id="1648409" url="https://pl.wikipedia.org/wiki?curid=1648409" title="Cochrane/Pueyrredón">
Cochrane/Pueyrredón

Cochrane/Pueyrredón (hiszp. "Lago Cochrane" w Chile, "Lago Pueyrredón" w Argentynie) – jezioro polodowcowe w Andach, na pograniczu chilijsko-argentyńskim. Ma charakterystyczny wydłużony kształt. Położone jest na wysokości 153 m n.p.m. Zajmuje powierzchnię 271 km².
Na wschód od jeziora położone jest miasto Cochrane.

</doc>
<doc id="1648412" url="https://pl.wikipedia.org/wiki?curid=1648412" title="Buenos Aires (jezioro)">
Buenos Aires (jezioro)



</doc>
<doc id="1648414" url="https://pl.wikipedia.org/wiki?curid=1648414" title="Social bookmarking">
Social bookmarking

Social bookmarking (z ang. "zakładki społecznościowe") - gromadzenie odnośników (zakładek) do stron internetowych w ramach społeczności internetowej. Odnośniki organizowane są przy pomocy metadanych, najczęściej w formie etykietek / tagów. Pierwszym serwisem social bookmarking był del.icio.us (obecnie delicious.com).
Serwis social bookmarking działa zwykle w następujący sposób: zalogowany użytkownik zapisuje adres strony internetowej, ręcznie albo przy pomocy skryptozakładki, następnie wybiera słowa kluczowe (tagi), którymi oznacza ten adres. Jeśli inni użytkownicy serwisu już oznaczyli ten adres jakimiś słowami, wtedy są one podpowiadane tej osobie. Efektem społecznego tagowania jest system organizacji zwany folksonomią.

</doc>
<doc id="1648417" url="https://pl.wikipedia.org/wiki?curid=1648417" title="San Martín (jezioro)">
San Martín (jezioro)



</doc>
<doc id="1648418" url="https://pl.wikipedia.org/wiki?curid=1648418" title="Pokémon Ranger i Świątynia Morza">
Pokémon Ranger i Świątynia Morza

 – dziewiąty film o Pokémonach na podstawie anime "Pokémon".

</doc>
<doc id="1648420" url="https://pl.wikipedia.org/wiki?curid=1648420" title="Regar Tursunzoda">
Regar Tursunzoda



</doc>
<doc id="1648425" url="https://pl.wikipedia.org/wiki?curid=1648425" title="Fluoropolimer">
Fluoropolimer



</doc>
<doc id="1648427" url="https://pl.wikipedia.org/wiki?curid=1648427" title="Archidiecezja Suva">
Archidiecezja Suva

Archidiecezja Suva (łac. "Archidioecesis Suvanus", ang. "Archdiocese of Suva") – rzymskokatolicka archidiecezja ze stolicą w Suvie na Fidżi.
Arcybiskup Suva jest również metropolitą metropolii Suva.
Obecnie arcybiskupem Suva jest Peter Loy Chong.
Na terenie archidiecezji żyje 180 zakonników i 159 sióstr zakonnych.
Historia.
27 marca 1863 powstała "Prefektura Apostolska Wysp Fidżi".
W dniu 10 maja 1887 prefekturę podniesiono do godności wikariatu apostolskiego i nadano mu nazwę "Wikariat Apostolski Wysp Fidżi".
Dnia 21 czerwca 1966 wikariatowi nadano godność archidiecezji i nazwano "Archidiecezja Suva".

</doc>
<doc id="1648429" url="https://pl.wikipedia.org/wiki?curid=1648429" title="Centralna Rada Narodowa">
Centralna Rada Narodowa



</doc>
<doc id="1648430" url="https://pl.wikipedia.org/wiki?curid=1648430" title="Tomohisa Yamashita">
Tomohisa Yamashita

, właśc. – japoński idol, kompozytor, autor tekstów, aktor oraz prezenter telewizyjny.
Tomohisa znany jest również pod pseudonimem Yamapi.
Kariera.
W 1996 roku dołączył do grupy Johnny &amp; Associates, natomiast 2 lata później rozpoczął swoją karierę aktorską, debiutując w serialu "Shōnen-tachi." 
W 2003 roku, kiedy został stworzony zespół NEWS, został wybrany na jego lidera. Pomimo że w założeniu miał to być czasowy projekt, zespół zyskał światową sławę i dzięki temu stał się jedną z odnoszących większe sukcesy popową grupą od Johnny’ego. 
W 2005 roku Yamapi wraz z Kazuyą Kamenashim (z zespołu KAT-TUN) tworzy poboczny projekt , w celu wypromowania serialu Nobuta wo Produce, natomiast rok później oprócz jego głównej roli w "Kurosagi" postanowił rozpocząć swoją solową karierę wydawając singiel , który wyprzedał się na poziomie 600 000 egzemplarzy (dwukrotnie więcej niż pojedynczy singiel zespołu NEWS) i sklasyfikowany został na pierwszym miejscu notowania Oricon. Pomimo wielkiego sukcesu, Yamashita wspomniał, że nie zacznie solowej kariery muzycznej i pozostanie w NEWS. Latem tego samego roku powstała grupa Kitty GYM, która wydała singiel "Fever to Future" jako GYM. W 2009 roku zagrał główną rolę w serialu "Buzzer Beat" jako Naoki Kamiya. 
W 2011 roku Yamapi opuścił zespół NEWS, a następnie zajął się solową karierą muzyczną, wydawając rok później jego drugi solowy singiel "Ero". 
W 2018 roku stworzył utwory "Never Lose" i "Reason" do obu openingów drugiego sezonu anime „”.

</doc>
<doc id="1648431" url="https://pl.wikipedia.org/wiki?curid=1648431" title="O’Higgins">
O’Higgins



</doc>
<doc id="1648433" url="https://pl.wikipedia.org/wiki?curid=1648433" title="Architektura Armenii">
Architektura Armenii

Architektura Armenii rozwijała się w ciągu tysięcy lat pod wpływami Bliskiego Wschodu, Bizancjum i Europy.
Najwcześniejsze budowle wskazują na wpływy z Urartu. Były to budowle na planie kolistym, murowane ze starannie obrobionych bloków miejscowego kamienia wulkanicznego.
Gdy na terenie dzisiejszej Armenii powstały kolonie greckie, wzniesiono świątynie powtarzające wzory hellenistyczne, jak zburzona przez trzęsienie ziemi i zrekonstruowana świątynia w Garni. Oprócz świątyń budowano w tym okresie amfiteatry i termy na wzór rzymski. Po wprowadzeniu chrześcijaństwa w roku 304 wiele świątyń greckich przekształcono na kościoły chrześcijańskie. 
Pierwsze wznoszone od fundamentów kościoły chrześcijańskie miały plan tetrakonchy – czterech wnęk-apsyd wokół centralnego kwadratowego wnętrza, tworzących kształt równoramiennego krzyża greckiego. Tak zbudowano kościół św. Hripsime w Eczmiadzinie oraz podobny do niego kościół Dżwari w Mcchecie w sąsiedniej Gruzji. Budowniczowie świątyń Armenii budowali coraz śmielsze konstrukcje, nie licząc się z zagrożeniem sejsmicznym. Wielka katedra w Zwartnocu (643-661) zawaliła się w roku 930. Jej ruiny świadczą jednak o mistrzostwie rzemiosła ormiańskich budowniczych.
Oprócz świątyń powstawały budowle świeckie. Za króla Gagika I (989-1020) założono miasto Ani otoczone wysokimi murami obronnymi. Architekt Tyrdat, który uprzednio zbudował trzecią z kolei kopułę kościoła św. Zofii w Konstantynopolu, wzniósł w Ani kościół katedralny. Zastosował w nim formy architektoniczne, jak ostrołuki, które o stulecia wyprzedziły pojawienie się podobnych form w architekturze Europy Zachodniej. Oprócz katedry zbudował Tyrdat pałac Katolikosa.
W drugim tysiącleciu Armenia weszła w okres powolnego upadku. Nieustanne najazdy nie sprzyjały budowaniu nowych świątyń i pałaców. Budowniczowie ograniczali się do rozbudowy obiektów istniejących. 
W XIX wieku Armenia stała się odległą prowincją imperium rosyjskiego. Chroniło to przed agresją islamską, ale nie sprzyjało rozwojowi kultury narodowej. W tym okresie nie powstały znaczące budowle. Po przyłączeniu do ZSRR w Armenii rozpoczęto budowę obiektów, mających świadczyć o potędze nowego ustroju. Architekci budowali gmachy reprezentacyjne, zwłaszcza w stolicy kraju, Erywaniu, stosując detale zaczerpnięte z zabytków Armenii. Dzięki temu, a także dzięki mistrzostwu tradycyjnego rzemiosła kamieniarskiego, uniknięto powtarzania pozbawionych umiaru zdobień pseudoklasycznych według wzorów socrealizmu. Dobrym przykładem jest budynek Matenadaranu, dzieło architekta Marka Grigoriana z lat 1945-57.
O przywiązaniu Ormian do tradycji narodowej świadczą najlepiej kościoły ormiańskie budowane przez społeczności diaspory. Należy do nich Katedra Ormiańska we Lwowie.

</doc>
<doc id="1648438" url="https://pl.wikipedia.org/wiki?curid=1648438" title="Villa Arnaldi">
Villa Arnaldi

Villa Arnaldi - niedokończona willa w miejscowości Meledo di Sarego w okolicy Vicenza zaprojektowana przez Andreę Palladia. 
Historia.
Villa Arnaldi powstała na zamówienie możnowładcy Vincenzo Arnaldiego poprzez przebudowę wcześniejszego, piętnastowiecznego zespołu budynków gospodarczych. Arnaldi chciał, by bardziej efektowny wygląd zabudowań podniósł rynkową wartość obiektu. W 1565 Arnaldi sprzedał gmach, nie czekając na zakończenie prac architektonicznych i nie zajmując się dalszym losem budynku. Wykonywanie projektu Palladiego nie było kontynuowane. Villa Arnaldi nadal jest budynkiem mieszkalnym. 
Architektura.
Obiekt znany jako Villa Arnaldi jest piętnastowiecznym budynkiem gospodarskim, elementy architektury palladiańskiej widoczne są jedynie na jego pierwszej kondygnacji w postaci trzech łuków z pilastrami doryckimi obramowującymi prostokątne okna. Pozostała część budynku nie posiada cech renesansowych. 

</doc>
<doc id="1648440" url="https://pl.wikipedia.org/wiki?curid=1648440" title="Wydział Inżynierii Lądowej i Środowiska Politechniki Gdańskiej">
Wydział Inżynierii Lądowej i Środowiska Politechniki Gdańskiej

Wydział Inżynierii Lądowej i Środowiska – jeden z czterech najstarszych wydziałów Politechniki Gdańskiej. W obecnej formie funkcjonuje od 2004 roku, w ramach połączenia Wydziału Inżynierii Lądowej oraz Wydziału Budownictwa Wodnego i Inżynierii Środowiska.
Wydział posiada pozytywną ocenę Polskiej Komisji Akredytacyjnej oraz najwyższą kategorię naukową A+ (poziom wiodący) dla dyscyplin umocowanych na Wydziale: Inżynieria Lądowa, Geodezja i Transport oraz Inżynieria Środowiska, Górnictwo i Energetyka przyznaną za okres ewaluacji 2017-2021 w roku 2023 z Ministerstwa Edukacji i Nauki; w poprzednich okresach za lata 2009–2012 oraz 2013-2016 Wydział otrzymał kategorię A (poziom bardzo dobry).
Historia.
Wydział rozpoczął działalność 6 października 1904, kiedy nastąpiło uroczyste otwarcie przez cesarza Wilhelma II Uniwersytetu Technicznego w Gdańsku.
W historii funkcjonował pod różnymi nazwami:
Wydział Budownictwa Lądowego:
Wydział Budownictwa Wodnego:
W 2004 roku, na podstawie Uchwały Senatu Politechniki Gdańskiej nr 86/04/XX z dnia 20 kwietnia 2004, Wydział Inżynierii Lądowej oraz Wydział Budownictwa Wodnego i Inżynierii Środowiska zostały połączone w obecny Wydział Inżynierii Lądowej i Środowiska.

</doc>
<doc id="1648442" url="https://pl.wikipedia.org/wiki?curid=1648442" title="GNS">
GNS



</doc>
<doc id="1648444" url="https://pl.wikipedia.org/wiki?curid=1648444" title="Szkoła podstawowa w Rudce">
Szkoła podstawowa w Rudce



</doc>
<doc id="1648448" url="https://pl.wikipedia.org/wiki?curid=1648448" title="Krąg Starszoharcerski św. Jerzego">
Krąg Starszoharcerski św. Jerzego

Krąg Starszoharcerski Świętego Jerzego (KSJ) – krąg harcerski założony w roku akademickim 1932/1933 przez hm. Witolda Sawickiego związanego z nurtem katolicko-narodowym.
Początki.
Pierwsze spotkania odbywały się w sali Korporacji Akademickiej "Sarmatia" przy ul. Czerniakowskiej i przybrały formę tzw. Klubu Włóczykijów. Była to pierwsza próba stworzenia ogólnowarszawskiego kręgu starszoharcerskiego o podobnym nastawieniu ideowym, które można określić mianem patriotyczno-narodowego, lecz bez oficjalnych powiązań z ówczesnym obozem narodowym.
W wyniku rekolekcji na początku roku 1934, jakie organizowane były w Laskach pod Warszawą przez A. Zielińskiego, a prowadzone przez księdza Władysława Korniłowicza, grono uczestników postanowiło pogłębiać religijnie swoją pracę harcerską. Wówczas padł pomysł przekształcenia Klubu Włóczykijów w Krąg św. Jerzego, przy czym nazwa miała symbolizować położenie większego akcentu na pracę katolicką. Od tego czasu w koncepcjach ideowo-wychowawczych Kręgu stawiano równolegle element katolicki i narodowy.
Struktura i formy pracy.
Krąg Św. Jerzego kierowany był przez wybieranego na okres 1 roku komendanta, który funkcję swą pełnił przy pomocy sekretarza i skarbnika.
Do pracy w kręgu zapraszano ludzi o podobnych poglądach na najważniejsze sprawy życia harcerskiego i publicznego. Kooptacji dokonywano po przedstawieniu przez osobę wprowadzającą.
Zwykłe zbiórki odbywały się raz na 2 tygodnie o 19.00-20.00 i trwały 2-3 godziny. Rozpoczynały się od osobistego meldunku każdego obecnego. Po meldunku śpiewano "Rotę". Następnie następowały sprawy formalne, a później referat i dyskusja. Na zakończenie odbywał się kominek lub potańcówka.
Grupę kierującą stanowiła Rada Kręgu, która spotykała się raz na miesiąc. Na spotkania przybywało 15-20 osób funkcyjnych kręgu lub specjalnie zaproszonych. "Zebrania Rady Kręgu miały charakter "sztabowy". Omawiano istotne problemy życia harcerskiego i krajowego oraz projektowano bieżącą pracę Kręgu."
Członkowie.
W skład KSJ wchodzili harcerze ze środowisk:
W Warszawie ilość członków szacowano na około 100, przy czym przeważali instruktorzy, w większości w wieku studenckim. Ponadto w zbiórkach uczestniczyli goście.
Poza Warszawą KSJ nie prowadził planowanej akcji zakładania środowisk "filialnych" w terenie. Środowiska o podobnym nastawieniu samorzutnie powstawały w różnych częściach Polski – we Lwowie, środowisko w Sosnowcu, kleryckie środowisko w WSD we Włocławku, kierowane i organizowane przez ks. Michała Poradowskiego, zakonne środowisko harcerskie w Zgromadzeniu XX Salezjanów, kierowane przez ks. hm. Henryka Czepułkowskiego.
Miejsce Kręgu w ZHP.
Krąg działał na podstawie legalnej rejestracji w Chorągwi Warszawskiej ZHP i składał ze swej działalności okresowe sprawozdania. Do tarć między władzami ZHP a KSJ doszło w 1939 roku na płaszczyźnie sprzeciwu Kręgu dla tworzenia drużyn narodowości żydowskiej. Sprawy tej nie wyjaśniono i rozstrzygnięcie sporu zostało przerwane przez wojnę. W znanym konflikcie personalnym z 1938 roku pomiędzy władzami Chorągwi Warszawskiej ZHP a ponad stu instruktorami sprzeciwiającymi się potraktowaniu przez Komendę Chorągwi jednego instruktora, co spowodowało później powstaniem organizacji „Wigry”, działającej niezależnie od Szarych Szeregów w czasie II wojny światowej, KSJ nie brał udziału, jako że nie był to spór ideowy a personalny. KSJ ze swojej natury ideowej pozostawał w opozycji do ogólnego nurtu stopniowo liberalizującego się ZHP, począwszy od roku 1931, gdy prosanacyjni instruktorzy przejęli władzę wewnątrz Związku i rozpoczęli stopniowe usuwanie instruktorów prawicowych z władz. Niemniej jednak "krąg nie reprezentował postawy zacietrzewienia wobec władz ZHP", czego dowodem była postawa w sytuacji wyżej wspomnianego kryzysu wewnętrznego Chorągwi Warszawskiej. KSJ toczył polemiki ideowe z innymi kręgami do jakich można zaliczyć „KIMB” (Warszawa), reprezentujący socjalizm, „Kuźnicę” (Warszawa), o obliczu sanacyjnym oraz Gromadę Włóczęgów (Wilno), związaną z tradycją liberalno-lewicową. KSJ współpracował z poszczególnymi kręgami przydrużynowymi (np. 2 WDH, 23 WDH) lub też aktywnie udzielał się w działaniach Harcerskiego Klubu Narciarskiego.
Formy życia religijnego w pracy Kręgu.
Nacisk na prawdziwy, osobisty pogłębiony katolicyzm stanowił główny wyróżnik pracy kręgu i z jednej strony kształtujący jego oblicze, a z drugiej strony dający podwaliny jedności wobec różnicy poglądów wewnątrz kręgu. Corocznie odbywano zamknięte rekolekcje w Laskach k. Warszawy, które oprócz gospodarza, ks. Władysława Korniłowicza, prowadzili także o. Tomasz Rostworowski i bł. o. Michał Czartoryski OP. Nadto dla Kręgu etyk, o. Jacek Woroniecki OP, prowadził na warszawskim Służewcu wykłady, które rozpoczynały się po mszy świętej i następującym po nim śniadaniu. Konferencję o. Woronieckiego zamykała wspólna dyskusja. Poza tym wewnątrz KSJ działała grupa powstała z inspiracji Witolda Sawickiego, a studiująca Pismo Święte metodą "Juventus Christiana". Inna grupa zaś angażowała się w "Pomoc bliźniemu" (Pom-bli), w ramach działalności charytatywnej kościoła akademickiego Świętej Anny w Warszawie. Zbierano głównie odzież dla ubogich. W roku 1935/1936 Krąg zainteresował się Ślubowaniami Akademickimi, które odbyły się na Jasnej Górze w roku 1936. Rada Kręgu wysunęła hm. Władysława Dłużyńskiego do włączenia się w Komitet organizacyjny pielgrzymki. Ważnym faktem stało się przemówienie, jakie wygłosił reprezentant Kręgu, a w którym przestrzegał przed upolitycznieniem pielgrzymki. Efektem tegoż było zaproponowanie przez rektora kościoła Akademickiego ks. Edwarda Detkensa funkcji wiceprezesa pielgrzymki. Pokłosiem zaangażowania w pielgrzymkę i ślubowanie z 1936 roku była pozycja "Spełniajmy Śluby Jasnogórskie" (aut. hm. W.Dłużyńskiego, wyd. 1937).
KSJ a „Strażnica Harcerska”.
Członkowie KSJ początkowo udzielali się w redakcji pisma „Strażnica Harcerska”, redagowanego przez grupę starszego pokolenia instruktorów tworzących ZHP u jego podstaw, a mających poglądy katolicko-narodowe. Stopniowo obowiązki redaktora przejął hm. Witold Sawicki, a potem hm. Wojciech Dłużyński. Pismo rozchodziło się w nakładzie 1000 egzemplarzy i stworzyło bazę relacji do powstania Hufców Polskich po odrzuceniu przez kierownictwo ZHP współpracy instruktorów prawicowych we wspólnym tworzeniu Szarych Szeregów.

</doc>
<doc id="1648459" url="https://pl.wikipedia.org/wiki?curid=1648459" title="Grand Prix Malezji 2009">
Grand Prix Malezji 2009

Wyniki Grand Prix Malezji, drugiej rundy Mistrzostw Świata Formuły 1 w sezonie 2009.
Relacja.
Tło wyścigu.
W Grand Prix uczestniczyło 20 kierowców, po dwóch w każdej drużynie. Drużyny te, zwane także konstruktorami to: Ferrari, McLaren, Renault, Brawn, Force India, BMW Sauber, Toyota, Red Bull Racing, Williams i Toro Rosso.
Kimi Räikkönen wygrał ten wyścig w roku 2008 jeżdżąc dla Ferrari oraz uczynił to także w roku 2003, kiedy to jeździł dla McLarena. Poprzedni zwycięzcy, Giancarlo Fisichella (2006) oraz Fernando Alonso (2005 i 2007) również uczestniczyli w tym wyścigu. 
Po Grand Prix Australii liderem klasyfikacji kierowców był Jenson Button, dwa punkty za nim był Rubens Barrichello i cztery punkty za Buttonem był Jarno Trulli. Brawn GP przed wyścigiem liderowało w klasyfikacji konstruktorów, siedem punktów przed Toyotą a trzecie miejsce zajmował Renault. 
Start wyścigu został przesunięty w stosunku do roku poprzedniego z godziny 15:00 czasu miejscowego (9:00 czasu polskiego) na 17:00 (11:00 czasu polskiego) z powodu widzów oglądających wyścig w Europie.
Wyniki.
Wyścig.
Wyścig przerwano z powodu porywistego wiatru i ulewnego deszczu.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1648463" url="https://pl.wikipedia.org/wiki?curid=1648463" title="Heavy Fuel Oil">
Heavy Fuel Oil



</doc>
<doc id="1648466" url="https://pl.wikipedia.org/wiki?curid=1648466" title="Hot Swap">
Hot Swap



</doc>
<doc id="1648468" url="https://pl.wikipedia.org/wiki?curid=1648468" title="Trudowicy">
Trudowicy

Trudowicy (ros. "Трудовая группа" – grupa pracy) – opozycyjne wobec caratu ugrupowanie chłopów i inteligentów o poglądach narodnickich w rosyjskiej Dumie Państwowej, utworzona w 1906. Żądali reform demokratycznych (zniesienia ograniczeń stanowych, powszechnego prawa wyborczego) i oddania ziemi ludowi – uwłaszczenia chłopów taką ilością ziemi, jaką są w stanie uprawiać. W lipcu 1917 połączyła się z ludowymi socjalistami tworząc Ludowo-Socjalistyczną Partię Ludzi Pracy. Jeden z jej przywódców (Aleksander Kiereński) był członkiem Rządu Tymczasowego i jego ostatnim premierem, obalonym przez przewrót bolszewicki 7 listopada 1917.

</doc>
<doc id="1648474" url="https://pl.wikipedia.org/wiki?curid=1648474" title="Ray Harroun">
Ray Harroun

Ray Harroun (ur. 12 stycznia 1879 w Spartanburgu w stanie Pensylwania, zm. 19 stycznia 1968) – amerykański kierowca wyścigowy.
W latach 1905–1911 wystartował w co najmniej 60 wyścigach organizowanych w Ameryce, wygrywając przynajmniej 14 z nich. Najbardziej znany jest jednak ze zwycięstwa w pierwszej edycji wyścigu Indianapolis 500. W większości z nich brał udział jako kierowca fabryczny firmy Marmon.
W okresie gdy Harroun się ścigał nie przyznawano tytułów mistrzowskich, jednak w 1927 roku postanowiono przyznać i przeliczyć punkty za dotychczas rozegrane sezony. W ten sposób Ray Harroun został mistrzem za rok 1910.
Po zakończeniu kariery kontynuował pracę dla Marmona, a później dla innego z producentów samochodowych w owym czasie – Maxwella. W 1917 założył własną firmę samochodową i kontynuował w niej pracę aż do przejścia na emeryturę w wieku 79 lat.

</doc>
<doc id="1648476" url="https://pl.wikipedia.org/wiki?curid=1648476" title="Marian Zych">
Marian Zych

Marian Zych (ur. 5 września 1958) – polski gitarzysta basowy.
Życiorys.
Muzyk zasłynął jako basista takich grup jak Stan d’Art, RSC, Holy Dogs. Obecnie jest instruktorem w Tarnobrzeskim Domu Kultury i prowadzi warsztaty bluesowo-jazzowe. Uczestniczy także w pracach komisji konkursowych eliminacji wstępnych i regionalnych konkursu piosenki „Wygraj Sukces„.

</doc>
<doc id="1648478" url="https://pl.wikipedia.org/wiki?curid=1648478" title="A Woman a Man Walked By">
A Woman a Man Walked By

A Woman a Man Walked By – album PJ Harvey i Johna Parisha. To drugi wspólnie nagrany album po "Dance Hall at Louse Point" wydanym w 1996 roku. Premiera odbyła się 30 marca 2009.
Album został nagrany w Bristolu i Dorset. Składa się z dziesięciu nowych utworów, do których muzykę napisał John Parish a teksty PJ Harvey.
Pierwszy singel promujący album, „Black Hearted Love”, miał premierę 2 Marca 2009 podczas "Zane Lowe Show" w BBC Radio 1.

</doc>
<doc id="1648479" url="https://pl.wikipedia.org/wiki?curid=1648479" title="Higurashi no Naku Koro ni anime">
Higurashi no Naku Koro ni anime



</doc>
<doc id="1648484" url="https://pl.wikipedia.org/wiki?curid=1648484" title="Ingo Anderbrügge">
Ingo Anderbrügge

Ingo Anderbrügge (ur. 2 stycznia 1964 w Datteln) – piłkarz niemiecki grający na pozycji ofensywnego pomocnika.
Kariera klubowa.
Karierę piłkarską Anderbrügge rozpoczął w klubie Germania Datteln. Następnie trafił do Borussii Dortmund i w 1984 roku awansował do kadry pierwszej drużyny prowadzonej przez trenera Friedhelma Konietzkę. W pierwszej lidze niemieckiej zadebiutował 7 września 1984 w przegranym 2:3 domowym spotkaniu z Borussią Mönchengladbach. Z kolei 27 października tamtego roku zdobył pierwszą bramkę w Bundeslidze, a Borussia wygrała 2:1 na wyjeździe z SV Waldhof Mannheim. W sezonie 1984/1985 był podstawowym zawodnikiem BVB, jednak już w kolejnych pełnił rolę rezerwowego i z roku na rok rozgrywał coraz mniej spotkań. W Borussii grał do 1988 roku, a największym sukcesem Ingo za czasów gry w tym klubie było zajęcie 3. miejsca w 1987 roku. W barwach Borussii rozegrał łącznie 76 meczów i zdobył 5 goli.
Latem 1988 roku Anderbrügge przeszedł do odwiecznego rywala Borussii, FC Schalke 04, grającego wówczas w drugiej lidze. W nowym zespole po raz pierwszy wystąpił 23 lipca w zremisowanym 1:1 domowym meczu z Fortuną Düsseldorf. Przez trzy sezony należał do czołowych strzelców Schalke w 2. Bundeslidze, a w 1991 roku wywalczył z tym klubem awans do 1. Bundesligi. Tam nadal był podstawowym zawodnikiem, a w 1996 roku zajął z Schalke 3. pozycję w tabeli. W sezonie 1996/1997 wystąpił w Pucharze UEFA i dotarł z Schalke do finału tych rozgrywek. W nim klub z Gelsenkirchen najpierw pokonał 1:0 Inter Mediolan, jednak w rewanżu przegrał w takim samym stosunku. Doszło wówczas do serii rzutów karnych i jednego z nich wykorzystał Anderbrügge, a Schalke zwyciężyło 4:1 i zdobyło swój pierwszy w historii europejski puchar. Od sezonu 1997/1998 Anderbrügge pełnił rolę rezerwowego w "Die Knappen" i do 2000 roku rozegrał dla tego klubu 321 meczów, w których strzelił 82 bramki, należąc tym samym do najlepszych strzelców w historii drużyny.
W 2000 roku Anderbrügge odszedł do Sportfreunde Siegen i rozegrał 5 spotkań w Regionallidze, po czym zdecydował się zakończyć piłkarską karierę.
Kariera reprezentacyjna.
W 1985 roku Anderbrügge rozegrał 3 mecze w reprezentacji U-21 Republiki Federalnej Niemiec.
Kariera trenerska.
Po zakończeniu kariery piłkarskiej Anderbrügge został trenerem. Prowadził takie zespoły jak Werner SC 2000, SpVgg Erkenschwick, VfB Hüls i od 2007 roku SV Wacker Burghausen z Regionalligi, w którym pracował przez rok.

</doc>
<doc id="1648485" url="https://pl.wikipedia.org/wiki?curid=1648485" title="Ingo Anderbrugge">
Ingo Anderbrugge



</doc>
<doc id="1648486" url="https://pl.wikipedia.org/wiki?curid=1648486" title="Gabor Presser">
Gabor Presser



</doc>
<doc id="1648487" url="https://pl.wikipedia.org/wiki?curid=1648487" title="Hormonalna terapia zastępcza (menopauza)">
Hormonalna terapia zastępcza (menopauza)

Hormonalna terapia zastępcza, HTZ – leczenie suplementujące hormony płciowe w okresie perimenopauzy u kobiet. 
W ramach HTZ stosuje się:
U wszystkich pacjentek (oprócz tych po histerektomii) stosuje się je w połączeniu z gestagenami: progesteronem, 17-hydroksyprogesteronem, 19-nortestosteronem. 
Możliwe drogi podania hormonów to:
Korzyści związane z HTZ.
Hormonalna terapia zastępcza daje następujące korzyści:
Wskazania.
Zgodnie z zaleceniami British Society of Gynecologists dotyczącymi HTZ, wskazania do jej stosowania są następujące:
Przeciwwskazania do stosowania HTZ.
Przeciwwskazania bezwzględne:
Przeciwwskazania względne:

</doc>
<doc id="1648489" url="https://pl.wikipedia.org/wiki?curid=1648489" title="Śrikhand">
Śrikhand

Śrikhand (dewanagari: श्रिखंड) – deser indyjski, sporządzony na bazie jogurtu i owoców, zwłaszcza mango oraz przypraw, np. kardamonu i szafranu. Popularny jest zwłaszcza w zachodnich Indiach. Podawany jest schłodzony, jako kontrast do pikantnych potraw.

</doc>
<doc id="1648490" url="https://pl.wikipedia.org/wiki?curid=1648490" title="HTZ">
HTZ



</doc>
<doc id="1648492" url="https://pl.wikipedia.org/wiki?curid=1648492" title="Glass Skin">
Glass Skin

GLASS SKIN – singiel zespołu Dir En Grey wydany w 2008 roku w Japonii, dostępny w edycji zwykłej i limitowanej. Edycja limitowana zawiera dodatkowo utwór koncertowy. Drugi utwór, "undecided", to nagrana ponownie wersja piosenki pochodzącej z trzeciego albumu zespołu, Kisou. 
"GLASS SKIN" jest jedną z dwóch singlowych piosenek, które pojawiły się na albumie UROBOROS. Jedyną rzeczą, jaka uległa zmianie, jest tekst piosenki śpiewany po angielsku, podczas gdy w oryginale tekst śpiewany jest w języku japońskim. 
Lista utworów.
Autorem tekstów jest Kyo. Muzykę skomponował zespół Dir en grey. 

</doc>
<doc id="1648493" url="https://pl.wikipedia.org/wiki?curid=1648493" title="Skala Kellgrena-Lawrence’a">
Skala Kellgrena-Lawrence’a

Skala Kellegrena-Lawrence’a (ang. "Kellgren-Lawrence Grading Scale") – pięciostopniowa skala służąca do oceny zaawansowania zmian radiologicznych w chorobie zwyrodnieniowej stawów.

</doc>
<doc id="1648497" url="https://pl.wikipedia.org/wiki?curid=1648497" title="Salvador Gómez">
Salvador Gómez

Salvador E. Gómez Agüera ("Chava", ur. 11 marca 1968 w Santanderze) – hiszpański piłkarz wodny. Dwukrotny medalista olimpijski.
Mierzący 194 cm wzrostu zawodnik w 1992 w Barcelonie wspólnie z kolegami zajął drugie miejsce. Cztery lata później znalazł się wśród mistrzów olimpijskich. Brał także udział w IO 88, IO 2000 i IO 2004 (pięć startów). W kadrze debiutował w 1987. Był medalistą mistrzostw Europy i świata (złoto w 1998 i 2001).

</doc>
<doc id="1648498" url="https://pl.wikipedia.org/wiki?curid=1648498" title="Salvador Gomez">
Salvador Gomez



</doc>
<doc id="1648499" url="https://pl.wikipedia.org/wiki?curid=1648499" title="Color (album)">
Color (album)

Color – trzeci album japońskiej grupy NEWS, wydany 19 listopada 2008 roku. Krążek został wydany w dwóch wersjach: regularnej (z utworem bonusowym) i limitowanej. Album zajął pierwsze miejsce na listach Oriconu i stał się kolejnym albumem grupy, jakiemu się to udało.

</doc>
<doc id="1648500" url="https://pl.wikipedia.org/wiki?curid=1648500" title="Red (raper)">
Red (raper)

Red, właściwie Ernest Ivanda (ur. 1978 w Genewie) – chorwacko-polski raper, muzyk i kompozytor, a także producent muzyczny i inżynier dźwięku. Były prezenter i producent telewizyjny, był związany z telewizjami MTV Polska i Polsat.
Życiorys.
Wczesne lata.
Jego matka jest Polką, ojciec był Chorwatem. Dzieciństwo spędził w Szwajcarii, dokąd jego rodzice wyemigrowali z Jugosławii. Następnie przez krótki okres mieszkał w Stanach Zjednoczonych. W drugiej połowie lat 90. osiadł w Łodzi, a następnie Warszawie.
Kariera.
Ernest Ivanda znany jest przede wszystkim z występów w polskim zespole hip-hopowym Obóz TA, który współtworzył w latach 1997–2005. Od 2005 do 2009 roku współtworzył duet wraz z raperem i producentem muzycznym Spinache. Przez krótki okres był także związany z zespołem muzyki tanecznej Monopol. Od 2000 roku prowadzi także solową działalność artystyczną. Rapuje w języku francuskim oraz polskim.
Od lutego 2018 prowadzi autorski podcast "Czerwona Kartka" w cgm.pl. 
Wiosną 2019 był jednym z jurorów w drugiej edycji programu telewizji Polsat "Śpiewajmy razem. All Together Now". 
W 2019 został rzecznikiem prasowym i twarzą nowej organizacji MMA, Free Fight Federation. 
Życie prywatne.
Posiada potrójne obywatelstwo. Jest muzułmaninem. Żonaty, ma dwie córki. Obecnie mieszka w Bielsku-Białej (województwo śląskie). 
Dyskografia.
 

</doc>
<doc id="1648501" url="https://pl.wikipedia.org/wiki?curid=1648501" title="Yves Eigenrauch">
Yves Eigenrauch

Yves Eigenrauch (ur. 24 kwietnia 1971 w Minden) – niemiecki piłkarz grający najczęściej na pozycji prawego obrońcy.
Kariera klubowa.
Karierę piłkarską Eigenrauch rozpoczął w Arminii Bielefeld. W 1988 roku zadebiutował w barwach tego zespołu w trzeciej lidze niemieckiej i grał tam do lata 1990. Wtedy to przeszedł do FC Schalke 04, grającego wówczas w drugiej lidze. W nowym zespole po raz pierwszy wystąpił 27 lipca w wygranym 3:1 domowym meczu z 1. FC Saarbrücken. Na koniec sezonu 1990/1991 roku wywalczył z tym klubem awans do 1. Bundesligi i tam od 1992 roku był podstawowym zawodnikiem klubu. W 1996 roku zajął z Schalke 3. pozycję w tabeli. W sezonie 1996/1997 wystąpił w Pucharze UEFA i dotarł z Schalke do finału tych rozgrywek. W nim klub z Gelsenkirchen najpierw pokonał 1:0 Inter Mediolan, jednak w rewanżu przegrał w takim samym stosunku. Doszło wówczas do serii rzutów karnych, Schalke zwyciężyło 4:1 i zdobyło swój pierwszy w historii europejski puchar. Eigenrauch rozegrał obydwa finałowe spotkania w pełnym wymiarze czasowym. W sezonie 2000/2001 Yves pełnił rolę rezerwowego w „Die Knappen” i z powodu kontuzji wystąpił tylko w 7 spotkaniach. W 2001 roku postanowił zakończyć piłkarską karierę, a w Schalke 04 rozegrał 236 meczów, w których strzelił 4 bramki. Pod względem rozegranych meczów w Bundeslidze w barwach Schalke zajmuje 10. pozycję.

</doc>
<doc id="1648503" url="https://pl.wikipedia.org/wiki?curid=1648503" title="Damien Marchessault">
Damien Marchessault

Damien Marchessault (ur. 1 kwietnia 1814, zm. 20 stycznia 1868) – 
amerykański polityk, 7. burmistrz Los Angeles.
Przed przybyciem do Los Angeles był szulerem w Nowym Orleanie. Pełnił urząd burmistrza w latach 1859-1860 i 1861-1865, na krótki okres sprawował ten urząd także w trakcie kadencji Cristobala Aguilara.
W latach 1866-1867 okresie późniejszym jako Water Overseer zarządzał zasobami wodnymi hrabstwa. Na jego polecenie w Los Angeles ułożono kanalizację z drewnianych rur, które pękły zalewając ulice miasta.
Z powodu długów 20 stycznia 1868 popełnił samobójstwo w ratuszu miejskim.

</doc>
<doc id="1648504" url="https://pl.wikipedia.org/wiki?curid=1648504" title="Stanisław Hempel (socjalista)">
Stanisław Hempel (socjalista)

Stanisław Hempel ps. „Hieronim”, „Izydor”, „Józef”, „Pankracy”, „Rafał” (ur. 13 marca 1882 w Dąbrowie Górniczej, zm. 20 lutego 1961 w Łodzi) – działacz niepodległościowy i socjalistyczny. Od 1904 r. członek PPS.
Życiorys.
Urodził się 13 marca 1882 w Dąbrowie Górniczej, w rodzinie Jana.
Od stycznia 1906 r. członek Organizacji Bojowej PPS, kierował „piątkami bojowymi” w Zagłębiu. Od września 1906 r. kierował szkołą bojową w Krakowie. Od października 1906 r. „okręgowiec” OB PPS w Radomiu. Po rozłamie w Polskiej Partii Socjalistycznej, w szeregach PPS Lewica. Na polecenie radomskiego okręgu PPS-Lewicy, w grudniu 1906 r. wraz ze Stanisławem Wernerem uczestniczył w zamachu bombowym na szefa Radomskiej Żandarmerii Gubernialnej, pułkownika von Płotto.
Od 1907 do 1923 r. za granicą. Początkowo w Galicji, skąd został wysiedlony przez władze, następnie przebywał w Szwajcarii i Belgii. Od 1923 r. ponownie w Polsce. W okresie międzywojennym pracował w Państwowej Fabryce Związków Azotowych w Mościcach. Działał w Stowarzyszeniu b. Więźniów Politycznych i komisji kwalifikacyjnej Krzyża Niepodległości. W okresie 1939–1946 przebywał we Francji i Anglii. Powrócił do Polski.

</doc>
<doc id="1648505" url="https://pl.wikipedia.org/wiki?curid=1648505" title="Kozik">
Kozik

Osoby:

</doc>
<doc id="1648511" url="https://pl.wikipedia.org/wiki?curid=1648511" title="Richard Courant">
Richard Courant

Richard Courant (ur. 8 stycznia 1888 w Lublińcu, zm. 27 stycznia 1972 w Nowym Jorku) − matematyk niemiecko-amerykański, pochodzący z rodziny żydowskiej. Był najstarszym z dzieci Siegmunda i Marthy z d.Freund.
Courant jest autorem (wspólnie z Hilbertem) obszernego dzieła "Methoden der mathematischen Physik" (1924), zajmującego się między innymi równaniami różniczkowymi cząstkowymi i metodami elementów skończonych, nad którymi Courant później pracował samodzielnie i które stały się podstawą analizy numerycznej. 
Jego imieniem został nazwany przy Uniwersytecie Nowojorskim.
Kuzynką Couranta ze strony ojca była Edyta Stein.
Matematyczny punkt widzenia.
Komentując rezultaty przeprowadzonej analizy wyników swoich badań laboratoryjnych (chodziło o doświadczalne tworzenie błon mydlanych), Courant stwierdził, że istnienie fizycznego wyniku nie umniejsza konieczności przeprowadzenia dowodu matematycznego. Poniższy cytat ujmuje matematyczny punkt widzenia Couranta w powyższej kwestii:
Courant jest współautorem (wspólnie z Herbertem Robbinsem) książki popularyzującej matematykę, pod tytułem "What is Mathematics?" (1941, wydanie II, 1996), tłumaczonej między innymi na język polski.

</doc>
<doc id="1648512" url="https://pl.wikipedia.org/wiki?curid=1648512" title="Tomáš Julínek">
Tomáš Julínek

Tomáš Julínek (ur. 7 listopada 1956 w Brnie) – czeski polityk i lekarz, senator, działacz Obywatelskiej Partii Demokratycznej (ODS), w latach 2006–2009 minister zdrowia w dwóch rządach Mirka Topolanka.
Życiorys.
W 1982 ukończył studia lekarskie na Uniwersytecie Masaryka, uzyskał specjalizację z anestezjologii i resuscytacji. Od 1982 zatrudniony jako lekarz, w latach 1994–1998 był dyrektorem szpitala Nemocnice Ivančice. Od 1992 związany również z samorządem zawodowym, zasiadał we władzach Czeskiej Izby Lekarskiej.
W 1996 wstąpił do Obywatelskiej Partii Demokratycznej. W 1998 i 2004 uzyskiwał mandat senatora, przewodniczył klubowi senackiemu swojego ugrupowania. We wrześniu 2006 został mianowany ministrem zdrowia, zastępując na tym stanowisku Davida Ratha. W styczniu 2009 zdymisjonowany i zastąpiony przez Danielę Filipiovą. W 2010 nie został ponownie wybrany do Senatu, przegrywając w drugiej turze głosowania z kandydatem socjaldemokratów. Został później m.in. doradcą wiceministra zdrowia i prezesem fundacji Dobrá volba.

</doc>
<doc id="1648514" url="https://pl.wikipedia.org/wiki?curid=1648514" title="Tomas Julinek">
Tomas Julinek



</doc>
<doc id="1648515" url="https://pl.wikipedia.org/wiki?curid=1648515" title="Mikołaj Rudnicki">
Mikołaj Rudnicki

Mikołaj Rudnicki (ur. 6 grudnia 1881 w Sokołowie Podlaskim, zm. 28 czerwca 1978 w Puszczykowie) – polski językoznawca.
Życiorys.
Syn Zofii z Bałkowców i Szymona Rudnickiego, uczestnika powstania z 1863. Brat księdza Jana Rudnickiego zaangażowanego w działalność patriotyczną i kulturalną na terenie diecezji podlaskiej oraz Michała Rudnickiego działacza Polskiej Organizacji Wojskowej. Stryj muzykologa prof. Hanny Rudnickiej-Kruszewskiej.
Studia odbył w Krakowie, od 1911 docent językoznawstwa indoeuropejskiego. Był członkiem Ligi Narodowej.
Od 1919 profesor Uniwersytetu Poznańskiego. W latach (1948–1950) pełnił funkcję dziekana wydziału. Od 1945 członek PAU. Założyciel i redaktor w latach (1921–1948) czasopisma „Slavia Occidentalis”, dyrektor Instytutu Zachodniosłowiańskiego. Od 1945 członek Komisji Ustalania Nazw Miejscowości na terenach Ziem Odzyskanych, za działalność w której został odznaczony Orderem Sztandaru Pracy I klasy (1962). Przewodniczący wojewódzkiego oddziału Towarzystwa Przyjaźni Polsko-Radzieckiej (od 12 października 1945).
Profesor zwyczajny doktor habilitowany, współzałożyciel Uniwersytetu Poznańskiego, doctor honoris causa Uniwersytetu im. Adama Mickiewicza w Poznaniu, członek korespondent PAN, uczeń profesora Jana Szaroty.
Specjalista w zakresie językoznawstwa indoeuropejskiego i filologii słowiańskiej.
Został pochowany na Cmentarzu parafialnym św. Jana Vianneya w Poznaniu.
Prace naukowe.
Ogłosił wiele prac z tych specjalizacji z zagadnień psychofonetycznych: 
Ogłosił też wiele prac literackich i dramatów pod pseudonimami: M.S. Rozwar i E. Meser.
Upamiętnienie.
19 lutego 1987 odsłonięto w gmachu Collegium Novum w Poznaniu tablicę pamiątkową ku czci profesora.

</doc>
<doc id="1648516" url="https://pl.wikipedia.org/wiki?curid=1648516" title="Goichi Hirako">
Goichi Hirako

Goichi Hirako (ur. w 1887, zm. w 1967) – japoński lekarz, neuroanatom. 
W 1922 roku został profesorem Uniwersytetu Hokkaido. Od 1929 na Fukuoka University. W 1922 roku w Zurychu u prof. Constantina von Monakowa zajmował się zagadnieniem mielinogenezy.
Po II wojnie światowej postawiono mu zarzut okrutnego traktowania amerykańskich więźniów i przeprowadzania na nich pseudomedycznych eksperymentów.

</doc>
<doc id="1648518" url="https://pl.wikipedia.org/wiki?curid=1648518" title="Enderleinellus euxeri">
Enderleinellus euxeri

Enderleinellus euxeri – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Euxerus microdon".
Samica długość 1 mm, samiec mniejszy 0,9 mm. Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Afryki.

</doc>
<doc id="1648520" url="https://pl.wikipedia.org/wiki?curid=1648520" title="Bleckede">
Bleckede

Bleckede – miasto położone w niemieckim kraju związkowym Dolna Saksonia, w powiecie Lüneburg po obu stronach Łaby.
Położenie geograficzne.
Bleckede leży w północno-wschodniej części powiatu Lüneburg na obydwu brzegach Łaby ok. 20 km. na wschód od Lüneburga. Dwie małe miejscowości "Neu Bleckede" i "Neu Wendischthun" należące do dzielnicy "Bleckede-Wendischthun" leżą po prawej stronie Łaby; całe miasto po lewej stronie. 
Bleckede graniczy od północy z krajem związkowym Meklemburgia-Pomorze Przednie; w tym z gminami Nostorf i Teldau wchodzącymi w skład urzędu Boizenburg-Land i miastem Boizenburg/Elbe. Na wschodzie graniczy z gminą Amt Neuhaus. Na południowym wschodzie graniczy z gminą Neu Darchau z gminy zbiorowej Elbtalaue w powiecie Lüchow-Dannenberg. Od południa sąsiaduje z gminami Tosterglope i Dahlem z gminy zbiorowej Dahlenburg. Od zachodu ma gminy Thomasburg i Neetze z gminy zbiorowej Ostheide i gminy Lüdersburg i Hittbergen z gminy zbiorowej Scharnebeck.
Przez Bleckede płynie Łaba na odcinku ponad 20 km.
Historia.
Bleckede było założone 28 sierpnia 1209 przez księcia Wilhelma z Lüneburga z dynastii Welfów, najmłodszego syna Henryka Lwa po tym, jak pod koniec XII wieku Welfowie utracili kontrolę nad przeprawą przez Łabę pod Lauenburg/Elbe i szlak handlowy z Bardowick. Bleckede miało zastąpić im te straty. Na początku miało się nazywać "Löwenstadt" od przydomku ojca założyciela (niem. "Löwe" - lew, "Stadt" − miasto), jednak ta nazwa się nie przyjęła, natomiast przekształcona została wcześniejsza słowiańska nazwa osady sprzed powstania miasta - "Bleketsa". W tamtym czasie żyli tu (aż do początków XIX wieku) Drzewianie, jedno z plemion słowian połabskich.
Jeszcze w XIII wieku został zbudowany tu zamek (do dziś istniejący) dla ochrony przeprawy przez Łabę. Po raz pierwszy został on wymieniony w 1270. Bleckede otrzymało przywilej bicia monety w 1293. Od 1 kwietnia 1885 było siedzibą utworzonego tu przez Prusy powiatu Bleckede, który 1 października 1932 został wchłonięty przez powiat Lüneburg.
W ramach reformy administracyjnej gmina samodzielna ("niem. Einheitsgemiende") Bleckede została utworzona 1 marca 1974 r. W obecnym kształcie od 30 czerwca 1993, wtedy to zostały do gminy przywrócone prawobrzeżne dzielnice (a które do 2 października 1990 znajdowały się po drugiej stronie granicy niemiecko-niemieckiej, tj. w NRD).
Dzielnice miasta.
W skład Bleckede wchodzą oprócz samego miasta Bleckede również: "Alt Garge", "Barskamp", "Brackede", "Breetze", "Garlstorf", "Garze", "Göddingen" z "Nindorfem", "Karze" z "Vogelsangiem", "Radegast", "Rosenthal", "Walmsburg" z "Reeßeln", "Wendewisch" i prawobrzeżne "Bleckede-Wendischthun". Większość z nich są to małe miejscowości, nawet dość odległe od miasta, jak np. "Wendewisch" z 220 mieszkańcami na północy ok. 9 km lub "Reeßeln" z kilkudziesięcioma mieszkańcami na południu ponad 11 km.
Współpraca.
Bleckede utrzymuje partnerskie stosunki z:
Komunikacja.
Bleckede ma słabe połączenie komunikacyjne, nawet z siedzibą powiatu. Dopiero w Lüneburgu ma dostęp do autostrady A39. Połączenie z wschodnimi dzielnicami miasta oraz z innymi miejscowościami po prawej stronie Łaby zapewnia przeprawa promowa w Bleckede.

</doc>
<doc id="1648521" url="https://pl.wikipedia.org/wiki?curid=1648521" title="DMC DeLorean">
DMC DeLorean



</doc>
<doc id="1648522" url="https://pl.wikipedia.org/wiki?curid=1648522" title="Sergi Pedrerol">
Sergi Pedrerol

Sergi Pedrerol Cavallé (ur. 16 grudnia 1969 w Molins de Rei) - hiszpański piłkarz wodny. Dwukrotny medalista olimpijski.
Mierzący 190 cm wzrostu zawodnik w 1992 w Barcelonie wspólnie z kolegami zajął drugie miejsce. Cztery lata później znalazł się wśród mistrzów olimpijskich. Brał także udział w IO 2000 i IO 2004. W kadrze debiutował w 1987. Był medalistą mistrzostw Europy i świata (złoto w 1998 i 2001). Karierę zakończył w 2007.

</doc>
<doc id="1648524" url="https://pl.wikipedia.org/wiki?curid=1648524" title="Carlos Lopes">
Carlos Lopes

Carlos Alberto de Sousa Lopes (ur. 18 lutego 1947 w Vildemoinhos) – portugalski lekkoatleta długodystansowiec i maratończyk, mistrz i wicemistrz olimpijski.
Swój pierwszy występ na zawodach najwyższej rangi zanotował w 1971, kiedy to na mistrzostwach Europy w Helsinkach zajął 33. miejsce w biegu na 10 000 metrów, a w biegu na 3000 metrów z przeszkodami odpadł w eliminacjach. Na igrzyskach olimpijskich w 1972 w Monachium startował w biegu na 5000 metrów i w biegu 10 000 metrów, ale w żadnej z tych konkurencji nie wszedł do finału. Nie ukończył biegu na 10 000 metrów na mistrzostwach Europy w 1974 w Rzymie.
Swój pierwszy sukces odniósł zwyciężając w mistrzostwach świata w biegach przełajowych w 1976 w Chepstow. Na igrzyskach olimpijskich w 1976 w Montrealu w biegu na 10 000 metrów wyszedł na prowadzenie po pierwszych 4000 metrów. Tylko obrońca tytułu Lasse Virén był w stanie wytrzymać tempo Lopesa. Wyprzedził go na okrążenie przed metą. Lopes został srebrnym medalistą olimpijskim.
Na mistrzostwach świata w biegach przełajowych w 1977 w Düsseldorfie Lopes nie obronił tytułu, ale zajął 2. miejsce za Léonem Schotsem z Belgii. Kilka następnych sezonów miał słabszych. Nie wystąpił na igrzyskach olimpijskich w 1980 w Moskwie z powodu kontuzji.
Powrót do wielkiej formy zanotował w 1982. Ustanowił w Oslo rekord Europy na 10 000 metrów wynikiem 27:24,39, poprawiając rezultat swego rodaka Fernando Mamede. Na mistrzostwach Europy w 1982 w Atenach zajął 4. miejsce na 10 000 metrów. Zdobył srebrny medal na mistrzostwach świata w biegach przełajowych w 1983 w Gateshead. Na mistrzostwach świata w 1983 w Helsinkach zajął 6. miejsce na 10 000 metrów.
Pierwszy maraton w swojej karierze pobiegł pod koniec 1982 w Nowym Jorku, ale go nie ukończył wskutek kolizji z widzem. W 1983 zajął 2. miejsce w biegu maratońskim w Rotterdamie ustanawiając rekord Europy rezultatem 2:08:39. Został złotym medalistą mistrzostw świata w biegach przełajowych w 1984 w East Rutherford, a w drużynie zdobył brązowy medal. 2 lipca 1984 w Sztokholmie pomógł koledze z reprezentacji Fernando Mamede pobić rekord świata na 10 000 m wynikiem 27:13,81 (Lopes przybiegł drugi).
Na igrzyskach olimpijskich w 198] w Los Angeles Lopes pokonał faworytów i zwyciężył w biegu maratońskim. Jego wynik 2:09:21 był rekordem olimpijskim aż do igrzysk w 2008, kiedy został poprawiony przez Samuela Wanjiru. Lopes został pierwszym mistrzem olimpijskim z Portugalii. 
Zwyciężył w mistrzostwach świata w biegach przełajowych w 1985 w Lizbonie, zdobywając swój trzeci tytuł w tych zawodach. 20 kwietnia 1985 w Rotterdamie ustanowił najlepszy wynik światowy w biegu maratońskim – 2:07:12, stając się tym samym pierwszym człowiekiem, który przebiegł dystans 42.195 m poniżej 2 godzin i 8 minut. Miał wówczas 38 lat. Pod koniec 1985 zakończył wyczynowe uprawianie sportu.
Lopes był mistrzem Portugalii na 5000 m w 1983, na 10 000 m w 1978, na 3000 m z przeszkodami w 1975 i w biegu przełajowym w latach 1970-1974, 1976-1978, 1982 i 1984.

</doc>
<doc id="1648529" url="https://pl.wikipedia.org/wiki?curid=1648529" title="Dzisiaj tańczę, jutro kocham">
Dzisiaj tańczę, jutro kocham

Dzisiaj tańczę, jutro kocham - komedia romantyczna, znana nam jako bollywoodzki odpowiednik światowego przeboju jakim jest „Dirty Dancing”. Film produkcji indyjskiej wyreżyserowany przez Pooja Bhalt w roku 2006. Reżyser przedstawił tę opowieść o idealnej miłości w atmosferze gorących rytmów i efektownego tańca.
Fabuła (streszczenie).
Dzisiaj tańczę jutro kocham to indyjska opowieść o miłości, tańcu i gorących rytmach. Główna bohaterka Muskaan Suri (Onjolee Nair) spędza długie wakacje na wybrzeżu Goa wraz z rodzicami i siostrą. W odróżnieniu od swojej siostry Muskaan nie cieszy się wyjazdem. Jest pogrążona w smutku przez to, że nie dostała się na studia medyczne. Po jakimś czasie postanawia wykorzystać te wakacje. W efekcie wybiera się na hotelowy basen, gdzie przyłącza się do swojej siostry Samary (Nauheed Cyrusi) i jej przyjaciółek. Główna bohaterka niechcący wytrąca z rąk kelnera - Ankura tacę z lodami, które lądują na jednej z przyjaciółek Samary. Podczas obiadu przyjaciel rodziny Sonil przedstawia swojego siostrzeńca – Harża (zarządcę hotelu). Następnego ranka Samara i jej przyjaciółki zabierają Muskaan na zakupy. Samara prosi siostrę by przyniosła coś zimnego do picia i tak oto Muskaan przypadkiem spotyka wcześniej poznanego młodego kelnera - Ankura, który wprowadza ją w świat rytmów i tańca. Trafia ona do pewnego klubu, gdzie ogląda niesamowity występ pary doskonałych tancerzy – Alyshy (Kashmira Shah) i Dina.(Dino Morea). Harż zaprasza Samarę na spacer przy świetle księżyca, a ona postanawia wziąć ze sobą siostrę. Podczas spaceru, gdy Harż i Samara konwersują, Muskaan przypadkowo słyszy czyjś płacz. Okazuje się, że jest to płacz załamanej Alyshy. Muskaan dowiaduje się jaki jest jej problem, czyli ciąża z Harżem, który próbuje uwieść jej siostrę. Muskaan grozi Harżowi, że jeżeli nie da spokoju jej siostrze, to powie wszystkim, że Alysha jest z nim w ciąży. Bohaterka chce pomóc Alyshie i pożycza pieniądze od swojego ojca, nie mówiąc mu, że potrzebne są one na zabieg aborcyjny dla Alyshy. Tancerka przyjmuje pieniądze od dobrodusznej Muskaan. Alysha ze względu na swój stan zdrowotny, nie może dalej występować na scenie. Muskaan ma ją zastąpić jako partnerka Dino, który wprowadza ją w świat tańca. Alysha pomaga im się przygotować do występu. Gdy nadchodzi czas występu Muskaan sparaliżowana strachem schodzi ze sceny, nie zaczynając nawet występu. Zawiedziony Dino odwozi ją do hotelu. Mimo tego nadal się spotykają i ćwiczą układy. Podczas jednej z prób nagle do pomieszczenia wpada przestraszony Ankur, który mówi o tym że Alysha ma komplikacje, ponieważ lekarz który robił zabieg był osobą niekompetentną. Muskaan biegnie po ojca który jest lekarzem, a ten ratuje Alyshę. Gdy orientuje się po co były jego córce pieniądze przestaje się do niej odzywać i ignoruje ją. Dash Suri (Gulshan Grover) chce skrócić wakacje i wyjechać wcześniej, lecz Harż namawia go, żeby zostali jeszcze na konkursie talentów. Dash zgadza się, lecz zabrania Muskaan widywać się z Dino, ponieważ sądzi, że to on jest ojcem dziecka Alyshy. Jednak córka go nie słucha i nadal spotyka się z przystojnym tancerzem. Tuż przed konkursem talentów Samara idzie do mieszkania Harża, gdzie zastaje go z inną kobietą. Harż knuje intrygę, dzięki której Dino mają wyrzucić z pracy, gdyż jest posądzany o kradzież portfela. Muskaaan oświadcza Sonilkowi że Dino nie mógł ukraść portfela, ponieważ w tym czasie był z nią. Pomimo tego instruktor tańca zostaje zwolniony i wyjeżdża. Dash podczas rozmowy z zarządcą hotelu (Harżem) orientuje się, że niesłusznie posądził Dina o to co zrobiono Alyshie, bo wszystkiemu winien jest Harż. Dino przyjeżdża na konkurs talentów, aby spełnić marzenia Muskaan. I porywa ją na scenę. Ich występ wypada doskonale. Dash jest zachwycony występem córki, oświadcza jej, że jest z niej dumny i przeprasza Dina za to, że go źle osądził.
Obsada.
Onjolee Nair - Muskaan 
Dino Morea – Dino 
GulshanGrover - Daksh Suri 
Anahita Oberoi - Pani Suri 
Kashmira Shah- Alysha 
Nauheed Cyrusi- Samara
Muzyka.
Muzyka to popis Ranjeet Barota

</doc>
<doc id="1648530" url="https://pl.wikipedia.org/wiki?curid=1648530" title="18 Wheels of Steel">
18 Wheels of Steel

18 Wheels of Steel – seria gier komputerowych symulujących jazdę samochodem ciężarowym. Seria, której producentem jest czeskie studio SCS Software, a wydawcą – ValuSoft, stanowi odnogę serii gier komputerowych "Hard Truck". Rozgrywka w "18 Wheels of Steel" polega na rozwożeniu ładunków po różnych miastach Stanów Zjednoczonych, a w niektórych wersjach południowej Kanady i północnego Meksyku. Na stan z grudnia 2013 roku seria liczyła łącznie osiem gier.
Wersje.
"Hard Truck: 18 Wheels of Steel".
Pierwsza część serii miała premierę 19 sierpnia 2002 i była skupiona jedynie na trybie gry jednoosobowej. Gracz otrzymywał w niej do dyspozycji zdezelowaną ciężarówkę (jeden z ośmiu modeli), mając za zadanie przewóz towarów i ich dostawę w zamian za pieniądze. Gracz poruszał się po symulowanych 11 stanach USA. Rozgrywka odznaczała się delikatnym – mimo zręcznościowego modelu jazdy – podejściem do realizmu: przewożony towar ulegał zniszczeniu, a kierowanie pojazdem wymagało skupienia.
"18 Wheels of Steel: Across America".
22 lutego 2004 roku ukazała się druga gra z serii, "18 Wheels of Steel: Across America". Dokonano w niej poprawek w stosunku do poprzedniej części. Liczba ciężarówek dostępnych graczowi została zwiększona do 15 sztuk, możliwy też stał się przewóz 30 różnych rodzajów towarów. Gracz poruszał się po 48 stanach USA.
"18 Wheels of Steel: Pedal to the Metal".
W "Pedal to the Metal", trzeciej części serii wydanej 30 sierpnia 2004, zwiększony został obszar rozgrywki. Gracz mógł zarówno pokierować firmą transportową, jak i pojedynczą ciężarówką, a zasięg podróży objął większość Stanów Zjednoczonych oraz Kanadę i Meksyk. Dostępnych było 35 modeli ciężarówek.
"18 Wheels of Steel: Convoy".
6 września 2005 roku ukazała się czwarta odsłona serii pod tytułem "Convoy". W tej uaktualnionej wersji obszar gry został ograniczony do południowej Kanady oraz całych Stanów Zjednoczonych. Zwiększeniu uległa liczba rodzajów towarów. Najbardziej kluczową zmianą, jak wynika z podtytułu, jest możliwość jazdy w konwojach: graczowi zaczęli towarzyszyć komputerowi kierowcy ciężarówek.
"18 Wheels of Steel: Haulin’".
21 września 2006 roku miała premierę piąta część serii pod nazwą "Haulin’". Prezentowała ona bardzo podobny model rozgrywki w stosunku do poprzednich gier z serii. Zwiększona została jednak liczba miast, po których poruszał się gracz. Wydłużeniu uległy zatem trasy w grze, a co za tym idzie – punkty docelowe stały się odleglejsze, a jazda dłuższa. Bardziej kluczową rolę odegrało poruszanie się zgodnie z obowiązującymi przepisami ze względu na patrole policji.
"18 Wheels of Steel: Amerykańskie legendy szos".
3 grudnia 2007 roku pojawiła się szósta gra z serii pod nazwą "Amerykańskie legendy szos" (oryginalnie "American Long Haul". Nie wprowadziła on żadnych znaczących zmian w porównaniu z poprzednimi grami. Obszar gry ponownie powiększył się o Meksyk, aczkolwiek sama rozgrywka okazała się bardzo podobna do występującej w "Haulin’".
"18 Wheels of Steel: Extreme Trucker".
Siódma odsłona serii, zatytułowana "Extreme Trucker", pojawiła się w sklepach 3 października 2009 roku. Zasadniczo została w niej zmieniona sceneria, w której podróżował gracz. Dostępnych było pięć zróżnicowanych krajobrazowo lokacji w Stanach Zjednoczonych, na zalesionych terenach Ameryki Południowej, w Afryce Północnej, w Australii oraz na Alasce. Dostępnych stało się 30 ciężarówek i około 40 rodzajów towarów. Znacznej poprawie uległa też oprawa graficzna.
"18 Wheels of Steel: Extreme Trucker 2".
15 stycznia 2011 roku ukazała się kontynuacja "'Extreme Trucker" i zarazem ósma część serii. Podobnie jak poprzednik, "Extreme Trucker 2" oferował pięć zróżnicowanych scenerii, aczkolwiek nieco zmienionych w stosunku do niego. Liczba ciężarówek została zwiększona do 35, a liczba dostępnych towarów – do 70.

</doc>
<doc id="1648537" url="https://pl.wikipedia.org/wiki?curid=1648537" title="Bloatware">
Bloatware

Bloatware (od ang. "software bloat") – negatywne określenie oprogramowania charakteryzującego się nadmierną zasobożernością w stosunku do swoich możliwości. Często program taki działa wolniej na komputerze o większej mocy obliczeniowej niż jego starsze odpowiedniki na sprzęcie mniej wydajnym, oferując jednocześnie porównywalne możliwości.
Tendencja do tworzenia takich programów pojawiła się na skutek lawinowego wzrostu liczby i jakości komputerów osobistych pod koniec XX wieku. Związany z tym był spadek kosztów sprzętu, relatywnie duży koszt pracy programistów i wzrost popytu.
Bloatware jest też zwyczajowym określeniem na każde oprogramowanie preinstalowane na nowych komputerach przez sprzedawców i departamenty IT, którego użytkownik komputera nie potrzebuje - oprogramowanie takie jedynie zużywa zasoby komputera, nie wnosząc żadnej szczególnej wartości dla użytkownika końcowego.

</doc>
<doc id="1648539" url="https://pl.wikipedia.org/wiki?curid=1648539" title="Josef Topol">
Josef Topol

Josef Topol (ur. 1 kwietnia 1935 w Poříčí nad Sázavou, zm. 15 czerwca 2015 w Pradze) - czeski dramatopisarz, prozaik i tłumacz. 
Życiorys.
W 1959 ukończył Szkołę Teatralną w Pradze (DAMU), gdzie studiował teatrologię i dramaturgię. W 1965 po powrocie ze stypendium w USA został współzałożycielem Teatru za Bramą. Po zdjęciu z afisza jego sztuki "Dvě noci s dívkou aneb Jak okrást zloděje" oraz zamknięciu teatru był przez pewien okres bezrobotny, następnie pracował jako kamieniarz. W 1977 został sygnatariuszem Karty 77, podejmował się także przekładów. Był autorem 10 sztuk teatralnych. Jest uważany za jednego z najwybitniejszych, obok Václava Havla, czeskich dramatopisarzy po II wojnie światowej.
Jego synowie również poświęcili się sztuce, Jáchym Topol literaturze a Filip Topol muzyce rockowej (jest członkiem zespołu Psí vojáci).
W 1998 został odznaczony Medalem Za zasługi I stopnia.

</doc>
<doc id="1648542" url="https://pl.wikipedia.org/wiki?curid=1648542" title="Zebranie wiejskie">
Zebranie wiejskie

Zebranie wiejskie – organ uchwałodawczy sołectwa (jednostki pomocniczej gminy), funkcjonujący na podstawie art. 36 ust. 1 ustawy o samorządzie gminnym.
Kompetencje.
Ustawa o samorządzie gminnym ograniczyła się do wskazania, iż zebranie wiejskie jest organem uchwałodawczym sołectwa. Zgodnie z art. 35 ust. 1 i 3 ww. ustawy określenie organizacji i zakresu działania jednostki pomocniczej, w tym w szczególności zasady i tryb wyborów oraz organizację i zadania jej organów, określa rada gminy odrębnym statutem, po przeprowadzeniu konsultacji z mieszkańcami.
Zakres działania zebrania wiejskiego.
Do najczęstszych zadań zebrania wiejskiego należą:
Organizacja zebrania wiejskiego.
Szczegółowe regulacje dotyczące organizacji zebrania wiejskiego znajdują się w poszczególnych statutach. Z reguły prawo udziału w takim zgromadzeniu posiadają wszyscy mieszkańcy sołectwa dysponujący czynnym prawem wyborczym.
Zebranie wiejskie zależnie od przyjętych rozwiązań zwoływane może być przez sołtysa, radę sołecką lub organy samorządu gminnego (radę gminy, wójta), a także na wniosek określonej liczby mieszkańców. Statuty zawierają z reguły obowiązek odbywania takich posiedzeń nie rzadziej niż raz w roku.

</doc>
<doc id="1648547" url="https://pl.wikipedia.org/wiki?curid=1648547" title="Matic Kramarsic">
Matic Kramarsic



</doc>
<doc id="1648548" url="https://pl.wikipedia.org/wiki?curid=1648548" title="Henry Mellus">
Henry Mellus

Henry Mellus (ur. 24 sierpnia 1816, zm. 26 grudnia 1860) – amerykański polityk, ósmy burmistrz Los Angeles. Zmarł w trakcie urzędowania 26 grudnia 1860.
Pochodził z Bostonu, do Kalifornii przybył w 1835 roku. Był kupcem, założył i prowadził firmę Mellus &amp; Howard Co., w Yerba Buena, które wkrótce miało zostać nazwane San Francisco.

</doc>
<doc id="1648549" url="https://pl.wikipedia.org/wiki?curid=1648549" title="Bjoern-Einar Romoeren">
Bjoern-Einar Romoeren



</doc>
<doc id="1648553" url="https://pl.wikipedia.org/wiki?curid=1648553" title="Österreichische Galerie Belvedere">
Österreichische Galerie Belvedere

Österreichische Galerie Belvedere, Galeria Austriacka Belvedere – muzeum sztuki mieszczące się w pałacu Belweder w Wiedniu.
Kolekcja sztuki obejmuje arcydzieła od średniowiecza (największa kolekcja w Austrii) i baroku po wiek XXI, specjalizując się jednak w malarstwie austriackim od fin de siècle’u i okresu secesji.
Historia.
Na przełomie wieków XIX i XX Wiedeń stał się jednym z centrów nowoczesnej sztuki, do czego w decydującym stopniu przyczyniło się powołanie w 1897 roku grupy artystycznej „"Secesji wiedeńskiej"” z Gustavem Klimtem na czele. Członkowie "Secesji" od początku starali się sprowadzić międzynarodową sztukę współczesną do Wiednia i mimo że od 1898 roku mieli już swój własny budynek wystawowy autorstwa Josepha Marii Olbricha, dążyli także do otwarcia państwowej galerii sztuki najnowszej.
Około 1900 roku, wobec braku środków na budowę zaplanowanego muzeum, celem stało się tymczasowe umieszczenie powstającej kolekcji w Dolnym Belwederze. Dzięki zabiegom m.in. Carla Molla, późniejsza "Galeria Austriacka Belvedere" otwarta została w 1903 roku pod nazwą "Moderne Galerie" („Galeria Nowoczesna”). Otwarcie galerii stało się pretekstem do hojnego wkładu secesjonistów w zbiory w postaci przekazania jej szeregu współczesnych dzieł (obrazów i rzeźb) międzynarodowych artystów, m.in. Vincenta van Gogha ("Równina Auvers" z 1890).
Kierownictwo galerii sprawowane było początkowo bezpośrednio z Ministerstwa Kultury, dopiero w 1909 zyskała ona własnego dyrektora w osobie F. Dörnhöffera, który zainicjował systematyczne poszerzanie zbiorów o dzieła sztuki z wszystkich epok. W 1911 zmieniono nazwę galerii na "K.k. Österreichische Staatsgalerie" („C.k. Austriacka Galeria Państwowa”). W tym czasie dysponowała już ona reprezentatywnym przeglądem sztuki austriackiej od średniowiecza po współczesność i stanowiła tym samym zalążek struktury obecnego kompleksu muzealnego. Nadal jednak szczególne związki łączyły ją z grupą secesjonistów, których twórczość stała się z kolei synonimem rozpoznawalnego w całej Europie austriackiego "Jugendstilu".
Od roku 1915 aż do zawieszenia jego urzędu w 1938 galerią kierował F. M. Haberditzl. Dzięki swej mądrej polityce zakupowej, zwłaszcza po zakończeniu I wojny światowej, położył on podstawy pod ważną kolekcję kluczowych dzieł klasycznego modernizmu. Galeria zyskała też wtedy obowiązującą do 2007 roku (z wyjątkiem okupacji niemieckiej) nazwę „Galerii Austriackiej” ("Österreichische Galerie"). Na czas urzędowania Haberditzla przypadło również poszerzenie pomieszczeń zajmowanych przez instytucję na oba pałace (Dolny i Górny Belweder) oraz uporządkowanie przez wiedeńskiego historyka sztuki Hansa Tietze przechowywanej w górnym pałacu części dawnej kolekcji cesarskiej.
Wiedeński Belweder od momentu powstania gromadził bowiem dzieła sztuki. Początkowo była to kolekcja jego właściciela księcia Eugeniusza Sabaudzkiego, do której w 1781 roku dołączono pokaźną część zbiorów cesarskich, udostępniając je publiczności.
W ramach pierwszego etapu opracowywania kolekcji cesarskiej, otwarto w 1923 w Dolnym Belwederze „Muzeum barokowe”. Górny pałac mieścił od 1924 „Galerię XIX wieku” tworzoną przez dzieła austriackich i międzynarodowych artystów, „Galeria nowoczesna” natomiast znalazła swoje miejsce w Oranżerii. Przylegający do oranżerii ogród ("Kammergarten") okazał się znakomity dla ekspozycji monumentalnej rzeźby.
Podczas trwania reżimu narodowosocjalistycznego w Austrii „Galeria Nowoczesna” pozostawała zamknięta, dzięki czemu jej pokaźny zbiór „sztuki zdegenerowanej” pozostał nietknięty. Jednocześnie stale poszerzano również jej zbiory, tak że w 2000 roku, w momencie uzyskania przez instytucję pełnej osobowości prawnej, dysponowała ona przykładowo aż 33 dziełami Gustawa Klimta.
Od 2007 roku muzeum prowadzi Agnes Husslein-Arco, wcześniej ekspert sztuki nowoczesnej przy domach aukcyjnych Dorotheum w Wiedniu i Sotheby’s w Nowym Jorku, dyrektor europejskich filii Sotheby’s (Austria, Budapeszt, Praga, Europa), dyrektor muzeum Rupertinum oraz Museum der Moderne w Salzburgu. Pod jej kierownictwem "Belvedere" konkuruje w działalności wystawienniczej z największymi muzeami Wiednia – Kunsthistorisches Museum i Albertiną.
Kompleks.
W skład kompleksu muzealnego "belvedere" wchodzą:
Zbiory.
Ogromne zbiory Belvedere podzielone są na kilka części. Dzieła sztuki średniowiecznej prezentowane są od 2007 roku przede wszystkim w tzw. skarbcu ("Schatzhaus Mittelalter") – w zaadaptowanych przez berlińskiego architekta Kühna Malvezzi dawnych barokowych stajniach księcia Eugeniusza. Ułożona tematycznie większa część liczącej ponad 220 eksponatów i po raz pierwszy w całości dostępnej kolekcji służyć ma przede wszystkim celom naukowym. Najważniejsze jej obiekty zostały natomiast wydzielone do ekspozycji w skrzydle zachodnim pałacu górnego.
Malarstwo i rzeźbę barokową oglądać można było do 2007 roku w Dolnym Belwederze, obecnie wybrane prace głównie austriackich artystów tej epoki udostępnione zostały publiczności w pomieszczeniach Górnego Belwederu. Znajduje się tam między innymi największy na świecie zbiór rzeźb Franza Xavera Messerschmidta znanego głównie z kolekcji głów o wyrazistej mimice.
Dzięki tym roszadom najcenniejsze i najbardziej reprezentatywne eksponaty z kolekcji Galerii zostały skoncentrowane w jednym miejscu. W paradnym gmachu Górnego Belwederu swoje miejsce ma bowiem także kolekcja malarstwa XIX wieku, obejmująca dzieła klasycyzmu, romantyzmu, biedermeier, historyzmu i impresjonizmu, oraz klejnot zbiorów Galerii – sztuka przełomu wieków XIX i XX, a także twórczość okresu międzywojennego, aż po późne prace epigonów klasycznego modernizmu.
Sztuka 2 poł. XX wieku i najnowsza produkcja artystyczna prezentowana jest głównie w postaci czasowych wystaw w "20er Haus" (najczęściej twórczość austriacka w kontekście międzynarodowym) oraz w "Augarten Contemporary" (głównie międzynarodowa). Wystawy czasowe dotyczące innych epok organizowane są w pomieszczeniach dolnego pałacu oraz w oranżerii. W tej ostatniej pojawia się też w swych „klasycznych formach” jak malarstwo, fotografia i rzeźba, sztuka współczesna.
Restytucja.
Od 1998 roku (uchwalenia ostatniej austriackiej ustawy o restytucji dzieł sztuki ze zbiorów państwowych) prowadzone są badania nad pochodzeniem niektórych eksponatów, czego efektem był zwrot szeregu sztandarowych obiektów z kolekcji spadkobiercom ich właścicieli sprzed II wojny światowej.
W latach 2000–2004 były to m.in. dzieła Klimta:
W 2006 szczególnie cenne prace zwrócono spadkobiercom Ferdinanda Bloch-Bauera (m.in. Marii Altmann, która przez wszczęty przez siebie w USA proces przeciwko Austrii przyczyniła się do nadania rozgłosu sprawie restytucji i stworzenia brzemiennego w skutki precedensu):

</doc>
<doc id="1648558" url="https://pl.wikipedia.org/wiki?curid=1648558" title="Diagram czasoprzestrzenny">
Diagram czasoprzestrzenny

Diagram czasoprzestrzenny – geometryczna ilustracja czasoprzestrzeni. Diagram czasoprzestrzenny skonstruowany został przez Hermanna Minkowskiego.
Na tym diagramie współrzędnymi są odległość przestrzenna i czas. Możliwe jest określenie zdarzeń równoczesnych, stożka przyczynowości i rozgraniczenie zdarzeń na przeszłe i przyszłe. Wykres stosowany jest do prezentacji zjawiska dylatacji czasu, skrócenia Lorentza, paradoksu tyczki i stodoły, przechylania stożka świetlnego w pobliżu horyzontu czarnej dziury, jak również opisuje teoretyczne wnioski z istnienia cząstek poruszających się z prędkością większą od prędkości światła w próżni (tachionów).
Do określenia związku przyczynowego na diagramie stosowany jest interwał czasoprzestrzenny, który uwzględnia różnice między metryką euklidesową a lorentzowską. Pojedynczy punkt diagramu nazywany jest zdarzeniem.

</doc>
<doc id="1648559" url="https://pl.wikipedia.org/wiki?curid=1648559" title="Vegard Haukoe Sklett">
Vegard Haukoe Sklett



</doc>
<doc id="1648562" url="https://pl.wikipedia.org/wiki?curid=1648562" title="Greatest Hits (DVD Mariah Carey)">
Greatest Hits (DVD Mariah Carey)

Greatest Hits – ósme DVD Mariah Carey, zawierające teledyski do jej największych hitów. DVD ma być wydane w marcu 2009.
Płyta zawiera oficjalne teledyski do piosenek zawartych na płycie "Greatest Hits", oprócz "Underneath the Stars", do którego teledysk nigdy nie został nagrany.

</doc>
<doc id="1648564" url="https://pl.wikipedia.org/wiki?curid=1648564" title="Pacific (album)">
Pacific (album)

Pacific – drugi album japońskiej grupy "NEWS", wydany 7 listopada 2007 roku. 
Zajął pierwsze miejsce na dziennej i tygodniowej liście "Oriconu". Cztery single z tego krążka zostały wydane oddzielnie. Dodatkowo wersja limitowana zawiera 32–stronicowy album zdjęciowy, a wersja regularna 16–stronicowy dodatek i 2 nagrania bonusowe.

</doc>
<doc id="1648569" url="https://pl.wikipedia.org/wiki?curid=1648569" title="Marcelino Pérez (urugwajski piłkarz)">
Marcelino Pérez (urugwajski piłkarz)

Marcelino Pérez (ur. 23 października 1912, zm. 1983) – piłkarz urugwajski grający na pozycji pomocnika.
Pérez razem z klubem Club Nacional de Football zdobył w 1933 roku mistrzostwo Urugwaju. Sukces ten powtórzył w 1934 roku.
Jako piłkarz klubu Nacional wziął udział w turnieju Copa América 1935, gdzie Urugwaj zdobył mistrzostwo Ameryki Południowej. Pérez zagrał w dwóch meczach – z Chile i Argentyną.

</doc>
<doc id="1648575" url="https://pl.wikipedia.org/wiki?curid=1648575" title="Marcelino Perez">
Marcelino Perez



</doc>
<doc id="1648577" url="https://pl.wikipedia.org/wiki?curid=1648577" title="Atle Pedersen Rønsen">
Atle Pedersen Rønsen

Atle Pedersen Rønsen (ur. 13 sierpnia 1988 w Stensby) – norweski skoczek narciarski.
W Pucharze Świata zadebiutował 14 marca 2010 podczas konkursu w Oslo. Zajął 29. miejsce i tym samym zdobył pierwsze punkty do klasyfikacji Pucharu Świata. 20 grudnia 2008 zwyciężył w konkursie Pucharu Kontynentalnego w Libercu. W klasyfikacji generalnej w sezonie 2008/2009 zajął 27. miejsce. Swój rekord życiowy ustanowił w Tauplitz (188,5 m – 14 stycznia 2012).
17 kwietnia 2015 ogłosił zakończenie kariery sportowej.

</doc>
<doc id="1648582" url="https://pl.wikipedia.org/wiki?curid=1648582" title="Święty Sebastian (obrazy Andrei Mantegni)">
Święty Sebastian (obrazy Andrei Mantegni)

Święty Sebastian – seria obrazów włoskiego malarza i rytownika Andrei Mantegni.
Andrea Mantegna motyw śmierci Św. Sebastiana wykorzystał na trzech swoich obrazach. Męczeństwo Sebastiana zostało opisane w XIII-wiecznym zbiorze żywotów świętych pt. "Złota legenda" autorstwa Jakuba de Voragine. Artysta zmienił jeden z elementów opowieści, zastępując słup, do którego był przywiązany Sebastian, półkolumną rozdzielającą arkadę zniszczonej budowli. Zmiana ta oraz bogactwo szczegółów, dokładność detali rzymskich ruin oraz umieszczenie sceny w antycznym krajobrazie, świadczą o wielkim zainteresowaniu Mantegni starożytnością. Widoczne jest to również na innych jego obrazach m.in. "Modlitwa w Ogrójcu" czy "Poliptyk San Zeno". Artysta w ten sposób wprowadził do malarstwa północnych Włoch sposób przedstawiania postaci na wzór posągów starożytnych bogów.
Święty Sebastian z Kunsthistorisches Museum.
Obraz znajdujący się obecnie w Muzeum Historii Sztuki w Wiedniu został wykonany na zlecenie burmistrza Padwy Jakuba Antonia Marcela, dla uczczenia końca zarazy, jaka panowała w mieście w latach 1456-1457.
Obraz, namalowany w 1460 roku, składa się z trzech planów tworzących wrażenie głębi. Na pierwszym znajduje się przywiązana postać Sebastiana przeszytego strzałami. Pomimo odniesionych ran został przedstawiony przez artystę jako wciąż żywy. Spogląda on w niebo, a na głowie ma już aureolę świętego. Po lewej stronie na kolumnie widoczny jest grecki napis "To ergon ton Andrea" ("dzieło Andrei"), który był podpisem autora dzieła. Na dole obrazu, na lewo od stóp, Mantegna namalował trzecią stopę wyrzeźbioną niejako w kamieniu. Kontrast stóp świadczy o umiejętności malowania tego samego elementu w różnych tworzywach.
Drugi plan stanowią kamienista droga i ostre skały przypominające płaskorzeźby. Na trzecim planie Mantegna umieścił port i położone na wzgórzu miasto – prawdopodobnie Weronę. Górną część obrazu zajmują chmury, przyjmujące kształt marmurowej płaskorzeźby. Stanowią one element łączący wszystkie plany. Jedna z chmur po lewej stronie ma kształt jeźdźca na koniu. Motyw ten został zaczerpnięty z kolumny Trajana lub z płaskorzeźby fasady kościoła San Zeno w Weronie przedstawiającej króla Teodoryka.
Święty Sebastian z Luwru.
Wersja świętego Sebastiana znajdująca się w Luwrze została namalowana w 1480 roku i pierwotnie stanowiła część ołtarza z San Zeno w Weronie. Na przełomie XVII i XVIII wieku obraz znajdował się w kapliczce w Aigueperse we Francji w Auvergne.
Obraz nie odbiega tematycznie od tego z Kunsthistorisches Museum. Mantegna zmienił nieco pejzaż i dodał motywy roślinne.
Symbolika obrazu.
Postać św. Sebastiana była często przywoływana podczas epidemii dżumy, które często wybuchały w średniowiecznej Europie. Według starożytnych, chorobę tę wywoływał bóg Apollo swoimi strzałami. Przez to, strzała była przez wieki uznawana za symbol nagłego wybuchu epidemii.
Na wersji z Luwru Mantegna dodał do kompozycji obrazu elementy roślinne. Kolumnę oplata bluszcz, który w ikonografii chrześcijańskiej symbolizował życie wieczne po śmierci. U stóp Sebastiana rośnie figa będąca symbolem wybawienia i uzdrowienia. Dwie postacie u dołu obrazu przedstawiają oprawców Sebastiana.
Święty Sebastian z Ca'd'Oro.
Trzeci obraz z galerii Ca'd'Oro, z 1490 roku został namalowany w zupełnie odmiennej kompozycji od pozostałych. Scena została wpisana w ciemnobrązowe tło i utrzymana w pesymistycznym nastroju. Podkreśleniem tego jest napis znajdujący się na wstążce zwiniętej wokół świecy "Nihili nisi divinum stabile est. Coetera fumus" (Nic nie jest trwałe, jeśli nie jest boskie, duchowe. Reszta jest dymem). Sentencja oznaczająca ulotność i przemijanie w zestawieniu z męczeństwem Sebastiana jest bardzo rzadką alegorią przedstawiana na obrazach.

</doc>
<doc id="1648584" url="https://pl.wikipedia.org/wiki?curid=1648584" title="Rokicie (obszar SIM)">
Rokicie (obszar SIM)



</doc>
<doc id="1648586" url="https://pl.wikipedia.org/wiki?curid=1648586" title="Wiskitno (obszar SIM)">
Wiskitno (obszar SIM)



</doc>
<doc id="1648587" url="https://pl.wikipedia.org/wiki?curid=1648587" title="Abraham Brill">
Abraham Brill

Abraham Arden Brill (ur. jako Abraham Brüll 30 listopada 1872 w Kańczudze, zm. 2 marca 1948 w Nowym Jorku) – amerykański psychiatra i psychoanalityk. Tłumacz dzieł Freuda, jeden z założycieli New York Psychoanalytic Society.
Życiorys.
Syn Fajwela i Estery. Urodził się w Kańczudze w Austro-Węgrzech (dziś na terenie Polski), w rodzinie ubogich Żydów; jego ojciec był oficerem w służbie Maksymiliana I. Większość źródeł podaje nieprawidłową datę urodzenia 12 października 1874.
W 1889 roku, bez rodziny i prawie bez pieniędzy, emigrował do Stanów Zjednoczonych. Dziesięć lat później został obywatelem amerykańskim. Utrzymując się z różnych zajęć – między innymi dawania lekcji języka i gry na mandolinie – ukończył studia na New York University w 1901 roku i otrzymał tytuł doktora medycyny na Columbia University w 1903. Następnie wyjechał do Europy, gdzie studiował początkowo w Paryżu, a potem, za radą Fredericka Petersona, także u Junga w Zurychu. Brill, Ernest Jones i Peterson odwiedzili Freuda w Wiedniu w maju 1908 roku.
Brill powrócił do Stanów w 1908 roku. Został lekarzem asystentem w Bellevue Hospital i pozostał na tej posadzie do 1911 roku. Związany był ponadto z Central Islip State Hosiptal, Vanderbilt Clinic, Beth Israel Hospital, Bronx Hospital i Post-Graduate Clinic. Był konsultantem Departamentów Więziennictwa i Policji Miasta Nowy Jork. Wykładał psychiatrię na New York University i psychoanalizę na Columbia University, praktykował też jako psychoanalityk.
Brill był jednym z pierwszych amerykańskich zwolenników psychoanalizy. Po utworzeniu American Psychoanalytic Association w 1911 roku miał zostać sekretarzem tej organizacji, jednak nie zgodził się i z kilkunastoma psychiatrami utworzył New York Psychoanalytic Society. Przetłumaczył większość dzieł Freuda i Junga, a także podręcznik psychiatrii Bleulera. Popularyzował psychiatrię i psychoanalizę wśród nielekarzy. W 1931 roku miał udział w utworzeniu New York Psychoanalytic Institute. W 1934 był pierwszym przewodniczącym sekcji psychoanalitycznej American Psychiatric Association.
Edward Bernays konsultował się z Brillem przed przeprowadzeniem kampanii reklamowej Lucky Strike’ów dla American Tobacco Company. Brill podsunął Bernaysowi pomysł promowania papierosów jako „pochodni wolności” i sygnału wyzwolenia kobiet spod męskiej dominacji, wykorzystany po raz pierwszy podczas wielkanocnej parady w Nowym Jorku.
W 1931 przedstawił referat w którym opisał osobowość Abrahama Lincolna z psychoanalitycznego punktu widzenia, co spowodowało głośny skandal.
21 maja 1908 roku ożenił się z lekarką Kitty Rose Owen (1877–1963). Mieli dwójkę dzieci: Edmunda i Gioię (po mężu Bernheim).

</doc>
<doc id="1648591" url="https://pl.wikipedia.org/wiki?curid=1648591" title="Łożysko przyrośnięte">
Łożysko przyrośnięte

Łożysko przyrośnięte (łac. "placenta accreta") – ciężkie powikłanie ciąży polegające na częściowym przechodzeniu kosmków łożyska przez doczesną mięśniową. 
W zależności od stopnia penetracji trofoblastu do tkanek matczynych, wyróżnia się kilka podtypów tej patologii:

</doc>
<doc id="1648592" url="https://pl.wikipedia.org/wiki?curid=1648592" title="Podhorodne">
Podhorodne

Podhorodne, Janówka (, "Pidhorodne") – wieś na Ukrainie, w obwodzie tarnopolskim, w rejonie tarnopolskim. W 2001 roku liczyła 1304 mieszkańców.
Historia.
Wieś została założona w XVI wieku. W II Rzeczypospolitej miejscowość była siedzibą gminy wiejskiej Janówka w powiecie tarnopolskim województwa tarnopolskiego.
W 1894 Tadeusz Czarkowski-Golejewski za sumę 300 tys. florenów nabył dobra Janówka i Zagrobela. Przed 1939 majątek w Janówce prowadził jego syn Wiktor Czarkowski-Golejewski.

</doc>
<doc id="1648593" url="https://pl.wikipedia.org/wiki?curid=1648593" title="Janówka (gmina)">
Janówka (gmina)

Janówka – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy była Janówka.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dołżanka, Draganówka, Janówka, Kutkowce, Poczapińce i Zabojki.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją zniesiona i przekształcona w gminę Dołżanka.

</doc>
<doc id="1648595" url="https://pl.wikipedia.org/wiki?curid=1648595" title="Delfo Cabrera">
Delfo Cabrera

Delfo Cabrera Gómez (ur. 2 kwietnia 1919 w Armstrong, zm. 2 sierpnia 1981 w Buenos Aires) – argentyński lekkoatleta długodystansowiec i maratończyk, mistrz olimpijski z 1948 z Londynu.
Życiorys.
W młodości uprawiał piłkę nożną, ale zainspirowany triumfem Juana Carlosa Zabali na igrzyskach olimpijskich w 1932 w Los Angeles postanowił trenować lekką atletykę. W 1938 przeniósł się do Buenos Aires. W tym samym roku zdobył mistrzostwo Argentyny w biegu na 5000 metrów. W toku swej kariery wywalczył jeszcze 9 tytułów mistrzowskich Argentyny, chociaż żadnego w biegu maratońskim.
Podczas II wojny światowej służył w armii. Poznał tam Juana Peróna. Jako jego przyjaciel działał po wojnie w Partii Justycjalistycznej.
Bieg maratoński podczas igrzysk olimpijskich w 1948 w Londynie miał niezwykle dramatyczny przebieg. Przez niemal cały dystans prowadził Étienne Gailly z Belgii, który jako pierwszy wbiegł na bieżnię stadionu Wembley. Kompletnie wyczerpany upadł, podniósł się, znowu upadł. Został wyprzedzony przez Cabrerę i Toma Richardsa z Wielkiej Brytanii, ale zdołał przekroczyć linię mety na 3. miejscu. Przypominało to dramat Dorando Pietriego 40 lat wcześniej.
Cabrera zwyciężył w maratonie na igrzyskach panamerykańskich w 1951 w Buenos Aires oraz w półmaratonie na mistrzostwach Ameryki Południowej w 1952 w Buenos Aires, a na igrzyskach olimpijskich w 1952 w Helsinkach zajął 6. miejsce w biegu maratońskim. Zakończył karierę w 1954. Potem był nauczycielem wychowania fizycznego. 
Zginął w Buenos Aires w wypadku samochodowym.

</doc>
<doc id="1648599" url="https://pl.wikipedia.org/wiki?curid=1648599" title="Serwis">
Serwis



</doc>
<doc id="1648600" url="https://pl.wikipedia.org/wiki?curid=1648600" title="Łożysko wrośnięte">
Łożysko wrośnięte



</doc>
<doc id="1648602" url="https://pl.wikipedia.org/wiki?curid=1648602" title="Łożysko przerośnięte">
Łożysko przerośnięte



</doc>
<doc id="1648603" url="https://pl.wikipedia.org/wiki?curid=1648603" title="Placenta accreta">
Placenta accreta



</doc>
<doc id="1648604" url="https://pl.wikipedia.org/wiki?curid=1648604" title="Placenta increta">
Placenta increta



</doc>
<doc id="1648605" url="https://pl.wikipedia.org/wiki?curid=1648605" title="Placenta percreta">
Placenta percreta



</doc>
<doc id="1648607" url="https://pl.wikipedia.org/wiki?curid=1648607" title="Niewydolność szyjkowa">
Niewydolność szyjkowa



</doc>
<doc id="1648608" url="https://pl.wikipedia.org/wiki?curid=1648608" title="Legenda wieków">
Legenda wieków

Legenda wieków (oryg. fr. "La Légende des siècles") – poemat Wiktora Hugo, który w planach autora miał opisywać całą historię ludzkości, postępu cywilizacyjnego i przemian społecznych.
Hugo pisał "Legendę wieków" w latach 1855–1876, tymczasem tworząc również inne utwory. Dzieło to łączy w sobie elementy liryki i epiki, często posługuje się satyrą, zestawia realistyczne obrazy z bogactwem poetyckich wizji. Mimo podejmowania historycznych tematów nie stara się wiernie oddawać realiów przywoływanych epok, zawiera częste nieścisłości faktograficzne. W poemacie najważniejsza jest bowiem symbolika i myśl przewodnia: marsz ludzkości „z ciemności ku światłu”.
"Legenda wieków" została wydana w trzech seriach w 1859, 1877 i 1883 oraz w tzw. „wydaniu kompletnym”, które zmieniło kolejność utworów i najprawdopodobniej nie było przygotowane przez autora. Do dnia dzisiejszego uważana jest za jedyną epopeję w literaturze francuskiej.
Okoliczności powstania.
„Małe epopeje”.
Około 1848 roku Wiktor Hugo planował napisanie kilku utworów poetyckich określonych roboczym tytułem „Małe epopeje”, mających poruszać problem postępu i odwiecznego dążenia człowieka zarówno do osobistej doskonałości, jak i poprawy losu całych społeczeństw. Ze względu na zaangażowanie polityczne autora pomysł ten został odłożony na później. Z kolei po zamachu stanu w 1851 Hugo zajął się tworzeniem poezji politycznej (powstał tom wierszy "Chłosta" oraz pamflet "Napoleon Mały") i dopiero po kilku latach pobytu na wyspie Guernsey zaczął się skłaniać ponownie ku problematyce uniwersalnej: pragnął połączyć wątki społeczne z religijnymi. W 1857 zaproponował wydawcy Hetzelowi, u którego wcześniej ukazała się "Chłosta" oraz "Zamyślenia", publikację poematów "Bóg" oraz "Koniec Szatana", nad którymi wówczas pracował. Hetzel odmówił publikacji, uznając, że kolejne – po "Zamyśleniach" – wiersze metafizyczne nie zyskają popularności. W zamian zaproponował autorowi rozwinięcie pomysłu „Małych epopei”. Artysta zgodził się na zmianę planów i podjął pracę nad tym dziełem; 11 września 1857 podpisał stosowny kontrakt, zastrzegając sobie jedynie prawo do zmiany tytułu. Już wtedy zastanawiał się nad wykorzystaniem tytułów "Legenda ludzka" lub "Legenda wieków".
Rozwój koncepcji utworu.
W miarę pracy Hugo rozszerzał zakres tematyczny dzieła, mimo przerażenia wydawcy, który przewidywał, że niewielkie objętościowo dzieło może w ten sposób poważnie się rozrosnąć, odwlekając tym samym termin ukończenia. Hetzel chciał nawet zmienić swoją wcześniejszą decyzję i zgodzić się na wydanie "Boga", jednak Hugo, pełen entuzjazmu dla powstającej epopei, odłożył prace nad tym poematem.
Początkowo centralnym punktem "Małych epopei" miała być rewolucja francuska, uważana przez autora za kluczowy moment historii ludzkości. Z nią miały być związane kolejne utwory, poruszające problem przemocy rewolucyjnej, usprawiedliwiające jej stosowanie w obronie postępu, przedstawiające rozważania autora nad nagłymi zmianami w sytuacji społecznej. Hugo zaplanował też części poświęcone XIX i XX wiekowi. Ponownie interweniował Hetzel, żądając zachowania w całym dziele jednolitej formy epickiej i rezygnacji z nadmiernego synkretyzmu gatunkowego. Hugo ostatecznie zgodził się, uznając, że forma epopei będzie najpełniej wyrażała zadania utworu. Dopiero w tym momencie został definitywnie ustalony tytuł "Legenda wieków", zaś autor zdecydował się opublikować najpierw pierwszą część, przewidując o wiele szersze niż w początkowych planach rozmiary dzieła.
Treść.
Przedmowa.
W 1859 Wiktor Hugo napisał dwie alternatywne przedmowy do "Legendy wieków" – pierwsza, poetycka, nosiła tytuł "Wizja, z której powstała ta książka", druga stanowiła konwencjonalną przedmowę. Inspiratorem jej powstania był ponownie Hetzel, który ocenił "Wizję..." jako zbyt trudną w odbiorze z powodu ogromnej ilości odniesień filozoficznych i wyrafinowanego języka tekstu. Autor przyznał wydawcy rację, uznając, że jasna i niepozostawiająca wątpliwości przedmowa może pomóc czytelnikowi zrozumieć przesłanie "Legendy wieków" oraz jej związki z innymi dziełami Hugo. Ostatecznie zachował obydwa teksty jako dopełniające się i wspólnie tłumaczące przesłanie dzieła. Miało nim być ukazanie odwiecznego marszu człowieka ku postępowi, ciągłej walki między Bogiem i Szatanem, widocznej również w wydarzeniach z historii politycznej. Poeta twierdził jednak, że ludzkość nieodwołalnie zmierza ku dobremu, a najważniejszymi momentami w tym marszu są rewolucje, które mimo wszystkich swoich kosztów okazują się zjawiskiem jednoznacznie pozytywnym i zmieniającym świat na lepsze. Mimo ostatecznego usunięcia z "Legendy wieków" wiersza o rewolucji francuskiej, całość zachowała wiele odniesień i aluzji do niej.
Część pierwsza.
Pierwsza część "Legendy wieków" rozpoczyna się opisem wydarzeń biblijnych (historia Adama i Ewy) oraz opisanych w Ewangeliach, następnie przedstawia dzieje islamu, świadomie pomijając starożytność – epokę nielubianą przez autora i ukazaną jedynie w momencie schyłkowym. Następnie Hugo nawiązuje do "Pieśni o Rolandzie", przywołuje epokę czynów rycerskich; przechodząc do renesansu, kolejne wiersze poświęca inkwizycji, odkryciom geograficznym, wojnom XVII wieku, ponownie wprowadza wątki orientalne. Całość zamyka zapowiedź szczęśliwego XX wieku oraz Sądu Ostatecznego.
Tę część poematu Hugo zadedykował całej Francji, porównując zarazem siebie do wyrosłego na jej ziemi drzewa, które – poprzez emigrację – zostało wyrwane z korzeniami.
Druga część.
Mimo niezachwianej wiary poety w postęp cywilizacji, druga część "Legendy wieków" pod wpływem dramatycznych wydarzeń wojny francusko-pruskiej i Komuny Paryskiej nabrała pesymistycznego wydźwięku, podkreślając kruchość dzieł ludzkich oraz małość człowieka wobec Boga i Wszechświata.
Druga część „Legendy wieków” przywoływała wątek giganto- i tytanomachii, porównując mityczne zmagania herosów i ludzi ze współczesną walką z tyranią. Ukazując różne wątki tych zmagań, Hugo nawiązał również do dramatu „Cyd” – historii średniowiecznej Francji, szuanerii i rewolucji francuskiej. Dokonywał również personifikacji sił natury.
Trzecia część.
Ostatnia część "Legendy wieków" została opublikowana w czerwcu 1883 i składała się wyłącznie z utworów napisanych wcześniej, lecz niewłączonych do żadnego z tomów poetyckich. W rezultacie jest to najbardziej niespójna wewnętrznie część, składająca się głównie z wierszy wizyjnych, rozważań na tematy egzystencjalne i myśli dotyczących uniwersalnych cech człowieka.
Kompletne wydanie z roku 1883.
We wrześniu 1883 ukazało się zbiorowe wydanie wszystkich trzech części „Legendy wieków”, ze zmienionym układem materiału. Nie jest pewne, na ile Wiktor Hugo nadzorował wprowadzone zmiany, w tym wiele poważnych poprawek w porównaniu z wcześniejszymi wizjami dzieła. Niewykluczone, że Hugo, wyczerpany fizycznie i psychicznie po śmierci ukochanej Juliette Drouet, pozostawił ustalenie ostatecznego kształtu utworu wydawcy i przyjaciołom.
Odbiór krytyki.
Każda z części "Legendy wieków" została przyjęta inaczej. Najlepsze recenzje zyskała część pierwsza: Théophile Gautier, Gustave Flaubert oraz Charles Baudelaire zachwycali się nowatorskim konceptem artystycznym oraz potęgą poetyckiej wyobraźni.
Mniej pozytywnych komentarzy uzyskała część druga – bardziej sceptyczny był również Flaubert. O ile twórczość i wyobraźnia poetycka Hugo w dalszym ciągu spotykała się z pozytywnymi recenzjami, o tyle przedstawiane przez niego opisy minionych epok były określane jako nieścisłe. Poecie zarzucono, że przedstawia własne wyobrażenie wydarzeń jako prawdę historyczną. Flaubert uznał również, że romantyczna teza "nieuniknionego marszu ludzkości ku postępowi" nie daje się obronić, a całe dzieło staje się w miarę kolejnych części coraz bardziej sztuczne i nierzeczywiste. Dalej poszedł w swojej krytyce Charles Leconte de Lisle, który stwierdził, że bez dokonania przez autora szczegółowych badań nad opisywanymi epokami i cywilizacjami "Legenda wieków" nie ma wartości, gdyż Hugo sam stworzył tezę historiozoficzną, a następnie posłużył się oderwanymi epizodami z dziejów powszechnych, by ją fałszywie udowodnić.
"Legendę wieków" krytykowali również realiści i naturaliści, w tym Émile Zola. Ten ostatni, szanując piękno języka literackiego Hugo oraz podkreślając potęgę wyrazu jego utworów, uznał "Legendę wieków" za „ostatni możliwy utwór romantyczny”. W ocenie Zoli, Hugo wydobył z estetyki romantycznej maksimum możliwości, tracąc tym samym szanse na dalszy jej rozwój. O ile krytycy byli zgodni w wysokiej ocenie artystycznej "Legendy wieków", powszechnie podkreślano utopijność postulatów społecznych i politycznych poety oraz ogromny idealizm jego wizji historii i przyszłości.
Mimo tych zastrzeżeń, krytyka uznała "Legendę wieków" za dzieło wyjątkowe w literaturze francuskiej pod względem formy oraz tematyki. Obecnie dzieło Hugo jest traktowane jako jedyna kompletna francuska epopeja ("Francjada" Pierre’a de Ronsarda, która miała być francuską epopeją narodową, nie została ukończona).

</doc>
<doc id="1648611" url="https://pl.wikipedia.org/wiki?curid=1648611" title="Flip 3D">
Flip 3D

Flip 3D – efekt graficzny polegający na trójwymiarowym przełączaniu obiektów.

</doc>
<doc id="1648613" url="https://pl.wikipedia.org/wiki?curid=1648613" title="Józef Kozłowski (kompozytor)">
Józef Kozłowski (kompozytor)

Józef Kozłowski (ur. 1757, zm. w Petersburgu) – polski muzyk, pianista i kompozytor działający w Rosji. Protegowany Grigorija Potiomkina. Spopularyzował poloneza na dworze carskim. Autor "Niech rozgrzmiewa pieśń zwycięstwa", jednego z hymnów Rosji, oraz twórca rosyjskiego romansu jako gatunku muzycznego.
Życiorys.
Syn Antoniego Kozłowskiego. Pochodził z polskiej rodziny ziemiańskiej; według Wincentego Babrowicza urodził się w bliżej niezlokalizowanym chutorze Kozłowicze w okolicach Sławogradu (wówczas Propojska) w powiecie rzeczyckim (dzisiejsza Białoruś) i jako 7-letni chłopiec pod opieką swego wuja Wasyla Trutowskiego, muzyka i zbieracza pieśni ludowych, przyjechał do Warszawy, gdzie otrzymał podstawowe wykształcenie muzyczne. Początkowo był śpiewakiem, a następnie solistą w chórze chłopięcym przy kolegiacie św. Jana Chrzciciela w Warszawie, gdzie pełnił później funkcję organisty.
Około 1773 został nauczycielem muzyki Michała Kleofasa Ogińskiego i jego rodzeństwa na dworze w Guzowie i w Trokach. Około 1777 był krótko członkiem kapeli wojewody Józefa Gabriela Stempkowskiego w Łabuniu (powiat zasławski). W 1780 udał się do Rosji, gdzie poznał księcia Jurija Dołgorukowa, który nakłonił go do służby wojskowej i mianował swoim adiutantem podczas wojny tureckiej. W latach 1786–1796 służył w wojsku rosyjskim w randze oficera i brał udział w wojnie z Turcją (1787–1792). Zwrócił na siebie uwagę księcia Grigorija Potiomkina, który w 1790 zaprosił Kozłowskiego na swój dwór; od 1791 przebywał w Petersburgu, gdzie zyskał sławę jako organizator części muzycznej uroczystości urządzonych w 1791 przez Potiomkina na cześć zdobycia tureckiej twierdzy Izmaił (nad Dunajem). 
Dzięki poparciu Potiomkina został dyrektorem teatrów carskich w Petersburgu. Po śmierci protektora w październiku 1791 Kozłowski zamieszkał w domu Lwa Naryszkina, byłego faworyta cesarzowej Katarzyny II. Zapoznawał się wówczas z rosyjskim folklorem oraz komponował okolicznościową muzykę, stając się cenionym w Rosji twórcą. Od 1799 był inspektorem muzyki, zaś w latach 1803–1819 dyrektorem muzycznym w dyrekcji carskich teatrów. Po ataku paraliżu w 1819 Kozłowski przeszedł na emeryturę jako radca dworu. W 1822–1823 przebywał w Polsce, od 1824 zamieszkał ponownie w Petersburgu.
Pisał polonezy na orkiestrę, fortepian, muzykę do kilku dramatów. Jego uwertura do tragedii "Fingal" należy do najcenniejszych dzieł tego rodzaju w polskiej literaturze muzycznej. Jeden z jego polonezów śpiewany był jako rosyjski hymn narodowy (w latach 1791–1816); liczne msze i sławne "Requiem es-moll op. 14" na śmierć króla Stanisława Augusta Poniatowskiego.

</doc>
<doc id="1648614" url="https://pl.wikipedia.org/wiki?curid=1648614" title="Medycyna wojskowa">
Medycyna wojskowa

Medycyna wojskowa – gałąź wiedzy medycznej stanowiąca teoretyczną podstawę działalności Wojskowej Służby Zdrowia.
Medycyna wojskowa zajmuje się zagadnieniami związanymi z zapobieganiem chorobom oraz leczeniem chorych i rannych w wojsku w czasie pokoju i wojny. Medycynę wojskową dzieli się na szereg specjalności, jak m.in.:
W Polsce Ludowej zasady medycyny wojskowej wykładane były w Wojskowej Akademii Medycznej i na studiach wojskowych cywilnych akademii medycznych. Szczegółowe problemy medycyny wojskowej opracowują: Wojskowy Instytut Higieny i Epidemiologii im. gen. K. Kaczkowskiego i Wojskowy Instytut Medycyny Lotniczej. Tematyka badań naukowych w zakresie medycyny wojskowej ustalana była i koordynowana przez Radę Naukową do Spraw Medycyny i Farmacji Ministerstwa Obrony Narodowej.
Medycyna wojskowa wiąże się ściśle z medycyną lotniczą, kosmiczną i morską.

</doc>
<doc id="1648618" url="https://pl.wikipedia.org/wiki?curid=1648618" title="Miodla indyjska">
Miodla indyjska

Miodla indyjska, melia indyjska ("Azadirachta indica") – gatunek drzewa z rodziny miodlowatych ("Meliaceae"). Stanowi jeden z dwóch gatunków rodzaju "Azadirachta". Pochodzi z subkontynentu indyjskiego, rozprzestrzenił się również w innych krajach o klimacie podzwrotnikowym.
Ekologia.
Miodla słynie z odporności na suszę. Wytrzymuje wysokie temperatury, ale nie jest odporna na spadki temperatury poniżej 4°C. Doskonale nadaje się do zadrzewiania terenów półpustynnych, dając dużo cienia. Uważana jest za gatunek inwazyjny na terenach, gdzie normalnie nie występuje. Prawdopodobnie jest dobrym pochłaniaczem dwutlenku węgla.

</doc>
<doc id="1648620" url="https://pl.wikipedia.org/wiki?curid=1648620" title="Pęknięcie macicy">
Pęknięcie macicy

Pęknięcie macicy (, ) – ciężkie powikłanie porodu. Dochodzi do niego samoistnie lub wskutek zabiegów położniczych. Występuje w znacznej większości przypadków u kobiet z cięciem cesarskim lub innymi operacjami w obrębie macicy w wywiadzie położniczym. 
Rodzaje pęknięć macicy.
Pęknięcie macicy swój początek ma z reguły w bliźnie powstałej po uprzednim cięciu cesarskim, ponieważ jej ściana w tym miejscu ma zmienioną strukturę, która nie jest tak rozciągliwa jak tkanka mięśniowa. 
Samoistne pęknięcie macicy może być spowodowane zwiększaniem się jej rozmiarów lub czynnikami mechanicznymi, np. gdy dziecko "kopie" nóżkami w bliznę po poprzednim cięciu cesarskim. Może do niego również dojść podczas porodu siłami natury, w wyniku silnej czynności skurczowej macicy.
Urazowe pęknięcie macicy jest bezpośrednim skutkiem nieprawidłowo prowadzonego porodu lub błędnego wykonania zabiegów położniczych, np. porodów zabiegowych (z użyciem próżnociągu, kleszczy), ręcznego wydobycia łożyska, obrotów płodu.
Z retrakcyjnym pęknięciem macicy spotkamy się w sytuacji, gdy znajdujący się w macicy płód jest zbyt duży w porównaniu do jej rozmiarów.
Objawy.
Zanim pękniecie się dokona, można stwierdzić zagrażające pękniecie macicy ("ruptura uteri imminens"). Objawia się ono bolesnymi skurczami macicy o nasilającej się amplitudzie, krótkimi przerwami między skurczami (skurcz tężcowy), bólem w podbrzuszu (spowodowanym napięciem więzadeł obłych). Można zauważyć również wyraźnie odznaczający się pierścień skurczowy Bandla, który przesuwa się w kierunku dna macicy, jeśli jest on zlokalizowany na wysokości pępka lub powyżej, bezpośrednio poprzedza pęknięcie macicy. Rodząca zgłasza ciągły, trudny do zniesienia ból nad spojeniem łonowym, jest niespokojna i przestraszona.
W razie pęknięcia dokonanego rodząca odczuwa nagły silny ból, po którym znika napięcie powłok brzusznych, ustaje akcja porodowa, natomiast pojawiają się objawy wstrząsu. Zaobserwuje się również obfite krwawienie z dróg rodnych.
Postępowanie w przypadku pęknięcia macicy.
Zaleca się jak najszybsze ukończenie porodu metodą cięcia cesarskiego. Bardzo ważne jest opanowanie obfitego krwawienia oraz, w miarę możliwości, zszycie macicy, aby przywrócić niezbędną hemostazę. Jeśli krwawienie jest bardzo masywne lub nie da się go opanować, należy rozważyć usunięcie macicy.

</doc>
<doc id="1648621" url="https://pl.wikipedia.org/wiki?curid=1648621" title="Rüdiger Vollborn">
Rüdiger Vollborn

Rüdiger Vollborn (ur. 12 lutego 1963 w Berlinie Zachodnim) – niemiecki piłkarz występujący na pozycji bramkarza.
Kariera klubowa.
Vollborn treningi rozpoczynał w klubie Traber FC Berlin. Potem grał w juniorach Blau-Weiß 90 Berlin, a w 1981 roku trafił do juniorskiej ekipy Bayeru 04 Leverkusen. W 1982 roku został włączony do jego pierwszej drużyny. W barwach Bayeru zadebiutował rok później, 13 sierpnia 1983 roku w przegranym 1:2 meczu z Bayernem Monachium. W 1988 roku zdobył z zespołem Puchar UEFA, po pokonaniu w jego finale Espanyolu. W 1993 roku zdobył klubem Puchar Niemiec, po zwycięstwie w finale nad rezerwami Herthy Berlin. W 1997 roku i w 1999 roku Vollborn wywalczył z Bayerem wicemistrzostwo Niemiec. W 1999 roku zakończył karierę. W barwach Bayeru rozegrał w sumie 401 ligowych spotkań.
Kariera reprezentacyjna.
W latach 1982–1984 Vollborn rozegrał 9 spotkań w reprezentantem RFN U-21. Był uczestnikiem także młodzieżowych Mistrzostw Świata w 1981 roku, wygranych przez RFN.

</doc>
<doc id="1648622" url="https://pl.wikipedia.org/wiki?curid=1648622" title="Rudiger Vollborn">
Rudiger Vollborn



</doc>
<doc id="1648626" url="https://pl.wikipedia.org/wiki?curid=1648626" title="Jastrzębowo (gmina)">
Jastrzębowo (gmina)

Jastrzębowo – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy było Jastrzębowo.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Denysów, Horodyszcze, Jastrzębowo i Kupczyńce.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją zniesiona i przekształcona głównie w gminę Kupczyńce.

</doc>
<doc id="1648629" url="https://pl.wikipedia.org/wiki?curid=1648629" title="Kozłów I">
Kozłów I

Kozłów I – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy był Kozłów.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy wiejskiej Kozłów.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją zniesiona i przekształcona w gminę Kozłów.

</doc>
<doc id="1648631" url="https://pl.wikipedia.org/wiki?curid=1648631" title="Kozłów II">
Kozłów II

Kozłów II – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy był Kozłów, który stanowił osobną gminę Kozłów I.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dmuchawiec, Domamorycz, Pokropiwna i Słobódka.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją zniesiona i przekształcona w gminy Kozłów i Dołżanka.

</doc>
<doc id="1648634" url="https://pl.wikipedia.org/wiki?curid=1648634" title="Tadeusz Charzewski">
Tadeusz Charzewski

Tadeusz Charzewski, także Kmita-Charzewski (ur. 25 sierpnia 1892 w Krakowie, zm. 30 października 1924 tamże) – nauczyciel polski, związany z gimnazjami przemyskimi. Uczył języka polskiego i francuskiego, był także autorem artykułów dotyczących literatury polskiej.
Życiorys.
Był synem Konstantego, urzędnika w Branicach. Uczęszczał do I Szkoły Realnej w Krakowie; maturę zdał w 1909 i rozpoczął studia na Wydziale Filozoficznym Uniwersytetu Jagiellońskiego. Uczęszczał na zajęcia z filologii polskiej i francuskiej, także z filozofii i estetyki, a po złożeniu dodatkowego egzaminu maturalnego od 1910, w charakterze słuchacza nadzwyczajnego, zaliczył dwa semestry z języków starożytnych. W 1913 uzyskał absolutorium. W roku szkolnym 1913/14, jako „kandydat do stanu nauczycielskiego” odbył kurs praktyczny w c. k. Gminazjum Realnym (IV.) w Krakowie. Uczył języka polskiego i francuskiego w klasie IVa, w wymiarze 6 godzin tygodniowo. W tym samym roku na łamach „Nowej Reformy” ogłosił artykuł "Józef Korzeniowski. (W 50. rocznicę zgonu)" (rocznik 32, nr 428). Korzeniowskiemu poświęcił także rozprawę doktorską ("Józef Korzeniowski jako estetyk"), przygotowaną pod kierunkiem Ignacego Chrzanowskiego i obronioną 12 lipca 1916.
We wrześniu 1916 mianowany został zastępcą nauczyciela w Szkole Realnej w Krośnie, ale niebawem powołano go do wojska. W grudniu 1917 zatrudniony został w Szkole Realnej w Śniatyniu; miesiąc później przeniesiony został do gimnazjum w Przemyślu na Zasaniu. Od zimowego półrocza 1918 był jednocześnie nauczycielem w I Gimnazjum w Przemyślu. Od czerwca 1919 kierował Okręgową Sekcją Opieki Ministerstwa Spraw Wojskowych na Przemyśl. W 1919 rozważano przeniesienie Charzewskiego do pracy w Wielkopolsce, ale ostatecznie lwowskie kuratorium zatwierdziło go na stanowisku nauczyciela I Gimnazjum w Przemyślu. Od roku szkolnego 1918/1919 pracował dodatkowo w przemyskim Gimnazjum Żeńskim im. Marii Konopnickiej, w którym prowadził kółko romanistyczne.
Zainteresowania Charzewskiego obejmowały literaturę, muzykę i teatr. Ogłosił kilka artykułów, m.in. "Hugo Kołłątaj a liceum krzemienieckie" („Biblioteka Warszawska”, 1913, tom 2), "Tristan et Iseut dans la littérature française du moyen-âge" (sprawozdanie IV Gimnazjum Realnego w Krakowie za rok szkolny 1915/1916; ukazała się jedynie część I rozprawy). W 1923 przygotował opracowanie "Anhellego" Słowackiego, wznowione w Warszawie w 1927. Pisał recenzje teatralne i muzyczne do pisma „Ziemia Przemyska”. Wspólnie z Henrykiem Rose, nauczycielem I Gimnazjum przemyskiego i twórcą szkolnego teatru, reżyserował przygotowane przez uczniów przedstawienie "Pociesznych wykwintniś" Moliera w języku francuskim (10 i 11 czerwca 1922).
Ze względu na stan zdrowia z początkiem marca 1924 udał się na urlop; kuracja okazała się spóźniona, Charzewski zmarł w Krakowie 30 października 1924, w wieku zaledwie 32 lat. W pogrzebie na cmentarzu Rakowickim w Krakowie uczestniczyły delegacje nauczycieli i uczniów przemyskich gimnazjów.

</doc>
<doc id="1648636" url="https://pl.wikipedia.org/wiki?curid=1648636" title="Wyspy Królowej Adelajdy">
Wyspy Królowej Adelajdy

Wyspy Królowej Adelajdy (hiszp. "Archipiélago Reina Adelaida") – archipelag w południowej części Chile, w regionie Magallanes. Ważniejsze wyspy archipelagu to: Pacheco, Contreras, Ramirez, Cochrane, Juan Guillermo oraz grupa wysp Rennell.
Wyspy odkrył w 1520 Ferdynand Magellan, który pokonał wówczas cieśninę, noszącą obecnie jego imię. Wyspy Królowej Adelajdy leżą w miejscu, gdzie Cieśnina Magellana łączy się z wodami Oceanu Spokojnego.

</doc>
<doc id="1648638" url="https://pl.wikipedia.org/wiki?curid=1648638" title="Ekateríni Thánou">
Ekateríni Thánou



</doc>
<doc id="1648640" url="https://pl.wikipedia.org/wiki?curid=1648640" title="Juliette Drouet">
Juliette Drouet

Juliette Drouet, właśc. Julienne Joséphine Gauvain (ur. 10 kwietnia 1806 w Fougères, zm. w 1883 w Paryżu) – francuska aktorka teatralna, wieloletnia kochanka Victora Hugo.
Życiorys.
Młodość.
Urodziła się w rodzinie krawca, jednak straciła obydwoje rodziców jako roczne dziecko i została wychowana przez wuja, René Droueta. Otrzymała staranne wykształcenie w jednym z paryskich klasztorów, od wczesnej młodości interesowała się literaturą i poezją. Po ukończeniu szkoły została kochanką rzeźbiarza Jamesa Pradiera, który sportretował ją w posągu uosabiającym miasto Strasburg na paryskim Place de la Concorde. W 1829, idąc za radą kochanka, z którym miała córkę Claire, Drouet rozpoczęła karierę aktorki teatralnej pod nazwiskiem wuja. Występowała początkowo w Brukseli, następnie w Paryżu.
Kariera aktorska i związek z Viktorem Hugo.
Drouet, która odnosiła największe sukcesy w melodramatach romantycznych, była oceniana przez współczesnych jako atrakcyjna z wyglądu, lecz przeciętnie utalentowana aktorka. Miała opinię osoby niezależnej, podejrzewano ją również o trudnienie się prostytucją (związek z Pradierem ostatecznie rozpadł się).
W 1833 Drouet poznała Viktora Hugo po tym, gdy wykonywała rolę księżnej Negroni w jego sztuce "Lukrecja Borgia". Pisarz był zauroczony Drouet; mimo faktu, że był już żonaty, rozpoczął z nią romans. Drouet zrezygnowała z kariery aktorskiej (zakończyła ją rolą Jane Grey w "Marii Tudor" Hugo) i zamieszkała w Paryżu w zupełnym odosobnieniu, izolowana od życia towarzyskiego miasta, zajmując się porządkowaniem dokumentów i rękopisów Hugo. Przez wiele lat pisarz ukrywał jej istnienie przed żoną i rodziną, kontaktował się z Drouet głównie poprzez listy. W ciągu kilkudziesięciu lat nieformalnego związku powstało ich ponad 20 tys.
Drouet towarzyszyła Victorowi Hugo na wygnaniu na wyspę Guernsey i mieszkała blisko niego do końca życia, pracując jako jego osobista sekretarka. Jej śmierć była dla pisarza wielkim ciosem, który wpłynął na jego ostatnie dzieła, w tym na kształt ostatniego większego utworu, "Legendy wieków". Hugo upamiętnił ją również pośrednio w powieści "Rok dziewięćdziesiąty trzeci", nadając postaci młodego republikańskiego dowódcy jej prawdziwe nazwisko – Gauvain.
W literaturze.
Romans Hugo i Juliette Drouet jest tematem współczesnej sztuki teatralnej "Victor Hugo Mon Amour" Anthei Sogno.

</doc>
<doc id="1648641" url="https://pl.wikipedia.org/wiki?curid=1648641" title="Chiloé">
Chiloé



</doc>
<doc id="1648645" url="https://pl.wikipedia.org/wiki?curid=1648645" title="Albin Stenroos">
Albin Stenroos

Oskar Albinus („Albin”) Stenroos (ur. 25 lutego 1889 w Vehmaa, zm. 30 kwietnia 1971 w Helsinkach) – fiński lekkoatleta, biegacz długodystansowy, trzykrotny medalista olimpijski.
Po raz pierwszy startował w biegu maratońskim w 1909, kiedy zajął 3. miejsce w mistrzostwach Finlandii. Później zdecydował się startować na krótszych dystansach i nie biegał maratonu aż do igrzysk olimpijskich w 1924.
Zyskał sławę zdobywając mistrzostwo Finlandii w biegu na 10 000 metrów w 1910. Pod nieobecność Hannesa Kolehmainena został mistrzem Finlandii na 5000 metrów i na 10 000 metrów w latach 1912-1926, a także w biegu przełajowym w latach 1915-1917.
Na igrzyskach olimpijskich w 1912 w Sztokholmie zdobył brązowy medal na 10 000 metrów, a także srebrny w drużynie w biegu przełajowym (indywidualnie zajął w tej konkurencji 6. miejsce). Startował również w biegu na 3000 metrów drużynowo, ale reprezentacja Finlandii niespodziewanie przegrała ze Stanami Zjednoczonymi w eliminacjach.
W 1915 Stenroos ustanowił rekord świata w biegu na 30 000 metrów – 1:48:06,2, który poprawił w 1924 na 1:46:11,6. W 1923 został rekordzistą świata na 20 000 metrów wynikiem 1:07:11,2.
Na igrzyskach olimpijskich w 1924 w Paryżu Stenroos wystartował w biegu maratońskim – po raz pierwszy od 1909. Zwyciężył wygrywając z następnym zawodnikiem (był nim Włoch Romeo Bertini) o niemal 6 minut. Później zajął 2. miejsce w Maratonie Bostońskim w 1926, a w 1927 wycofał się z wyczynowego uprawiania lekkiej atletyki.

</doc>
<doc id="1648646" url="https://pl.wikipedia.org/wiki?curid=1648646" title="Hormonoterapia zastępcza">
Hormonoterapia zastępcza



</doc>
<doc id="1648648" url="https://pl.wikipedia.org/wiki?curid=1648648" title="Wojskowa Służba Zdrowia">
Wojskowa Służba Zdrowia

Wojskowa Służba Zdrowia (WSZ) – służba zajmująca się całokształtem spraw medyczno-sanitarnych w Siłach Zbrojnych Rzeczypospolitej Polskiej.
Do zadań WSZ należy:
Wojskowa Służba Zdrowia jest ściśle powiązana z cywilną służbą zdrowia (właśc. "System Ochrony Zdrowia"), od której działania zależy dobry stan zdrowotny uzupełnień, stan sanitarno-higieniczny środowiska otaczającego wojsko, a w czasie wojny rozwój bazy materiałowej tyłów. Cywilna służba zdrowia w czasie wojny przejmuje do dalszego leczenia rannych i chorych ewakuowanych z zakładów WSZ, a także zajmuje się uzupełnianiem jej kadr. W czasie pokoju organizacja WSZ dostosowana jest przede wszystkim do stacjonarnego systemu pracy.
Święto Wojskowej Służby Zdrowia obchodzone jest 4 kwietnia.

</doc>
<doc id="1648650" url="https://pl.wikipedia.org/wiki?curid=1648650" title="Pierre Etienne Flandin">
Pierre Etienne Flandin



</doc>
<doc id="1648651" url="https://pl.wikipedia.org/wiki?curid=1648651" title="Enderleinellus heliosciuri">
Enderleinellus heliosciuri

Enderleinellus heliosciuri – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Heliosciurus undulatus daucinus".
Samica długość 1 mm, samiec mniejszy 0,85 mm. Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Afryki.

</doc>
<doc id="1648657" url="https://pl.wikipedia.org/wiki?curid=1648657" title="Chiloé (archipelag)">
Chiloé (archipelag)

Chiloé (hiszp. "Archipiélago de Chiloé") – archipelag u wybrzeży Chile, którego największa wyspa nosi taką samą nazwę – Chiloé (hiszp. "Isla Grande de Chiloé"). Drugą pod względem wielkości wyspą archipelagu jest Quinchao. Od kontynentalnej części Chile oddziela go kanał Chacao oraz zatoka Corcovado. Na wyspach archipelagu znajdują się kościoły drewniane wpisane na listę światowego dziedzictwa UNESCO.

</doc>
<doc id="1648661" url="https://pl.wikipedia.org/wiki?curid=1648661" title="Łozowa (obwód tarnopolski)">
Łozowa (obwód tarnopolski)

Łozowa – wieś w rejonie tarnopolskim obwodu tarnopolskiego. W II Rzeczypospolitej miejscowość była siedzibą gminy wiejskiej Łozowa w powiecie tarnopolskim województwa tarnopolskiego. Położona nad rzeką Hniezdeczna. Wieś liczy 649 mieszkańców.
Znajduje tu się przystanek kolejowy Łozowa, położony na linii Szepetówka – Tarnopol.
Historia.
W XIX i na początku XX wieku dobra Łozowa należały do rodziny Fedorowiczów herbu Oginiec, najpierw do Adriana (1818-1856) później jego syna Tadeusza (1849-1919).
W nocy z 28 na 29 grudnia 1944 roku sotnia „Burłaky” Ukraińskiej Powstańczej Armii zamordowała w Łozowej ponad 100 Polaków i Ukraińców.

</doc>
<doc id="1648662" url="https://pl.wikipedia.org/wiki?curid=1648662" title="Łozowa (gmina)">
Łozowa (gmina)

Łozowa – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy była Łozowa.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bajkowce, Kurniki Szlachcinieckie, Łozowa, Rusianówka, Stechnikowce i Szlachcińce.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Pod okupacją zniesiona i przekształcona w gminę Szlachcińce.

</doc>
<doc id="1648663" url="https://pl.wikipedia.org/wiki?curid=1648663" title="Richard Basehart">
Richard Basehart

John Richard Basehart (ur. 31 sierpnia 1914 w Zanesville, w stanie Ohio, zm. 17 września 1984 w Los Angeles) – amerykański aktor, nominowany w roku 1957 do nagrody BAFTA za rolę w filmie "Time Limit".
Znany z roli admirała Harrimana Nelsona w serialu telewizyjnym "Voyage to the Bottom of the Sea". Pojawił się w filmach "La strada", "Bagnet na broń", "He Walked by Night" i serialu "Nieustraszony".
Był trzykrotnie żonaty: ze Stephanie Klein w latach 1940–1950, z Valentiną Cortese w latach 1951–1960 oraz z Dianą Lotery w latach 1962–1984.
Ma swoją gwiazdę w Alei Gwiazd w Los Angeles.

</doc>
<doc id="1648664" url="https://pl.wikipedia.org/wiki?curid=1648664" title="Herbert Waas">
Herbert Waas

Herbert Waas (ur. 8 września 1963 w Pasawie) – niemiecki piłkarz występujący na pozycji napastnika.
Kariera klubowa.
Waas zawodową karierę rozpoczynał w 1981 roku w TSV 1860 Monachium z 2. Bundesligi. W 1982 roku zajął z klubem 4. miejsce w tych rozgrywkach, jednak zespół TSV nie otrzymał jednak licencji na grę w 2. Bundeslidze w następnym sezonie i został karnie zdegradowany do Oberligi. Wówczas Waas odszedł z klubu.
Latem 1982 roku został graczem pierwszoligowego Bayeru 04 Leverkusen. W Bundeslidze zadebiutował 21 sierpnia 1982 w przegranym 0:1 meczu z Arminią Bielefeld. 17 września 1982 w przegranym 1:3 pojedynku z Borussią Mönchengladbach strzelił pierwszego gola w Bundeslidze. W 1988 roku zdobył z zespołem Puchar UEFA, po pokonaniu w jego finale Espanyolu. W Bayerze spędził 7 lat.
W październiku 1990 roku Waas odszedł do włoskiej Bologny. Spędził tam 2 lata, a w 1991 roku po zajęciu przez jego zespół ostatniego miejsca w Serie A i spadku do Serie B, powrócił do Niemiec. Trafił do Hamburgera SV. Grał tam przez rok, a potem został graczem szwajcarskiego FC Zürich. Tam spędził kolejne 3 lata. W styczniu 1995 roku zdecydował się na powrót do Niemiec, gdzie został zawodnikiem pierwszoligowego Dynama Drezno. Latem tego samego roku zakończył karierę.
Kariera reprezentacyjna.
W reprezentacji RFN Waas zadebiutował 5 października 1983 w wygranym 3:0 meczu eliminacji Mistrzostw Europy 1984 z Austrią. 15 października 1986 w zremisowanym 2:2 towarzyskim pojedynku z Hiszpanią strzelił pierwszego gola w kadrze. W latach 1983–1988 w drużynie narodowej rozegrał w sumie 11 spotkań i zdobył 1 bramkę.

</doc>
<doc id="1648667" url="https://pl.wikipedia.org/wiki?curid=1648667" title="Mikulińce (gmina w województwie tarnopolskim)">
Mikulińce (gmina w województwie tarnopolskim)

Mikulińce – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy było miasto Mikulińce, które stanowiło odrębną gminę miejską (podczas okupacji 1941–44 pozbawione praw miejskich i włączone do gminy).
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czartoryja, Konopkówka, Krzywki, Ludwikówka, Ładyczyn, Łuczka, Łuka Wielka, Myszkowice i Wola Mazowiecka.
Pod okupacją do gminy dołączono natomiast pozbawione praw miejskich Mikulińce.
Po II wojnie światowej obszar gminy znalazł się w ZSRR.

</doc>
<doc id="1648668" url="https://pl.wikipedia.org/wiki?curid=1648668" title="Hero (singel Mariah Carey)">
Hero (singel Mariah Carey)

Hero – drugi singel, który promował album Mariah Carey "Music Box". Piosenka osiągnęła sukces komercyjny i stała się znakiem rozpoznawalnym dla wokalistki, która śpiewa ją za każdym razem, gdy zostanie zaproszona na koncert charytatywny lub na swoich koncertach. Utwór był najczęściej wykonywanym w dorobku Mariah, obok "Vision of Love". Singel został nominowany do 1995 Grammy Awards. Zdobył także dwie ASCAP Rhythm &amp; Soul Music Awards, jedną ASCAP Pop Music Award oraz BMI Pop Award.
Pisanie i nagrywanie.
Dustin Hoffman i Geena Davis byli w trakcie kręcenia filmu "Hero". Walter Afanasieff mówił: "Goście z Epic Records mieli zamiar nagrać soundtrack do filmu. Poprosili Mariah, aby nagrał piosenkę, ale do końca nie wierzyli, że to się uda, ponieważ Mariah nie chciała nagrywać soundtracków. Więc spróbowali innego pomysłu, czyli poproszenia nas o napisanie jakiejś piosenki".
Film został pokazany Afanasieffowi i powiedziano mu, że najprawdopodobniej Gloria Estefan nagra główną piosenkę do filmu. W tym samym czasie producent pracował z Mariah nad jej nowym albumem, "Music Box". "Poleciałem do Nowego Jorku i poszedłem do studia, gdzie akurat mieli przerwę. Siedziałem przy pianinie i opowiedziałem Mariah o filmie. W dwie godziny mieliśmy początek tej wspanialej piosenki, którą nazwaliśmy "Hero". Nigdy nie została ona powierzona Mariah, aby ja zaśpiewała. W jej przekonaniu, pisaliśmy piosenkę dla Glorii Estefan.
Para prawie skończyła nagrywanie piosenki, gdy do studia wszedł Tommy Mottola, prezes Sony Music Entertainment i narzeczony Mariah (później jej mąż). Gdy usłyszał piosenkę, zapytał co to jest, a Carey odpowiedziała: "To piosenka do filmu "Hero"." Mottola nie był zadowolony i zapytał Afanasieffa: "Żartujesz sobie? Ta piosenka jest za dobra do filmu. Mariah musisz wziąć tę piosenkę."
Początkowo, Carey była kierowana na nagranie piosenki do filmu, ale Afanasieff uznał, że stała się ona zbyt osobista. Po tym, jak wokalistka zdecydowała się na zostawienie piosenki, skończyła tekst i zrobiła z niej swą własną pracę. Producent pojechał z powrotem do ludzi od soundtracku i powiedział im: "Wiecie co? Przyjechałem bez niczego." Estefan nigdy nie dowiedziała się, że pierwotnie to ona miała nagrać piosenkę do soundtracku, a piosenka, która ostatecznie się na nim znalazła to "Heart of a Hero" Luthera Vandrossa.
Afanasieff i Carey przyszli do studia z kilkoma wersjami piosenki. Jedna była trudniejsza, a druga prostsza, ale poszli na kompromis. "Piosenka nie potrzebowała ekstrawagancji. Mariah chciała jednak jakichś ekstrawagancji i zwalczała swoje myśli. Chciała zrobić coś ponad, wykorzystując swój głos i talent. Ale wiedziała także, czego oczekuje od niej świat muzyczny.
Sprawa o prawa autorskie.
"Hero" był przedmiotem afery o plagiat. Christopher Seletti powiedział, że tekst piosenki był oparty na wierszu, który pokazał Sly'owi Stone w 1991 (i wierzył, że Stone pokazał go Mariah). Carey zaprzeczyła oskarżeniom i pokazał zeszyt z tekstem piosenki, który sama pisała, a tekst z zeszytu był datowany na 6 tygodni po wyjściu filmu "Hero" (do którego piosenka była pierwotnie pisana). Tym niemniej, pozew o 20 mln dolarów został odrzucony i Seletti został zmuszony zapłacić Carey grzywnę. Kilka lat później Seletti znów wniósł pozew, który także został odrzucony. Seletti planuje spróbować wnieść pozew po raz trzeci.
Listy przebojów.
"Hero" stał się ósmym singel Carey, który znalazł się na szczycie "Billboard Hot 100". Na pierwszym miejscu znalazł się w swoim 10 tygodniu na liście i spędził na nim 4 tygodnie. Piosenka przez 25 tygodni była w pierwszej 40, w czym 14 tygodni w pierwszej 10. Był mocno promowana w radiach i zdobyła status Platynowej Płyty (RIAA). Był to jeden z największych hitów, gdyż na koniec 1994 roku piosenka znalazła się na 5. pozycji listy.
"Hero" stał się hitem także poza Stanami Zjednoczonymi. W Wielkiej Brytanii, Francji i Australii znalazł się on w pierwszej 10 listy (wyżej niż "Dreamlover"). Osiągnął także sukces w kontynentalnej Europie, gdzie także dotarł do pierwszej 10 na większości wyników. W Kanadzie nie osiągnął sukcesu. Singel zdobył status Platynowej Płyty w Australii (ARIA), Złotej Płyty z Nowej Zelandii (RIANZ) i Srebrnej Płyty we Francji (IFOP).
Teledysk i inne wersje.
Teledysk został nakręcony przez Larry'ego Jordana. Jednak oficjalnie został wydany występ na żywo, który znajduje się na "Here Is Mariah Carey". Pomimo to, teledysk jest na liście "#1's".
Carey nagrała także "Hero" po hiszpańsku, w tłumaczeniu Jorge'a Luisa Piloto i była to pierwsza jej piosenka w tym języku. Krytycy sądzili, że jej wymowa jest zła, adaptacja nie jest tak dobra, jak oryginalna wersja; hiszpańscy krytycy skrytykowali ja za wymowę i tekst. Hiszpańska wersja "Hero" ("Héroe") została zawarta jako B-side na wielu singlach Carey, wydanych poza USA w latach 1994-1997, i znajduje się ona na meksykańskiej, argentyńskiej i hiszpańskiej edycji "Music Box", jako bonus.[8] "Héroe" został wydany w roku 1995.
Carey zaśpiewała "Hero" z Luciano Pavarotti na koncercie w 1999 "Pavarotti and Friends". Części "Hero" zostały włączone do singla "Never Too Far/Hero Medley" (2001). Jeden z najszerzej oglądanych występów Carey z "Hero" miał miejsce na 2005 London Live 8, gdy śpiewała piosenkę z chórem afrykańskich dzieci.
"Hero" znajduje się na "Voices from the FIFA World Cup", albumie, na którym skompilowano piosenki wykonane w trakcie imprezy.
B-side "Hero", "Everything Fades Away", został napisany i wyprodukowany przez Carey i Waltera Afanasieffa. Na początku 2009 Mariah nagrała inną wersję piosenki, aby promować swoją składankę "The Ballads".

</doc>
<doc id="1648670" url="https://pl.wikipedia.org/wiki?curid=1648670" title="Kajtuś">
Kajtuś

Kajtuś (, 2000–2013) – amerykańsko–kanadyjsko–francuski serial animowany, oparty na książkach Christine L'Heureux. Emitowano na kanałach MiniMini i TVP1 oraz TVN Style.
Opis fabuły.
Serial opowiada o czteroletnim chłopcu o imieniu Kajtuś, który uczy się życia. Dla Kajtusia każdy dzień jest pełen niespodzianek.
Wersja polska.
Seria I.
Pierwsza wersja (TVP).
Wersja polska: TELEWIZYJNE STUDIA DŹWIĘKU – WARSZAWA
Reżyser: Stanisław Pieniak
Dialogi: Marzena Kamińska na podstawie tłumaczenia Barbary Włodarek
Dźwięk: Jerzy Rogowiec
Montaż: Elżbieta Joel
Tekst piosenki: Andrzej Brzeski
Opracowanie muzyczne: Eugeniusz Majchrzak
Kierownik produkcji: Krystyna Dynarowska
Udział wzięli:
oraz:
i inni
Lektor: Adam Biedrzycki
Druga wersja (DVD).
Bohaterom głosów użyczyli:
i inni
Wersja polska: GMC STUDIO
Dialogi polskie: Dorota Brewińska 
Realizacja i reżyseria: Jerzy Euzebiusz 
Lektor:
Seria V.
Pierwsza wersja (TVP).
Opracowanie: TELEWIZJA POLSKA
Reżyseria:
Tłumaczenie i dialogi: Dorota Dziadkiewicz
Montaż i dźwięk: Urszula Bylica
Kierownik produkcji: Anna Jaroch
Teksty piosenek: Krzysztof Rześniowiecki
Wystąpili:
i inni
Lektor: Andrzej Bogusz
Druga wersja (Netflix).
Wystąpili:
i inni
Seria VI.
Opracowanie wersji polskiej: Mediavox
Tekst: Magdalena Korczyńska
Reżyseria: Ireneusz Załóg
Dźwięk i montaż: Iwo Dowsilas
W wersji polskiej wystąpili:
W pozostałych rolach:
i inni
Piosenkę czołówkową śpiewała: Kinga Roch
Lektorzy:

</doc>
<doc id="1648672" url="https://pl.wikipedia.org/wiki?curid=1648672" title="Nastasów">
Nastasów

Nastasów (ukr. Настáсів) – wieś w rejonie tarnopolskim obwodu tarnopolskiego, założona w 1654 r. W II Rzeczypospolitej miejscowość była siedzibą gminy wiejskiej Nastasów w powiecie tarnopolskim województwa tarnopolskiego. Wieś liczy 1816 mieszkańców.

</doc>
<doc id="1648673" url="https://pl.wikipedia.org/wiki?curid=1648673" title="Nastasów (gmina)">
Nastasów (gmina)

Nastasów – dawna gmina wiejska w powiecie tarnopolskim województwa tarnopolskiego II Rzeczypospolitej. Siedzibą gminy był Nastasów.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Józefówka, Marjanka, Nastasów i Wesołówka.
W marcu 1938 przyznano Marszałkowi Edwardowi Śmigłemu-Rydzowi honorowe obywatelstwo gminy.
Po II wojnie światowej obszar gminy znalazł się w ZSRR.

</doc>
<doc id="1648675" url="https://pl.wikipedia.org/wiki?curid=1648675" title="Międzyrzecze Argentyńskie">
Międzyrzecze Argentyńskie

Międzyrzecze Argentyńskie (hiszp. "Mesopotamia argentina") – region geograficzny w północno-wschodniej Argentynie, położony między rzekami Parana, Urugwaj, Iguazú, San Antonio i Pepirí Iguazú. Swoim zasięgiem obejmuje prowincje Misiones, Corrientes i Entre Ríos. Region zamieszkuje ok. 3,3 mln osób. Ważniejsze miasta regionu to: Corrientes, Posadas, Paraná i Concordia.

</doc>
<doc id="1648681" url="https://pl.wikipedia.org/wiki?curid=1648681" title="Without You (singel Mariah Carey)">
Without You (singel Mariah Carey)



</doc>
<doc id="1648684" url="https://pl.wikipedia.org/wiki?curid=1648684" title="Enderleinellus suturalis">
Enderleinellus suturalis

Enderleinellus suturalis – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Spermophilus franklinii".
Samica długość 0,8 mm, samiec mniejszy 0,75 mm. Silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Afryki.

</doc>
<doc id="1648686" url="https://pl.wikipedia.org/wiki?curid=1648686" title="Unia Afrykańskich Stanów">
Unia Afrykańskich Stanów

Unia Afrykańskich Stanów był to krótkotrwały związek 3 państw afrykańskich w Afryce Zachodniej, istniejący w latach 1958–1962. Związek ten tworzyły państwa Mali, Ghana i Gwinea.
Unia ta opierała się na socjalistyczno-panafrykańskiej wizji politycznej, a na jej czele stali politycy, tacy jak Kwame Nkrumah z Ghany i Ahmed Sekou Touré, prezydent Gwinei.
23 listopada 1958 uformowała się Unia Ghany i Gwinei i przyjęła flagę identyczną z flagą Ghany, tylko z dwiema czarnymi gwiazdami zamiast jednej. W maju 1959 Unia zmieniła nazwę na Unię Afrykańskich Stanów. Państwa w ramach Unii koordynowały politykę zagraniczną, ekonomiczną, kulturową i militarną. W kwietniu 1961 do Unii dołączyło Mali i flaga otrzymała trzecią gwiazdkę. Związek ten upadł w 1962 roku, gdy Gwinea rozpoczęła dążenia do zbliżenia z USA.

</doc>
<doc id="1648687" url="https://pl.wikipedia.org/wiki?curid=1648687" title="Wyspa Younga">
Wyspa Younga

Wyspa Younga – jedna z trzech głównych, niezamieszkanych Wysp Balleny’ego. Leży w okolicach wybrzeży Antarktydy, 115 km na północny wschód od przylądka Belousov Point. Ma strukturę wulkaniczną, w całości jest pokryta śniegiem.
Wyspa została odkryta przez Johna Balleny’ego, ma 7 km szerokości i 35 km długości (od przylądka Ellsworth na północy do przylądka Scoresby na południu). Najwyższym szczytem na niej jest Freeman Peak i ma 1340 metrów n.p.m. Cała grupa wysp jest zaliczana do Dependencji Rossa, uznawanej przez Nową Zelandię za część jej terytorium.
Przybrzeżne wysepki to: Row i Borradaile oraz skały: Seal, Pillar i Beale Pinnacle.

</doc>
<doc id="1648688" url="https://pl.wikipedia.org/wiki?curid=1648688" title="Andreas Müller (piłkarz)">
Andreas Müller (piłkarz)

Andreas Müller (ur. 13 grudnia 1962 w Stuttgarcie) – niemiecki piłkarz grający na pozycji środkowego pomocnika.
Kariera klubowa.
Karierę piłkarską Müller rozpoczął w amatorskim zespole TB Ruit, a potem był także piłkarzem TB Neckarhausen, TSV Wolfschlugen i FV Nürtingen. W 1983 roku przeszedł do VfB Stuttgart. W zespole prowadzonym przez trenera Helmuta Benthausa zadebiutował 23 sierpnia w zremisowanym 0:0 domowym spotkaniu z SV Waldhof Mannheim. 3 września strzelił pierwszego gola w lidze w wygranym 4:2 meczu z VfL Bochum. W 1984 roku wywalczył ze Stuttgartem mistrzostwo RFN, a w 1986 roku wystąpił w przegranym 2:5 finale Pucharu RFN z Bayernem Monachium. W barwach VfB do lata 1987 roku rozegrał 111 meczów i zdobył 13 bramek.
Następnym klubem w karierze Müllera był Hannover 96. Swoje pierwsze spotkanie dla niego rozegrał 12 września 1987 w meczu ze Stuttgartem (3:3), w którym zdobył jednego z goli. W Hannoverze grał przez jeden sezon.
W 1988 roku Andreas przeszedł FC Schalke 04, grającego wówczas w drugiej lidze. W nowym zespole po raz pierwszy wystąpił 23 lipca w zremisowanym 1:1 domowym meczu z Fortuną Düsseldorf. Na koniec sezonu 1990/1991 roku wywalczył z tym klubem awans do 1. Bundesligi i tam od 1992 roku był podstawowym zawodnikiem klubu. W 1996 roku zajął z Schalke 3. pozycję w tabeli. W sezonie 1996/1997 wystąpił w Pucharze UEFA i dotarł z Schalke do finału tych rozgrywek. W nim klub z Gelsenkirchen najpierw pokonał 1:0 Inter Mediolan, jednak w rewanżu przegrał w takim samym stosunku. Doszło wówczas do serii rzutów karnych, Schalke zwyciężyło 4:1 i zdobyło swój pierwszy w historii europejski puchar. Eigenrauch rozegrał obydwa finałowe spotkania w pełnym wymiarze czasowym. W sezonie 1999/2000 Müller pełnił rolę rezerwowego w „Die Knappen” i wystąpił tylko w 6 spotkaniach. Latem 2000 zakończył piłkarską karierę, a w Schalke 04 rozegrał 286 meczów, w których strzelił 30 bramek.
Od 17 maja 2006 do 9 marca 2009 Müller pełnił funkcję menedżera w Schalke 04.

</doc>
<doc id="1648689" url="https://pl.wikipedia.org/wiki?curid=1648689" title="Dmitri Markov">
Dmitri Markov

Dmitri Markov (biał. Дзмітрый Маркаў/Дзьмітры Маркаў, "Dzmitryj Markau"; ros. Дмитрий Марков, "Dmitrij Markow"; ur. 14 marca 1975 w Witebsku) – białoruski lekkoatleta, skoczek o tyczce, od 1999 reprezentujący Australię.
W 1998 Markov został zdyskwalifikowany przez białoruską federację za "nieusprawiedliwioną odmowę" udziału w mistrzostwach Europy. W wyniku konfliktu z rodzimym związkiem lekkoatletycznym Markov zmienił obywatelstwo na australijskie (mieszkał w tym kraju od 1996) i to barwy tego kraju reprezentował przez drugą część swojej kariery.
Z powodu problemów zdrowotnych Markov zakończył karierę w 2007.
Żonaty z rosyjską tyczkarką Swietłaną Abramową.

</doc>
<doc id="1648690" url="https://pl.wikipedia.org/wiki?curid=1648690" title="Andreas Muller">
Andreas Muller



</doc>
<doc id="1648693" url="https://pl.wikipedia.org/wiki?curid=1648693" title="Werner Radig">
Werner Radig

Werner Radig (ur. 29 sierpnia 1903 w Wurzen - zm. 12 sierpnia 1985 w Berlinie Wschodnim) – niemiecki profesor, archeolog i etnograf.
Doktorat z filozofii napisał w roku 1933. Od roku 1936 profesor w Wyższej Szkole Pedagogicznej w Elbing. Od roku 1937 członek NSDAP. W roku 1941 został kierownikiem sekcji prehistorii przy IDO w Krakowie, "szkoły wyższej" finansowanej przez Alfreda Rosenberga i NSDAP.
Po wojnie był profesorem prehistorii w Instytucie Geografii i Geoekologii przy Niemieckiej Akademii Nauk w NRD.
Jego prace naukowe "Otto der Große", "Erläuterungsheft zu einem Wandbild von Franz Roubal" (1938) i "Germanenerbe im Weichselraum" (1941) znalazły się na liście książek zakazanych przez sowiecką cenzurę.
W latach 1941–1942 był kierownikiem misji archeologicznej w Bachórzu.
W 1978 został odznaczony Orderem Zasług dla Ojczyzny.

</doc>
<doc id="1648695" url="https://pl.wikipedia.org/wiki?curid=1648695" title="Dmitrij Markow">
Dmitrij Markow



</doc>
<doc id="1648696" url="https://pl.wikipedia.org/wiki?curid=1648696" title="Henri Brisson">
Henri Brisson

Henri Brisson (ur. 31 lipca 1835 w Bourges, zm. 14 kwietnia 1912 w Paryżu) – francuski polityk czasów III Republiki, dwukrotny premier Francji, mąż stanu, wolnomularz.
Życiorys.
Brisson urodził się w 1835 w Bourges jako syn adwokata. W 1871 został wybrany do Zgromadzenia Narodowego, gdzie był związany ze skrajną lewicą. Jako polityk był zdecydowanym zwolennikiem wprowadzenia obowiązku szkolnego a także antyklerykałem. W 1881 objął funkcję przewodniczącego Zgromadzenia Narodowego.
6 kwietnia 1885 został wybrany na premiera Francji. Urząd ten otrzymał po Julesu Ferrym. Po ponad ośmiu miesiącach rządzenia, 7 stycznia 1886 został zastąpiony przez Charles'a de Freycineta.
W następnych latach pełnił ważną rolę w ujawnieniu afery panamskiej a także był kandydatem na stanowisko prezydenta Francji w wyborach w 1894. 20 czerwca 1898 objął stanowisko premiera Francji. Swoje obowiązki jako premiera pełnił w czasie, kiedy Francja była podzielona aferą Dreyfusa. Mimo dużej popularności 1 listopada tego samego roku zrezygnował z pełnionej funkcji.
W ciągu kolejnych lat po raz kolejny kandydował na stanowisko prezydenta a od 1906 pełnił urząd przewodniczącego Zgromadzenia Narodowego.
Henri Brisson zmarł w Paryżu w 1912 wieku 76 lat.

</doc>
<doc id="1648699" url="https://pl.wikipedia.org/wiki?curid=1648699" title="Anton Kolig">
Anton Kolig

Anton Kolig (ur. 1 lipca 1886 w Novým Jičínie ("niem." Neutitschein), Morawy, zm. 17 maja 1950 w Nötsch, Karyntia) był austriackim malarzem ekspresjonizmu i jednym z członków grupy zwanej Nötscher Kreis. Był dziadkiem austriackiego malarza, rzeźbiarza i twórcy instalacji Corneliusa Koliga.
Życie.
Anton Kolig był synem malarza pokojowego i kościelnego Ferdinanda Koliga i jego żony Marii. Studiował od 1904 roku – razem z Oskarem Kokoschką – w Wiedniu na Kunstgewerbeschule. W 1907 przeniósł się na tamtejszą Akademię Sztuk Pięknych ("Akademie der bildenden Künste"), gdzie uczył się u Heinricha Leflera, Rudolfa Bachera i Aloisa Deluga. Tu poznał swoich rówieśników, Sebastiana Iseppa i Franza Wiegele, w kolejnych latach, dzięki wspólnym wyjazdom, ich rodzinne miasto Nötsch (im Gailtal). W 1912 ożenił się z Kathariną Wiegele, siostrą Franza.
Po raz pierwszy pokazał swoje prace publicznie w 1911 roku w ramach wystawy Hagenbundu, m.in. wraz z Oskarem Kokoschką, Antonem Faistauerem, Sebastianem Iseppem i Franzem Wiegele. Dzięki poleceniu ze strony Gustava Klimta i Carla Molla Kolig i Wiegele otrzymują w 1912 stypendium na pobyt w Paryżu, gdzie w Luwrze styka się Kolig przede wszystkim z malarstwem nowoczesnym. Wybuch I wojny światowej zaskakuje go w 1914 roku w Marsylii, skąd w pośpiechu musi uciekać, zostawiając wszystkie swoje prace. Przez Włochy dociera do Austrii i zatrzymuje się w Nötsch.
Od 1916 maluje obrazy związane z wojną, przy czym szczególne zainteresowanie wzbudzają jego portrety generałów i jeńców. W 1918 roku wystawia je (razem z Egonem Schiele) w Klagenfurcie. Portret generała Gottfrieda Seibta pędzla Koliga wyróżniony zostaje w 1928 w Düsseldorfie złotym medalem, a w 1936 artysta otrzymuje zań austriacką nagrodę państwową.
W latach 1926–1927 Anton Kolig brał udział w dekorowaniu nowego budynku festiwalowego ("Festspielhaus") w Salzburgu wykonując dlań projekt gobelinu i mozaikę w holu wejściowym. Kiedy w 1928 otrzymał dwie propozycje objęcia profesury w Pradze i Stuttgarcie, zdecydował się na Akademię w Stuttgarcie ("Württembergische Akademie in Stuttgart"), gdzie wykształcił szereg znaczących później malarzy. Jego twórczość zyskała też wtedy międzynarodowy rozgłos i pokazywana była na licznych wystawach.
W 1929 roku otrzymał Kolig zlecenie ozdobienia freskiem małej sali posiedzeń w budynku Landtagu Karyntii w Klagenfurcie. Wykonane razem z uczniami ze Stuttgartu w następnym roku dzieło stało się przedmiotem ataku niemiecko-nacjonalistycznych posłów, którzy na posiedzeniu Landtagu 25 marca 1931 roku zażądali usunięcia fresków. Zniszczeniu ich udało się wtedy zapobiec, w 1935 roku jednak zostały one zasłonięte, a w 1938, po Anschlussie Austrii naziści zdjęli je zupełnie, podobnie jak mozaikę w salzburskim Festspielhaus. Również inne prace Koliga usunięte zostały ze zbiorów muzeów i galerii, a Adolf Hitler miał osobiście wypowiadać się przeciwko późnoekspresjonitycznej twórczości artysty.
Nie angażując się w kwestie polityczne Kolig pozostawał aż do jesieni 1943 w Stuttgarcie, gdzie jednak z czasem czuł się coraz mniej bezpiecznie i w końcu wrócił do Nötsch. 17 grudnia 1944 został podczas bombardowania wraz z rodziną przysypany gruzami i ciężko ranny. Zniszczeniu uległa też wtedy po raz kolejny znaczna część jego prac.
W 1947 r. Anton Kolig został laureatem nagrody miasta Wiednia w dziedzinie malarstwa i grafiki, w 1959 nazwano jego imieniem ulicę w Wiedniu (Anton-Kolig-Gasse).
Dzieła.
Anton Kolig uważany jest za jednego z najważniejszych przedstawicieli austriackiego późnego ekspresjonizmu ("Farbexpressionismus"). Wykonał ok. 3000 rysunków, 62 barwnych prac na papierze i 390 obrazów olejnych, z których jednak wiele zostało zniszczonych lub zaginęło. Z powodu swych homoerotycznych skłonności podejmował często temat męskiego aktu, ponadto malował portrety i martwe natury. Wiele z prac Koliga daje też wyraz jego religijności. Prace artysty znajdują się głównie w wiedeńskich muzeach: Leopold Museum, Belvedere i w Heeresgeschichtliches Museum (Muzeum Historii Armii), a także w galerii kolekcji Esslów Sammlung Essl w Klosterneuburg oraz w karynckiej Landesgalerie.
Wybrane prace artysty:

</doc>
<doc id="1648700" url="https://pl.wikipedia.org/wiki?curid=1648700" title="Dmitriy Markov">
Dmitriy Markov



</doc>
<doc id="1648701" url="https://pl.wikipedia.org/wiki?curid=1648701" title="Wang Bingyu">
Wang Bingyu

Wang Bingyu (chiń. 王冰玉, hanyu pinyin: Wáng Bīngyù, ur. 7 lipca 1984 w Harbinie), chińska curlerka, skip drużyny narodowej, złota medalistka Mistrzostw Świata 2009, zawodniczka Harbin Curling Club. Jest absolwentką Instytutu Wychowania Fizycznego Harbin ("Harbin Institute of Physical Education"). Mierzy 165 cm, waży 65 kg.
Curling uprawia od 2001, wybrała tę dyscyplinę ponieważ nie miała warunków fizycznych do uprawiania hokeja na lodzie. Jest zawodową curlerką. Jej pierwszymi międzynarodowymi zawodami były MŚ Juniorów Grupy B 2004, gdzie zajęła 5. miejsce. Następnie zdobyła srebrny medal na Mistrzostwach Strefy Pacyfiku 2004, w finale uległa Japonkom 8:9.
Rok później wystąpiła w Mistrzostwach Pacyfiku Juniorów zdobywając złoty medal, Chiny pokonały w finale z Japonię 7:1. W tym samym roku drużyna Wang grała na MŚ Juniorów i MŚ zajmowała tam odpowiednio 9. (bilans 3-6) i 7. (4-7) miejsce. Pod koniec roku obroniła srebrny medal na MSP ponownie przegrywając z Japonkami (10:5).
W 2006 zespół Wang obronił tytuł Mistrzów Strefy Pacyfiku Juniorek, jednak na MŚ wystąpiła drużyna Yue Sun. Podczas MŚ 2006 reprezentacja Chin została sklasyfikowana, z bilansem 6 wygranych, 5 przegranych, na 5. pozycji. Na MSP 2006 Wang zdobyła złoty medal pokonując w finale Koreę 8:3. Od tego turnieju Bingyu była skipem na pozycji trzeciej.
W 2007 Wang powróciła na pozycję czwartej, jej drużyna wygrała brązowe medale na Zimowych Igrzyskach Azjatyckich, w półfinale przegrała z Koreankami 5:9. W marcowych MŚ Chinki zajęły 7. miejsce (5-6). Zespół z Harbinu obronił tytuł mistrza Pacyfiku po siedmiu wygranych i jednej przegranej w Round Robin.
W 2008 Chiny pod przewodnictwem Wang, jako pierwszy kraj spoza Ameryki i Europy zdobył medal mistrzostw świata. Po rundzie grupowej drużyna chińska uplasowała się nie pierwszej pozycji, było to dużym zaskoczeniem. Wygrała górny mecz playoff z Kanadą 7:5. W finale Wang ponownie zmierzyła się z Kanadyjkami (Jennifer Jones). Mecz zakończył się wynikiem 4:7 na niekorzyść Chinek. Pod koniec roku Wang po raz trzeci z kolei wygrała MSP, w finale pokonała Koreę 9:4.
Rok 2009 Wang zalicza do jeszcze bardziej udanych. Podczas Uniwersjady 2009 w swoim rodzinnym mieście po Round Robin zajmowała drugą pozycję. W półfinale pokonała Rosję 11:2 i ostatecznie wygrała finał z Kanadyjkami 6:5. Na MŚ drużyna Wang była zaliczana do faworytek, przegrała tylko jeden, pierwszy mecz z Kanadą 11:5 i po fazie podstawowej zajmowała 1. miejsce. W playoff wygrała nad Dunkami (Angelina Jensen) 6:3 i w finale pokonała mistrzynie olimpijskie, Szwedki (Anette Norberg) 6:8. Tym samym została pierwszą mistrzynią świata ze strefy Pacyfiku.
Pod koniec tego samego roku po raz kolejny drużyna Wang okazała się bezkonkurencyjna i 4 raz z rzędu wygrała Mistrzostwa Strefy Pacyfiku. Jedyną niespodzianką była przegrana w pierwszym meczu półfinałowym z Nową Zelandią 6:5, następny mecz tych drużyna zakończył się już wynikiem 10:3. W finale Chiny pokonały Japonię 10:3.
Wang reprezentowała Chiny na Zimowych Igrzyskach Olimpijskich 2010, jej zespół z bilansem 6-3 awansował do fazy play-off. W półfinale Chinki zmierzyły się obrończyniami tytułu mistrzowskiego - Szwedkami (Anette Norberg), mecz ten przegrały wynikiem 9:4. W meczu o brązowy medal pokonały 12:6 Szwajcarki (Mirjam Ott). Po Igrzyskach zespół Wang bronił tytułu mistrzowskiego na MŚ 2010. Chinki niespodziewanie zaczęły od 3 porażek, ostatecznie wygrały 6 meczów na 11 i uplasowały się na 7. miejscu. Po roku zespół z Harbinu powrócił do dobrej formy, Chinki awansowały do fazy finałowej, przegrał tam jednak mecz 1-2 ze Szwedkami (Norberg) a później półfinał z Kanadą (Amber Holland), w rezultacie zdobyły brązowe medale po wygranej 10:9 nad Danią (Lene Nielsen).
W kolejnych czempionatach Chinki grały znacznie słabiej, w 2012 wygrały trzy mecze i uplasowały się na 11. miejscu. W 2013 pokonały o jeden zespół więcej i występ zakończyły na 9. pozycji. Wyniki te nie dały zawodniczkom z Hrabinu bezpośredniej kwalifikacji do Zimowych Igrzysk Olimpijskich 2014, o miejsce w Soczi musiały rywalizować w turnieju kwalifikacyjnym. Chinki zakwalifikowały się na turniej olimpijski wygrywając zawody w Füssen. Jednakże w Soczi wygrały 4 mecze i zajęły 7. miejsce.

</doc>
<doc id="1648702" url="https://pl.wikipedia.org/wiki?curid=1648702" title="Bingyu Wang">
Bingyu Wang



</doc>
<doc id="1648705" url="https://pl.wikipedia.org/wiki?curid=1648705" title="Frederick Kroesen">
Frederick Kroesen

Frederick James Kroesen (ur. 11 lutego 1923, zm. 30 kwietnia 2020) – generał armii amerykańskiej. Od 1979 do 1983 roku dowódca 7 Armii w Heidelbergu w ramach sił NATO. W latach 1976−1978 w Dowództwie Sił Lądowych USA (US Army Forces Command), wiceszef Połączonych Szefów Sztabów Sił Zbrojnych USA.
Służył w czasie II wojny światowej, wojnie w Korei i Wietnamie. 15 września 1981 roku w Heidelbergu terroryści z RAF dokonali nieudanego zamachu na niego i jego żonę.
Po odejściu ze służby pracował w Military Professional Resources Inc.

</doc>
<doc id="1648708" url="https://pl.wikipedia.org/wiki?curid=1648708" title="Ultimate 3D">
Ultimate 3D

Ultimate 3D (nazywany również U3D) – bezpłatny silniki 3D, przeznaczony do użytku z Game Makera. Obecnie korzysta z DirectX 8.1 i jest zaprogramowany przez Christopha Petersa w C++.
Uwaga.
1 lipca 2008 Christoph Peters ogłosił, że przyszłe wersje Ultimate 3D nie będą oferować interfejsu używanego z Game Makerem. Ultimate 3D 3.0, który jest obecnie opracowywany jest w oparciu o DirectX 9.0c i może stać się kompletną podstawą do tworzenia gier.
Charakterystyka.
Ultimate 3D został pierwotnie zaprojektowany do łatwego w użyciu silnika 3D dla przyjaznego kreatora gier Game Markera, który obsługiwał tylko 2D renderowanie w czasie pierwszej wersji Ultimate 3D. Ultimate 3D 2.0 Beta 1 oferował znacznie szerszy zakres funkcji, które mogłyby zostać wykorzystane do zaawansowanej grafiki 3D.
Lista najważniejszych funkcji:

</doc>
<doc id="1648710" url="https://pl.wikipedia.org/wiki?curid=1648710" title="Patrick Chan">
Patrick Chan

Patrick Lewis Wai-Kuan Chan (ur. 31 grudnia 1990 w Ottawie) – kanadyjski łyżwiarz figurowy, startujący w konkurencji solistów. Mistrz olimpijski z Pjongczangu (2018, drużynowo), dwukrotny wicemistrz olimpijski z Soczi (2014, indywidualnie i drużynowo), trzykrotny mistrz świata (2011–2013), trzykrotny mistrz czterech kontynentów (2009, 2012, 2016), dwukrotny zwycięzca finału Grand Prix (2011, 2012) oraz dziesięciokrotny mistrz Kanady. Zakończył karierę amatorską 16 kwietnia 2018 r.
Życie prywatne.
Patrick Chan jest jedynym dzieckiem Lewisa i Karen Chan, imigrantów z Hongkongu. Jego ojciec był prawnikiem oraz uprawiał tenis stołowy, golf i podnoszenie ciężarów, zaś do Kanady przeniósł się z rodziną w dzieciństwie. Matka Patricka była zawodową tenisistką stołową i osiągała sukcesy w swojej ojczyźnie, a do Kanady przyjechała będąc młodą dziewczyną. Patrick wychował się w Montrealu do piątego roku życia, a następnie przeprowadził się z rodziną do Toronto. Oprócz łyżwiarstwa figurowego uprawiał różne sporty m.in. taekwondo, tenisa, golfa, wspinaczkę górską. Chan mówi biegle po angielsku, francusku i kantońsku.
Kariera.
Patrick Chan rozpoczął swoją dominację w zawodach krajowych w drugim sezonie swojej seniorskiej kariery. W sezonie 2007/08 rozpoczął swoją serię dziesięciu tytułów mistrza Kanady, z przerwą w sezonie 2014/15, gdy miał rok przerwy po igrzyskach olimpijskich. Jednocześnie w 2007 r. wszedł do czołówki światowych solistów, gdyż zaczął zajmować miejsca na podium zawodów z cyklu Grand Prix. Jego pierwsze złoto na zawodach z tego cyklu zdobył podczas Trophée Eric Bompard. W sezonie 2008/09 został mistrzem czterech kontynentów i wicemistrzem świata ustępując jedynie Amerykanowi Evanowi Lysacekowi. W kolejnym sezonie wywalczył drugi tytuł wicemistrza świata za Japończykiem Daisuke Takahashi. W latach 2010–2012 zdobył dwa tytuły mistrza świata i dwukrotnie zwyciężył w finale Grand Prix. Trzeci tytuł mistrza świata zdobył w 2013 r. w kanadyjskim London.
W 2014 r. po raz drugi wziął udział w Zimowych Igrzyskach Olimpijskich w Soczi. W zawodach drużynowych był ważną postacią reprezentacji Kanady w zdobyciu przez nich srebrnego medalu. Zajął trzecie miejsce w programie krótkim ustępując w klasyfikacji Yuzuru Hanyū i Jewgienijowi Pluszczenko. Indywidualnie w kategorii solistów zdobył swój drugi srebrny medal olimpijski tracąc 4.47 pkt do Japończyka Hanyū.
Po igrzyskach w Soczi, Chan zdecydował się opuścić sezon 2014/15. Wrócił do rywalizacji w sezonie 2015/16 w dobrym stylu, zdobywając ósmy tytuł mistrza Kanady i trzeci tytuł mistrza czterech kontynentów. W cyklu Grand Prix zwyciężył w Skate Canada, a w finale zajął czwarte miejsce. W sezonie 2016/17 zwyciężył w dwóch zawodach GP – Skate Canada i Cup of China, w finale był piąty.
W 2018 r. wziął udział w swoich trzecich Zimowych Igrzyskach Olimpijskich w Pjongczangu. W kategorii solistów był dopiero dziewiąty, lecz osiągnął swój największy sukces w karierze wspólnie z reprezentacją Kanady. Podczas zawodów drużynowych przedstawił zarówno program krótki, gdzie był trzeci, jak i program dowolny, który wygrał. Tytułem mistrza olimpijskiego wraz z drużyną w składzie: Radford, Duhamel, Osmond, Daleman, Virtue i Moir zakończył swoją karierę. Oficjalnie ogłosił to 16 kwietnia 2018 r. pozostając jednym z najbardziej utytułowanych kanadyjskich łyżwiarzy figurowych.

</doc>
<doc id="1648711" url="https://pl.wikipedia.org/wiki?curid=1648711" title="Takayoshi Sato">
Takayoshi Sato



</doc>
<doc id="1648712" url="https://pl.wikipedia.org/wiki?curid=1648712" title="Stowarzyszenie Właścicieli Większych Posiadłości Wiejskich">
Stowarzyszenie Właścicieli Większych Posiadłości Wiejskich

Stowarzyszenie Właścicieli Większych Posiadłości Wiejskich (zwane również Stowarzyszeniem Ziemiańskim) – konserwatywna organizacja utworzona 3 maja 1848 we Lwowie w celu obrony praw bogatych ziemian w Galicji.
Inicjatorem powstania organizacji był Gwalbert Pawlikowski (który został również prezesem stowarzyszenia), należało do niej około 120 osób. 
Stowarzyszenie stanowiło ośrodek współpracy z władzami austriackimi, sprzeciwiało się reformom demokratycznym oraz zniesieniu pańszczyzny. Dlatego też czynnie zwalczało Centralną Radę Narodową.
Członkami stowarzyszenia byli m.in. Kazimierz Badeni, Józef Bartmański, Alojzy Borkowski, Seweryn Drohojowski, Sebastian Glixelli, Józef Golejowski, Agenor Gołuchowski, Józef Gorayski, Gustaw Hagen, Karol Jabłonowski, Bonifacy Janiszewski, Ignacy Jankowski, Józef Jasiński, Eustachy Jawornicki, Teofil Jordan, Roman Kranicki, Cyprian Komorowski, Ignacy Konarski, Seweryn Korytko, Aleksander Krasicki, Maciej Krasicki, Maurycy Kraiński, Napoleon Listowski, Tadeusz Łoś, Mateusz Miączyński, Antoni Nahujowski, Ksawery Oczosalski, Włodzimierz Piasecki, Napoleon Raciborski, Klemens Raczyński, Edward Radziejowski, Fortunat Skarżyński, Piotr Trzciński, Tadeusz Turkuł, Michał Tustanowski, Walery Ustrzycki.
Dołączyli do nich: Mikołaj Antoniewicz, Leszek Dunin Borkowski, Kazimierz Dąbski, Gustaw Głogowski, Józef Jabłonowski, Józef Lewicki, Franciszek Moszczyński, Wiktor Obniski, Paweł Rodakowski, Piotr Romaszkan, Feliks Rojowski, Włodzimierz Russocki, Edward Maria Adolf Stadnicki, Jan Kanty Edward Stadnicki, Leon Stadnicki, Marcin Smarzewski, Aleksander Uznański, Franciszek Wilczyński.

</doc>
<doc id="1648713" url="https://pl.wikipedia.org/wiki?curid=1648713" title="Akihiro Imamura">
Akihiro Imamura



</doc>
<doc id="1648714" url="https://pl.wikipedia.org/wiki?curid=1648714" title="Masahiro Ito">
Masahiro Ito



</doc>
<doc id="1648715" url="https://pl.wikipedia.org/wiki?curid=1648715" title="Suguru Murakoshi">
Suguru Murakoshi



</doc>
<doc id="1648716" url="https://pl.wikipedia.org/wiki?curid=1648716" title="Kazuhide Nakazawa">
Kazuhide Nakazawa



</doc>
<doc id="1648718" url="https://pl.wikipedia.org/wiki?curid=1648718" title="Hiroyuki Owaku">
Hiroyuki Owaku



</doc>
<doc id="1648721" url="https://pl.wikipedia.org/wiki?curid=1648721" title="Rejon chocimski">
Rejon chocimski



</doc>
<doc id="1648722" url="https://pl.wikipedia.org/wiki?curid=1648722" title="Keiichiro Toyama">
Keiichiro Toyama



</doc>
<doc id="1648723" url="https://pl.wikipedia.org/wiki?curid=1648723" title="Masashi Tsuboyama">
Masashi Tsuboyama



</doc>
<doc id="1648724" url="https://pl.wikipedia.org/wiki?curid=1648724" title="Rejon sławhorodzki">
Rejon sławhorodzki



</doc>
<doc id="1648728" url="https://pl.wikipedia.org/wiki?curid=1648728" title="Rejon chotyński">
Rejon chotyński



</doc>
<doc id="1648735" url="https://pl.wikipedia.org/wiki?curid=1648735" title="Scholae Palatinae">
Scholae Palatinae

Scholae Palatinae (łac. szkoły pałacowe) – oddziały bizantyjskiej gwardii pałacowej w późnej starożytności.
Dowodził nimi "Magister officiorum". Dzieliły się na jednostki piesze: "Skutariowie", "Gentilowie", i konne: "Clibanarii" (kawaleria). Zostały wprowadzone po reformie Konstantyna Wielkiego zamiast pretorian, którzy często dokonywali przewrotów w państwie i obalali cesarzy. Były to jedne z najlepszych formacji późnego Cesarstwa. Wykorzystywane była zarówno na Wschodzie, jak i Zachodzie Imperium. Nazwa wywodzi się od wzgórza Palatyn.

</doc>
<doc id="1648737" url="https://pl.wikipedia.org/wiki?curid=1648737" title="Jesús Miguel Rollán">
Jesús Miguel Rollán

Jesús Miguel Rollán Prada (ur. 4 kwietnia 1968 w Madrycie, zm. 11 marca 2006) – hiszpański piłkarz wodny, bramkarz. Dwukrotny medalista olimpijski.
Kariera sportowa.
Mierzący 186 cm wzrostu zawodnik w 1992 w Barcelonie wspólnie z kolegami zajął drugie miejsce. Cztery lata później znalazł się wśród mistrzów olimpijskich. Brał także udział w IO 88, IO 2000 i IO 2004 (pięć startów). Był medalistą mistrzostw Europy i świata (złoto w 1998 i 2001).

</doc>
<doc id="1648739" url="https://pl.wikipedia.org/wiki?curid=1648739" title="Jesus Miguel Rollan">
Jesus Miguel Rollan



</doc>
<doc id="1648740" url="https://pl.wikipedia.org/wiki?curid=1648740" title="Grzegorz Łęcicki">
Grzegorz Łęcicki

Grzegorz Łęcicki (ur. 13 marca 1958 w Warszawie) – polski teolog, pisarz, pedagog, nauczyciel akademicki, apologetyk, teolog kultury, doktor habilitowany nauk teologicznych w zakresie teologii środków społecznego przekazu.
Życiorys.
Urodził się w rodzinie o bogatych tradycjach patriotycznych i katolickich. Absolwent I LO, czyli „Żoliborskiej Jedynki” (matura w klasie humanistycznej). Po studiach na Wydziale Teologicznym Akademii Teologii Katolickiej (obecnie Uniwersytet Kardynała Stefana Wyszyńskiego w Warszawie), gdzie specjalizował się w apologetyce i był uczniem ks. prof. dr. hab. Tadeusza Gogolewskiego (1921–2003), pracował jako dziennikarz i publicysta w prasie chrześcijańskiej i katolickiej, a później także jako redaktor merytoryczny książek o charakterze religijnym.
W latach 1980–1981 należał do Niezależnego Zrzeszenia Studentów, w okresie stanu wojennego uczestniczył w podziemnym ruchu wydawniczym jako kolporter nielegalnych publikacji.
Po 1989 współpracował z prasą „solidarnościową”; w 1991 roku należał do redakcji „Przeglądu Katolickiego”; w latach 1993–1995 był dziennikarzem „Słowa. Dziennika Katolickiego”. W latach 1997–2003 pisał felietony do „Niedzieli Warszawskiej” stanowiącej stołeczny dodatek „Niedzieli”. Od 2000 do 2003 był dyrektorem programowym Radia Warszawa Praga, czyli katolickiej rozgłośni diecezji warszawsko-praskiej.
Od 2003 zajmuje się edukacją medialną młodzieży i studentów. Uczył najpierw w Katolickim Liceum Ogólnokształcącym im. Ks. Piotra Skargi, potem zaś w Katolickim Liceum Ogólnokształcącym im Ks. Tadeusza Uszyńskiego oraz Katolickim Gimnazjum im. Ks. Jerzego Popiełuszki. Od 2004 prowadzi zajęcia ze studentami Instytutu Edukacji Medialnej i Dziennikarstwa (w którym w latach 2010-2012 był zastępcą dyrektora) na Wydziale Teologicznym UKSW. Od 2005 do 2012 wykładał w Warszawskiej Wyższej Szkoły Humanistycznej im. Bolesława Prusa w Warszawie, gdzie w latach 2007-2011 był prorektorem, a w latach 2011-2012 senatorem.
Od 2013 jest kierownikiem Katedry Teologii Środków Społecznego Przekazu na Wydziale Teologicznym UKSW.

</doc>
<doc id="1648741" url="https://pl.wikipedia.org/wiki?curid=1648741" title="Rejon nowosełycki">
Rejon nowosełycki



</doc>
<doc id="1648749" url="https://pl.wikipedia.org/wiki?curid=1648749" title="Rejon sokyriański">
Rejon sokyriański



</doc>
<doc id="1648751" url="https://pl.wikipedia.org/wiki?curid=1648751" title="Rejon wyżnycki">
Rejon wyżnycki



</doc>
<doc id="1648754" url="https://pl.wikipedia.org/wiki?curid=1648754" title="Stowarzyszenie Ziemiańskie">
Stowarzyszenie Ziemiańskie



</doc>
<doc id="1648756" url="https://pl.wikipedia.org/wiki?curid=1648756" title="Rejon zastawniwski">
Rejon zastawniwski



</doc>
<doc id="1648758" url="https://pl.wikipedia.org/wiki?curid=1648758" title="Rejon hercajiwski">
Rejon hercajiwski



</doc>
<doc id="1648760" url="https://pl.wikipedia.org/wiki?curid=1648760" title="Victoria Pendleton">
Victoria Pendleton

Victoria Pendleton (ur. 24 września 1980 w Stotfold) – brytyjska reprezentantka kolarstwa torowego, mistrzyni olimpijska z Pekinu w sprincie, dziewięciokrotna mistrzyni świata.

</doc>
<doc id="1648762" url="https://pl.wikipedia.org/wiki?curid=1648762" title="Wspólnota Wschodnioafrykańska">
Wspólnota Wschodnioafrykańska

Wspólnota Wschodnioafrykańska (ang. "East African Community", EAC; suahili "Jumuiya ya Afrika ya Mashariki") – międzyrządowa organizacja łącząca sześć wschodnioafrykańskich państw: Burundi, Kenię, Rwandę, Tanzanię, i Ugandę oraz Sudan Południowy.
Przywódcy 5 państw tworzących Wspólnotę Wschodnioafrykańską (EAC) podpisali 30 listopada 2013 w stolicy Ugandy, Kampali protokół w sprawie ustanowienia unii walutowej w ciągu 10 lat.
W dalszej przyszłości rozważane jest przekształcenie Wspólnoty w Federację Wschodnioafrykańską. 

</doc>
<doc id="1648764" url="https://pl.wikipedia.org/wiki?curid=1648764" title="Atak na Amdjereme">
Atak na Amdjereme

Atak na Amdjereme – starcie na pograniczu czadyjsko-sudańskim, które miało miejsce 6 marca 2006 roku. Wydarzenie to miało miejsce trzy tygodnie po podpisaniu przez rządy Czadu i Sudanu wynegocjowanego przez Unię Afrykańską tzw. porozumienia trypoliskiego (8 lutego), w którym rządy tych dwóch krajów zobowiązały się,
do zakończenia wsparcia dla rebeliantów operujących w rejonie granicznym.
Atak rozpoczął się po przekroczeniu granicy Sudanu i Czadu przez oddziały sudańskiej milicji (tzw. dżandżawidów). Z osady Amdjereme zostało zrabowane bydło hodowlane, które wojska czadyjskie odzyskały podczas pogoni za wycofującymi się agresorami.
Rząd Czadu oskarżył Sudan o wspieranie i faktyczne kierownictwo nad rebeliantami z „"Ruchu na Rzecz Demokracji i Wolności"”, którzy zaatakowali nadgraniczne czadyjskie miasto Adré, położone w pobliżu granicy z Sudanem. Podczas walk zginęło wówczas ponad 100 osób..

</doc>
<doc id="1648768" url="https://pl.wikipedia.org/wiki?curid=1648768" title="Deutsches Historisches Museum">
Deutsches Historisches Museum



</doc>
<doc id="1648770" url="https://pl.wikipedia.org/wiki?curid=1648770" title="Synagoga Główna w Barcelonie">
Synagoga Główna w Barcelonie

Synagoga Główna w Barcelonie (kat. "Sinagoga Major de Barcelona", hiszp. "Sinagoga Mayor de Barcelona") – dawna synagoga położona w centrum Barcelony; jeden z najstarszych tego typu budynków w Europie. Budynek pełnił na przestrzeni wieków różne funkcje, od 2002 mieści się w nim muzeum żydowskie, w najważniejsze święta żydowskie odbywają się w nim nabożeństwa.
Badania archeologiczne wskazują, że pierwszy budynek na miejscu dzisiejszej synagogi znajdował się już w III lub IV wieku, nie jest jednak pewne, jaka była jego funkcja. W XIII wieku synagoga została poważnie rozbudowana, będąc już wtedy najważniejszą z kilku żydowskich świątyń w mieście. W 1263 synagogę odwiedził król Aragonii Jakub I Zdobywca. 
W 1391 gmina żydowska w Barcelonie została całkowicie zniszczona, ok. 300 Żydów – zamordowanych, a budynki synagog zaadaptowane na nowe cele. Synagoga Główna była kilkakrotnie przebudowywana, a jej pierwotne przeznaczenie – zapomniane. Dopiero w 1987 Jaume Riera y Sans rozpoczął poszukiwania budynku synagogi, o której wzmiankę znalazł w trzynastowiecznych dokumentach związanych z poborem podatków w Barcelonie. Jego poszukiwania kontynuował Miguel Iaffa. Doszukał się on cech architektury synagog w wyglądzie budynku, który faktycznie okazał się być Synagogą Główną. 
Iaffe nabył budynek w 1995, kiedy został on wystawiony na sprzedaż przez poprzedniego właściciela. Następnie stanął na czele stowarzyszenia, które zajęło się jego konserwacją i remontem. Ponowne otwarcie synagogi miało miejsce w 2002, zaś w roku 2006 podarowano jej zabytkowy zwój Tory.

</doc>
<doc id="1648773" url="https://pl.wikipedia.org/wiki?curid=1648773" title="Marcin Krajewski">
Marcin Krajewski

Marcin Krajewski herbu Jasieńczyk (ur. 1737 w Sędziwujach Prątniku, zm. 27 maja 1809 w Zambrowie) – polski działacz społeczny i ksiądz katolicki.
Życiorys.
Był synem Mateusza Krajewskiego i Bogumiły z Pruszkowskich. Pochodził ze wsi Sędziwuje, która była własnością jego rodziny. Po ukończeniu nauk w szkołach elementarnych rozpoczął studia w Wyższym Seminarium Duchownym w Pułtusku. Już jako kapłan pełnił funkcję rektora tegoż seminarium. W 1767 został proboszczem zambrowskim, piastując jednocześnie funkcję proboszcza nowogrodzkiego. Był także kanonikiem katedry płockiej.
Jako proboszcz w Zambrowie prowadził szeroko zakrojone działania inwestycyjne. Za fundusze uzyskane ze sprzedaży rodowego majątku Sędziwuje odbudował i rozbudował kościół parafialny. W 1795 wybudował nowy cmentarz parafialny, a w jego centrum kaplicę grobową Krajewskich ze znakomitymi i unikatowymi malowidłami przedstawiającymi „taniec śmierci”.
Był gorącym zwolennikiem reform państwa. Gorliwie popularyzował Konstytucję 3 maja, za co otrzymał Order Świętego Stanisława. Był również członkiem Komisji cywilno-wojskowej oraz władz regionalnych w czasie insurekcji kościuszkowskiej.

</doc>
<doc id="1648774" url="https://pl.wikipedia.org/wiki?curid=1648774" title="Dimitrijus Gelpernas">
Dimitrijus Gelpernas

Dimitrijus Gelpernas (ros. Дмитрий Гельперн) (ur. 25 sierpnia 1914 w Piotrogrodzie, zm. 17 lipca 1998 w Wilnie) – litewski redaktor żydowskiego pochodzenia, przywódca ruchu oporu w kowieńskim getcie (1944). 
W latach 1940–1941 był dyrektorem przedsiębiorstwa poligraficznego na Litwie. W 1941 znalazł się wśród więźniów getta kowieńskiego. Rok później został wybrany zastępcą sekretarza podziemnej organizacji antyniemieckiej w getcie (od kwietnia 1944 był jej sekretarzem). Od lipca 1944 do kwietnia 1945 więziony w obozie koncentracyjnym w Dachau. 
Po wyzwoleniu Litwy spod okupacji niemieckiej pracował jako redaktor w wydawnictwach „Mintis” i „Moksklas” oraz redakcji Głównej Encyklopedii Litewskiej SRR (1982–1990). W 1955 ukończył Instytut Poligraficzny w Moskwie. 
W 1994 podjął pracę w Litewskim Państwowym Muzeum Żydowskim (od 1997 noszącym imię Gaona). 
Napisał dwie książki: jedną w języku jidysz poświęconą partyzantom getta kowieńskiego (wydana w 1948, napisana wraz z Mejerisem Elinasem: „פארטיזאנער פון קאונאסער געטא”) oraz „Kauno getas” (1968). 

</doc>
<doc id="1648775" url="https://pl.wikipedia.org/wiki?curid=1648775" title="Cmentarz żydowski w Zagórowie">
Cmentarz żydowski w Zagórowie

Cmentarz żydowski w Zagórowie – kirkut znajdujący się na południowo-zachodnich obrzeżach Zagórowa (w zasadzie w Kościołkowie), przy drodze do Imielna i Łukomia, na terenie zwanym "Kirhol".
Nie jest znana dokładna data jego powstania, stało się to prawdopodobnie w II poł. XIX wieku. Miał powierzchnię około 1,17 ha. W czasie II wojny światowej został poważnie zniszczony (większość macew została przez nazistów wykorzystana do budowy drogi do Imielna). Do czasów współczesnych zachowały się zaledwie dwa nagrobki. Lepiej zachowany należy do zmarłego w 1923 r. młynarza i właściciela gorzelni w Lądku, Maurycego Nelkena. Po wojnie na cmentarzu ustawiono obelisk z informacją o istnieniu w tym miejscu kirkutu.

</doc>
<doc id="1648778" url="https://pl.wikipedia.org/wiki?curid=1648778" title="Plektrantus koleusowaty">
Plektrantus koleusowaty

Plektrantus koleusowaty ("Plectranthus glabratus" ) – gatunek rośliny z rodziny jasnotowatych. Popularne nazwy: komarzyca, komarnica, kadzidełko. Pochodzi z obszarów tropikalnych; według niektórych źródeł z Wysp Fidżi, Nowej Kaledonii i Australii, według innych z Półwyspu Indyjskiego. Jest uprawiany jako roślina ozdobna, w Polsce głównie jako roślina pokojowa. 
Biologia.
Bylina. Kwitnie od lata do jesieni, jednak w polskich warunkach rzadko zawiązuje nasiona. Cała roślina wydziela nieprzyjemny i dość silny zapach podobny do zapachu bluszczyka kurdybanka. Rozrasta się silnie tworząc gęstą darń. Roślina jest długowieczna, ale co 3-4 lata wymaga odmłodzenia, gdyż starsze okazy stają się brzydkie.
Zastosowanie.
Jest dobrą rośliną okrywową, jej walorami ozdobnymi są liście i pokrój. Ze względu na brak mrozoodporności może być jednak uprawiana w gruncie tylko jako roślina jednoroczna. Najczęściej jest hodowana w doniczkach i używana do dekoracji pokojów, balkonów i altan. Jej zapach przypomina zapach kamfory. Uznaje się, że intensywny zapach tej rośliny odstrasza mole i komary, stąd pochodzi jej popularna nazwa: komarzyca. Obecnie nie ma jednak wystarczających dowodów naukowych potwierdzających te twierdzenia. Może rosnąć w oświetlonej łazience. Dobrze nadaje się jako roślina okrywowa w pojemnikach z innymi, wyższymi roślinami pokojowymi, np. z draceną, figowcem, krotonem. W lecie może być uprawiana w doniczce w nieco zacienionym miejscu w ogrodzie.

</doc>
<doc id="1648780" url="https://pl.wikipedia.org/wiki?curid=1648780" title="Plectranthus coleoides">
Plectranthus coleoides



</doc>
<doc id="1648783" url="https://pl.wikipedia.org/wiki?curid=1648783" title="Michael Hayböck">
Michael Hayböck

Michael Hayböck (ur. 5 marca 1991 w Linzu) – austriacki skoczek narciarski, reprezentant klubu UVB Hinzenbach. Drużynowy srebrny medalista zimowych igrzysk olimpijskich z 2014, trzykrotnie srebrny (2015, 2017 i 2019) i trzykrotnie brązowy (2017, 2021 i 2023) medalista mistrzostw świata, a także brązowy medalista mistrzostw świata w lotach z 2016. Czterokrotny złoty medalista mistrzostw świata juniorów (trzykrotnie w drużynie i raz indywidualnie), dwukrotnie na podium klasyfikacji generalnej Pucharu Kontynentalnego.
Jego bracia, Stefan i Alexander również uprawiali skoki narciarskie. Rekord życiowy Hayböcka wynosi 245,5 m. Ustanowił go 11 grudnia 2020 w Planicy.
Przebieg kariery.
Lata 2007–2009.
W październiku 2007 w Einsiedeln zadebiutował w zawodach FIS Cup, zajmując 15. miejsce.
We wrześniu 2008 po raz pierwszy wystąpił w Letnim Pucharze Kontynentalnym, w zawodach w Villach zajmując 28. pozycję. W zimowej części sezonu 2008/2009 w Pucharze Kontynentalnym najwyżej sklasyfikowany był na 5. miejscu, w styczniu 2009 w Braunlage. Wystąpił w konkursie Mistrzostw Świata Juniorów w Narciarstwie Klasycznym 2009 w Szczyrbskim Jeziorze. Zajął tam 7. miejsce indywidualnie, a w zawodach drużynowych zdobył złoty medal.
Sezon 2009/2010.
We wrześniu 2009 Hayböck po raz pierwszy wystąpił w Letnim Grand Prix. W zawodach w Hakubie dwukrotnie zajął 12. miejsce.
W zimowej części sezonu 2009/2010 zadebiutował w Pucharze Świata. W swoim pierwszym starcie, 3 stycznia 2010 w Innsbrucku w ramach 58. Turnieju Czterech Skoczni, zajął 17. miejsce. W całym sezonie sześciokrotnie stał na podium zawodów Pucharu Kontynentalnego, dwukrotnie wygrywając (w grudniu w Engelbergu i w styczniu w Titisee-Neustadt). Jego wyniki pozwoliły mu zająć 2. miejsce w klasyfikacji generalnej Pucharu Kontynentalnego 2009/2010. Na Mistrzostwach Świata Juniorów w Narciarstwie Klasycznym 2010 zdobył dwa złote medale: zarówno w rywalizacji indywidualnej, jak i drużynowej. Kilka dni później wystąpił w zawodach Pucharu Świata w Willingen, zajmując 6 lutego 2010 6. miejsce indywidualnie.
Sezon 2010/2011.
We wrześniu 2010 zajął 2. pozycję w konkursie Letniego Pucharu Kontynentalnego w Oslo. W pierwszej części sezonu zimowego 2010/2011 regularnie startował w zawodach Pucharu Świata, zajmując miejsca pomiędzy trzecią a piątą dziesiątką (najwyższe – 22. w Lillehammer na początku grudnia). Na Mistrzostwach Świata Juniorów 2011 zdobył trzeci z rzędu złoty medal w zawodach drużynowych. Od lutego 2011 występował w Pucharze Kontynentalnym. Do końca sezonu raz zwyciężył i dwukrotnie zajął 3. miejsce.
Sezon 2011/2012.
W Letnim Grand Prix 2011 dwukrotnie zajął miejsca w czołowej dziesiątce – w październikowych zawodach w Hinzenbach i Klingenhal zajął kolejno 5. i 8. miejsce.
Zimową część sezonu 2011/2012 rozpoczął od startów w Pucharze Kontynentalnym. Na przełomie listopada i grudnia pięciokrotnie z rzędu zajął miejsce na podium, trzykrotnie zwyciężając. W styczniu 2012 występował w Pucharze Świata. Najwyżej sklasyfikowany był 6 stycznia 2012 w Bischofshofen w ramach 60. Turnieju Czterech Skoczni, gdzie zajął 7. miejsce. Poza tym występem z reguły zajmował pozycje w trzeciej dziesiątce. W lutym powrócił do startów w Pucharze Kontynentalnym, dwukrotnie stając na podium, a w marcu ponownie rozpoczął występy w Pucharze Świata, tylko raz zajmując miejsce w czołowej trzydziestce. W klasyfikacji generalnej Pucharu Kontynentalnego 2011/2012 zajął 3. pozycję.
Sezon 2012/2013.
W sezonie 2012/2013 Pucharu Świata regularnie startował w tym cyklu, najczęściej zajmując miejsca w drugiej i trzeciej dziesiątce. Najwyższym miejscem, jakie zajął, było piętnaste. Osiągnął ten rezultat czterokrotnie: 24 listopada 2012 w Lillehammer, 16 grudnia w Engelbergu, 4 stycznia 2013 w Innsbrucku i 12 stycznia w Zakopanem. W klasyfikacji generalnej cyklu zajął 34. miejsce z 163 punktami.
Sezon 2013/2014.
Zimową część sezonu 2013/2014, podobnie jak dwa lata wcześniej, rozpoczął od startów w Pucharze Kontynentalnym. Po trzech zwycięstwach z rzędu trafił do kadry na Puchar Świata. Już w pierwszym starcie, 29 grudnia 2013 w Oberstdorfie w ramach 62. Turnieju Czterech Skoczni, zajął 7. pozycję. W dalszej części sezonu zajmował w Pucharze Świata najczęściej miejsca w pierwszej i drugiej dziesiątce. 16 stycznia 2014 w Wiśle po raz pierwszy w karierze stanął na podium zawodów tego cyklu, zajmując 3. pozycję. Sezon 2013/2014 Pucharu Świata zakończył na 14. miejscu w klasyfikacji generalnej z 439 punktami.
Wystąpił na Zimowych Igrzyskach Olimpijskich 2014 w Soczi. Zwyciężył w kwalifikacjach do obu konkursów indywidualnych. W samych zawodach zajął 5. miejsce na skoczni normalnej i 8. na dużej. W konkursie drużynowym, wraz z Thomasem Morgensternem, Thomasem Diethartem i Gregorem Schlierenzauerem, zdobył srebrny medal. Wystartował też na Mistrzostwach Świata w Lotach Narciarskich 2014, zajmując 20. pozycję indywidualnie.
Sezon 2014/2015.
W ramach Letniego Grand Prix czterokrotnie kończył zawody indywidualne w pierwszej dziesiątce. Najwyżej klasyfikowany był w sierpniowych zawodach w Einsiedeln, na 3. miejscu.
Od początku sezonu zimowego 2014/2015 występował w Pucharze Świata, regularnie zajmując miejsca w pierwszej dziesiątce. W grudniu 2014 czterokrotnie zajął 3. pozycję w zawodach cyklu – po dwa razy w zawodach w Lillehammer i w Engelbergu. W ramach 63. Turnieju Czterech Skoczni zajął 2. miejsce w zawodach w Oberstdorfie, a 6 stycznia 2015 w Bischofshofen po raz pierwszy w karierze zwyciężył w konkursie indywidualnym Pucharu Świata. W pozostałych konkursach turnieju zajął 7. i 6. lokatę i ostatecznie zakończył go na 2. pozycji.
W dalszej części sezonu indywidualnie w Pucharze Świata nie stawał już na podium – najwyżej klasyfikowany był na 4. miejscu, które zajął trzykrotnie. Ostatecznie sezon 2014/2015 Pucharu Świata zakończył na 5. pozycji w klasyfikacji generalnej z 1157 punktami. W lutym wystąpił na Mistrzostwach Świata w Narciarstwie Klasycznym 2015. Indywidualnie zajął 21. miejsce na skoczni normalnej i 14. na dużej, w drużynie mieszanej był 4., a w drużynie męskiej, wraz ze Stefanem Kraftem, Manuelem Poppingerem i Gregorem Schlierenzauerem, zdobył srebrny medal.
Sezon 2015/2016.
W sezonie 2015/2016 Pucharu Świata regularnie zajmował miejsca w pierwszej dziesiątce. W grudniu 2015 na podium indywidualnych zawodów cyklu stawał w drugim konkursie w Niżnym Tagile i drugim konkursie w Engelbergu. W ramach 64. Turnieju Czterech Skoczni był 2. w Oberstdorfie, 5. w Garmisch-Partenkirchen i Innsbrucku oraz 3. w Bischofshofen. W całym turnieju zajął 3. pozycję. Wystąpił na Mistrzostwach Świata w Lotach Narciarskich 2016. Indywidualnie zajął na nich 11. miejsce, a w drużynie wraz z Stefanem Kraftem, Manuelem Poppingerem i Manuelem Fettnerem zdobył brązowy medal.
24 stycznia 2016 zajął 2. lokatę w zawodach Pucharu Świata w Zakopanem. Między 19 a 23 lutego trzykrotnie zwyciężył w konkursach cyklu rozgrywanych w Lahti i Kuopio. W kolejnych zawodach, które odbyły się w Ałmaty, zajął 2. miejsce. W marcu 2016 w Pucharze Świata najwyżej sklasyfikowany był w Planicy, na 4. pozycji. W klasyfikacji generalnej cykl zakończył na 4. miejscu, zdobywając 1301 punktów.
Sezon 2016/2017.
W Letnim Grand Prix 2016 raz stanął na podium, zajmując 3. miejsce w Einsiedeln.
Sezon 2016/2017 Pucharu Świata rozpoczął od 11. i 10. miejsca w Ruce. Na podium indywidualnie po raz pierwszy stanął 16 grudnia 2016, zwyciężając w Engelbergu. W ramach 65. Turnieju Czterech Skoczni zajął 3. miejsce w Oberstdorfie oraz 2. w Bischofshofen. Z powodu choroby nie wystąpił jednak w zawodach w Innsbrucku i cały turniej ukończył na 19. pozycji.
W lutym 2017 w Pucharze Świata najwyżej klasyfikowany był na 7. miejscu, w Oberstdorfie. Wystąpił na Mistrzostwach Świata w Narciarstwie Klasycznym 2017. Indywidualnie zajął 6. lokatę na skoczni normalnej i 11. na dużej. W drużynie mieszanej, wraz z Danielą Iraschko-Stolz, Jacqueline Seifriedsberger i Stefanem Kraftem, zdobył srebrny medal, zaś w drużynie męskiej, wraz z Manuelem Fettnerem, Gregorem Schlierenzauerem oraz Kraftem, zdobył brąz. W marcu 2017 w Pucharze Świata raz stanął na podium indywidualnie, zajmując 3. miejsce w zamykającym Raw Air 2017 konkursie w Vikersund. Sezon zakończył na 7. pozycji w klasyfikacji generalnej cyklu z 814 punktami.
Sezon 2017/2018.
W sezonie 2017/2018 Pucharu Świata regularnie zdobywał punkty, ale tylko dwukrotnie ukończył zawody indywidualne w najlepszej dziesiątce. Raz stanął na podium – 11 marca w rozgrywanym w ramach Raw Air 2018 konkursie w Oslo zajął 3. miejsce. W klasyfikacji generalnej sezon zakończył na 23. pozycji z 245 punktami.
W styczniu 2018 wystartował na Mistrzostwach Świata w Lotach Narciarskich 2018. Indywidualnie zajął 31. miejsce, a w drużynie był 5. W lutym wystąpił na Zimowych Igrzyskach Olimpijskich 2018. Indywidualnie był 17. na skoczni normalnej i 6. na dużej, a zawody drużynowe ukończył na 4. pozycji.
Sezon 2018/2019.
W sezonie 2018/2019 Pucharu Świata zajmował głównie pozycje w drugiej i trzeciej dziesiątce. Najwyżej sklasyfikowany był na 10. lokacie, którą zajął w grudniowych zawodach w Engelbergu. W klasyfikacji generalnej cyklu znalazł się na 27. miejscu z 228 punktami.
Wystąpił na Mistrzostwach Świata w Narciarstwie Klasycznym 2019. Indywidualnie zajął 14. miejsce na skoczni dużej i 9. na normalnej, a w drużynie męskiej, startując wraz z Philippem Aschenwaldem, Danielem Huberem i Stefanem Kraftem, zdobył srebrny medal.
Sezon 2019/2020.
W ramach Pucharu Świata 2019/2020 lepsze wyniki osiągał w drugiej połowie sezonu. Trzykrotnie kończył zawody indywidualne w pierwszej dziesiątce, w tym raz na podium – 1 marca 2020 w Lahti zajął 3. miejsce. W klasyfikacji generalnej sezon ukończył na 22. pozycji z 350 punktami.
Sezon 2020/2021.
W sezonie 2020/2021 Pucharu Świata najczęściej zajmował miejsca w pierwszej i drugiej dziesiątce. Indywidualnie najwyżej sklasyfikowany był na 4. pozycji, w marcu 2021 w Planicy. W klasyfikacji generalnej cyklu znalazł się na 18. lokacie z 347 punktami.
W grudniu wystąpił na Mistrzostwach Świata w Lotach Narciarskich 2020. Indywidualnie zajął 4. pozycję, a w drużynie był 6. Na Mistrzostwach Świata w Narciarstwie Klasycznym 2021 wystartował w zawodach rozgrywanych na skoczni normalnej. Indywidualnie był 7., a w drużynie mieszanej, wraz z Maritą Kramer, Danielą Iraschko-Stolz i Stefanem Kraftem, zdobył brązowy medal.
Sezon 2021/2022.
W październiku 2021 w związku ze zdiagnozowaną u Hayböcka dyskopatią przeprowadzono u niego operację pleców.
Do startów w zawodach międzynarodowych powrócił pod koniec grudnia tego samego roku. W sezonie zimowym 2021/2022 startował naprzemiennie w Pucharze Kontynentalnym i Pucharze Świata. W tym pierwszym cyklu dwukrotnie zwyciężył i czterokrotnie zajął 3. pozycję. W Pucharze Świata dwa razy zajmował miejsca w pierwszej dziesiątce: w styczniu 2022 w konkursie 70. Turnieju Czterech Skoczni w Bischofshofen był 9., a w marcu w kończącym sezon 2021/2022 konkursie w Planicy zajął 10. miejsce. Cykl ukończył na 37. pozycji w klasyfikacji generalnej ze 117 punktami. Wystartował na Mistrzostwach Świata w Lotach Narciarskich 2022. Indywidualnie był 7., a w drużynie zajął 4. lokatę.

</doc>
<doc id="1648792" url="https://pl.wikipedia.org/wiki?curid=1648792" title="Synagoga w Nicei">
Synagoga w Nicei

Synagoga w Nicei – czynna synagoga położona w Nicei przy ulicy Gustawa Deloye. 
Historia.
Gmina żydowska w Nicei działała od III wieku i w wieku XV posiadała na pewno swoją wolnostojącą synagogę. W 1773 wzniesiono w mieście kolejny tego typu budynek przy ulicy Bunico. W 1885 gmina otrzymała zgodę na budowę nowej, większej synagogi na miejscu dawnego teatru . 
Synagoga była czynna od 21 marca 1886, kiedy otworzył ją naczelny rabin Francji Lazare Isidor. W 1943 synagoga była miejscem czasowego przetrzymywania Żydów z Nicei i okolic przed ich wywozem do obozów zagłady poza Francją. Renowacja i ponowne otwarcie budynku miały miejsce dopiero w 1988. Od 2007 obiekt posiada status zabytku. Synagoga jest czynna, mimo poważnego spadku ilości wiernych.
Architektura.
Synagoga reprezentuje styl neobizantyński i została najprawdopodobniej zaprojektowana przez Paula Martina. Synagoga jest wzniesiona z kamienia, z centralnie położoną rozetą i trzema półkolistymi oknami. Do budynku prowadzi troje drzwi z portalami. W 1993 Théo Tobiasse wykonał nowe witraże dla synagogi.

</doc>
<doc id="1648794" url="https://pl.wikipedia.org/wiki?curid=1648794" title="Wrodzona krótka szyja">
Wrodzona krótka szyja



</doc>
<doc id="1648796" url="https://pl.wikipedia.org/wiki?curid=1648796" title="Fort 13">
Fort 13

Fort 13 – polski film wojenny w reżyserii Grzegorza Królikiewicza z roku 1984. 
Fabuła.
Film nawiązuje do wydarzeń, które miały rozegrać się w czasie I wojny światowej i po niej w forcie XIII twierdzy przemyskiej. Dwóch oficerów armii rosyjskiej (kapitan i porucznik) zostaje uwięzionych w jednym z fortów opuszczonej twierdzy. Przeżycie zapewnia im dostęp do źródła wody i znacznych zapasów żywności. Z upływem czasu kapitan nie wytrzymuje psychicznie uwięzienia i popełnia samobójstwo. Drugi z oficerów prowadząc dziennik spędza w zamknięciu 8 lat, zanim zostanie uwolniony przez robotnika dokonującego rozbiórki fortów.

</doc>
<doc id="1648801" url="https://pl.wikipedia.org/wiki?curid=1648801" title="Jules Méline">
Jules Méline

Jules Méline (ur. 20 maja 1838, zm. 21 grudnia 1925) – francuski polityk czasów III Republiki, premier Francji oraz mąż stanu.
Méline urodził się w 1838 roku w Remiremont. W młodości studiował prawo a następnie pracował jako profesor prawa. 1872 roku został wybrany do Zgromadzenia Narodowego. W parlamencie reprezentował departament Wogezy.
Jako polityk działa na rzecz ochrony przemysłu francuskiego. W 1883 roku został wybrany na stanowisko ministra rolnictwa. W 1886 roku objął stanowisko premiera Francji, zastępując na tym stanowisku Léona Bourgeoisa. Urząd premiera pełnił przez ponad dwa lata, 28 czerwca 1898 zrezygnował z urzędu na rzecz Henri Brissona.
W ciągu następnych lat Meline pełnił stanowisko jako prezydent Zgromadzenia Narodowego. Po odejściu z polityki napisał książkę pt. "Le Retour de la terre et Ia surproduction industrielle, tout en faveur de l'agriculture".
Jules Méline zmarł w 1925 roku w Paryżu w wieku 87 lat.

</doc>
<doc id="1648802" url="https://pl.wikipedia.org/wiki?curid=1648802" title="Thyge Petersen">
Thyge Petersen

Thyge Petersen (ur. 28 maja 1902 w Horsens, zm. 1 stycznia 1964 w Odense) – duński bokser, wicemistrz olimpijski, dwukrotny mistrz Europy.
Startując w Igrzyskach Olimpijskich w Paryżu 1924 roku, wywalczył srebrny medal olimpijski w kategorii półciężkiej.
Uczestnicząc w Mistrzostwach Europy w Sztokholmie 1925 roku, został mistrzem Europy w wadze półciężkiej. Sukces ten powtórzył na Mistrzostwach w Budapeszcie 1930 roku, wygrywając rywalizację w tej samej kategorii wagowej.
Siedmiokrotnie stawał na najwyższym podium w mistrzostwach Danii, zostając mistrzem kraju w 1923, 1924, 1925, 1927, 1928 i 1930 w wadze półciężkiej, a w 1926 roku, zdobył mistrzostwo w najcięższej kategorii wagowej.

</doc>
<doc id="1648803" url="https://pl.wikipedia.org/wiki?curid=1648803" title="Gergely Horváth">
Gergely Horváth

Gergely Horváth (ur. 5 czerwca 1975) - węgierski lekkoatleta, który specjalizował się w rzucie oszczepem
Uczestnik igrzysk olimpijskich w Atenach (2004) - z wynikiem 73,95 nie awansował do finału. Dwukrotnie (Paryż 2003 i Helsinki 2005) - bez sukcesów - brał udział w mistrzostwach świata. W 2002 roku odpadł w eliminacjach konkursu podczas mistrzostw Europy w Monachium. Brązowy medalista uniwersjady, która w 2001 roku odbyła się w Pekinie. W 2006 roku zajął drugą pozycję w zawodach pierwszej ligi pucharu Europy. Wielokrotny reprezentant Węgier, mistrz kraju w 2002 roku. Od 18 września 2006 do 17 września 2008 był zdyskwalifikowany - wszystkie jego wyniki osiągnięte po 22 lipca 2006 roku zostały anulowane. Rekord życiowy: 81,55 (2 sierpnia 2003, Nyíregyháza) – jest to były rekord Węgier.

</doc>
<doc id="1648807" url="https://pl.wikipedia.org/wiki?curid=1648807" title="Chacao (cieśnina)">
Chacao (cieśnina)

Chacao () – cieśnina oddzielająca wyspę Chiloé od kontynentalnej części Chile. Łączy zatokę Ancud z wodami Oceanu Spokojnego. Cieśnina ma ok. 40 km długości i 2,5 km szerokości w najwęższym miejscu.
Nad cieśniną planowana jest budowa mostu wiszącego "Puente Bicentenario" dla uczczenia 200-lecia niepodległości Chile.

</doc>
<doc id="1648808" url="https://pl.wikipedia.org/wiki?curid=1648808" title="Chacao">
Chacao



</doc>
<doc id="1648811" url="https://pl.wikipedia.org/wiki?curid=1648811" title="Abraham Arden Brill">
Abraham Arden Brill



</doc>
<doc id="1648812" url="https://pl.wikipedia.org/wiki?curid=1648812" title="SMOW">
SMOW

Standard Mean Ocean Water (SMOW) – zestandaryzowana próbka czystej wody, precyzyjnie określająca dokładną ilość procentową poszczególnych izotopów pierwiastków wchodzących w skład wody, tj, tlenu i wodoru. Wzorcem jest woda oceaniczna, przy czym pomijane są wszelkie jej domieszki i zanieczyszczenia, takie jak cząstki organiczne, sole itp.
Standard ten został określony w 1960 r. przez The U.S. National Bureau of Standards (obecnie National Institute of Standards and Technology). W 1967 r. został on przedefiniowany przez Harmona Craiga i innych badaczy z Scripps Institution of Oceanography, a następnie zatwierdzony w 1968 r. przez Międzynarodową Agencję Energii Atomowej (International Atomic Energy Agency) pod nazwą Vienna Standard Mean Ocean Water (VSMOW). Nowy standard powstał na bazie wymieszania destylowanej wody oceanicznej pobranej w wielu punktach oceanicznych całego globu ziemskiego.
Skład izotopowy wody według standardu VSMOW:
Standard ten ma szerokie zastosowanie w wielu aspektach współczesnych metod strojenia i kalibracji precyzyjnych instrumentów badawczych i pomiarowych, a także pomaga przy definiowaniu skal i zjawisk fizycznych i chemicznych, np. bardzo precyzyjnie określona skala Celsjusza jest zdefiniowana przez Międzynarodowe Biuro Miar i Wag poprzez temperaturę zera bezwzględnego (−273,15 °C) oraz temperaturę punktu potrójnego wody VSMOW (0,01 °C), a zatem stopień Celsjusza to 1/273,16 tego przedziału.

</doc>
<doc id="1648814" url="https://pl.wikipedia.org/wiki?curid=1648814" title="Victor Uhlig">
Victor Uhlig



</doc>
<doc id="1648816" url="https://pl.wikipedia.org/wiki?curid=1648816" title="Samuel Contesti">
Samuel Contesti

Samuel Contesti (ur. 4 marca 1983 w Hawrze we Francji) – francuski łyżwiarz figurowy reprezentujący Włochy, startujący jako solista. Jest wicemistrzem Europy oraz pięciokrotnym mistrzem Włoch. Zakończył karierę 15 czerwca 2012 r.
Kariera.
Jest synem francuskiego piłkarza Yves'a Contestiego. Łyżwiarstwo figurowe zaczął trenować w wieku 4 lat. W 2007 roku poślubił swoją trenerkę Zulini Geraldine, pół-Włoszkę, pół-Francuzkę. Dwukrotnie wziął udział w mistrzostwach Włoch, na których uzyskał tytuł mistrza (2008 i 2009). W 2009 zdobył wicemistrzostwo Europy w Helsinkach i 5 miejsce na mistrzostwach świata w Los Angeles.

</doc>
<doc id="1648824" url="https://pl.wikipedia.org/wiki?curid=1648824" title="Komarzyca">
Komarzyca



</doc>
<doc id="1648825" url="https://pl.wikipedia.org/wiki?curid=1648825" title="Puchar Europy w Wielobojach 1979">
Puchar Europy w Wielobojach 1979

4. Puchar Europy w wielobojach – cykl zawodów lekkoatletycznych zorganizowanych przez European Athletic Association latem 1979 roku. Finał pucharu Europy odbył się 1 i 2 września w Dreźnie. Rywalizację wśród mężczyzn oraz wśród kobiet wygrała reprezentacja Niemieckiej Republiki Demokratycznej.
Rezultaty.
Półfinały.
Zawody półfinałowe w sezonie 1979 odbyły się w trzech europejskich miastach. Wieloboiści rywalizowali w Bremerhaven, Budapeszcie oraz w Schielleiten. Zaznaczone na zielono reprezentacje wywalczyły awans do wrześniowego finału.

</doc>
<doc id="1648828" url="https://pl.wikipedia.org/wiki?curid=1648828" title="Dom towarowy Wertheim we Wrocławiu">
Dom towarowy Wertheim we Wrocławiu



</doc>
<doc id="1648834" url="https://pl.wikipedia.org/wiki?curid=1648834" title="Powiat Neumarkt">
Powiat Neumarkt

Powiat Neumarkt (niem. "Landkreis Neumarkt", pol. powiat średzki) – prusko-niemiecka jednostka podziału administracyjnego, istniejąca w latach 1816-1945, wchodząca w skład prowincji śląskiej (do 1919 r.), a następnie prowincji dolnośląskiej.
Historia.
Landkreis Neumarkt powstał 1 maja 1816 r. Wchodził w skład rejencji wrocławskiej.
1 stycznia 1818 r. w wyniku korekty administracyjnej dokonano zmiany granic powiatu poprzez:
1 października 1932 r. po likwidacji powiatu strzegomskiego, włączono część jego gmin do powiatu średzkiego. Jednocześnie dokonano zmiany granic tej jednostki administracyjnej poprzez odłączenie kilkunastu wsi do sąsiednich powiatów: wrocławskiego i świdnickiego.
Powiat średzki został zajęty w maju 1945 r. przez oddziały Armii Czerwonej. Kilkanaście dni później zaczęła działać polska administracja. Utworzono powiat średzki, który swoim obszarem pokrywał się z przedwojennym powiatem Neumarkt.
Podział administracyjny.
1 stycznia 1945 powiat dzielił się na:

</doc>
<doc id="1648836" url="https://pl.wikipedia.org/wiki?curid=1648836" title="Alexandru Bizim">
Alexandru Bizim

Alexandru Bizim (ur. 15 lipca 1934 w Bârladzie, zm. czerwiec 2016) – rumuński lekkoatleta, który specjalizował się w rzucie oszczepem.
W 1960 roku brał udział w igrzyskach olimpijskich. W rzymskich zawodach uzyskał wynik 68,92 i ostatecznie zajął 22. miejsce nie awansując do finału. Brązowy medalista uniwersjady, którą w 1959 roku gościł Turyn. Podczas tej imprezy uzyskał wynik 72,81. W 1962 startował w mistrzostwach Europy w Belgradzie – z wynikiem 70,42 zajął 18. miejsce i nie awansował do finału. Wielokrotny medalista mistrzostw Rumunii. Rekord życiowy: 81,21 (27 sierpnia 1963, Oslo).

</doc>
<doc id="1648849" url="https://pl.wikipedia.org/wiki?curid=1648849" title="Powiat Breslau">
Powiat Breslau

Powiat Breslau (niem. "Landkreis Breslau", pol. powiat wrocławski) – prusko-niemiecka jednostka podziału administracyjnego, istniejąca w latach 1816-1945, wchodząca w skład prowincji śląskiej (do 1919 r.), a następnie prowincji dolnośląskiej.
Historia.
Landkreis Breslau powstał na terenie średniowiecznego księstwa wrocławskiego 1 maja 1816 r. Wchodził w skład rejencji wrocławskiej.
W wyniku kolejnych reform administracyjnych m.in. w 1818 i 1932 r. powiat zmieniał kilkakrotnie swój zasięg terytorialny.
Powiat wrocławski został zajęty w maju 1945 r. przez oddziały Armii Czerwonej. Kilkanaście dni później zaczęła tu działać polska administracja. Utworzony został powiat wrocławski.
Podział administracyjny.
1 stycznia 1945 powiat dzielił się na:

</doc>
<doc id="1648851" url="https://pl.wikipedia.org/wiki?curid=1648851" title="Wymazówka">
Wymazówka

Wymazówka – pałeczka lub wacik do wykonywania wymazów i przeniesienia pobranej próbki na pożywkę bakteryjną w celu rozmnożenia i identyfikacji obecnych w wymazie mikroorganizmów. Wymazówki mogą być również używane do miejscowego odkażania skóry oraz rozprowadzania leków, a także do pobierania płynów fizjologicznych ze śladami złuszczonego nabłonka w celu badania DNA.
Budowa i funkcja.
Wymazówki wykonuje się przeważnie w postaci plastikowej pałeczki, owiniętej na jednym z końców wyjałowioną bawełną, watą lub bibułą. Wymazówka różni się od pałeczki kosmetycznej (stosowanej np. w charakterze wacików do uszu) wysokimi wymaganiami dotyczącymi stopnia sterylizacji. Przed użyciem na wymazówce nie może być mikroorganizmów, które mogłyby zakłócić wyniki badania, lub spowodować zakażenie. Co więcej, jeśli wymazówka ma być użyta do przenoszenia i przetrzymywania pobranej próbki (np. w związku z jej transportem do odległego laboratorium), materiały pozostające w kontakcie z próbką powinny być neutralne dla poszukiwanych mikroorganizmów. Przykładowo, bawełna i drewno mogą się nie nadawać do przenoszenia niektórych gatunków bakterii z powodu szkodliwego działania zawartych w nich kwasów tłuszczowych, uwalniających się z tych materiałów podczas procesu sterylizacji promieniowaniem. Mikroorganizmy, które zginą podczas transportu, nie będą mogły rozmnożyć się w posiewie i w konsekwencji nie zostaną wykryte.
Równie ważnym czynnikim decydującym o jakości wymazówki używanej w badaniach mikrobiologicznych jest to, by jej materiał nie faworyzował określonej grupy mikroorgaznimów kosztem innych, a zatem, by warunki rozwoju konkretnych drobnoustrojów w porównaniu z innymi nie były zbyt dobre – np. wskutek obecności substancji mogącej stać się pożywką dla rozmnażających się bakterii. Sytuacja taka mogłaby bowiem doprowadzić do nadmiernego namnożenia się organizmów jednego gatunku (ang. "overgrowth"), powodując zamaskowanie w posiewie lub innych metodach diagnostycznych obecności innych poszukiwanych bakterii.
Skądinąd, w wybranych zastosowaniach wstępne rozmnożenie określonego typu bakterii może być pożądane; przeznaczone do takich celów wymazówki mogą zawierać specjalnie przygotowane podłoże, nasączone roztworem buforowym a nawet substancjami stanowiącymi pożywkę dla określonej grupy mikroorganizmów. 
W zależności od zastosowań, wymazówki mogą być zbudowane w taki sposób, by łatwo oddawać możliwie największą część zgromadzonej próbki, lub też by zmieścić możliwie dużą jej objętość, np. poprzez zasysanie próbki do wąskich porów i kanałów pod wpływem sił kapilarnych lub gradientu ciśnienia.
Wymazówki przeznaczone do zastosowań specjalistycznych mogą być certyfikowane pod kątem braku zawartości określonych substancji, mogących istotnie zmienić skład próbki. Przykładowo, do badania sterylności określonego środowiska wykorzystuje się wymazówki niezawierające ATP, zaś w badaniach materiału genetycznego istotny jest brak śladowych choćby ilości enzymów rozkładających łańcuchy DNA i RNA, takich jak deoksyrybonukleazy i rybonukleazy.
Normalizacja.
Standardy budowy, materiałów, procedur i nazewnictwa dotyczącego wymazówek w zależności od grup zastosowań zostały ujęte w normie amerykańskiej organizacji normalizacyjnej NCCLS (United States National Committee for Clinical Laboratory Standards), obecnie CLSI (Clinical and Laboratory Standards Institute). Norma ta określana jest często jako M40-A. Opisane w niej standardy i procedury mają na celu zapewnienie optymalnych warunków pobierania, przenoszenia i krótkotrwałego przechowywania (np. w urządzeniu prowadzącym zautomatyzowaną analizę lub w trakcie transportu do właściwego laboratorium) próbek w zależności od ich rodzaju. Wyspecyfikowane zostały odrębne metody postępowania przy pobieraniu próbek mikrobiologicznych, wirusologicznych, molekularnych oraz "specjalnych", takich jak próbki moczu lub próbki do badania patogenów żywności. Norma definiuje zarówno procedury postępowania z gotowymi produktami spełniającymi jej standardy, jak i procedury kontroli jakości na etapie produkcji materiałów (w tym wymazówek).
Historia.
Pierwsze doniesienie o zastosowaniu wymazówki pochodzą z 1893 r. od amerykańskiego patologa Williama Thomasa Councilmana. Używał on bawełnianych wacików przymocowanych do odcinków drutu. Councilman sterylizował je w strumieniu gorącego powietrza a następnie wykorzystywał do pobierania wymazów z gardła pacjentom z podejrzeniem błonicy. Zamknięte rurki z wacikami przesyłał następnie do laboratorium w celu wykonania posiewu. 
Intensywny rozwój różnego rodzaju wymazówek miał miejsce w latach 30-50 w związku ze wzrostem zachorowań na rzeżączkę i biegunkę bakteryjną oraz rozwojem scentralizowanych laboratoriów medycznych.
Pierwszą wypracowaną normą dotyczącą standardów wymazówek i prowadzonych z ich użyciem badań była wspomniana norma NCCLS (CLSI) wydana w roku 2003 i od tego czasu systematycznie rozwijana. Wcześniej nie istniał żaden jednolity standard dotyczący nazewnictwa i sposobu przeprowadzania badań za pomocą wymazówek.

</doc>
<doc id="1648855" url="https://pl.wikipedia.org/wiki?curid=1648855" title="DON-2N">
DON-2N



</doc>
<doc id="1648856" url="https://pl.wikipedia.org/wiki?curid=1648856" title="DON-2NP">
DON-2NP



</doc>
<doc id="1648857" url="https://pl.wikipedia.org/wiki?curid=1648857" title="Przyćmienie miąższowe">
Przyćmienie miąższowe

Przyćmienie miąższowe (łac. "offuscatio parenchymatosa") – zwyrodnienie dotyczące głównie narządów miąższowych (wątroba, nerki, serce).
Patofizjologia.
Zakłócenie utleniania komórkowego z ww. przyczyn prowadzi do upośledzenia procesów energetycznych w szczególności w mitochondriach. Ich wrażliwa błona komórkowa ulega zaburzeniom, powodując napływ wody. Podobnie dzieje się z całą komórką. Komórka, a przede wszystkim jej mitochondria pęcznieją. Stan ten świadczy o odwracalnym uszkodzeniu komórki, lecz gdy trwa długo, dochodzi do dezintegracji błony wewnętrznej mitochondriów (wyciek cytochromu P450 jest dla komórki sygnałem do apoptozy) lub dezintegracji błony całej komórki - co spowoduje martwicę, która dla większej ilości komórek może wywołać miejscowy stan zapalny. 
Obraz makroskopowy.
Objęty zwyrodnieniem narząd jest na przekroju blady, słabo ukrwiony. Bladość wynika z rozpraszania światła przez obrzmiałe mitochondria, stąd nazwa "przyćmienie śródmiąższowe".

</doc>
<doc id="1648859" url="https://pl.wikipedia.org/wiki?curid=1648859" title="Vincentas Sladkevičius">
Vincentas Sladkevičius

Vincentas Sladkevičius MIC (ur. 20 sierpnia 1920 w Żoślach, zm. 28 maja 2000 w Kownie) – litewski duchowny rzymskokatolicki, marianin, biskup pomocniczy koszedarski w latach 1957–1982, administrator apostolski diecezji koszedarskiej latach 1982–1989, kardynał prezbiter od 1988, przewodniczący Konferencji Episkopatu Litwy w latach 1988–1993, arcybiskup metropolita kowieński w latach 1989–1996, od 1996 arcybiskup senior archidiecezji kowieńskiej.
Życiorys.
Święcenia kapłańskie przyjął 25 marca 1944 roku (członek zakonu marianów). 14 listopada 1957 papież Pius XII mianował go biskupem pomocniczym diecezji Koszedarskiej ze stolicą tytularną Abora. Sakrę biskupią przyjął 25 grudnia 1957 z rąk abp. Teofiliusa Matulionisa – biskupa Koszedarskiego. 15 lipca 1982 został administratorem apostolski diecezji Koszedarskiej, a 27 kwietnia 1988 wybrany przewodniczącym Konferencji Episkopatu Litwy.
Jan Paweł II na konsystorzu 28 czerwca 1988 kreował go kardynałem z tytułem prezbitera Spirito Santo alla Ferratella. 10 marca 1989 został przeniesiony na stolicę metropolitalną w Kownie. 4 maja 1996 złożył rezygnację z zarządzania metropolią kowieńską.
Zmarł 28 maja 2000 w Kownie. Został pochowany 1 lipca 2000 w bazylice archikatedralnej Świętych Apostołów Piotra i Pawła w Kownie.

</doc>
<doc id="1648864" url="https://pl.wikipedia.org/wiki?curid=1648864" title="Flaga Legnicy">
Flaga Legnicy

Flaga Legnicy – jeden z symboli miejskich Legnicy.
Symbolika.
Flagę Legnicy tworzą kolory biały i niebieski, ułożone w dwóch poziomych, równoległych pasach tej samej szerokości, z których górny jest koloru białego, a dolny koloru niebieskiego.

</doc>
<doc id="1648865" url="https://pl.wikipedia.org/wiki?curid=1648865" title="Dariusz Śliwiński">
Dariusz Śliwiński

Dariusz Śliwiński (ur. 25 października 1976 w Gdyni) – polski artysta fotograf, performer, aktor i podróżnik.
Życiorys.
Absolwent Akademii Sztuk Pięknych w Gdańsku oraz Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Stypendysta Center for Creative Youth (CCY) Uniwersytetu Wesleyan w USA, autor oraz uczestnik wielu wystaw fotograficznych i projektów artystycznych w Polsce i za granicą (Francja, Niemcy, Czechy, USA). Współautor muzyki do spektaklu "Spotkanie z Małym Księciem" (Teatr Muzyczny Junior przy Teatrze Muzycznym w Gdyni), założyciel absurdalnej grupy artystycznej Przygody Młodych Twórców, wykładowca fotografii. 
Jako fotograf współpracował z czołowymi polskimi muzykami jazzowymi (m.in.: Olo Walicki, Krystyna Stańko, Maciek Grzywacz, Dominik Bukowski), teatrami, kabaretami, a także politykami z Sejmu i Senatu RP oraz Parlamentu Europejskiego.
Jako aktor występował w spektaklach teatralnych "Krzesło" (1991), "Spotkanie z Małym Księciem" (reż. Nick Stimson, 1993), "Sytuacje" (reż. Krzysztof Baliński, 1994), "Cztery pory w roku" (reż. Krzysztof Baliński, 1995) oraz filmach (epizody) "Gdynia" (reż. Andrzej Mańkowski, 2006) i "Rubinowe gody" (reż. Andrzej Mańkowski, 2008). 

</doc>
<doc id="1648867" url="https://pl.wikipedia.org/wiki?curid=1648867" title="Powiat Groß Wartenberg">
Powiat Groß Wartenberg

Landkreis Groß Wartenberg (pol. powiat sycowski) – prusko-niemiecka jednostka podziału administracyjnego, istniejąca w latach 1742–1945, wchodząca w skład prowincji śląskiej (do 1919 r.), a następnie prowincji dolnośląskiej.
Historia.
"Landkreis Groß Wartenberg" powstał na terenie średniowiecznego sycowskiego wolnego państwa stanowego w 1742 r.
W latach 1815–1816 wprowadzono w Prusach jednostkę administracyjną rejencję jako pośredni szczebel administracji pomiędzy prowincją a powiatem. Powiat Groß Wartenberg należał do pruskiej prowincji śląskiej i do nowo utworzonej rejencji we Wrocławiu. Siedzibą starosty, urzędu i sejmiku powiatowego był Groß Wartenberg.
W 1818 r. dokonano korekty podziału administracyjnego przyłączając do powiatu kilka gmin z powiatu Oels.
W 1920 r., na mocy traktatu wersalskiego, wschodnia część powiatu wraz z Bralinem przekazana została Polsce i włączona do powiatu kępnowskiego, w wyniku czego ludność powiatu zmniejszyła się do 27 609 w 1925 r.
Landkreis Groß Wartenberg został zajęty w maju 1945 r. przez oddziały Armii Czerwonej. Kilkanaście dni później zaczęła działać tu polska administracja. Tym samym swoją działalność na tym terenie rozpoczął polski powiat sycowski, który pokrywał się pod względem obszaru z przedwojennym powiatem Groß Wartenberg.
Podział administracyjny.
1 stycznia 1945 powiat dzielił się na:

</doc>
<doc id="1648868" url="https://pl.wikipedia.org/wiki?curid=1648868" title="Dystrykt Tel Awiw">
Dystrykt Tel Awiw



</doc>
<doc id="1648870" url="https://pl.wikipedia.org/wiki?curid=1648870" title="Bat Yam">
Bat Yam



</doc>
<doc id="1648871" url="https://pl.wikipedia.org/wiki?curid=1648871" title="Cornelius Kolig">
Cornelius Kolig

Cornelius Kolig, ur. 7 września 1942 w Vorderbergu, (gm. Sankt Stefan im Gailtal, Karyntia, zm. 7 listopada 2022) — austriacki malarz, rzeźbiarz, twórca instalacji, filmów i kompozytor. Jest wnukiem malarza Antona Koliga.
Artysta pracuje przede wszystkim z użyciem tworzyw sztucznych jak pleksiglas czy poliester, eksperymentuje ze zdjęciami wykonanymi za pomocą promieni Rentgena. Według Koliga głównym celem jego twórczości jest kwestionować i przełamywać kulturowe tabu jak seksualność, świętość i wydalanie.
Cornelius Kolig studiował w latach 1960-65 na Akademii Sztuk Pięknych w Wiedniu u Josefa Dobrowsky'ego i Maxa Weilera. 
Od 1979 roku artysta urządza w rodzinnej posiadłości w Vorderbergu (niedaleko od Nötsch) swój Paradies (Raj), zbiór rozmieszczonych na powierzchni ok. 6000 m2 budynków i prac w formie "gesamtkunstwerk" i wciąż powstające dzieło życia artysty. Koncepcja przedsięwzięcia polega na tym, by dzieła, które Kolig jednocześnie tworzy, magazynuje i wystawia ukazać w kontekście równoważnego samym obiektom procesu ich powstawania oraz kształtowania otaczającej je natury. 
"Paradies" otrzymał taką nazwę, ponieważ zawiera najistotniejsze i najbliższe artyście prace. Różnicę z ugruntowanym w kulturze wyobrażeniem "Raju" jako pozaziemskiego miejsca szczęśliwości sam twórca określa jednak jako zasadniczą - jego "raj ziemski" gromadzi również i nieprzyjemne aspekty życia. Założone na owalnym planie "sanktuarium" stanowi schronienie dla jego kontrowersyjnej zwłaszcza po 1998 roku sztuki, a tym samym jej swego rodzaju "świątynię", zaś otaczający posiadłość mur izoluje całą instalację od świata zewnętrznego sugerując, że wewnątrz rozgrywa się coś zupełnie innego niż wokół. "Raj" Koliga stanowi koncentrację sztuczności, łączy się jednak zarazem z otoczeniem na zasadzie stopniowania naturalności/sztuczności. Poza murem jest "zwykła" cywilizacja zabudowań miejscowości, wszystko zaś otaczają dziewicze góry i "pierwotny las". Patrząc zaś z drugiej strony - od naturalnego lasu przechodzimy do wnętrza całkowicie stworzonego przez człowieka.
Podczas powodzi w 2003 roku "Paradies", a także wiele innych jego prac zostało poważnie zniszczonych.
W 1996 artysta stworzył dla archiwum państwowego Karyntii instalację "Unvergessen" (Niezapomniane).
Zaprojektowany przez niego nowy wystrój tzw. Sali Antona Koliga w siedzibie Landtagu Karyntii stał się w 1998 roku przyczyną ostrych kontrowersji na polu polityki kulturalnej.
W 2006 roku Cornelius Kolig został laureatem Wielkiej Nagrody Kulturalnej Landu Karyntii, którą wręczyć miał mu ówczesny szef tamtejszego rządu Jörg Haider. Haider nazwał Koliga w 1998 roku "artystą fekaliów". Na uroczystości wręczenia nagrody Kolig pojawił się ze szczypcami, by przyjmując ją nie musieć dotknąć Haidera.
Zmarł 7 listopada 2022.

</doc>
<doc id="1648872" url="https://pl.wikipedia.org/wiki?curid=1648872" title="Herzlija">
Herzlija



</doc>
<doc id="1648873" url="https://pl.wikipedia.org/wiki?curid=1648873" title="Qiryat Ono">
Qiryat Ono



</doc>
<doc id="1648874" url="https://pl.wikipedia.org/wiki?curid=1648874" title="Giv'atayim">
Giv'atayim



</doc>
<doc id="1648875" url="https://pl.wikipedia.org/wiki?curid=1648875" title="Ramat Hasharon">
Ramat Hasharon



</doc>
<doc id="1648876" url="https://pl.wikipedia.org/wiki?curid=1648876" title="Or Yehuda">
Or Yehuda



</doc>
<doc id="1648878" url="https://pl.wikipedia.org/wiki?curid=1648878" title="Kfar Shemaryahu">
Kfar Shemaryahu



</doc>
<doc id="1648879" url="https://pl.wikipedia.org/wiki?curid=1648879" title="Zwyrodnienie wodniczkowe">
Zwyrodnienie wodniczkowe

Zwyrodnienie wodniczkowe – (łac. "degeneratio vacuolaris") – zwyrodnienie należące do grupy zwyrodnień spowodowanych zaburzeniem gospodarki wodnej.

</doc>
<doc id="1648880" url="https://pl.wikipedia.org/wiki?curid=1648880" title="Siergiej Kramarienko">
Siergiej Kramarienko

Siergiej Makarowicz Kramarienko, ros. Сергей Макарович Крамаренко (ur. 10 kwietnia 1923 we wsi Kalinowka, zm. 21 maja 2020 tamże) – radziecki dowódca wojskowy, generał major lotnictwa, pilot, as myśliwski, uczestnik II wojny światowej i wojny koreańskiej, Bohater Związku Radzieckiego (1951).
Dzieciństwo i młodość.
Z pochodzenia Ukrainiec, urodził się 10 kwietnia 1923 we wsi Kalinowka w rejonie romieńskim, obwodzie sumskim w Ukraińskiej SRR, w rodzinie chłopskiej. Ukończył przed wojną 10 klas szkoły powszechnej.
II wojna światowa.
Od 1941 służył w Armii Czerwonej. W 1942 ukończył Borisoglebską Wojskową Szkołę Pilotów i od sierpnia 1942 służył na froncie podczas II wojny światowej, m.in. w jednostkach 1. Frontu Ukraińskiego i 1. Frontu Białoruskiego. Walczył m.in. podczas bitwy kurskiej i w walkach o Berlin. Według danych radzieckich, zestrzelił 3 samoloty indywidualnie i 10 zespołowo, a nadto balon obserwacyjny. Służył jako zastępca dowódcy 2. eskadry 176 Gwardyjskiego Pułku Lotnictwa Myśliwskiego (176 GIAP). Uzyskał stopień kapitana gwardii.
Służba powojenna i wojna koreańska.
Po wojnie kontynuował służbę w lotnictwie radzieckim. Wziął udział w wojnie koreańskiej po stronie północnokoreańsko-chińskiej, między kwietniem 1951 a lutym 1952. Odbył 149 lotów bojowych i, według danych radzieckich, zestrzelił 13 samolotów amerykańskich, zyskując status asa myśliwskiego.
10 października 1951 nadano mu tytuł Bohatera Związku Radzieckiego (Medal „Złota Gwiazda” nr 9283), za skuteczne dowodzenie w powietrzu, męstwo i odwagę.
W 1955 Kramarienko ukończył wojskową akademię lotniczą. Służył na Białorusi, następnie w Gruzji. Dowodził pułkiem myśliwskim, a następnie był zastępcą dowódcy dywizji lotnictwa myśliwskiego w Nowosybirsku i zastępcą szefa sztabu 23 Armii Powietrznej w Czycie. Latał na myśliwcach MiG-15, MiG-17, MiG-21 i przechwytujących Su-9. W 1970 służył jako doradca wojskowy w Iraku i Algierii. W 1981, w stopniu generała majora, odszedł do rezerwy. Mieszkał następnie w Moskwie, działał w organizacjach weteranów, m.in. klubie Bohaterów Związku Radzieckiego.
Autor książki "Protiw „Messerom” i „Sejbrom” – W niebie dwóch wojen".

</doc>
<doc id="1648881" url="https://pl.wikipedia.org/wiki?curid=1648881" title="Wymaz">
Wymaz

Wymaz – pobieranie próbki płynów fizjologicznych, wydzielin określonego narządu, wydalin lub śluzu w celu zbadania jej składu; w szczególności, pod kątem zawartych w niej komórek złuszczonego nabłonka, mikroorganizmów (grzybów, bakterii) lub śladów określonych substancji chemicznych. Do pobierania wymazu używa się szpatułek, wymazówek bądź też specjalnych szczoteczek (m.in. w badaniu śluzu szyjki macicy). Pobrany materiał może zostać przeniesiony wprost na szkiełko mikroskopowe w celu bezpośredniej obserwacji próbki (tzw. rozmaz), bądź przeniesiony na pożywkę w celu rozmnożenia zawartych w niej mikroorganizmów (tzw. posiew).

</doc>
<doc id="1648885" url="https://pl.wikipedia.org/wiki?curid=1648885" title="Andrzej Kaiser">
Andrzej Kaiser

Andrzej Kaiser (ur. 19 listopada 1973) – polski kolarz górski i przełajowy zamieszkały w Bytowie. Czołowy zawodnik MTB w Polsce specjalizujący się w wyścigach długodystansowych: klasycznych maratonach oraz imprezach etapowych. Mistrz Polski w maratonie MTB (2004), dwukrotny wicemistrz (2003,2006).
Kariera.
Trzykrotny zwycięzca klasyfikacji generalnej Powerade MTB Marathon, dwukrotny zwycięzca klasyfikacji generalnej Skandia Maraton, trzykrotny zwycięzca klasyfikacji generalnej Kaczmarek Electric MTB Grand Prix (2014, 2015, 2016). Dwa razy wygrał Beskidy MTB Trophy (2007, 2008), zajmował także drugie miejsce (2009), trzy razy wygrał Glacencis MTB Challenge (2005, 2007, 2008). Brązowy medalista mistrzostw Polski w cross county (2005). W latach 2006-2009 reprezentował barwy grupy kolarskiej DHL-Author. W latach 2004-2005 jeździł w grupie Intel Action, w sezonie 2002-2003 w Lotto PZU. W czasie kariery amatorskiej związany był z klubem Optex Opoczno zaś przygodę z kolarstwem zaczął w klubie ze swojej rodzinnej miejscowości "Baszta Bytów".

</doc>
<doc id="1648886" url="https://pl.wikipedia.org/wiki?curid=1648886" title="Andrij Doneć">
Andrij Doneć

Andrij Anatolijowycz Doneć, ukr. Андрій Анатолійович Донець (ur. 3 stycznia 1981 w Wołoczyskach, w obwodzie chmielnickim) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Rozpoczął karierę piłkarską w miejscowej drużynie amatorskiej Zbrucz Wołoczyska, skąd trafił do Nywa-Tekstylnyka Dunajowce. W sezonie 1999/2000 bronił barw klubu Karpaty Lwów, w którym występował do 2004. Również występował w drugiej drużynie Karpat oraz farm klubie Hałyczyna-Karpaty Lwów. Od 2005 piłkarz Wołyni Łuck. Następnie przeszedł do UTA Arad. Sezon 2007/08 rozpoczął w Zakarpattia Użhorod, skąd w lipcu 2008 trafił do Tawrii Symferopol. W rundzie jesiennej sezonu 2009/10 został wypożyczony do swego byłego klubu Zakarpattia. W lipcu 2010 przedłużył na rok z możliwością kontynuacji swój kontrakt z Tawriją. Po wygaśnięciu kontraktu 23 czerwca 2011 podpisał 2-letni kontrakt z Czornomorcem Odessa. Po zakończeniu sezonu 2011/12 opuścił odeski klub, po czym w sierpniu 2012 został piłkarzem Bukowyny Czerniowce. Latem 2013 przeszedł do Nywy Tarnopol. Po dwóch sezonach zasilił skład Ahrobiznesu Wołoczyska, w barwach którego zakończył karierę piłkarską w roku 2017.
Kariera trenerska.
W styczniu 2016 rozpoczął pracę szkoleniową w Ahrobiznesie Wołoczyska. 16 czerwca 2019 zmienił stanowisko trenerskie na wiceprezesa klubu.

</doc>
<doc id="1648889" url="https://pl.wikipedia.org/wiki?curid=1648889" title="Ramat HaSharon">
Ramat HaSharon



</doc>
<doc id="1648890" url="https://pl.wikipedia.org/wiki?curid=1648890" title="Rusałka (ujednoznacznienie)">
Rusałka (ujednoznacznienie)



</doc>
<doc id="1648891" url="https://pl.wikipedia.org/wiki?curid=1648891" title="Powiat Guhrau">
Powiat Guhrau

Powiat Guhrau (niem. "Landkreis Guhrau", pol. powiat górowski) - prusko-niemiecka jednostka podziału administracyjnego, istniejąca w latach 1815-1945, wchodząca w skład prowincji śląskiej (do 1919 r.), a następnie prowincji dolnośląskiej.
Historia.
Landkreis Guhrau powstał 1 maja 1816 r. W latach 1815-1816 wprowadzono w Prusach jednostkę administracyjną rejencję, jako pośredni szczebel administracji pomiędzy prowincją a powiatem. Powiat Guhrau należał do pruskiej prowincji śląskiej i do nowo utworzonej rejencji we Wrocławiu. Siedzibą starosty, urzędu i sejmiku powiatowego było Guhrau.
W 1818 r. dokonano korekty granic powiatów na Dolnym Śląsku, przyłączono wtedy do powiatu górowskiego kilka gmin z sąsiedniego powiatu wołowskiego, jednocześnie odłączając od niego kilkanaście wsi na rzecz powiatu małościnawskiego i wspomnianego wyżej powiatu wołowskiego.
Mimo jeszcze kilkakrotnych korekt administracyjnych powiat górowski utrzymał się do końca II wojny światowej. W maju 1945 r. został zajęty przez oddziały Armii Czerwonej. Kilkanaście dni później zaczęła działać tu polska administracja. Tym samym swoją działalność na tym terytorium rozpoczął polski powiat górowski, który pokrywał się pod względem obszaru z przedwojennym Landkreis Guhrau.
Podział administracyjny.
1 stycznia 1945 powiat dzielił się na:

</doc>
<doc id="1648892" url="https://pl.wikipedia.org/wiki?curid=1648892" title="Kfar Shmaryahu">
Kfar Shmaryahu



</doc>
<doc id="1648896" url="https://pl.wikipedia.org/wiki?curid=1648896" title="János Háy">
János Háy

János Háy (ur. 1960 w Vámosmikoli) – węgierski poeta, prozaik i dramatopisarz. Absolwent filologii rosyjskiej i historii, studiował na Uniwersytecie Szegedyńskim, studiował także estetykę na Uniwersytecie Budapeszteńskim. Członek Związku Pisarzy Węgierskich i Towarzystwa Pisarzy Literatury Pięknej.
Nagrody.
Jest laureatem wielu nagród i wyróżnień literackich oraz artystycznych: 

</doc>
<doc id="1648897" url="https://pl.wikipedia.org/wiki?curid=1648897" title="Herzliyya">
Herzliyya



</doc>
<doc id="1648899" url="https://pl.wikipedia.org/wiki?curid=1648899" title="Metylergonowina">
Metylergonowina

Metylergonowina (znana też jako metergina, metylergometryna) – lizergamid, syntetyczny analog ergonowiny. Stosowana w położnictwie do indukcji porodu (wyzwala czynność skurczową macicy). Zaleca się jej ostrożne stosowanie w trzecim okresie porodu, ponieważ obkurcza zarówno trzon, jak i szyjkę macicy.

</doc>
<doc id="1648900" url="https://pl.wikipedia.org/wiki?curid=1648900" title="Metergina">
Metergina



</doc>
<doc id="1648901" url="https://pl.wikipedia.org/wiki?curid=1648901" title="Metylergometryna">
Metylergometryna



</doc>
<doc id="1648907" url="https://pl.wikipedia.org/wiki?curid=1648907" title="Pranas Domšaitis">
Pranas Domšaitis

Pranas Domšaitis, niem. Franz Domscheit (ur. 15 września 1880 w Cropiens w Prusach Wschodnich, zm. 1965 w Kapsztadzie) – litewski malarz ekspresjonista.
Życiorys.
Urodził się w rodzinie litewskich rolników na terenie Małej Litwy. Rysować zaczął w dzieciństwie. W latach 1907–1910 studiował w Akademii Sztuk Pięknych w Królewcu. Po jej ukończeniu doskonalił swoje umiejętności w Berlinie, Francji, Wielkiej Brytanii, Włoszech, Norwegii i Rosji.
Początkowo tworzył w zgodzie z nurtem impresjonizmu, później jego prace znalazły się pod wpływem ekspresjonizmu. Wystawiał swe dzieła razem z obrazami Maxa Liebermanna, Edvarda Muncha, Käthe Kollwitz, Otto Dixa i Lovis Corintha.
W latach 1919–1938 mieszkał w Niemczech. Wystawiał swoje prace w Galerii Narodowej w Berlinie oraz w Hamburgu, Królewcu, Lubece i Szczecinie, jak również poza granicami kraju: Austrii, Rumunii i Turcji.
Po dojściu do władzy nazistów jego sztuka znalazła się na cenzurowanym. W 1938 wraz z dziełami Emila Noldego, Ernesta Barlacha jego dzieła zaprezentowano na wystawie „sztuki zdegenerowanej” (niem. "Entartete Kunst").
W 1938 zdecydował się na wyjazd do Austrii, gdzie przebywał do 1949, gdy wraz z żoną Adelheidą Armhold przeprowadził się do Kapsztadu. W ZPA (RPA) kontynuował twórczość malarską, wzbogacając ją o elementy kultury lokalnej.
Tworzył obrazy o tematyce obyczajowej ("Bulves skuta", 1910) i religijnej ("Bėgimas į Egiptą" – Ucieczka do Egiptu, "Apreiškimas", "Nukryžiavimas" – Ukrzyżowanie), jak również pejzaże ("Lietuvos kaimo peizažas", 1918; "Žvejų valtys", 1935; "Austrijos peizažas", 1938; "Kaimas Karoo", 1958), portrety ("Autoportretas", 1930; "Adelheid Armhold portretas", 1933), martwe natury
("Gėlės", 1937, 1960) czy kompozycje malarskie ("Šokėjai", 1952, "Trys moterys", 1955, "Keturios figūros", 1961).
W latach 1989–2001 Fundacja Litwinów Amerykańskich przekazała Litewskiemu Muzeum Sztuki 528 prac Domšaitisa. 26 lipca 2001 w galerii obrazów w Kłajpedzie została otwarta stała ekspozycja dzieł malarza. W 2006 Fundacja Litwinów podarowała Muzeum kolejne 135 prac Domšaitisa.

</doc>
<doc id="1648917" url="https://pl.wikipedia.org/wiki?curid=1648917" title="Kościół św. Floriana w Sowinie">
Kościół św. Floriana w Sowinie

Kościół św. Floriana w Sowinie - kościół filialny należący do parafii pod wezwaniem św. Jana Chrzciciela w Przechodzie, w Dekanacie Niemodlin. 
Świątynia w Sowinie została wybudowana w latach 80. XX wieku, staraniem miejscowej społeczności oraz ówczesnego proboszcza parafii w Przechodzie ks. Edmunda Kwapisa. 

</doc>
<doc id="1648920" url="https://pl.wikipedia.org/wiki?curid=1648920" title="Pranas Domsaitis">
Pranas Domsaitis



</doc>
<doc id="1648924" url="https://pl.wikipedia.org/wiki?curid=1648924" title="Dimityr Kostow">
Dimityr Kostow

Dimityr Iwanow Kostow (bułg. "Димитър Иванов Костов"; ur. 22 września 1957 w Widinie) – bułgarski ekonomista i polityk, członek Bułgarskiej Partii Socjalistycznej, wiceminister finansów (1990-1992 i 1993-1995) i minister finansów (1995-1997) Republiki Bułgarskiej.
Wykształcenie wyższe uzyskał w 1981 w Wyższym Instytucie Ekonomicznym im. Karola Marksa (obecnie Uniwersytet Gospodarki Narodowej i Światowej) w Sofii. W latach 1981-1990 pracował jako urzędnik w Państwowym Komitecie Planowania oraz w Ministerstwie Gospodarki i Planowania. Od 1990 do 1992 był wiceministrem, zaś od 1993 do 1995 pierwszym wiceministrem finansów Bułgarii. Między 1993 i 1994 był reprezentantem Bułgarii w Banku Światowym. Po przejęciu rządów przez Bułgarską Partię Socjalistyczną pod koniec 1995 został ministrem finansów w gabinecie Żana Widenowa. Kilkanaście miesięcy później w kraju wystąpił poważny kryzys gospodarczy, któremu towarzyszyła hiperinflacja, na skutek czego rząd Widenowa już w 1997, dwa lata przed upływem mandatu, podał się do dymisji.
Po upadku rządu Kostow podjął pracę jako dyrektor wykonawczy w Centralnym Banku Spółdzielczym, zaś po 1999 został przewodniczącym Asocjacji Banków Handlowych oraz dyrektorem wykonawczym banku „Alianz Bulgaria”. W 2005 przeszedł do Bułgarskiego Banku Narodowego, obejmując funkcję członka Rady Zarządzającej oraz wiceprzewodniczącego. Ponadto zajmuje kierownicze stanowiska w Bankowej Organizacji ds. Regulowania Rachunków z Wykorzystaniem Kart (bułg. "Банкова организация за разплащания с използване на карти") oraz w krajowych organizacjach powiązanych z Bankiem Światowym i z Europejskim Bankiem Odbudowy i Rozwoju.
Jest żonaty, ma dwoje dzieci. Mówi po angielsku.

</doc>
<doc id="1648926" url="https://pl.wikipedia.org/wiki?curid=1648926" title="Crystal Castles">
Crystal Castles

Crystal Castles – pochodzący z Toronto zespół, założony przez z multiinstrumentalistę Ethana Katha oraz wokalistkę Alice Glass. Zespół powstał w grudniu 2003 roku jako projekt Katha. Dopiero w 2005 dołączyła do niego wokalistka, Alice Glass, nagrywając próbne partie wokalne do wcześniej przygotowanych podkładów. Pierwszy utwór z jej śpiewem – "Alice Practice", po opublikowaniu przez Ethana na MySpace (we wrześniu 2005), stał się hitem promującym muzyków. Zespół wystąpił gościnnie w jednym z odcinków (s02e03) popularnego serialu dla młodzieży 'Kumple'. 8 października 2014 roku z zespołu odeszła Alice Glass, powiadamiając o tym na swoim Twitterze. Poinformowała tym również zakończenie działalności zespołu i wyraziła nadzieję, że jej fani będą ją akceptować również jako solową artystkę.
W 2015 roku Ethan Kath wydał piosenkę "Frail" jako Crystal Castles. Powiadomił również, że wokale są od wokalistki nazwanej "Edith" oraz że również pracują nad nowym albumem. Od listopada 2015 roku występuje z Edith Frances - nową wokalistką Crystal Castles.
Styl muzyczny.
Poniżej cytaty z mediów:

</doc>
<doc id="1648927" url="https://pl.wikipedia.org/wiki?curid=1648927" title="Excochleatio">
Excochleatio



</doc>
<doc id="1648929" url="https://pl.wikipedia.org/wiki?curid=1648929" title="Caritas Romana">
Caritas Romana

Caritas Romana (pol. "Miłosierdzie rzymskie", także jako Cymon i Pero) – historia kobiety Pero, która potajemnie karmiła piersią własnego ojca Cymona po tym, jak został on skazany na śmierć przez zagłodzenie. Po odkryciu poświęcenia córki Cymon został ułaskawiony.
Historia opisana została w dziele rzymskiego pisarza z I wieku n.e. Valeriusa Maximusa, "Factorum dictorumque memorabilum, libri IX". Legenda pochodzi ze wcześniejszych źródeł hellenistycznych i była często przedstawiana na freskach z czasów rzymskich.
Stała się również bezpośrednią lub pośrednią (poprzez oddziaływanie kolejnych utworów) inspiracją wielu późniejszych dzieł sztuki, w tym rzeźb i obrazów, m.in. kilku obrazów Rubensa, a także twórców takich jak Caravaggio, Dirck van Baburen, Charles Mellin, Bernardino Luini, Giovanni Antonio Pellegrini, Jan Janssens, Jean-Baptiste Greuze, Matthias Meyvogel, Giovanni Antonio Galli, Carlo Francesco Nuvolone, Johann Zoffany.

</doc>
<doc id="1648931" url="https://pl.wikipedia.org/wiki?curid=1648931" title="Aucasaurus garridoi">
Aucasaurus garridoi



</doc>
<doc id="1648932" url="https://pl.wikipedia.org/wiki?curid=1648932" title="Biblioteca Ambrosiana">
Biblioteca Ambrosiana



</doc>
<doc id="1648936" url="https://pl.wikipedia.org/wiki?curid=1648936" title="Herr Mannerlig">
Herr Mannerlig



</doc>
<doc id="1648942" url="https://pl.wikipedia.org/wiki?curid=1648942" title="Mona (1935)">
Mona (1935)

Mona – łódź ratownicza bazująca w Broughty Ferry w Szkocji. Została zbudowana w 1935 roku i w czasie swojej służby ocaliła 118 osób.
Tragedia Mony.
8 grudnia 1959 roku o godzinie 3:13 „Mona”, dowodzona przez kapitana Alexandra Galla, została oddelegowana do asystowania latarniowcowi „North Carr”, który zgłosił zerwanie się z kotwicy i dryfowanie wraz z załogą po Zatoce Św. Andrzeja. Wyjątkowo ciężkie warunki pogodowe wraz z silnym południowo-wschodnim sztormem, wpłynęły na to, że „Mona” była jedynym w rejonie statkiem ratowniczym zdolnym do wyjścia w morze. Ostatni raz była widziana, gdy opuszczała rzekę Tay biorąc kurs wzdłuż południowego brzegu Zatoki Św. Andrzeja. Ostatni sygnał radiowy z „Mony” został odebrany o godzinie 4:48. Łódź odnalazł helikopter Royal Air Force podczas akcji poszukiwawczej, przy plaży Buddon Sands, utrzymywaną przy brzegu przez prądy morskie. Stan „Mony” w chwili odnalezienia wskazywał na jej wysztrandowanie, co zdementowało przeprowadzone później śledztwo. Cała ośmioosobowa załoga utonęła. „North Carr” utrzymał się na zapasowych kotwicach kilka mil od wybrzeży hrabstwa Fife – załoga została ewakuowana przez helikopter. Latarniowiec został później na stałe zacumowany w przystani Dundee, a jego funkcję przejęła wybudowana później latarnia morska.
Tragedia „Mony” przyczyniła się do wszczęcia oficjalnego śledztwa, podczas którego została określona w dniu wypadku jako w 100% zdolna do żeglugi. Jako przyczynę tragedii wskazano wywrócenie się łodzi spowodowane utratą stabilności na skutek zalania przedziału silnikowego. Dryfująca w stronę lądu łódź z martwą załogą została następnie postawiona przez uderzenie masztu w płyciznę i w takim stanie odnaleźli ją ratownicy. Na pokładzie znajdowały się ciała pięciu członków załogi, a ciało szóstego odnaleziono dryfujące w bezpośrednim otoczeniu jednostki. 
Według listu nadesłanego do „Dundee Evening Telegraph” ze stycznia 2006 roku przez jednego człowieka, który wierzył w opętanie statku przez szatana, postanowiono przeprowadzić na łodzi egzorcyzmy poprzez „rytuał wikingów”. „Mona” została zabrana w nocy do portu Seton na rzece Forth, opróżniona ze wszystkich wartościowych przedmiotów, przycumowana łańcuchami do nabrzeża i podpalona. Podpalenie to odbyło się za pozwoleniem i wiedzą przewodniczącego Szkockiego Urzędu ds. Łodzi Ratunkowych (Scottish Lifeboat Council). Przyczyniło się to do rozpoczęcia postępowania w sprawie zniszczenia statku wybudowanego za publiczne pieniądze.
Incydent został opisany w piosence „The Lifeboat Mona”, oryginalnie wykonywanej przez zespół The Dubliners. Autorką polskiej wersji pod tytułem „Mona” jest Anna Peszkowska. Wykonuje ją m.in. EKT Gdynia.
Członkowie załogi „Mony”.
Ich imiona zostały uwiecznione na tablicy pamiątkowej w bazie statków ratowniczych.

</doc>
<doc id="1648943" url="https://pl.wikipedia.org/wiki?curid=1648943" title="Schwerer Panzerspahwagen">
Schwerer Panzerspahwagen



</doc>
<doc id="1648944" url="https://pl.wikipedia.org/wiki?curid=1648944" title="Choroba hemolityczna">
Choroba hemolityczna



</doc>
<doc id="1648945" url="https://pl.wikipedia.org/wiki?curid=1648945" title="Schwerer Panzerspähwagen">
Schwerer Panzerspähwagen

Schwerer Panzerspähwagen – seria 6- i 8-kołowych opancerzonych pojazdów rozpoznawczych, powstałych w latach 30. i 40. XX wieku w Niemczech.

</doc>
<doc id="1648947" url="https://pl.wikipedia.org/wiki?curid=1648947" title="7 Year Bitch">
7 Year Bitch

7 Year Bitch – amerykański zespół punk rockowy z Seattle w stanie Waszyngton, działający w latach 1990–1997. W ciągu kariery nagrał trzy albumy, z których dwa ostatnie powstały pod wpływem tragicznych wydarzeń związanych z jego bliskim otoczeniem. Działalność zespołu trwała 7 lat.
Historia.
Zespół został założony w 1990 roku w Seattle przez trzy dziewczyny: wokalistkę Selene Vigil, gitarzystkę Stefanie Sargent oraz perkusistkę Valerie Agnew. Początkowo działał pod nazwą Barbie's Dream Car. Po dołączeniu basistki Elizabeth Davis nazwę zamieniono na 7 Year Bitch – zaczerpniętą (i trochę zmienioną) z tytułu filmu z Marilyn Monroe "The Seven Year Itch" (1955, reż. Billy Wilder). 
Dziewczyny zadebiutowały na scenie otwierając koncerty zespołu The Gits, który wywarł istotny wpływ na ich muzykę. 
Pomiędzy 1991 a połową 1992 ukazały się dwa wydawnictwa: "Lorna" / "No Fucking War" / "You Smell Lonely" (1991) i "Antidisestablishmentarianism" (1992), które, pomimo że zostały wypuszczone przez różne wytwórnie, częściowo pokrywały się zawartością. 
W 1992 zespół związał się z wytwórnią C/Z Records i w czerwcu 1992 nagrał sześć nowych piosenek (które ukazały się później m.in. na limitowanym minialbumie "Chow Down"). W tym okresie przez przedawkowanie narkotyków zmarła Stefanie Sargent (27 czerwca).
1 października 1992 wydano pierwszy album zespołu "Sick 'Em" na zawartość którego złożyły się wszystkie dotychczasowe nagrania (z singla i EPek).
Po dłuższym czasie niepewności Vigil, Davis i Agnew postanowiły kontynuować działalność przyjmując w następnym roku do zespołu gitarzystkę Roisin Dunne.
W lipcu 1993 roku wydarzyła się kolejna tragedia. Ich długoletnia przyjaciółka – Mia Zapata – wokalistka zespołu The Gits, została brutalnie zamordowana. To wydarzenie i śmierć Sargent rok wcześniej odcisnęły duże piętno na dalszej twórczości zespołu. Następny album zatytułowany "¡Viva Zapata!" wydany 28 czerwca 1994, stanowił hołd zmarłym artystkom. Valerie Agnew została współzałożycielką stowarzyszenia do walki z przemocą "Home Alive". 8 kwietnia 1994, zespół wziął udział w "Rock Against Domestic Violence" w Cameo Theatre w Miami Beach, gdzie wystąpił u boku Babes in Toyland i Jack Off Jill.
W 1995 7 Year Bitch podpisały kontrakt z firmą Atlantic Records efektem czego wiosną następnego roku był trzeci album "Gato Negro". Po zakończeniu trasy promującej płytę zespół opuściła Dunne. Jej następczynią została Lisa Faye Beatty – ich dotychczasowa inżynier dźwięku na koncertach i zarazem długoletnia przyjaciółka.
W nowym składzie (1997) dziewczyny rozpoczęły pracę nad nowym materiałem, który miał ukazać się na czwartej płycie. W tym okresie zespół przeniósł się z Seattle do Kalifornii: Elizabeth Davis i Valerie Agnew zamieszkały w San Francisco, natomiast Selene Vigil w Los Angeles. Duże odległości zamieszkania utrudniły im dalszą współpracę i wkrótce podjęły decyzję o zakończeniu działalności.
Po rozpadzie 7 Year Bitch, basistka Elisabeth Davis dołączyła w San Francisco do grupy Clone, a 2005 była jedną z współzałożycielek zespołu Von Iva. Wokalistka Selene Vigil w 2000 utworzyła zespół Cristine grający rock gotycki. 10 grudnia 2005 poślubiła Brada Wilka perkusistę zespołów: Rage Against the Machine i Audioslave (od 1995 roku byli parą). Roisin Dunne w 2006 dołączyła do zespołu The Last Goodbye. Obecnie mieszka w Nowym Jorku.
W 1995 roku zespół wystąpił w filmie dokumentalnym Hype! (1996, reż. Doug Pray).
Dwie piosenki 7 Year Bitch: "The Scratch" i "Icy Blue" zostały użyte w filmie "Mad Love" (1995 reż. Antonia Bird).

</doc>
<doc id="1648948" url="https://pl.wikipedia.org/wiki?curid=1648948" title="EADS Harfang">
EADS Harfang

EADS Harfang / Eagle I SIDM (Système Intérimaire de Drone MALE - Moyenne Altitude Longue Endurance) – francuski bezzałogowy aparat latający (UAV – Unmanned Aerial Vehicle), będący daleko idącą modyfikacją izraelskiego bezzałogowego samolotu rozpoznawczego IAI Heron.
Historia.
"Eagle" jest zmodyfikowanym przez firmę EADS izraelskim bezzałogowym aparatem latającym IAI Heron. Powstał w odpowiedzi na zapotrzebowanie francuskiego lotnictwa wojskowego i holenderskich sił zbrojnych na bezzałogowy aparat rozpoznawczy latający na średnich wysokościach i długim czasie działania, program budowy samolotu otrzymał nazwę EUROMALE (European Medium Altitude Long Endurance).
Konstrukcja.
"Eagle" jest kompozytowym samolotem dwubelkowym z kadłubem umieszczonym centralnie, na końcu którego znajduje się silnik napędzający śmigło pchające. Aparat startuje i ląduje na sposób samolotowy, posiada trójgoleniowe podwozie, start i lądowanie "Eagle" może wykonywać w pełni autonomicznie. W skład wyposażenia rozpoznawczego wchodzi kamera telewizyjna i termowizyjna, dalmierz laserowy i radar z syntetyczną aperturą, umożliwiający wykrywanie ruchomych celów naziemnych. SIDM posiada również system łączności satelitarnej i łącze danych umożliwiające przekazywanie obrazu w czasie rzeczywistym do naziemnego stanowiska kontroli lotu. "Eagle" jest zdolny do wymiany informacji i danych z innym aparatem, dzięki czemu mogą one operować praktycznie w niegraniczonym czasie nad ziemią.
Służba.
W styczniu 2009 roku "Eagle" został przyjęty na uzbrojenie francuskich sił powietrznych, już 3 lutego tego samego roku trzy aparaty wraz ze stacją kontroli naziemnej trafiły do bazy Bagram w Afganistanie wspierając swoją obecnością francuski komponent sił ISAF. Pierwszą bojową misję "Eagle" odbył 17 lutego 2009 roku.

</doc>
<doc id="1648949" url="https://pl.wikipedia.org/wiki?curid=1648949" title="Cymon i Pero">
Cymon i Pero



</doc>
<doc id="1648951" url="https://pl.wikipedia.org/wiki?curid=1648951" title="Manchester United - Rezerwy i Akademia">
Manchester United - Rezerwy i Akademia



</doc>
<doc id="1648952" url="https://pl.wikipedia.org/wiki?curid=1648952" title="Józef Burniewicz (zm. 1848)">
Józef Burniewicz (zm. 1848)

Józef Burniewicz (ur. ok. 1782 w Pondrowie, zm. 16 lipca 1848 w Paryżu) – oficer powstania listopadowego, marszałek szlachty powiatu szawelskiego.
Życiorys.
Dnia 1 maja 1811 wstąpił do ułanów Księstwa Warszawskiego. W latach 1812-1813 uczestniczył w kampaniach Napoleona, a 20 września 1813 otrzymał Legię Honorową.
Do powstania listopadowego przystąpił jako naczelnik powstania szawelskiego. 12 czerwca 1831 uzyskał stopień majora, następnie wycofał się z Litwy do Warszawy, gdzie otrzymał dyplom "Dobrze zasłużonego Ojczyźnie". 4 października 1831 odznaczony Krzyżem Złotym nr 3717.
Dnia 5 października 1831 przeszedł do Prus. Z Kłajpedy dotarł do Calais, a stamtąd 1 grudnia 1832 do Paryża. Został skierowany do zakładu w Bourges, a po jego rozwiązaniu pozostał w departamencie Cher. Stamtąd 15 grudnia 1834 przeniósł się do Maux w departamencie Seine-et-Marne, skąd 2 sierpnia 1841 wyjechał do Château-Thierry. 13 maja 1844 uznał przywództwo Czartoryskiego. Uczestniczył w wydarzeniach Wiosny Ludów i w kwietniu 1848 przybył do Paryża.
Został pochowany na cmentarzu Montmartre.

</doc>
<doc id="1648953" url="https://pl.wikipedia.org/wiki?curid=1648953" title="Józef Burniewicz (ujednoznacznienie)">
Józef Burniewicz (ujednoznacznienie)



</doc>
<doc id="1648957" url="https://pl.wikipedia.org/wiki?curid=1648957" title="Badanie ultrasonograficzne">
Badanie ultrasonograficzne



</doc>
<doc id="1648958" url="https://pl.wikipedia.org/wiki?curid=1648958" title="Ludzka gonadotropina kosmówkowa">
Ludzka gonadotropina kosmówkowa



</doc>
<doc id="1648964" url="https://pl.wikipedia.org/wiki?curid=1648964" title="Bronisław Banasik">
Bronisław Banasik

Bronisław Banasik, ps. „Stefan”, „Zrąb” (ur. 8 września 1894 w Będzinie, zm. 29 marca 1978 w Warszawie) – major Wojska Polskiego, w latach 1946–1948 komendant główny Narodowego Zjednoczenia Wojskowego w stopniu pułkownika, ofiara represji stalinowskich.
Życiorys.
Syn Mikołaja i Agnieszki z Maślaczyńskich. Ukończył szkołę podstawową i szkołę handlową, uzyskując średnie wykształcenie. W 1915 roku został powołany do armii rosyjskiej, w szeregach której wziął udział w I wojnie światowej. W 1916 roku awansowany do stopnia podporucznika. Od 1918 roku służył w 5. Dywizji Strzelców Polskich. Uczestniczył w wojnie polsko-bolszewickiej. W styczniu 1920 roku dostał się do niewoli bolszewickiej, a do Polski powrócił w lutym 1922 roku. W 1921 roku został zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów piechoty. W czasie służby zajmował się szkoleniem w ramach Przysposobienia Wojskowego w powiecie śremskim, a od 1933 roku odpowiadał za zaopatrzenie w pułku radiotelegraficznym. Na stopień kapitana został awansowany ze starszeństwem z dniem 19 marca 1938 i 54. lokatą w korpusie oficerów administracji, grupa administracyjna. W 1939 roku pełnił służbę w pułku radiotelegraficznym w Warszawie na stanowisku oficera administracyjno-materiałowego.
W trakcie kampanii wrześniowej służył w macierzystym pułku. Po rozbiciu jednostki w walkach pod Janowem Lubelskim nie poszedł do niewoli, lecz przedostał się do Warszawy. 1 listopada 1939 roku wstąpił do Narodowej Organizacji Wojskowej, pod pseudonimem „Stefan” obejmując w Komendzie Głównej tej organizacji funkcje: szefa wydziału uzbrojenia i następnie zastępcy szefa wydziału organizacyjnego, pełniąc je do lipca 1942 roku. Po rozłamie w SN i NOW na tle scalenia z AK, objął stanowisko szefa wydziału organizacyjnego KG NOW-AK. W szeregach AK (przybierając w tej organizacji pseudonim „Zrąb”) awansowany został do stopnia majora ze starszeństwem z dniem 1 września 1942 roku. Wziął udział w powstaniu warszawskim. Po jego upadku dostał się do niewoli niemieckiej, przebywał w oflagu w Murnau.
Po powrocie do kraju w październiku 1945 roku nawiązał kontakt z Narodowym Zjednoczeniem Wojskowym. W organizacji tej został zweryfikowany w stopniu podpułkownika. W lutym 1946 roku przyjął propozycję objęcia stanowiska komendanta głównego tej organizacji, przyjmując także awans do stopnia pułkownika. Na swego adiutanta wyznaczył por. Adama Kotowskiego ps. „Adam”. Jednocześnie pracował na stanowisku kierownika wydziału transportowego w Państwowych Zakładach Wydawnictw Szkolnych. Został aresztowany przez funkcjonariuszy MBP w Warszawie 14 stycznia 1948 roku. W śledztwie był bardzo brutalnie traktowany. Wojskowy Sąd Rejonowy w Warszawie skazał go 13 listopada 1948 roku trzykrotnie na karę śmierci i karę 15 lat więzienia, wymierzając karę śmierci jako karę łączną. Rozprawie przewodniczył sędzia kpt. Zbigniew Furtak. Postanowieniem Najwyższego Sądu Wojskowego z 14 stycznia 1949 roku wyrok złagodzono do kary dożywotniego więzienia. 2 maja 1957 roku wyszedł z więzienia na mocy amnestii.
Zamieszkał wraz z żoną w Przemkowie, na skutek zakazu powrotu do Warszawy. Pracował tam jako kierownik kina. W 1967 roku skierował pismo do Rady Państwa, prosząc o wyrażenie zgody na powrót do Warszawy. Postanowieniem Sądu Wojewódzkiego dla m.st. Warszawy z 13 czerwca 1969 roku zarządzono w stosunku do niego zatarcie kary. Do Warszawy powrócił na początku lat 70.
Pochowany jest na cmentarzu Bródnowskim (alejka 43A).

</doc>
<doc id="1648973" url="https://pl.wikipedia.org/wiki?curid=1648973" title="Mary Hopkin">
Mary Hopkin

Mary Hopkin, występująca czasem także jako Mary Visconti (ur. 3 maja 1950 w Pontardawe) – walijska wokalistka pop. Największą rozpoznawalność przyniosła jej piosenka „Those Were the Days” z 1968 roku.
Życiorys.
Karierę muzyczną rozpoczęła po tym, jak zespół The Beatles uruchomił wytwórnię płytową Apple Records i rozpoczął poszukiwania wykonawców, których mogliby lansować pod jej szyldem. Popularna modelka Twiggy wypatrzyła na lokalnym przeglądzie telewizyjnym "Opportunity Knocks" młodą wokalistkę Mary Hopkin i poleciła ją Paulowi McCartneyowi, który wkrótce potem wyprodukował jej debiutancki singiel „Those Were the Days”, który ukazał się pod koniec sierpnia w Wielkiej Brytanii. Hopkin stała się w ten sposób jedną z pierwszych artystek, które zaczęły nagrywać dla nowo powstałej wytwórni. Pomimo konkurencji ze strony innej gwiazdy pop, Sandie Shaw, która również nagrała swoją wersję singla, to piosenka w wykonaniu Hopkin trafiła na pierwsze miejsce brytyjskiej listy przebojów "UK Singles Chart" i dotarła do drugiego miejsca w amerykańskim rankingu "Billboard Hot 100".
2 października 1968 Hopkin wystąpiła w londyńskiej Katedrze Świętego Pawła podczas koncertu Pop Experience, w trakcie którego zaśpiewała trzy swoje piosenki: „Morning of My Life”, „Turn Turn Turn” i „Plaisir d'amour”. 21 lutego 1969 wydała swój debiutancki album pt. "Post Card", wyprodukowany przez McCartneya i zawierający m.in. piosenki autorstwa Donovana oraz George’a Martina i Harry’ego Nilssona. Album trafił na trzecie miejsce brytyjskiej listy najchętniej kupowanych płyt. Po rozwiązaniu współpracy z The Beatles McCartney rozpoczął karierę solową i zaprzestał współpracy z Hopkin.
W 1970, reprezentując Wielką Brytanię z utworem „ Knock, Knock Who's There?”, zajęła drugie miejsce w finale 15. Konkursu Piosenki Eurowizji. Rok później wyszła za swojego producenta, Tony'ego Visconti, który wyprodukował jej drugi album studyjny pt. "Earth Song, Ocean Song", wydany w październiku tego samego roku. Utwory na płytę napisali m.in. Cat Stevens, czy . W 1972 roku ukazał się album kompilacyjny artystki pt. "Those Were the Days", a w 1979 – "The Welsh World of Mary Hopkin", na którym znalazły się piosenki wokalistki w walijskiej wersji językowej.
Po wyjściu za mąż Mary Hopkin wycofała się z show businessu i poświęciła się życiu rodzinnemu. Nie zaprzestała jednak całkowicie działalności muzycznej, bowiem uczestniczyła jako piosenkarka sesyjna w nagraniach innych wykonawców, takich jak m.in.: David Bowie, Bert Jansch, , Thin Lizzy, Carmen, Sarstedt Brothers, , Sparks, Hazel O'Connor czy Elaine Paige. W 1989 roku ukazała się kolejna płyta Hopkin, zatytułowana "Spirit". W 2007 roku ukazał się album "Valentine", zawierający nagrania wokalistki z lat 1973-1983. Dwa lata później na rynku pojawiły się dwa kolejne wydawnictwa: "Recollections" i "Now and Then", na których umieszczono piosenki nagrane w latach 1970-1988. W 2010 roku artystka wydała płytę "You Look Familiar" z utworami napisanymi oraz wykonanymi ze swoim synem, Morganem Viscontim. Oprócz syna, wokalistka ma także córkę, Jessicę. W 2013 roku artystka wydała kolejny album, zatytułowany "Painting by Numbers", na który napisała wszystkie utwory.

</doc>
<doc id="1648976" url="https://pl.wikipedia.org/wiki?curid=1648976" title="Solenostemon">
Solenostemon

Solenostemon – rodzaj roślin należący do rodziny jasnotowatych. 
Systematyka.
Według nowszych ujęć taksonomicznych rodzaj ten nie jest wyróżniany. Dawniej włączane do niego gatunki zostały przeniesione do rodzaju Plectranthus L'Her..
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takhtajan, rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina jasnotowate ("Lamiaceae" Lindl.), podplemię "Plectranthinae" Endl., rodzaj ("Plectranthus" L'Her.).
Zastosowanie.
Niektóre gatunki są uprawiane jako rośliny ozdobne. Dawniej zaliczany do tego rodzaju i często w Polsce uprawiany koleus Blumego "Solenostemon scutellarioides" (L.) Codd, to obecnie "Plectranthus scutellarioides" (L.) R. Br.

</doc>
<doc id="1648986" url="https://pl.wikipedia.org/wiki?curid=1648986" title="Northern Kentucky University">
Northern Kentucky University

Northern Kentucky University (NKU, ang. "Northern Kentucky University") – amerykański uniwersytet stanowy (publiczny), położony w stanie Kentucky na południe od Cincinnati w stanie Ohio.
Rys ogólny.
Główny, spójnie zaprojektowany modernistyczny kampus, którego elewacje zostały wykończone surowym betonem i szkłem, w miejscach porośnięte jest pnącym bluszczem. Kampus ten ulokowany jest na miejscu zniwelowanego wierzchołka typowego, stromego, zalesionego wzgórza w środkowym biegu rzeki Ohio.
Ulokowany na uboczu kampus znajduje siȩ jako pocztowa strefa 41099 w Highland Heights (Kentucky). Nazwa uniwersytetu, według zwyczaju dla stanowych instytucji edukacyjnych w Kentucky, wywodzi się od regionalnej nazwy oznaczającej połać obszaru stanu: Northern Kentucky. Jest to najbogatsza i najbardziej uprzemysłowiona część Kentucky. Składa się z jego trzech najdalej wysuniętych na północ hrabstw, w kolejności od zachodu na wschód: Boone, Kenton oraz Campbell.
NKU, instytucja koedukacyjna, utworzona została w 1968 jako Northern Kentucky State College. Jej główny kampus jest ulokowany 8,00 km w linii prostej w kierunku SWS (330 stopni) od ścisłego centrum miasta Cincinnati w stanie Ohio, położonego na prawym brzegu rzeki Ohio. Rzeka ta nie tylko rozdziela oba stany, ale stanowi kulturową, w 2009 zatartą, granicę: jest to tzw. Linia Masona-Dixona, historycznie rozdzielająca wolną Północ od niewolniczego Południa (nominalnie w praktyce niewolnicze Kentucky nigdy nie opuściło Unii).
Przeważająca liczba studentów NKU to młodzież z okolicy, ze stanu Kentucky, ucząca siȩ na pierwszym stopniu (licencjat) (ang. "undergraduates"). Jest to uniwersytet typu ogólnego, pozbawiony politechniki (czyli uczelnia typu ang. "liberal arts"). Natomiast występują tu katedry przyznające stopień drugiego stopnia, magistra, w tym szkoła prawnicza, przyznająca tytuł "Juris Doctor", "J.D.".
W 2005-2009 studiowało na NKU ponad 14 tys. osób, z czego ponad 12 tys. licencjat. Prawie wszyscy pozostali to ok. 2 tys. na studiach stopnia wyższego, aczkolwiek (jeszcze) nie doktoratu.
NKU jest drugim pod względem wielkości uniwersytetem ulokowanym w zespole miejskim miasta Cincinnati (według podziału cenzusu amerykańskiego: „wydzielonym obszarze ludnościowym” o nazwie "Cincinnati-Hamilton, OH-KY-IN Metropolitan Statistical Area"). Zwyczajowo jest to po prostu Greater Cincinnati („Cincinnati i okolice”). Jest to również najnowszy z ośmiu uniwersytetów stanowych Kentucky.
Rys finansowy.
Uniwersytet kontroluje prywatnie fundusz inwestycyjno-przychodowy (ang. "endowment") rzędu 52,4 mln dolarów. Był jednak przede wszystkim utrzymywany kolosalnymi kwotami przeznaczonymi do roku 2008 corocznie z budżetu stanu Kentucky. Obecna sytuacja finansowa NKU pozostaje nie klarowna.
Studiuje tu 12,647 osób (stan z 2005) ubiegających się o licencjat (ang. "bachellorate", "B.A", "B.S.") i 1,970 o stopień magistra ("M.A.", "M.S.", "J.D.", "MBA").
Rys architektoniczny i topograficzny.
Kampus główny, jest oddalonym od innych skupisk osiedlem dziennym (z kilkoma akademikami na uboczu) o charakterze przedmiejskim. Jest tworem architektonicznie ujednoliconym, ponieważ był wybudowany po myśli jednej grupy architektonicznej. Z tego powodu, pomimo stopniowego dodawania kompletnie na nowo zaprojektowanych budynków co rok czy dwa, jest on nadal w miarȩ spójnym, modernistycznym, betonowo-szklanym miasteczkiem otaczającym zniwelowane, uprzednio zalesione strome wzgórze, otoczone jarami.
Po rozrośnięciu się, miasteczko pokrywa obszar wychodzące poza obręb pierwotnego wzgórza.
Topograficznie, północne Kentucky oraz skrajnie południowo-zachodnie Ohio to silnie pagórkowata, lesista dolina rzeki Ohio. Kampus główny liczy sobie 397 akrów powierzchni w zwartej, obłej bryle. Ona jest z kolei opasana z północy i zachodu głębokim wąwozem, na dnie którego przebiega, otaczając kampus łukiem z dwóch stron autostrada międzystanowa nr 275, czyli obwodnica Cincinnati. W punkcie stycznym z granica kampusu na północy, odchodzi od niej w kierunku N osobna autostrada, nieparzysto ponumerowana, czyli domiejska. Jest to I-471, która łączy NKU prostym strzałem z centrum Cincinnati, w tym autostradowym mostem dwunitkowym wskroś rzeki Ohio. Jest to ciekawy most o architekturze – i co za tym idzie, tradycyjnym żółtym malunku – przypominającej dwa równolegle ustawione (zamiast z rzędu) łuki loga sieci restauracji McDonald. Most jest szeroko znany z tego powodu jako „McDonald’s Bridge”. Z mostu roztacza się malowniczy widok na wschodni łuk rzeki Ohio w Cincinnati i obszary dzielnic Mount Adams oraz O’Brianville, pokryte latem gęstą, charakterystyczną zielenią dla tego regionu.
W kierunku odwrotnym, uniwersytet leży w kierunku miasta Alexandria (Kentucky) przy drodze krajowej nr 27.
I-471 łączy NKU z system autostrad międzystanowych nr 75 i 71, kiedy one zbiegiem w centrum Cincinnati opasują od strony rzeki jego centrum. Dzięki temu, podróż samochodem czy autokarem do i z NKU z dowolnego punktu w Cincinnati zabiera mniej czasu niż przejazd ze wschodu na zachód, czy odwrotnie, w granicach miasta.
Przydomek sportowy, barwy szkolne.
Przydomkiem zespołów sportowych uniwersytetu jest Norse (czyli synonim od wikingowie). Tradycyjnymi barwami NKU jest zestaw złotego z białym i czarnym.
Historia.
Od 1943.
Historia NKU ma początki w 1943, kiedy to otwarto filiȩ University of Kentucky w Covington jako UK Northern Extension Center. Po 20 latach, filia przekształciła się w osobna jednostkę w 1968, kiedy to NKU powstało jako college przeznaczony głównie dla studiów sub-licencjackich i trenowania kadry nauczycielskiej dla szkól podstawowych: Northern Kentucky State College (NKSC). W 1971 Salmon P. Chase College of Law, prywatna szkoła prawa w Cincinnati, połączyła się z Northern Kentucky State College, a planowanemu t uniwersytetowi zaczęto budować osobny kampus w okolicach Highland Heights.
W 1973 NKSC wydano pierwsze licencjaty. W 1976 Northern Kentucky State College przemianowano na Northern Kentucky University
Historia najnowsza.
Od 1968, a po zmianie nazwy szczególnie, uniwersytet ulegał gwałtownej ekspansji architektonicznej, a jego ciało studenckie nabrało charakter zdywersyfikowanego.
Obecny prezes/rektor NKU, Dr. James C. Votruba, zaczął kierowanie uczelnią dopiero w 1997, wieńcząc szybki budowlany rozwój uniwersytetu podobnym rozszerzeniem jego prestiżu i dobrym mianem akademickim m.in. za lokalne modelowane na Harvardzie tzw. "core curriculum" Votruba i jego administracja zacieśnili standardy przyjmowania na uczelniȩ. Absolwenci NKU doznawali coraz to przychylniejsze traktowanie w przyjęciu na dalsze studia gdzie indziej. Zmiany te uczczono graficznie zupełnie nowym logo uniwersytetu, przyjȩtym oficjalnie w 2002. Jednak tempo budowania nowych gmachów i wyspecjalizowanych centrów badawczych, np. w wyżywieniu, w tym wielkiej wielofunkcyjnej hali widowiskowo-sportowej (głównie na potrzeby miejscowej koszykówki, ale także jako przyszłe centrum wystawiennicze) czy nowego centrum nauk przyrodniczych, czy szkoły informatyki, czy planetarium cyfrowego nie osłabły.
Kampusy.
Highland Heights.
Około 400 akrowy kampus Northern Kentucky University jest kampusem podstawowym. Ulokowany on jest w Highlan Heights, przy Nunn Drive, na zachód od drogi krajowej 27, na południe od jej wȩzła z autostradą międzystanową nr 275 oraz 471. W linii prostej jest to 8,00 km w kierunku SES (lotniczo: na kierunku RWY 33) od centrum finansowego Cincinnati (punkt kratownicy na chodniku na moście Roblinga po stronie zachodniej w Ohio; centrum okrągłego kamiennego placu przed Natural Science Center). Pierwszy budynek, obecnie siedziba biblioteki prawniczej oraz szkoły prawniczej dla NKU, Salmon P. Chase Law School, czyli Nunn Hall, otwarto w 1972.
Pomimo faktu dojazdowego charakteru kampusu dla olbrzymiej większości jego studentów, ok. 1500 studentów mieszka na kampusie w akademikach na uboczu, co dla nich z kolei stwarza atmosferȩ mniejszego prywatnego college’u, jednak z zasobami większego, publicznego uniwersytetu.
Najnowszy tzw. "NKU master plan" zakłada dalszą masywną ekspansję kampusu do roku 2020, w tym szereg nowych budynków do nauczania, parkingów, placu centralnego (tzw. "quad"), dróg. Ponoć ma tu studiować wtedy 28 000 studentów.
W Landrum Academic Center na kampusie Highland Heights mieści się unikatowe jak dla publicznego uniwersytetu Anthropology Museum. Za to pierwsze na świecie planetarium cyfrowe/laserium na jakimkolwiek uniwersytecie zainstalowano w hali zaprojektowanej w tym celu jako czȩść Dorothy Westerman Hermann Natural Science Center. Nadzór nad jego unikatowym komputerowo-graficznym zasobem sprawuje wieloletni profesor fizyki na NKU, kierownik katedry fizyki, profesor Chuck Hawkins i osoby przez niego wyznaczone.
Kampusy satelitarne.
W okolicznych miastach Covington i Williamstown.
Nauczanie.
Jednostki składowe: college indywidualne.
Northern Kentucky University zawiera 6 college’ów. Najnowszym jest College of Informatics (2006), na miejsce zlikwidowanego College of Professional Studies.
Biblioteki.
Biblioteka główna NKU jest masywnym bunkrem z tafli szkła pod kątem z wewnętrznej strony od środka kampusu. Jest on architektonicznym centrum i swojego rodzaju zakotwiczeniem kampusu.
Zbudowany pierwotnie w 1975, nazwany jest patronatem prezesa/rektora Franka Steely’ego, pierwszego na tym stanowisku. W 1995 przeszedł kosztującą 9,1 mln dolarów renowację, z wydzieleniem i dobudowaniem nowych przestrzeni. Znajduje się tam, w szklanej oprawie, IT Customer Service dla kampusu. Biblioteka zawiera ponad 300 000 tomów, ponad 18 000 czasopism oraz ponad 1,4 mln egzemplarzy dokumentu w postaci mikrofilmu lub cyfrowym. Mieści się tu wielkie repozytorium o nazwie Media Collection regionalnego stowarzyszenia uniwersytetów.
Poza gmachem jest ulokowana biblioteka prawnicza, Chase Law Library, w Nunn Hall, i jej kolekcje nie są z kolei mniejsze: ponad 313 000 tomów i 57 000 monografii i czasopism.
Sport.
2 mistrzostwa kraju, jedno wicemistrzostwo (NCAA Div. II) w koszykówce kobiet, 2000, 2002, 2008. Dwukrotne wicemistrzostwo z kolei mȩzczyzn w latach 90.
Zespoły sportowe uniwersytetu: The Norse.
Northern Kentucky University uczestniczy w konferencji sportowej, czyli lidze akademickiej NCAA Division I o nazwie Horizon League. Poprawny przydomek to „Norse”, nigdy Norsemen, Lady Norsemen itp.
Uniwersytet utrzymuje reprezentacje Norse także baseballu mężczyzn, softballu kobiet, piłki nożnej, w biegu na przełaj, tenisie, golfie, oraz siatkówce kobiet.
Koszykówka kobiet.
W 2000 kobiety NKU wygrały rozgrywki w koszykówce kobiet NCAA Women's Division II Basketball Championship wynikiem 32-2, wygrywając finał. W sezonie 2002-03 przegrały mecz o mistrzostwo.
W 2008 wygrały z powrotem, jako jedne zawodniczki z zaledwie 5 szkół, które to wygrały mistrzostwo kraju dwa razy. Obecna trener Nancy Winstel jest postrzegana jako jedna z najbardziej skutecznych w NCAA i pracuje na NKU od roku 1983.
Studenckie stowarzyszenia sportowe.
Studenci mają również zorganizowane kluby sportowe o charakterze nieformalnym: w hokeju na lodzie, taekwondo, szermierce, boksie, lacrosse, rugby, kickballu, skeecie &amp; strzelaniu lufowym (ang. "trap"), oraz brazylijskim dżiudżitsu. Kluby te są przeważnie zorganizowana przez program ogólny o nazwie Sport Club.
Media.
Media publiczne.
Na kampusie ulokowane wielkie regionalne radio publiczne WNKU, w 1986. Światowy odbiór toku w zapisie "streaming" (cyfrowym) znajduje siȩ tu: WNKU.org.
NorseMediaTV to telewizja publiczna edukacyjna Northern Kentucky University. Nadaje na kanale 18 telewizji kablowej Insight Cable w Northern Kentucky. NorseMediaTV produkuje programy oryginalne np. "Northern Lights" ze spikerem, długoletnim profesorem Jamesem C. Claypoolem (2006 Blue Chip Cable Access Award za najlepszy news/talk show w profesjonalnym radiu USA). NorseMediaTV produkuje transmisje sportowe siatkówki (kobiet, w USA ostatnio tylko kobiety). Jednak nadal jest to organizacja kontrolowana przez studentów dla studentów w ramach katedry Electronic Media &amp; Broadcasting. Online tu: norsemedia.nku.edu.
Wydawnictwa studenckie.
"The Northerner" to gazeta studencka, tygodnik. Jej edytorzy, krytycy muzyczni i teatralni, reporterzy, a i sama gazeta wygrali szereg nagród w corocznej kompetycji ogólnostanowej pod egidą stowarzyszenia prasowego Kentucky Intercollegiate Press Association. Online tu: TheNortherner.com. Jest tu również nieprofesjonalne, studenckie radio internetowe: "Norse Code Radio", online tu: WRFNRadio.com.

</doc>
<doc id="1648989" url="https://pl.wikipedia.org/wiki?curid=1648989" title="NKU">
NKU



</doc>
<doc id="1648990" url="https://pl.wikipedia.org/wiki?curid=1648990" title="NKU Digital Planetarium">
NKU Digital Planetarium



</doc>
<doc id="1648991" url="https://pl.wikipedia.org/wiki?curid=1648991" title="Brandi Carlile">
Brandi Carlile

Brandi Carlile (ur. 1 czerwca 1981 w Ravensdale k. Seattle w stanie Waszyngton) – amerykańska piosenkarka, autorka tekstów i piosenek.
Jej twórczość muzyczna przekracza przyjęte ogólnie granice gatunkowe, zawierając jednocześnie rozmaite elementy popu, rocku (szczególnie elementy perkusyjne, sygnaturki gitary basowej, czy wiodącej, wzmocnionej), alternative country, muzyki popularnej typu nagrywanego w środowisku indie oraz tradycyjnego amerykańskiego folku.
Rys biograficzny.
Dzieciństwo.
Wychowana na niepozornym przedmieściu Seattle, w wieku 8 lat, Carlile wykonała przebój z klasycznego repertuaru country pt."Tennessee Flat Top Box", śpiewając do taktu wraz z mamą, także piosenkarką. W wieku lat 15 zaczęła grywać na gitarze oraz komponować melodie, pisywać teksty. Już rok później zaczęła śpiewać na estradzie czy w okolicznych klubach partie głosowe (wokal harmonijny) w ramach występów okolicznego muzycznego sobowtóra Elvisa Presleya.
Młodość.
Przed podpisaniem kontraktu z dużą wytwórnią płytową, Brandi Carlile i bracia bliźniacy Tim i Phil Hanseroth, wykonywali jako tercet muzyczny koncerty w okolicznych klubach i restauracjach Seattle m.in. w The Crocodile, Tractor Tavern czy The Paragon. Carlile zaczęła, jak to jest przyjęte w biznesie muzycznym "indie", podręczną sprzedaż kopii swojej własnej produkcji nagrania właśnie w klubach, kameralnie, przy stoliku, tuż po występach. A zwróciła na siebie uwagę megabiznesu muzycznego z Kalifornii tylko dzięki wstawieniu się na jej rzecz wpływowego muzyka Dave Matthews, który to po raz pierwszy usłyszał ją koncertującą w 2003, na estradzie Sasquatch! Music Festival, nazwanego na cześć regionalnego rzekomego leśnego człowiekopodobnego-olbrzyma, Sasquatcha, czyli w tłumaczeniu ang. "Bigfoot", Wielkiej Stopy.
Toteż wytwórnia Columbia Records podpisała z nią kontrakt w 2004, przede wszystkim po wysłuchaniu jej domowych nagrań. W 2005 zadebiutowała komercyjnie albumem "Brandi Carlile". Po tym wydarzeniu koncertowała nonstop z braćmi Hanseroth przez dwa lata. W międzyczasie muzycy skompletowali nową płytę pt. "The Story"
W 2005 czasopismo "Rolling Stone" pokazało Brandi Carlile na swojej okładce wśród wybranego grona "10 Artists to Watch in 2005". Pod koniec 2008, artystka już koncertowała jako atrakcja główna, m.in. wraz z piosenkarkami, grupami i piosenkarzami: Ray LaMontagne, Johnny Lang, Hanson, Indigo Girls, The Fray, Chris Isaak, Tori Amos, oraz piosenkarką Shawn Colvin.
Jej drugi album dla Columbia Records, pt. "The Story", ukazał się w kwietniu 2007. Jego producentem muzycznym był bluesman T-Bone Burnett. W ramach utworu "Cannonball" do usłyszenia są tu muzyczne kontrybucje obu Indigo Girls.
Nagranie to, pozbawione przetwarzających cech produkcji, odbyło się w jednym kontynuowanym posiedzeniu, mającym miejsce podczas sesji trwającej 11 intensywnych dni z rzędu.
Oprócz Carlile i dwojga braci Hanseroth, udział wzięli w nim Josh Neumann (wiolonczelista) oraz Matt Chamberlain (perkusista). Album ten oddaje współcześnie, w 2008, podobnie charakterystyczny, nieupiększony studyjnie folkowy dźwięk, wytworzony przez ensemble głównie wyposażone w tradycyjne instrumenty akustyczne (z dodatkami rockowymi, wzmocnieniem), czyli podobnie do efektu, co to w 1977 uzyskał gitarzysta Robert Fripp jako producent muzyczny debiutanckiego albumu folku miejskiego w wykonaniu harmonijnym trzech sióstr z New Jersey, czyli Maggie, Terre i Suzzy Roche jako zespołu The Roches nagraniem uznanym przez niego samego w dyskusjach i opatrzonego zwrotem "audio verite" (fr. dźwięk prawy/prawdziwy).
Rozpoznawalnym dla fanów i przedyskutowanym w kręgach muzycznych jest znamiennie zachrypły śpiew, przy całkowitej utracie w miejscach tonu, w samym środku piosenki, kiedy to wybrakowane akurat wykonanie wokalu wiodącego został uwieczniony zapisem cyfrowym, a był to po prostu niezamierzony skutek przetrenowania strun głosowych.
Ale zintegrowany muzycznie, efekt ten, tak przecież losowo uzyskany, jest oceniany dziś jako jej sygnaturka muzyczna, nagminnie rozpoznawalna. Sama Brandi Carlile ocenia wokal ów z perspektywy czasu jako "technicznie zły, emocjonalnie w sam raz". Carlile odwzajemniła się później, dosłownie pięknym za nadobne, zespołowi Indigo Girls, nagrywając dla nich wokale utworu "Last Tears", który ukazałl się na płycie "Despite Our Differences".
W telewizji, amerykański serial "Grey's Anatomy" wykorzystał w sumie cztery utwory muzyka: "Tragedy", "What Can I Say", "Throw it All Away" oraz "The story".
W kwietniu 2007 serial ten również przedstawił po raz pierwszy wideoklip w wykonaniu Brandi Carlile, przeznaczony do promocji właśnie przebojowego eponimicznego utworu "The Story", poprzecinanego fragmentami filmu serialu. 3 maja 2007 wyemitowano na kanale sieci telewizyjnej ABC (USA) rozszerzony, dwugodzinny epizod, w którym odtworzono wykonanie innego przeboju Carlile, piosenki folkowej "Turpentine", ale tym razem poprzecinanego promocyjnie fragmentami innego, pochodnego serialu "Private Practice".
W listopadzie 2007, Carlile zawitała do Anglii, gdzie miały miejsce jej pierwsze koncerty w Wielkiej Brytanii, począwszy na koncercie w klubie Borderline w Londynie.
Za to w 2008, Carlile zagościła podczas angielskiego tournée Newtona Faulknera pięć razy. W marcu i kwietniu 2008 Carlile odbyła kolejne wielkie tournée, tym razem po Australii, z zespołami Maroon 5 oraz OneRepublic.
W kwietniu 2008, w trakcie koncertowania ponownie w Anglii, zagościła w studio Radio BBC2, stając się dosłownie rozgłośniona na cały świat przez internet w ramach programu "Later... with Jools Holland".
Album "The Story" ukazał się w Wielkiej Brytanii 21 kwietnia 2008, a piosenka "Turpentine", jako pierwszy singiel, ukazała się 14 kwietnia 2008.
Folkowy przebój roku 2007, "The Story", wykorzystano szeroko w reklamach koncernu samochodowego General Motors, emitując je wiele razy specjalnie podczas Olimpiady w Pekinie, a i niezależnie, także w reklamie niemieckiego piwa Super Bock.
Działalność charytatywna.
Carlile pracowała z Reverb, grupą charytatywną (ang. "non-profit") na rzecz ochrony środowiska, jesienią 2007.
W ramach podobnej akcji koncertowała z Ben Taylor w ramach happeningu "Eden Presents‚Ä¶Alive in the World", czyli serii koncertów na rzecz organizacji Eden Florida (zwalczanie autyzmu u dzieci i dorosłych).
Orientacja i kwestie genderu.
W wywiadzie z 14 listopada 2002 z redaktorami czasopisma "The Western Front", gazetą Western Washington University, Carlile określiła się jako lesbijka, zauważając przy tym, że nie spodziewa się reperkusji ze strony wytwórni płytowych. Powiedziała wówczas: "I think [not], that since it's not a big deal for me, that people subscribe to that.". Od tego czasu nie poruszyła tego tematu w mediach.

</doc>
<doc id="1648993" url="https://pl.wikipedia.org/wiki?curid=1648993" title="Coleus hybridus">
Coleus hybridus



</doc>
<doc id="1648999" url="https://pl.wikipedia.org/wiki?curid=1648999" title="Irina Kiriłłowa">
Irina Kiriłłowa

Irina Władimirowna Kiriłłowa, z d. Parchomczuk ros. Ирина Владимировна Кириллова (ur. 15 maja 1965 roku w Tule) – rosyjska siatkarka występująca na pozycji rozgrywającej.
Przez wiele lat występowała w reprezentacji Rosji, następnie w reprezentacji Chorwacji. Karierę sportową zakończyła w 2006 roku. Pełniła rolę drugiego trenera w reprezentacji Rosji przy boku swojego męża Giovanniego Caprarry. W 2008 roku zdecydowała się wrócić do gry, do 2009 występowała w rosyjskim Dynamie Moskwa. W lutym 2012 wróciła do Urałoczki Jekaterynburg.

</doc>
<doc id="1649002" url="https://pl.wikipedia.org/wiki?curid=1649002" title="Thenardierowie">
Thenardierowie

Thénardierowie - postacie fikcyjne, negatywni bohaterowie powieści Wiktora Hugo "Nędznicy" oraz ekranizacji i musicalu na niej opartym. Ludzie bardzo podli i okrutni, chciwi na zysk i dobra materialne, bandyci. 
Członkowie rodziny.
Monsieur Thénardier.
Głowa rodziny, ojciec pięciorga dzieci, właściciel karczmy w Montfermeil, były żołnierz z armii Napoleona Bonaparte. Najgorszy z całej rodziny. Okrutnik, łotr, oszust i złodziej, nie brak mu również sprytu. Jest bardzo chciwy, dba o swoje interesy i nie pozwala się oszukać. Swego czasu walczył pod Waterloo i wyciągnął z okopów pułkownika Pontmercy, ojca Mariusza. Nie zrobił tego jednak, by go ratować, lecz okraść, gdyż sądził, że to trup. Potem, gdy odkrył, że ów domniemany nieboszczyk jeszcze żyje, wziął go na plecy i wyniósł z okopów, czym potem bardzo się chwalił, kiedy tylko zdarzała się okazja. Opiekował się Kozetą, córką Fantyny, zrobił z dziewczynki służącą, a potem odsprzedał ją za 1500 franków Valjeanowi. Później, wraz z rodziną w Paryżu związał się ze światem przestępczym i próbował m.in. obrabować Valjeana. Siedział nawet w więzieniu, ale uciekł. Za sporą sumę pieniędzy sprzedał również Mariuszowi informację, kto go wyniósł z barykady przez kanały. Za otrzymane pieniądze ucieka do Ameryki i zaczyna handlować niewolnikami.
Madame Thénardier.
Żona Thénardiera, kobieta okrutna i równie podła jak jej mąż, ale bardziej ostrożna niż on. Posiadała brzydką twarz i wysoki wzrost (autor nazywa ja olbrzymką). Prowadziła z mężem oberżę w Montfermeil. Była fatalną matką, kochała tylko córki, synów zaś szybko pozbywała się z domu. Zaczytywała się w powieściach romantycznych i z nich również wyciągnęła imiona dla swoich córek: Eponina i Anzelma. Przyjęła Kozetę do siebie, ale traktowała ją wyjątkowo podle. Z wielką chęcią oddała ją potem Valjeanowi. Wraz z mężem weszła w komitywę ze światem przestępczym. Ona i jej rodzina urządzili zasadzkę na Valjeana, podczas której zostali aresztowani przez inspektora Javerta. Zmarła w więzieniu na gruźlicę. 
Eponina.
Nazywana w skrócie Poniną, pierworodna córka Thénardierów. Była ładną szatynką, urodę jednak przyćmiewała jej bieda. W dzieciństwie ona i jej siostra prześladowały małą Kozetę. Później Eponina wraz z ojcem przyłączyła się do świata przestępczego. Nie lubiła ojca, nie czuła z nim więzi. W przeciwieństwie do pozostałych członków rodziny nie była całkowicie zdeprawowana. Zakochana bez wzajemności w Mariuszu Pontmercy. Pomimo świadomości, że Mariusz nigdy jej nie pokocha, pomogła mu odnaleźć jego ukochaną - Kozetę. Później swoją bohaterską postawą nie dopuściła do tego, że jej ojciec obrabował dom Valjeana. Następnie ostrzegła Valjeana, by się wyprowadził, gdyż jej ojciec chciał napaść w nocy na niego i Kozetę. Eponina przyłączyła się do republikanów i zginęła bohaterską śmiercią na barykadzie, zasłaniając Mariusza własnym ciałem przed kulą wystrzeloną do niego.
Anzelma.
Nazywana w skrócie Zelmą, druga córka Thénardierów, dziewczyna brzydka, niesympatyczna i niezbyt inteligentna. Wraz z rodzicami i siostrą brała udział w akcjach przestępczych. Wykonywała posłusznie rozkazy ojca. Dowiedziała się dla niego, gdzie mieszkają Mariusz i Kozeta. Na końcu powieści jako jedyny pozostały przy życiu członek rodziny wyjeżdża z ojcem do Ameryki.
W musicalowej adaptacji postać nie występuje.
Gavroche.
Pierworodny syn Thénardierów, ma ok. 12 lat, paryski włóczęga i ulicznik, wesoły, rezolutny i budzący sympatię. Kiedy podrósł, rodzice wyrzucili go z domu, żeby sam sobie radził. Chłopak nauczył się żyć na ulicy, psocił się spokojnym mieszkańcom i stróżom prawa, szkodził ludziom złym i niegodziwym, pomagał biedakom. 
Mieszkał w pomniku słonia. Zaopiekował się też swoimi młodszymi braćmi, gdy trafili również na ulicę. Brał udział w organizowaniu ucieczki więźniów. Podczas powstania przyłączył się do republikanów. Podczas walk zadenuncjował Javerta jako szpicla, dostarczył Valjeanowi list do Kozety od Mariusza. Zginął, kiedy wyszedł poza barykadę (w celu zabrania amunicji z chlebaków poległych żołnierzy) i został śmiertelnie postrzelony. 
Jego imię stało się synonimem paryskiego ulicznika.
Dwaj chłopcy.
Nieznani z imion najmłodsi synowie Thénardierów, oddani przez matkę na wychowanie starej oszustce, która chciała zdobyć pieniądze z opieki społecznej na wychowanie dzieci. Po uwięzieniu swojej opiekunki trafili na ulicę, gdzie znalazł ich Gavroche (nie rozpoznając w nich zresztą swoich braci). Po śmierci Gavroche'a byli raz widziani w parku walcząc o resztkę zamoczonego kawałka ciasta z łabędziami. Ich dalszy los pozostał nieznany.
W musicalowej adaptacji postaci nie występują.

</doc>
<doc id="1649006" url="https://pl.wikipedia.org/wiki?curid=1649006" title="Enderleinellus osborni">
Enderleinellus osborni

Enderleinellus osborni – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Citellus douglasi".
Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Ameryki Północnej.

</doc>
<doc id="1649008" url="https://pl.wikipedia.org/wiki?curid=1649008" title="Stary Ratusz w Bydgoszczy">
Stary Ratusz w Bydgoszczy

Stary Ratusz w Bydgoszczy – gotycko-renesansowy budynek zbudowany z przeznaczeniem na siedzibę władz miejskich Bydgoszczy, stojący na środku Starego Rynku w Bydgoszczy w latach 1515-1834.
W okresie staropolskim był obok zamku królewskiego najbardziej reprezentacyjnym świeckim budynkiem dawnej Bydgoszczy.
Historia.
Ratusz zbudowano wkrótce po lokacji miasta przez Kazimierza Wielkiego w 1346 r. Wzniesiono go na środku rynku, jak w większości miast średniowiecznych.
Pierwotny budynek ratusza był prawdopodobnie drewniany. Po jego spaleniu w trakcie ogólnego pożaru miasta w roku 1425 (spłonął wtedy również kościół farny, jak również większość zabudowy), w XV w. zbudowano budynek murowany w stylu gotyckim. Ta budowla spłonęła z kolei w 1511 r. w czasie pożaru miasta.
W 1515 r. zaczęto budować nowy, reprezentacyjny budynek ratusza według projektu mistrza Jana z Gdańska. Budowniczy przedwcześnie zmarł, przez co budowa postępowała z problemami.
Wojciech Łochowski – ówczesny radca miejski pozostawił taki opis ratusza w 1636 r.: „"Całe miasto jest murem opasane, ma wysoką wieżę na czele rynku, roku 1600 kształtnie postawioną i ratusz ozdobnie murowany. Domy murowane, dachówką pokryte i wytrysk wody na rynku kształtnie urządzony"”.
Po wojnach szwedzkich znacznie pogorszył się stan techniczny budynku. W 1671-1675 r. napisano, że wieża ratusza była już „"niebezpieczna i do upadku bardzo skłonna"”. W 1708 r. ratusz spłonął. W 1753 r. budynek był już tak bardzo zdewastowany, że władze miejskie były zmuszone przenieść siedzibę do budynku narożnego przy ul. Farnej obok ówczesnego kościoła jezuitów.
W latach 1756–1758 r. spalona wieża została obniżona i nakryta ołowianym daszkiem. W opuszczonym gmachu piwnice i sale były wydzierżawione na różne cele handlowe i usługowe, służąc jeszcze po przejęciu miasta przez władze pruskie w 1772 r.
Na poddaszu ratusza w latach 1776–1787 odbywały się nabożeństwa gminy ewangelickiej (do czasu, aż w 1787 r. ukończono budowę pierwszego kościoła ewangelickiego w Bydgoszczy przy ul. Podwale).
W 1830 r. władze pruskie przystąpiły do rozbiórki ruin ratusza. Prace rozbiórkowe ukończono w 1834 r. Wówczas zapadła się w tym miejscu część rynku i ukazały się podziemne sklepienia, gdzie znaleziono broń białą i łańcuchy. Do ratusza prowadziło podobno wtedy kilka ganków podziemnych, np. do zamku, kościoła jezuitów, w kierunku ul. Długiej, do klasztoru karmelitów za rzekę Brdę. W latach 1862-1919 i 1940-1945 w miejscu Ratusza stał pomnik króla Prus Fryderyka II Wielkiego.
Obecnie pod płytą Starego Rynku znajdują się jedynie fundamenty ratusza. W maju 2010 r. w związku z planowaną przebudową płyty rynku przeprowadzono badania archeologiczne. Podczas wykopalisk wykryto dobrze zachowane fundamenty ratusza, wieży oraz kramów kupieckich. Dodatkowo odkryto ślady osadnictwa z przedlokacyjnego okresu historii miasta: m.in. z XII wieku oraz z okresu kultury pomorskiej (II-III wiek p.n.e.). Ponowne badania w roku 2016 odkryły fundamenty kilkudziesięciometrowej wieży zbudowane z kamieni otoczakowych, zaprawy murarskiej i gruzu ceglanego, jak też kamienne posadzki piwnic ratusza oraz kanał kominowy znajdujący się w narożniku głównej bryły gmachu. W najniżej kondygnacji wieży, mieszczącej więzienie, odkryte zostały pionowe kreski, prawdopodobnie wyryte na cegłach przez więźniów zaznaczających czas pozostający do końca kary. 
18 czerwca 2010 Wojewódzki Urząd Ochrony Zabytków uznał, że wszystkie relikty zespołu ratusza znajdujące się pod płytą Starego Rynku w Bydgoszczy podlegają ścisłej ochronie. Zabytkowe konstrukcje winny zostać zachowane w całości, bez możliwości rozbiórki i naruszania przez współczesną ingerencję np. w postaci wykopów liniowych – przebieg wszelkich instalacji powinien być zlokalizowany poza strefą występowania reliktów. Uniemożliwiło to planowane wówczas wyeksponowanie pozostałości wieży ratusza poprzez pokrycie szklaną płytą. Rozpatrywano również ekspozycję rozpoznanych fragmentów reliktów ratusza w formie punktowych przeszkleń, jednak z uwagi na konieczność stosowania środków zapobiegających porostowi mikroflorą, np. przez zastosowanie klimatyzacji dla eksponowanych zabytkowych konstrukcji, władze miejskie odstąpiły od koncepcji eksponowania podziemi rynku. W rezultacie zrealizowano jedynie wyeksponowanie obrysu fundamentów dawnego ratusza za pomocą ciemniejszych płyt o czerwonym odcieniu.
Architektura.
Na podstawie opisów i starych map można stwierdzić, że nowy budynek ratusza był reprezentacyjny, o znacznych rozmiarach powierzchniowych (36 × 32 m), dominującej wysokości zabudowy i kubaturze odpowiadającej późniejszemu kolegium jezuickiemu.
Główne wejście znajdowało się od strony zachodniej, naprzeciw kościoła jezuitów. Parter posiadał na całej długości podcienie z arkadami, a od strony północnej stała reprezentacyjna wieża ratuszowa z zegarem i dzwonem alarmowym. Od strony południowej przylegał budynek mieszkalny gdzie było wejście do piwnic ratuszowych z piwiarnią i wyszynkiem wina. Strona wschodnia obejmowała odwach straży pożarnej i budynek mieszkalny.
Na poszczególnych kondygnacjach ratusza znajdowały się następujące pomieszczenia:
Najbardziej okazałym elementem ratusza była wieża, którą chlubiły się władze Bydgoszczy. Wieżę ratuszową traktowano jako symbol niezależności samorządu miejskiego i reprezentacji miasta. O okazałym kształcie tej budowli świadczą dwa widoki panoramiczne wykonane przez Szwedów: Erika Dahlberga w 1657 r. i Johanna Rudolfa Storna w 1661 r.

</doc>
<doc id="1649010" url="https://pl.wikipedia.org/wiki?curid=1649010" title="Juan Carlos Zabala">
Juan Carlos Zabala

Juan Carlos Zabala (ur. 11 października 1911 w Rosario, zm. 24 stycznia 1983 w Buenos Aires) – argentyński lekkoatleta długodystansowiec i maratończyk, mistrz olimpijski z Los Angeles.
W młodości uprawiał piłkę nożną i koszykówkę, ale od 1927 zajął się trenowaniem lekkiej atletyki. Przebiegł swój pierwszy maraton w październiku 1931. Dziesięć dni później ustanowił rekord świata w biegu na 30 000 metrów czasem 1:42:30,4.
Na igrzyskach olimpijskich w 1932 w Los Angeles Zabala przez cały czas biegł w czołowej grupie. Na 4 kilometry przed metą objął samotne prowadzenie, które utrzymał do mety pomimo pościgu Brytyjczyka Samuela Ferrisa, który przegrał z nim o 19 sekund.
Przed igrzyskami olimpijskimi w 1936 w Berlinie Zabala ustanowił rekord świata w biegu na 20 000 metrów wynikiem 1:04:00,2. Na igrzyskach startował w biegu na 10 000 metrów, w którym zajął 6. miejsce, a także w biegu maratońskim. Przez jakiś czas prowadził samotnie, ale na 28 kilometrze potknął się i upadł. Został wówczas prześcignięty przez Sohn Kee-chunga, Koreańczyka reprezentującego Japonię i Brytyjczyka Erniego Harpera. Wkrótce potem Zabala wycofał się z biegu.
Zmarł w Buenos Aires w wieku 71 lat.

</doc>
<doc id="1649015" url="https://pl.wikipedia.org/wiki?curid=1649015" title="Miesiąc miodowy w Las Vegas">
Miesiąc miodowy w Las Vegas

Miesiąc miodowy w Las Vegas – amerykańska komedia romantyczna z 1992 roku.
Fabuła.
Prywatny detektyw Jack Singer obiecał umierającej matce, że zostanie kawalerem. Ale podwpływem Betsy - swojej narzeczonej zmienia zdanie. Wyrusza z nią do Las Vegas, by się ożenić. Tam poznaje Tommy'ego Kormana, który zaprasza go do pokera. Tam Jack przegrywa 64 tys. dolarów. Tommy proponuje unieważnienie długu, ale stawia warunek - w zamian chce Betsy. Przypomina ona dawną dziewczynę Donnę. Po rozmowie z narzeczoną Jack zgadza się. Ale Tommy zrobi wszystko, by do ślubu między nimi nie doszło...

</doc>
<doc id="1649016" url="https://pl.wikipedia.org/wiki?curid=1649016" title="Civetta">
Civetta



</doc>
<doc id="1649017" url="https://pl.wikipedia.org/wiki?curid=1649017" title="Tajemnica Oberwaldu">
Tajemnica Oberwaldu

Tajemnica Oberwaldu (wł. "Il mistero di Oberwald") – włosko-zachodnioniemiecki melodramat z 1981 roku w reżyserii Michelangelo Antonioniego. Jego scenariusz powstał na podstawie sztuki Jeana Cocteau "Dwugłowy orzeł".
Fabuła.
Do zamku Oberwald włamuje się młody mężczyzna w celu zabicia królowej, ale nie udaje mu się, bo mdleje. Ma na imię Sebastian i jest bardzo podobny do zamordowanego króla. Jest też autorem wiersza, który bardzo podoba się królowej, mimo że ją "atakuje". Królowa pozwala Sebastianowi, by ją zabił.

</doc>
<doc id="1649018" url="https://pl.wikipedia.org/wiki?curid=1649018" title="Ułanka">
Ułanka



</doc>
<doc id="1649019" url="https://pl.wikipedia.org/wiki?curid=1649019" title="Fuksja zwyczajna">
Fuksja zwyczajna



</doc>
<doc id="1649022" url="https://pl.wikipedia.org/wiki?curid=1649022" title="Moja ulubiona pora roku">
Moja ulubiona pora roku

Moja ulubiona pora roku - francuski film psychologiczny z 1993 roku.
Fabuła.
Emilie jest kobietą, która ma męża i dzieci. Jej brat Antoine to kawaler. Kiedy ich matka jest ciężko chora, oboje spotykają się po latach i odkrywają więzi silniejsze niż rodzinne przywiązanie.

</doc>
<doc id="1649023" url="https://pl.wikipedia.org/wiki?curid=1649023" title="Światowa Federacja Taekwondo">
Światowa Federacja Taekwondo



</doc>
<doc id="1649024" url="https://pl.wikipedia.org/wiki?curid=1649024" title="Piękna historia">
Piękna historia

Piękna historia - francuski melodramat z 1992 roku.

</doc>
<doc id="1649028" url="https://pl.wikipedia.org/wiki?curid=1649028" title="Bjarni Benediktsson (ur. 1970)">
Bjarni Benediktsson (ur. 1970)

Bjarni Benediktsson (ur. 26 stycznia 1970 w Reykjavíku) – islandzki polityk i prawnik, parlamentarzysta, od 2009 przewodniczący Partii Niepodległości, minister finansów i gospodarki (2013–2017, od 2017), premier Islandii w 2017.
Życiorys.
W 1989 ukończył szkołę średnią w Reykjavíku, a w 1995 studia prawnicze na Uniwersytecie Islandzkim. Pracował jako urzędnik i doradca prawny, w 1998 zdał egzamin zawodowy, podejmując w 1999 praktykę w firmie prawniczej.
W 2003 został po raz pierwszy wybrany na posła do Althingu z ramienia Partii Niepodległości, reprezentując okręg południowo-zachodni. W wyborach w 2007, 2009, 2013, 2016, 2017 i 2021 z powodzeniem ubiegał się o reelekcję. Był m.in. przedstawicielem Islandii w Zgromadzeniu Parlamentarnym Unii Zachodnioeuropejskiej, przewodniczącym parlamentarnej komisji spraw ogólnych oraz komisji spraw zagranicznych.
Bjarni Benediktsson 29 marca 2009, w czasie kongresu Partii Niepodległości, został wybrany na jej nowego przewodniczącego, otrzymując 58% głosów poparcia. Zastąpił na stanowisku byłego premiera Geira Haardego. 23 maja 2013 objął stanowisko ministra finansów i gospodarki w rządzie Sigmundura Davíða Gunnlaugssona, pozostając na tej funkcji również w gabinecie Sigurðura Ingiego Jóhannssona.
Kierowana przez niego Partia Niepodległości zwyciężyła w wyborach w 2016. W listopadzie tegoż roku Bjarni Benediktsson otrzymał misję utworzenia rządu, która się nie powiodła. Ostatecznie jednak Partia Niepodległości porozumiała się z partią Viðreisn i Świetlaną Przyszłością, powołując koalicję rządową. 11 stycznia 2017 Bjarni Benediktsson objął urząd premiera Islandii.
We wrześniu 2017 Świetlana Przyszłość wystąpiła z koalicji, co skutkowało rozpisaniem przedterminowych wyborów. Kierowana przez niego Partia Niepodległości uzyskała w nich największe poparcie, tracąc przy tym kilka mandatów poselskich. Po kilku tygodniach negocjacji jego Partia Niepodległości zakończyła negocjacje koalicyjne z ugrupowaniem Partią Postępu i Ruch Zieloni-Lewica. 30 listopada nowym premierem została liderka ostatniej z tych partii Katrín Jakobsdóttir, a Bjarni Benediktsson objął w jej gabinecie urząd ministra finansów i gospodarki. Pozostał na tym stanowisku również w utworzonym w listopadzie 2021 drugim rządzie dotychczasowej premier.

</doc>
<doc id="1649029" url="https://pl.wikipedia.org/wiki?curid=1649029" title="Hotel Ameryka">
Hotel Ameryka

Hotel Ameryka – francuski film psychologiczny z 1981 roku.
Fabuła.
Kurort Biarritz. Helene podczas jazdy samochodem potrąca mężczyznę. Udziela mu pierwszej pomocy i opiekuje się nim w hotelu. Pobyt w kurorcie dla Helene jest ucieczką przed depresją po śmierci męża architekta. Mimo że minął rok nie pogodziła się z tym. Komplementy i uprzejmości od Gilles'a przyjmuje z dystansem. Jednak po pewnym czasie rodzi się między nimi więź.

</doc>
<doc id="1649031" url="https://pl.wikipedia.org/wiki?curid=1649031" title="We dwoje (film)">
We dwoje (film)

We dwoje () – francuski melodramat z 1979 roku.

</doc>
<doc id="1649034" url="https://pl.wikipedia.org/wiki?curid=1649034" title="Ancud">
Ancud



</doc>
<doc id="1649035" url="https://pl.wikipedia.org/wiki?curid=1649035" title="7,5 cm PaK 41">
7,5 cm PaK 41

7,5cm Panzerabwehrkanone 41 L/57 (7,5cm PaK 41) – niemiecka armata przeciwpancerna z okresu II wojny światowej.
Historia.
Pod koniec lat trzydziestych dowództwo Wehrmachtu opracowało wymagania dla armaty przeciwpancernej o kalibrze 75 mm. Do stworzenia takiej konstrukcji przystąpiły koncerny "Rheinmetall", który zaprojektował armatę "7,5 cm PaK 40", oraz " Friedrich Krupp AG".
W koncernie "Friedrich Krupp AG" opracowano armatę, w której zastosowano lufę stożkową o zmiennym kalibrze; w części zamkowej miała ona kaliber 75 mm, a w części wylotowej kaliber wynosił 55 mm, przy czym zwężenie występowało tylko w trzech miejscach. W armacie zastosowano także nowatorskie umocowanie lufy w jarzmie kulistym. Jarzmo to zostało umieszczone w podwójnej tarczy osłaniającej obsługę. Tarcze miały grubość 7 mm. Konstrukcja lufy umożliwiała również wymianę odcinków zwężających, które szybko ulegały zużyciu, w warunkach polowych. Armata ta otrzymała oznaczenie "7,5 cm PaK 41".
Po próbach w 1942 roku rozpoczęto jej produkcję seryjną, ale zbudowano zaledwie 150 dział tego typu, a następnie ich produkcję przerwano.
W armacie stosowano trzy rodzaje pocisków:
Ponieważ pociski te wymagały użycia w produkcji wolframu, produkowano je w niedostatecznej ilości.
Użycie.
Armaty "7,5 cm PaK 41" w 1942 roku wprowadzono do wyposażenia dywizjonów niszczycieli czołgów w kilku niemieckich dywizjach piechoty. Z uwagi jednak na szybkie zużycie luf oraz brak dostatecznej ilości amunicji, już w 1943 roku zaczęto je wycofywać z użycia. Choć jeszcze w 1945 roku znajdowało się 11 armat tego typu, zaledwie 3 służyły w jednostkach na froncie.

</doc>
<doc id="1649036" url="https://pl.wikipedia.org/wiki?curid=1649036" title="Złota (film)">
Złota (film)

Złota – amerykańsko-brytyjsko-francuski melodramat z 2000 roku na podstawie powieści Henry’ego Jamesa.
Fabuła.
Anglia, rok 1905. Adam Verver, podstarzały amerykański milioner jest kolekcjonerem sztuki. Wydaje za mąż swoją jedyną córkę Maggie. Oboje są nierozłączni ze sobą. Maggie przygotowuje się do ślubu z księciem Amerigo, który ma problemy finansowe. Ale zanim poznał Maggie, był zakochany w Charlotte - przyjaciółce Maggie. Ale musieli się rozstać, bo byli za biedni na ślub. Charlotte pojawia się parę dni przed ślubem i prosi Amerigo, by pomógł znaleźć prezent dla młodej pary. W antykwariacie znajdują złotą czaszę. Dwa lata później Charlotte żeni się z Adamem Ververem, by być bliżej Amerigo.

</doc>
<doc id="1649037" url="https://pl.wikipedia.org/wiki?curid=1649037" title="Taekyon">
Taekyon



</doc>
<doc id="1649038" url="https://pl.wikipedia.org/wiki?curid=1649038" title="Dagur B. Eggertsson">
Dagur B. Eggertsson

Dagur Bergþóruson Eggertsson (ur. 19 czerwca 1972) – islandzki polityk, burmistrz Reykjaviku w latach 2007–2008 i ponownie od 16 czerwca 2014.
Życiorys.
W 1992 ukończył gimnazjum Menntaskólinn í Reykjavík. W 1999 ukończył medycynę na Uniwersytecie Islandzkim.
W 2002 został po raz pierwszy wybrany do Rady Miejskiej Reykjaviku z ramienia Sojuszu. Od 16 października 2007 do 21 stycznia 2008 zajmował stanowisko burmistrza miasta.
29 marca 2009, w czasie kongresu partii, został wybrany wiceprzewodniczącym Sojuszu.

</doc>
<doc id="1649039" url="https://pl.wikipedia.org/wiki?curid=1649039" title="Ancud (zatoka)">
Ancud (zatoka)

Ancud (hiszp. "Golfo de Ancud") – zatoka Oceanu Spokojnego oddzielająca archipelag Chiloé od kontynentalnej części Chile.
Na południu łączy się z zatoką Corcovado, a na północnym zachodzie z Oceanem Spokojnym poprzez cieśninę Chacao.

</doc>
<doc id="1649040" url="https://pl.wikipedia.org/wiki?curid=1649040" title="Koguryo">
Koguryo



</doc>
<doc id="1649041" url="https://pl.wikipedia.org/wiki?curid=1649041" title="Lennart Hedmark">
Lennart Hedmark

Lennart Hedmark (ur. 18 maja 1944 w Skellefteå) – szwedzki lekkoatleta, który specjalizował się w wielobojach.
Trzykrotny uczestnik igrzysk olimpijskich - Meksyk 1968 (11. miejsce), Monachium 1972 (nie ukończył dziesięcioboju) oraz Montreal 1976 (8. miejsce). W 1971 zdobył srebrny medal rozgrywanych w Helsinkach mistrzostw Europy osiągając wynik 8038 pkt. Mistrz Szwecji w dziesięcioboju w 1967, 1968, 1970, 1971, 1973, 1974, 1975 i 1977. W 1971, 1972, 1973, 1975 oraz 1977 zdobywał także mistrzostwo kraju w pięcioboju. Rekord życiowy w dziesięcioboju: 8168 pkt (23 września 1973, Bonn). Wynik ten osiągnął podczas zawodów pucharu Europy w wielobojach.
Startował także w rzucie oszczepem. W 1965 udało mu się zdobyć brązowy medal uniwersjady w Budapeszcie. W 1963, 1964 i 1965 zdobywał tytuł mistrza kraju w tej konkurencji. Rekord życiowy: 81,94 (28 maja 1966, Modesto).
Jego żoną został brytyjska lekkoatletka Linda Knowles.

</doc>
<doc id="1649045" url="https://pl.wikipedia.org/wiki?curid=1649045" title="Niezdobna">
Niezdobna



</doc>
<doc id="1649046" url="https://pl.wikipedia.org/wiki?curid=1649046" title="Nikolaj Misiuk">
Nikolaj Misiuk

Nikolaj Misiuk (ur. 4 stycznia 1987 w Wilnie) piłkarz litewski, grający na pozycji napastnika.
Grał na Litwie w klubach: Polonija Wilno, Žalgiris Wilno a także w greckim klubie GS Dóxa Drámas grającym w 2 lidze greckiej.

</doc>
<doc id="1649047" url="https://pl.wikipedia.org/wiki?curid=1649047" title="Cima di Vezzana">
Cima di Vezzana

Cima di Vezzana – najwyższy szczyt w grupie Pale di San Martino, w Dolomitach, w północnych Włoszech. W pobliżu znajduje się Cimon della Pala. Szczyt można zdobyć ze schronisk Rifugio Tommaso Pedrotti (2491 m) lub Bivacco Fiamme Gialle (3005 m).
Pierwszego wejścia dokonali w 1872 r. Douglas William Freshfield i Charles Comyns Tucker, co godne podkreślenia - już bez pomocy lokalnego przewodnika.

</doc>
<doc id="1649048" url="https://pl.wikipedia.org/wiki?curid=1649048" title="Klątwa Różowej Pantery">
Klątwa Różowej Pantery

Klątwa Różowej Pantery – amerykańsko-brytyjska komedia kryminalna z 1983 roku. Pierwsza część serii bez Petera Sellersa.
Fabuła.
Skradziona zostaje Różowa Pantera – słynny diament. Niestety inspektor Clouseau również zaginął. W tej sytuacji, prezydent Francji używa supernowoczesnego komputera aby wybrać, najlepszego wśród wszystkich, policjanta, który odnajdzie Różową Panterę oraz samego Clouseau. Nadinspektor Dreyfus miesza w komputerze, aby ten wybrał największego fajtłapę. Wyznaczony zostaje sierżant Clifton Sleigh. Ustala on, że w kradzież zamieszany jest legendarny Fantom Sir Litton.

</doc>
<doc id="1649050" url="https://pl.wikipedia.org/wiki?curid=1649050" title="Hisao Yamamoto">
Hisao Yamamoto

 - japoński lekkoatleta, który specjalizował się w rzucie oszczepem.
Brązowy medalista uniwersjady w Tokio (1967) z wynikiem 67,72. W 1970 zdobył złoto igrzysk azjatyckich. Pięciokrotny mistrz Japonii w rzucie oszczepem - tytuły zdobył w 1967, 1969, 1970, 1971 oraz 1972. Rekord życiowy: 79,52 (19 lipca 1969, Tokio).

</doc>
<doc id="1649054" url="https://pl.wikipedia.org/wiki?curid=1649054" title="Synagoga w Besançon">
Synagoga w Besançon

Synagoga w Besançon – synagoga wybudowana w 1869, posiada od 1984 status zabytku. 
Historia.
Gmina żydowska w Besançon istniała przez krótki czas w XIV stuleciu, następnie została zmuszona do opuszczenia miasta. Zniszczony został również powstały w tym okresie cmentarz żydowski. Żydzi na nowo pojawili się na jego terenie w czasie rewolucji francuskiej. Byli to w większości uciekinierzy z Alzacji, w której w końcu XVIII wieku miała miejsce seria pogromów. W 1792 Żydzi z Besançon otrzymali prawo korzystania z opuszczonego klasztoru kordelierów jako synagogi, jednak już rok później lokalny dziennik jakobiński "la Vedette" zaatakował ich przywiązanie do religii i sprawił, że władze miasta zabroniły im publicznego sprawowania kultu. 
W 1831 rabin Jacques Auscher założył pierwszą synagogę, zaprojektowaną przez architekta miejskiego Marnotte'a, przy dzisiejszej ulicy Madeleine. Szybko stała się ona jednak za mała. W październiku 1865 gmina wykupiła teren przy ulicach Moranda i Proudhona, jednak projekt budowy synagogi został storpedowany przez właścicieli sąsiednich gruntów. Władze miasta przekazały wówczas grunt przy niedawno powstałym Bulwarze Napoleona (obecnie Bulwar Strasbourg). 
Pierwszy przygotowany projekt, w stylu neokolasycystycznym, którego autorem był ponownie Marnotte, został uznany za zbyt wystawny przez władze miasta, które zaakceptowały dopiero drugą wersję wyglądu synagogi. Całość prac budowlanych kosztowała ponad 145 tys. franków, z czego 10 tys. przekazały władze państwowe, zaś 70 tys. zebrano z dobrowolnych wpłat członków gminy. Resztę kosztów pokryto z kredytu. Otwarcie synagogi, sfinansowane przez bankiera Veil-Picarda (który wcześniej wpłacił 20 tys. franków na budowę), było wielką uroczystością, połączoną z bezpłatnym obiadem dla ubogich rodzin katolickich i protestanckich z Besançon. 
W czasie II wojny światowej synagoga nie doznała strat. 
Architektura.
Synagoga reprezentuje styl mauretański, z charakterystycznymi motywami geometrycznymi w obramowaniach okien i płaskorzeźbach oraz z niewielkimi kopułami w dwóch narożnikach czworobocznego budynku oraz jedną większą, położoną ponad fasadą. Ostrołukowe okna synagogi wypełna zespół 24 witraży. 
Wejście do synagogi prowadzi przez portal i przedsionek, z którego schody prowadzą na galerię dla kobiet. Galerię otacza ozdobna drewniana balustrada. 
We wnętrzu zachował się oryginalny Aron ha-kodesz, malowany na czerwono i żółto, o kształcie nawiązującym do sztuki orientalnej. Zwoje Tory przechowywane w synagodze przetrwały II wojnę światową ukryte w katolickim kościele św. Magdaleny z inicjatywy arcybiskupa Dubourga oraz proboszcza Remilleta. 
Teren synagogi otacza zabytkowy metalowy płot. 

</doc>
<doc id="1649056" url="https://pl.wikipedia.org/wiki?curid=1649056" title="Żelazo i jedwab">
Żelazo i jedwab

Żelazo i jedwab – autobiograficzne opowiadanie Marka Salzmana z 1986. W 1990 na podstawie książki powstał film, w którym pisarz grał siebie samego.
Fabuła.
Mark Salzman, student sinologii na Uniwersytecie Yale, wyjeżdża na dwa lata do Chin, aby uczyć tam języka angielskiego. Podczas swojego pobytu dostaje się do szkoły wielkiego mistrza wushu, Pan Qingfu, oraz pobiera lekcje taijiquan.

</doc>
<doc id="1649060" url="https://pl.wikipedia.org/wiki?curid=1649060" title="Sibel Ozkan">
Sibel Ozkan



</doc>
<doc id="1649062" url="https://pl.wikipedia.org/wiki?curid=1649062" title="Transmisja (powieść)">
Transmisja (powieść)

Transmisja to wydana w języku angielskim druga powieść nagrodzonego przez "Observer" Young Travel Writer of the Year angielsko - indyjskiego pisarza Hari Kunzru, autora "Impresjonisty", uznanego przez literackie czasopismo brytyjskie "Granta" za jednego z dwudziestu najlepszych współczesnych pisarzy Wielkiej Brytanii. Książka została uznana przez New York Times za najbardziej godną zauważenia powieść 2004 oku. Nagrodzono ją British Book Award. Przełożono na dwadzieścia języków.
Tematem książki są relacje między ludźmi, także w zderzeniu między kulturami (USA, Anglii, Indii). Nieszczęśliwe losy bohaterów tej książki: indyjskiego informatyka Arjuna Mehry, indyjskiej gwiazdy filmowej Leeli Zair, angielskiego biznesmena Guya Swifta i jego partnerki Gabrielle krzyżują się ze sobą, co daje szanse na wyjście z pułapki rozczarowań i pogoni, która staje się ucieczką. Pozwala bohaterom przemienić się i odnaleźć.
Książka przedstawia świat podzielony na Zachód, który jest "w" i Wschód, który wciąż jest "poza". Wykluczany. Lekceważony. Zachód broni się przed nim, tymczasem on wkracza w jego świat pod postacią emigrantów i terrorystów. Zabiera miejsca pracy, podwyższa wskaźniki przestępstw, rzuca bomby w zaludnionych miejscach, a w tej książce daje się wykorzystywać za wizę (na indyjskim informatyku zarabia amerykańska firma płacąc mu grosze), a potem niszczy wirusem miliony systemów oskarżony o cybernetyczny terroryzm.
Opis fabuły.
Arjun Mehra, świadomy swego talentu do informatyki, ale i ogromu konkurencji, wiąże wielkie nadzieje z propozycją pracy w Ameryce. Marzenie wielu Indusów: amerykańska wiza spełnia się, ku radości jego rodziców i młodszej ukochanej siostry Priti. Z dumą żegnają syna odlatującego z Delhi do USA. W Ameryce Arjun szybko przekonuje się, że obiecany raj szybko bardzo przypomina piekło. Samotność, tęsknota ze rodzina, za Indiami, poczucie bycia wykorzystywanym w pracy, ciągła niepewność związku z Amerykanką Chris. Więcej w nim gry i seksu niż przyjaźni i miłości. Arjun kłamie w telefonie i e-mailach. I do rodziny i do przyjaciela Aamira. Opowiada o swoich sukcesach. W nim samym rośnie strach. Pogłębia go zwolnienie z pracy. Bojąc się rozczarować najbliższych decyduje się w desperacji użyć swej wiedzy i talentu do zainfekowania systemu wirusem. Walcząc o utrzymanie pracy chce wykazać się jego usunięciem. Ale sprawa wymyka się mu spod kontroli.
Guy Swift jest świetnie prosperującym właścicielem marketingowej firmy w Londynie. Nie wie, co to przegrana. Jego życiowym celem jest piąć się w górę. Rozrywkę i iluzję poczucia bezpieczeństwa zapewnia mu opłacana drogimi prezentami, nieszczęśliwa z nim kochanka Gaby. W decydującym momencie, gdy los jego firmy będzie zależeć od skutecznej prezentacji komputerowej, stworzony przez Arjuna wirus unieruchamia jego laptop.
Leela Zair to młodziutka muzułmanka, której ciała jej matka używa dla zdobycia sławy i pieniędzy w przemyśle filmowym. Szantażowana emocjonalnie przez matkę, obezwładniona duchowo Leela gra film za filmem płacąc za role utratą szacunku do siebie, bezsennymi nocami i próbami samobójczymi. Pewnego dnia za sprawą Arjuna staje się sławna nie tylko w Indiach, ale i na całym świecie. Wyemitowany przez Arjuna wirus ma twarz Leely. Miliony ludzi za pięć sekund oglądania tańczącej podczas Holi Leeli płacą utratą danych na dyskach. Dziewczyna przeżywa atak dziennikarzy podejrzewających, że wirus jest forma kryptoreklamy aktorki.

</doc>
<doc id="1649063" url="https://pl.wikipedia.org/wiki?curid=1649063" title="Angelina Jensen">
Angelina Jensen

Aneglina "Ange" Jensen (ur. 23 maja 1973 w Tårnby), duńska curlerka, zawodniczka Tårnby Curling Club, skip grająca na pozycji trzeciej. Starsza siostra Camilli Jensen.
Angelina w curling gra od 1984. Już cztery lata później zdobyła brązowy medal na mistrzostwach Danii juniorów, następnie do 1994 zespół June Simonsen i później Dorthe Holm, której Jesnen była zawodniczką, nie schodził z podium. W latach 1989, 1990, 1992, 1993 i 1994 jej drużyna zdobywała na tych zawodach złote medale, co zapewniało występ na mistrzostwach świata. Do 1993 Dania nie zajmowała wysokich lokat, w tym roku zajęła 3. miejsce i rok później powtórzyła sukces, lecz wtedy to Jensen była kapitanem reprezentacji. 
Pierwszy medal na mistrzostwach kraju kobiet Jensen zdobyła w 1990, był to brązowy medal, następnie do 1995 zajmowała medalowe miejsca (w 1994 złoto). Kolejny medal (brąz) wywalczyła w 2000, w 2001 i 2002 brąz, 2004 srebro, 2005, 2007 i 2009 złoto. 
Jensen wystąpiła na mistrzostwach Europy trzykrotnie. W Mistrzostwach Europy 1993 jako trzecia u Helny Blach zajęła 8. miejsce wygrywając rozgrywki grupy B. Na zawody rangi europejskiej powróciła dopiero w 2006 jako skip drużyny grający na pozycji otwierającej. Ostatecznie z bilansem 4-5 zajęła 7. miejsce. W 2009 po Round Robin Dania zajmowała 3. miejsce, następnie wygrała playoff z Niemkami (Andrea Schöpp) 8:7 i następnie w półfinale przegrała ze Szwedkami (Anette Norberg) 8:7 co dało jej brązowy medal. W kolejnych zawodach ponownie reprezentacja Danii pod jej przewodnictwem zdobyła brązowy medal, tym razem Dunki przegrały w półfinale z Niemkami 5:6.
Debiut na mistrzostwach świata Jensen odniosła w 1994 jako trzecia w zespole Heleny Blach Lavrsen. Reprezentacja Danii zajęła tam przedostatnie, 9. miejsce. Powrót Jensen do zawodów tej rangi nastąpił w 2006, podczas tej imprezy Angelina nie zagrała we wszystkich meczach, poroniła i musiała wrócić do Danii, obowiązki kapitan przejęła Madeleine Dupont. Dania ostatecznie zajęła szóstą pozycję. Na kolejnych mistrzostwach drużyna Jensen po Round Robin zajmowała 2. miejsce. W górnym meczu playoff przegrała z Kanadą 3:11 jednak wygrała półfinał ze Szkotkami (Kelly Wood) 9:6 i w finale ponownie uległa Kanadyjkom (Kelly Scott) 4:8. Rok później Dunki miały szansę dostania się do fazy playoff jednak przegrały tie-breaker z Japonkami (Moe Meguro) 3:7 i zostały sklasyfikowane na 5. miejscu. Podczas fazy grupowej Mistrzostw Świata 2009 Dania przegrała jedynie z późniejszymi złotymi medalistkami Chinkami (Wang Bingyu) 5:8 i sensacyjnie z Koreankami 4:7. W górnym meczu playoff zespół Jensen uległ ponownie Chinkom 3:6 i w półfinale Szwedkom 6:7. Jednak Dunki zdobyły brązowe medale po wygranej w małym finale na Kanadyjkami (Jennifer Jones) 7:6.
Jensen przewodziła reprezentacji Danii na Zimowych Igrzyskach Olimpijskich 2010, zespół z bilansem 4 zwycięstw i 5 porażek uplasował się na 5. miejscu. Miesiąc później zespół Jensen uczestniczył w MŚ, gdzie z bilansem 6-5 zajął 6. miejsce.

</doc>
<doc id="1649065" url="https://pl.wikipedia.org/wiki?curid=1649065" title="Igrzyska Azjatyckie 1970">
Igrzyska Azjatyckie 1970

6. Igrzyska Azjatyckie – międzynarodowe zawody sportowe, które odbyły się między 24 sierpnia, a 4 września 1970 w stolicy Tajlandii, Bangkoku. Pierwotnie igrzyska miały odbyć się w Seulu. Korea Południowa zrezygnowała jednak z organizacji tej imprezy z powodów finansowych, oraz względów bezpieczeństwa, spowodowanych napiętą sytuacją z sąsiednią Koreą Północną. W imprezie wystartowało 2400 zawodników z 18. krajów. Rywalizowali oni w 13 dyscyplinach. W zawodach – pierwszy raz w historii – pojawiły się zawody żeglarskie.

</doc>
<doc id="1649069" url="https://pl.wikipedia.org/wiki?curid=1649069" title="Pan Qingfu">
Pan Qingfu

Pan Qingfu () - chiński mistrz wushu urodzony prawdopodobnie ok. 1950 roku w prowincji Shandong w Chinach.
Obecnie mieszka w Kitchener w Kanadzie. Jest honorowym prezesem Zjednoczonej Kanadyjskiej Federacji Wushu. W 2002 roku jako pierwszy człowiek w historii został uhonorowany 10 stopniem przez Konfederację Kanadyjskich Organizacji Wushu, która ma tylko 9 stopni. Mistrz Pan był wielokrotnym mistrzem Chin kung-fu oraz służył jako trener w Instytucie Wychowania Fizycznego w Shenyang. W latach 60. został powołany przez chiński rząd do walki przeciwko grupom przestępczym. Po pojmaniu 23 uzyskał przydomek "Pogromca gangów". Pracował również jako instruktor w pekińskiej policji oraz w chińskich oddziałach specjalnych.
Wystąpił w kilku filmach, między innymi w "Klasztorze Shaolin" z 1982 roku, w którym po raz pierwszy można było zobaczyć aktorstwo Jeta Li oraz grał siebie samego w ekranizacji książki Marka Salzmana Żelazo i jedwab w 1990 roku.

</doc>
<doc id="1649071" url="https://pl.wikipedia.org/wiki?curid=1649071" title="Droga wojewódzka nr 294">
Droga wojewódzka nr 294

Droga wojewódzka nr 294 (DW294) – droga wojewódzka o długości 23 km, łącząca Trzebiel z Jasieniem. Trasa ta leży na obszarze województwa lubuskiego i przebiega przez teren powiatu żarskiego.

</doc>
<doc id="1649073" url="https://pl.wikipedia.org/wiki?curid=1649073" title="Sass Rigais">
Sass Rigais

Sass Rigais – szczyt w północno-zachodnich Dolomitach, w Tyrolu Południowym w północnych Włoszech.
Był to pierwszy trzytysięcznik zdobyty przez Reinholda Messnera, który zdobył go mając 5 lat. 

</doc>
<doc id="1649074" url="https://pl.wikipedia.org/wiki?curid=1649074" title="Enderleinellus marmotae">
Enderleinellus marmotae

Enderleinellus marmotae – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Marmota monax".
Samica długości 0,95 mm, samiec mniejszy 0,9 mm. Silnie spłaszczona grzbietowo-brzusznie. Samica składa jaja zwane gniadmi, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Ameryki Północnej.

</doc>
<doc id="1649077" url="https://pl.wikipedia.org/wiki?curid=1649077" title="Joseph Mascarel">
Joseph Mascarel

Joseph Mascarel (ur. 1816, zm. 1899) – amerykański polityk, dziewiąty burmistrz Los Angeles, drugi burmistrz francuskiego pochodzenia po Damienie Marchessault pochodzącym z Quebecu (ok. 9% mieszkańców w 1860 roku było francuskiego pochodzenia) oraz drugi republikański burmistrz miasta.
Do Kalifornii wyemigrował w 1845 roku, był kupcem. Urząd burmistrza sprawował od 5 maja 1865 do 10 maja 1866.

</doc>
<doc id="1649081" url="https://pl.wikipedia.org/wiki?curid=1649081" title="Romanse i papierosy">
Romanse i papierosy

Romanse i papierosy ("ang. Romance &amp; Cigarettes") – amerykański musical z roku 2005 w reżyserii Johna Turturro.
Film kręcono w Nowym Jorku w dniach od 22 marca do 21 maja 2004.
Fabuła.
Nick Murder, lekko znudzony swoim życiem, przeciętny mężczyzna, nawiązuje namiętny romans z piękną, młodszą od siebie Tulą. Wkrótce ich znajomość wychodzi na jaw. Zraniona żona Nicka postanawia zemścić się na uwodzicielce. Zdradzonej kobiecie z pomocą przychodzi kuzyn Bo, ale zazdrosna Tula wcale nie ma zamiaru ułatwiać Nickowi powrotu do żony.

</doc>
<doc id="1649084" url="https://pl.wikipedia.org/wiki?curid=1649084" title="Wyspa Świętego Brendana">
Wyspa Świętego Brendana

Wyspa Świętego Brendana – legendarna wyspa na Atlantyku, do której miał dopłynąć święty Brendan.
Źródło legendy.
Pierwszym utworem, który wspomina o wyprawie Świętego Brendana w poszukiwaniu cudownej wyspy na zachodzie jest pochodzący z IX wieku "Żywot św. Malona". Podejrzewa się jednak, że może być to późniejsza interpolacja do pierwotnego tekstu. O podróży takiej nie wspomina nic "Żywot św. Brendana".
Na początku X wieku, prawdopodobnie w Lotaryngii, powstał anonimowy tekst "Navigatio Sancti Brendani" ("Żegluga Świętego Brendana"). Składający się z 29 rozdziałów utwór poświęcono w całości opisowi wyprawy Brendana na zachód w poszukiwaniu Ziemi Obiecanej (w rzeczywistości jest to swobodnie skompilowany opis trzech różnych podróży). Podczas podróży Brendan wraz z towarzyszami odwiedzili wiele wysp i doświadczyli wielu fantastycznych przygód, spotykając m.in. rozmaite potwory morskie czy Judasza. Po wielu latach morskich przygód udało im się w końcu dopłynąć do cudownej wyspy będącej ziemskim rajem, na której mieli spędzić rok. Wyspa owa miała być rozległa, obfita w wiecznie świeże owoce i zboża, pełna źródeł i szlachetnych kamieni.
"Navigatio Sancti Brendani" stało się utworem niezwykle popularnym. Do czasów dzisiejszych zachowało się 120 jego odpisów, w przekładach na prawie wszystkie języki zachodniej Europy.
W XII wieku Honoriusz Augustodunesis w swoim dziele "De imagine mundi" opisał piękną i żyzną ziemię na Oceanie, do której miał dotrzeć św. Brendan.
Poszukiwania wyspy.
Wraz z początkiem odkryć geograficznych żeglarze portugalscy i hiszpańscy rozpoczęli poszukiwania legendarnej Wyspy Świętego Brendana. Po odkryciu Madery i Wysp Kanaryjskich spodziewano się, że w niedalekiej odległości od nich leży Wyspa Świętego Brendana. Liczni żeglarze przekazywali relacje, że widzieli legendarny ląd gdzieś na horyzoncie.
Wraz z coraz bardziej dokładnymi mapami Atlantyku, legendarna wyspa coraz bardziej zmieniała swoje położenie na mapie, ostatecznie uznano ją za ósmą, nieodkrytą jeszcze wyspę w archipelagu Wysp Kanaryjskich, przylgnęła do niej wówczas nazwa "San Borondón". Portugalscy żeglarze nie ustawali w jej poszukiwaniu. Jeszcze w XVIII wieku wyspę umieszczano na mapach, a portugalscy królowie finansowali ekspedycje badawcze.
Wyspę Świętego Brendana wraz z drugim legendarnym obiektem, wyspą Brasil, z opisem "Magnæ Insulæ Beati Brandani Branziliæ dictæ", uwidoczniono także na kontrowersyjnej mapie Winlandii - tym razem umieszczając ją na środku Atlantyku, na szerokości Półwyspu Pirenejskiego.
Hipotezy.
Według hipotez niektórych badaczy, pod fantastycznym płaszczem zamieszczono w "Navigatio Sancti Brendani" opis autentycznych podróży. Poszczególne wyspy opisane w utworze identyfikowano m.in. z Wyspami Owczymi, Islandią i Azorami. Doszukiwano się też opisów kontynentu amerykańskiego.
Jako argumenty za odkryciem przez Brendana Ameryki podaje się między innymi fragment z rozdziału XIV o "zagęszczonym morzu" (rzekomo Morze Sargassowe), czy informację z rozdziału XVIII o "wyspie winnej latorośli" (rzekomo Vinland).
Przeciwnicy hipotezy o odkryciu Ameryki przez Brendana wskazują, że "Navigatio Sancti Brendani" powiela znany od starożytności archetyp położonych na zachodnim oceanie Wysp Szczęśliwych, zaś sama wyspa była jedynie alegorycznym wyobrażeniem raju. Wskazują też, że utwór jest swobodną kompilacją religijnej wizji i autentycznych relacji z podróży irlandzkich żeglarzy, uzupełnioną opowieściami z sag skandynawskich, folkloru i motywami klasycznymi ("Odyseja", "Eneida").

</doc>
<doc id="1649090" url="https://pl.wikipedia.org/wiki?curid=1649090" title="Port-aux-Français">
Port-aux-Français

Port-aux-Français – główna miejscowość na Wyspach Kerguelena, wchodzących w skład Francuskich Terytoriów Południowych i Antarktycznych. Położona nad Zatoką Morbihan na największej wyspie archipelagu - Wyspie Kerguelena. Stała francuska stacja naukowa i techniczna. Osada została założona w 1950.
W okresie zimowym w Port-aux-Français pracuje 45 osób, a w okresie letnim liczba pracowników może osiągnąć 120 osób.
Historia.
Lokalizacja Port-aux-Français została wybrana ze względu na to, że brzegi zatoki tworzą osłonę od otwartego oceanu. Brano pod uwagę także możliwość zbudowania pasa startowego dla samolotów, którego budowa nigdy nie została rozpoczęta.
W latach 1955–1957 przy użyciu australijskiego sprzętu zbudowano pierwszą fabrykę na wyspie. 16 grudnia 1957 młody przedsiębiorca, który zainicjował projekt budowy fabryki Marc Péchenart zawarł pierwszy na Wyspach Kerguelena związek małżeński z Martine Raulin.
Fabryka została zamknięta w 1960. W 2005 sprzęt został przetransportowany na Reunion.
Organizacja osady.
Port-aux-Français posiada port morski, w którym rozładowywane są dostawy dla wyspy. W skład stacji wchodzą laboratoria naukowe (biologiczne i geofizyczne), stacja meteorologiczna oraz instalacje telekomunikacji satelitarnej. Ponadto znajduje się tu mały szpital.
W Port-aux-Français w drugiej połowie XX wieku został zbudowany kościół rzymskokatolicki - Notre-Dame des Vents.

</doc>
<doc id="1649092" url="https://pl.wikipedia.org/wiki?curid=1649092" title="Deceleracje">
Deceleracje



</doc>
<doc id="1649093" url="https://pl.wikipedia.org/wiki?curid=1649093" title="Kościół św. Klary w Sztokholmie">
Kościół św. Klary w Sztokholmie

Kościół św. Klary (szw. "Sankta Clara kyrka" lub "Klara kyrka") – kościół filialny położony w centrum Sztokholmu w dzielnicy Norrmalm przy ulicy Klara Västra Kyrkogata, zbudowany na miejscu klasztoru.
Należy do Kościoła Szwecji. Wcześniej był kościołem parafialnym w parafii Klara församling, ale parafia ta została w 1989 włączona do parafii katedralnej Stockholms domkyrkoförsamling, a sam kościół ma obecnie status kościoła filialnego podlegającego Szwedzkiej Misji Ewangelickiej (szw. Evangeliska Fosterlands-Stiftelsen), która odpowiada za życie religijne i działalność w kościele.
Kościół św. Klary ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
W latach 1282–1290 w miejscu obecnego kościoła król Magnus Ladulås nakazał zbudowanie klasztoru i kościoła dla zakonu klarysek. Kościół miał wieżę zwieńczoną spiczastym hełmem. 
W 1527 król Gustaw I Waza nakazał zniszczenie kościoła i klasztoru z powodów obronnych. Zdołano tylko uratować dwa skrzydła ołtarza szafkowego, zachowane do chwili obecnej. Syn króla, Jan III Waza okazał się, w przeciwieństwie do ojca, budowniczym wielu kościołów. Nakazał on zbudowanie obecnego kościoła św. Klary na miejscu zniszczonego wcześniej założenia. Wzniesienie budowli zlecił holenderskiemu budowniczemu Henrikowi van Huwen i przypuszczalnie również swemu nadwornemu architektowi Willemowi Boyowi.
Kościół został wzniesiony z cegły na planie krzyża łacińskiego z poligonalnie zamkniętym prezbiterium i wieżą zachodnią zwieńczoną wysokim hełmem. Wnętrze kościoła jest jednonawowe przekryte sklepieniem kryształowym. Od strony wschodniej i zachodniej do północnego ramienia transeptu przylegają dwie zakrystie. Do obu szczytów transeptu dobudowane zostały klatki schodowe. 
Kościół (nawa, transept, prezbiterium i wieża) został zbudowany w latach 1572–1590. W 1651 wzniesiono zachodnią zakrystię, przebudowaną w 1835. Hrabina Agneta Wrede zleciła zbudowanie południowego portalu, który został ozdobiony herbami rodów Wrede i Lillie.
Klatka schodowa przy południowym ramieniu transeptu została zbudowana w 1726, prawdopodobnie według projektu architekta Görana Adelcrantza. 
Pożar z 8 czerwca 1751 roku zniszczył świątynię. Zniszczeniu uległy zwłaszcza: wieża, dach, gzymsy pod dachem,okna oraz posadzka i znajdujące się pod nią grobowce. Ocalały tylko mury i sklepienia. Po pożarze kościół został odbudowany według projektu architekta i nadintendenta Carla Hårlemana. Prace rekonstrukcyjne rozpoczęły się już w dwadzieścia dni po pożarze. Otynkowano fasady kościoła a dach pokryto blachą miedzianą. Wieżę zadaszono prowizorycznym hełmem. Już w styczniu 1752 rozpoczęły się prace nad urządzeniem wnętrza. Na początku 1753 zmarł Hårleman a wkrótce potem dokonano powtórnej konsekracji kościoła. Prace rekonstrukcyjne kontynuował architekt Carl Fredrik Adelcrantz (1716–96). Zaprojektował on większą część wyposażenia wnętrza jak ołtarz główny oraz hełm wieży, który ukończono w 1768. Dobudowano też północną klatkę schodową a dach świątyni otrzymał swoją dzisiejszą formę. Prawdopodobnie w 1753 wykonano ambonę według projektu C. Hårlemana, a Johan Tobias Sergel wyrzeźbił postacie aniołów w północnej galerii.
W 1761 ukończono emporę organową zaprojektowaną przez C. F. Adelcrantza. Był on również autorem prospektu nowych organów, zbudowanych przez zakład organmistrzowski Gren och Stråle. 
Wieża i fasady zawdzięczają swój dzisiejszy kształt restauracji dokonanej w latach 1884–1886 przez Helgo Zettervalla; powstały wówczas również przybudówki do wieży. Obecny wygląd wnętrza to zasługa restauracji dokonanej w latach 1906–1907 przez Agi Lindegrena. Malowidła na sklepieniu kościoła z 1904 są autorstwa wziętego malarza Olle Hjortzberga (1872–1959).
W listopadzie 1932 wykonano największe prace blacharskie na terenie Szwecji pokrywając 1400 m² hełmu wieży 1600 płytami miedzianymi, ważącymi łącznie 10 000 kg. 
W 1935 naprawiono okna kościelne poprzez wstawienie nowych ołowianych ram. Zainstalowano wentylację. 
W 1939 przebudowano organy powiększając je do 58 głosów. 
W 1947 dokonano niewielkiej renowacji. Zbudowano m.in. okrągłą balustradę wokół ołtarza. 
W latach 1963–1965 dokonano kolejnej restauracji kościoła według projektu Artura von Schmalensee i Johana Sjöströma; miała ona raczej techniczny charakter. Położono wówczas posadzkę z szarego wapienia, zejścia do krypt w ramionach transeptu zaznaczono kamiennymi płytami, zbudowano też nowe ławki.
W latach 2005–2006 dokonano renowacji wieży i wymieniono blachę na jej hełmie.
Architektura i wyposażenie.
Prezbiterium.
Prezbiterium jest położone cztery stopnie wyżej w stosunku do nawy głównej. Boczne ściany prezbiterium są poprowadzone lekko ukośnie w stosunku do zamykającej je ściany wschodniej. Siedem dużych okien sprawia, że wnętrze jest pełne światła. Z lewej strony znajdują się dekoracyjne drzwi oprawione w kamiennym węgarze. Na wprost drzwi stoi chrzcielnica wykonana w 1908 przez T. Thoréna z białoszarego marmuru, ozdobiona główkami aniołów, reliefami i motywami kwiatowymi. Sklepienie w prezbiterium jest gwiaździste i wspiera się na zaokrąglonych filarach wmurowanych w ściany. Ściany są pomalowane podobnie jak i reszta świątyni. W oknach znajdują się witraże wykonane w 1888 przez zakład F.X. Zettler z Monachium. 
Ołtarz główny.
Ołtarz główny z lat 1787-1790 jest dziełem C.F. Adelcrantza. Wykonany z zielonego i brązowego wapienia ołtarz jest flankowany przez dwa klęczące po obu stronach anioły, wyrzeźbione w 1904 z białego marmuru według gipsowych oryginałów Johana Tobiasa Sergela, stojących przedtem w tym samym miejscu. Kolumny i pilastry ołtarzowe z brązowego i szarego marmuru, zwieńczone kapitelami korynckimi, wspierają łamany architraw. Całość założenia wieńczy otwór w kształcie trójkąta, doświetlający od góry ołtarz, otoczony promienistą, pozłacaną glorią i głowami aniołów.
Znajdujący się w ołtarzu obraz wyszedł w 1766 spod pędzla Jonasa Hoffmana. Przedstawia zdjęcie Chrystusa z krzyża.
Nawa.
Wnętrze kościoła jest jednonawowe. W krótkich ramionach transeptu zbudowano empory. Od strony zachodniej znajduje się empora organowa. Posadzka świątyni wykonana jest z wapienia. Pośrodku ułożono czerwony dywan, prowadzany do ołtarza. Ściany są otynkowane na biało a zdobią je malowidła autorstwa Olle Hjortzberga. Podobne malowidła, również pędzla Hjortzberga, znajdują się na żebrach i łukach sklepień. Przedstawiają one motywy biblijne ujęte w okręgi. Na posadzce ustawione są ławki z niemalowanego dębu. Nad ławkami umieszczono nowoczesne oświetlenie elektryczne natomiast na ścianach świeczniki z mosiądzu. Z lewej strony nawy znajduje się drewniana, pozłacana ambona, wykonana prawdopodobnie w 1753 według projektu Carla Hårlemansa. Jej kosz i daszek akustyczny są bogato dekorowane. 
W obu ramionach transeptu znajdują się boczne wejścia do kościoła. Oba przedsionki wejściowe są wyłożone dębową boazerią. W ramieniu północnym ustawiono stoły i krzesła używane do serwowania kawy po zakończeniu nabożeństwa lub przy innych okazjach. Ze stropu zwisa duży mosiężny żyrandol. W ramieniu południowym urządzona jest niewielka kaplica z ołtarzem skierowanym na wschód. W południowo-zachodnim narożniku stoją niewielkie organy. 
Empora organowa wspiera się na dwóch dębowych kolumnach pokrytych dekoracjami. Strop pod emporą jest również dębowy, kasetonowy i niemalowany. Na ścianach po obu stronach empory as malowidła pędzla Hjortzberga, przedstawiające dzieje klasztoru i kościoła ws. Klary. Ponad wszystkimi emporami umieszczono okrągłe okna. 
Organy główne na emporze zachodniej mają obecnie 58 głosów i zostały zbudowane w 1907 przez zakład organmistrzowski Åkerman &amp; Lund.
Na ścianach kościoła umieszczone są liczne epitafia. Wiele z nich wykonał w II poł. XVIII w.Jean Eric Rehn, w tym prawdopodobnie epitafium Carla Hårlemana, który z kolei jest autorem dwóch epitafiów w prezbiterium. Pomimo pożaru z 1751 przetrwała duża część naczyń liturgicznych jak m.in. kielichy mszalne i lichtarze. 
Wieża.
Mierząca 116 m wieża jest drugą pod względem wysokości wieżą kościelną Szwecji i Skandynawii i piątym pod względem wysokości budynkiem Szwecji. Jest ona jeszcze dziś doskonale widoczna z całego miasta.
Wieża otrzymała w latach 80. XIX w. neogotycką formę z wysokim, pokrytym miedzianą blachą i zwieńczonym złotym kogutem hełmem, ostrołukowymi otworami okiennymi, pinaklami i małymi, zaokrąglonymi wieżyczkami na krawędziach trzonu. Wieżę oblicowano z czerwoną cegłą maszynową, przeplataną ciemną cegłą glazurowaną. Podstawa wieży jest z ciosanego granitu. Portal w przyziemiu jest obramowany kolumnami z szarego granitu. W tympanonie umieszczono relief przedstawiający Chrystusa otoczonego symbolami ewangelistów. Autorem rzeźb jest A. E. Brambeck. Drzwi wejściowe zostały wykonane z dębu i podzielone na niewielkie kwatery. Na wieży wiszą cztery dzwony, z których dwa zostały odlane w 1751 (jeden przez Gerharda Meyera). Dwa pozostałe zostały odlane ponownie w 1883 z trzech wcześniejszych dzwonów.
Przykościelny cmentarz.
Przykościelny cmentarz, ogrodzony żelaznym parkanem, zachował w przeważającej części ten sam obszar co w XVII w., chociaż wokół niego rozciąga się nowoczesna zabudowa. Na cmentarzu znajdują się nagrobki m.in.: poety i kompozytora Carla Michaela Bellmana, poetki Anny Marii Lenngren, pisarza i poety Carla Gustafa af Leopold, polityka Gustafa Åkerhielma i pisarki Cajsy Warg.
Działalność w kościele św. Klary.
Kościół św. Klary stał się bazą dla zakrojonej na szeroką skalę pomocy dla potrzebujących w centrum Sztokholmu. Chodzi tu przede wszystkim o żywność i ubrania dla bezdomnych, pomoc dla ludzi uzależnionych, ulicznych prostytutek i uchodźców a także jednostek znajdujących się pod wpływem stresu i chorych. W ramach pomocy duchowej oferowana jest: modlitwa, osobista rozmowa, odwiedziny osób skazanych w więzieniach. 
Niesieniem pomocy zajmują się zarówno kapłani, diakoni jak i wolontariusze. Pomoc koordynuje zrzeszenie S:ta Clara kyrkas vänner (pol. Przyjaciele św. Klary), będące częścią Evangeliska Fosterlands-Stiftelsen (EFS), organizacji o charakterze przebudzeniowym i niskokościelnym w ramach Kościoła Szwecji.
Zrzeszenie S:ta Clara kyrkas vänner zajmuje się również organizowaniem nabożeństw w kościele, prowadzi grupy zgłębiające Biblię i organizuje kursy o podstawach wiary chrześcijańskiej.

</doc>
<doc id="1649094" url="https://pl.wikipedia.org/wiki?curid=1649094" title="Klara kyrka">
Klara kyrka



</doc>
<doc id="1649098" url="https://pl.wikipedia.org/wiki?curid=1649098" title="Kanał Radacki">
Kanał Radacki

Kanał Radacki – kanał wodny na Pojezierzu Drawskim, w gminie Szczecinek, w woj. zachodniopomorskim, który wypływa od wschodniego brzegu jeziora Radacz i biegnie w kierunku wschodnim, mija wieś Dębowo i wpada do jezioro Trzesiecko. 
Długość kanału wynosi 7,2 km.
Powierzchnia zlewni kanału wynosi 100,6 km².
Prawobrzeżnym dopływem Kanału Radackiego jest Kanał Mosiński, który wpada do niego koło wsi Dębowo.

</doc>
<doc id="1649099" url="https://pl.wikipedia.org/wiki?curid=1649099" title="Radio Lwów">
Radio Lwów

 
Radio Lwów – polskojęzyczna społeczna stacja radiowa założona w 1992 we Lwowie, której celem jest utrzymywanie tożsamości narodowej i krzewienie kultury polskiej. 
Radio Lwów nadaje 6 godzin programu tygodniowo na antenie prywatnej rozgłośni ukraińskiej Nezałeżnist na częstotliwości 106,7 FM i słychać je w promieniu 100 km od Lwowa: w Stryju, Drohobyczu, Samborze, Żółkwi, Mościskach i Jaworowie. Nadając w Internecie także korzysta ze strumienia ("adresu") radia Nezałeżnist.
W sobotę od 9:00 do 13:00 (od 8:00 do 12:00 czasu polskiego) emitowane są m.in. audycje dla młodzieży, konkursy, reportaże, serwis informacyjny oraz czytane są powieści autorów lwowskich, a w niedzielę od 19:15 do 21:15 nadawany jest program religijny (katolicki).

</doc>
<doc id="1649103" url="https://pl.wikipedia.org/wiki?curid=1649103" title="Maria Kędziorzyna">
Maria Kędziorzyna

Maria Stefania Stanisława Croneck Walter-Kędziorzyna (ur. 1905 w Markowicach, zm. 1978 w Sidzinie) – polska pisarka, autorka książek dla dzieci. 
Córka Mariana Walter Croneck oraz Stanisławy z domu Rylskiej, żona Juliusza Kędziory - polskiego pisarza i malarza.
Kształciła się w Państwowym Gimnazjum w Sanoku, gdzie w 1919 ukończyła III klasę. Z zawodu była nauczycielką przedszkolną. Jej debiut literacki nastąpił w 1931. Od tego czasu współpracowała z czasopismami dla dzieci i młodzieży: „Płomyk”, „Płomyczek”, „Świerszczyk”. Przed 1939 wydała trzy powieści dla młodzieży, a do 1960 ukazało się 14 pozycji, w tym jedna przetłumaczona na język czeski. Oprócz powieści publikowała także opowiadania o tematyce etyczno-wychowawczej. Osiadła w Sidzinie.
Twórczość.
Wybrane książki Marii Kędziorzyny są dostępne dla wszystkich dzieci w formie darmowych audiobooków na stronie nanaczyta.pl. 

</doc>
<doc id="1649105" url="https://pl.wikipedia.org/wiki?curid=1649105" title="Enderleinellus tamiasis">
Enderleinellus tamiasis

Enderleinellus tamiasis – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest wiewiórka "Tamias striatus".
Silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na terenie Azji.

</doc>
<doc id="1649106" url="https://pl.wikipedia.org/wiki?curid=1649106" title="Godło Republiki Federalnej Niemiec">
Godło Republiki Federalnej Niemiec



</doc>
<doc id="1649107" url="https://pl.wikipedia.org/wiki?curid=1649107" title="Nicholas Onuf">
Nicholas Onuf

Nicholas Greenwood Onuf (ur. 1941) – badacz stosunków międzynarodowych, jeden z czołowych zwolenników konstruktywizmu w teorii stosunków międzynarodowych. Obecnie profesor Wydziału Stosunków Międzynarodowych Florida International University. Przedtem wykładał na American University, Columbia University, Georgetown University, Howard University, Ritsumeikan University i na University of Colombo. Absolwent Johns Hopkins University. Publikował w "International Organization", "American Journal of International Law" i "International Studies Quarterly".

</doc>
<doc id="1649108" url="https://pl.wikipedia.org/wiki?curid=1649108" title="Synagoga w Nancy">
Synagoga w Nancy

Synagoga w Nancy – czynna synagoga położona w Nancy przy Bulwarze Joffre. W jej sąsiedztwie swoją siedzibę ma Żydowskie Stowarzyszenie Kulturalne. 
Historia.
Gmina żydowska w Nancy istniała na pewno pod koniec XV wieku, kiedy w mieście mieszkało 12 rodzin żydowskich. W dalszych stuleciach z powodu nietolerancyjnej polityki władz miasta grupa ta zmnieszyła się do kilku rodzin, zaś w 1721 książę Lotaryngii wydał zezwolenie stałego pobytu w mieście jedynie dla 4 rodzin żydowskich. Synagoga jest drugą co do wieku zachowaną świątynią żydowską we Francji, po zaprojektowanej przez tego samego autora - Augustina Charlesa Piroux - synagodze w Lunéville. Pierwotnie była położona na podmokłych terenach poza miastem, w jego centrum znalazła się w miarę rozwoju urbanistycznego Nancy. 
W latach 1841 i 1861 synagoga była rozbudowywana z racji rozwoju gminy żydowskiej w Nancy, natomiast jej obecną elewację wykonał w 1935 Alfred Thomas. Od 1984 budynek posiada status zabytku. Synagoga jest czynna; w mieście żyje ok. 350 rodzin żydowskich. Dzięki postawie miejscowej policji w czasie hitlerowskiej obławy w Nancy udało się uratować większość Żydów mieszkających w mieście przed II wojną światową. 
W 2007 synagoga została otoczona trzymetrowym parkanem w celu uchronienia jej od aktów wandalizmu. 
Architektura.
Wzniesiona w stylu neobizantyjskim synagoga posiada troje półkolistych drzwi bez portali oraz położoną w centralnym punkcie fasady rozetę otoczoną przez napis w j. francuskim "Będziesz kochał bliźniego jak siebie samego". Poniżej rozety znajdują się trzy półkoliste okna, podobne dwa zostały rozmieszczone na krańcach fasady. Elewację budynku zdobią ponadto płaskorzeźby z motywami geometrycznymi. Całość wieńczą wyrzeźbione tablice z dziesięcioma przykazaniami. 

</doc>
<doc id="1649109" url="https://pl.wikipedia.org/wiki?curid=1649109" title="Flaga Republiki Federalnej Niemiec">
Flaga Republiki Federalnej Niemiec



</doc>
<doc id="1649110" url="https://pl.wikipedia.org/wiki?curid=1649110" title="Skid Row (Los Angeles)">
Skid Row (Los Angeles)

Skid Row – dzielnica we wschodniej części śródmieścia (downtown) Los Angeles w Kalifornii w USA o powierzchni 1,21 km² i liczbie ludności 8375 mieszkańców.
W Skid Row znajduje się jedno z największych skupisk bezdomnych w Stanach Zjednoczonych, oceniane na ok. 10-15 tys. osób.
Położenie.
Skid Row ograniczone jest ulicami: Alameda Street, 7th Street, Main Street i 3rd Street. Od północy graniczy z Civic Center, od wschodu z Toy District.

</doc>
<doc id="1649112" url="https://pl.wikipedia.org/wiki?curid=1649112" title="Parlament Szwecji">
Parlament Szwecji



</doc>
<doc id="1649114" url="https://pl.wikipedia.org/wiki?curid=1649114" title="Iwan Iwanow (sztangista)">
Iwan Iwanow (sztangista)

Iwan Iwanow (bułg. Иван Иванов; ur. 27 sierpnia 1971 w Szumenie) – bułgarski sztangista, mistrz olimpijski, wielokrotny medalista mistrzostw świata.
Kariera.
Pierwsze sukcesy w karierze osiągnął w 1989 roku, kiedy zdobył złote medale w wadze muszej podczas mistrzostw świata w Atenach i mistrzostw Europy w tym samym mieście. Następnie zwyciężył na mistrzostwach świata w Budapeszcie w 1990 roku i rozgrywanych rok później mistrzostwach świata w Donaueschingen, odpowiednio z wynikami 265 kg i 272,5 kg. W 1992 roku wystartował na igrzyskach olimpijskich w Barcelonie, zdobywając złoty medal z wynikiem 265 kg. W zawodach tych wyprzedził Chińczyka Lina Qishenga i Traiana Cihăreana z Rumunii. Złoty medal zdobył również podczas mistrzostw świata w Melbourne w 1993 roku, a na mistrzostwach świata w Stambule rok później zajął drugie miejsce, przegrywając tylko z Turkiem Halilem Mutlu. Z igrzysk olimpijskich w Atlancie w 1996 roku wrócił bez medalu, zajmując w wadze muszej szóste miejsce. W kolejnych latach startował w wadze koguciej, zdobywając między innymi brązowy medal na mistrzostwach świata w Lahti w 1998 roku. Ostatni sukces osiągnął w 2000 roku, zdobywając srebrny medal podczas mistrzostw Europy w Sofii. W tym samym roku wystartował także na igrzyskach olimpijskich w Sydney, gdzie zajął początkowo drugie miejsce. Został jednak wkrótce zdyskwalifikowany za doping, po wykryciu w jego organizmie furosemidu.
W czasie kariery sportowej jego waga wahała się od 51,80 do 55,92 kg i mierzył 155 cm.

</doc>
<doc id="1649115" url="https://pl.wikipedia.org/wiki?curid=1649115" title="Kulturhuset w Sztokholmie">
Kulturhuset w Sztokholmie

Kulturhuset (pol. "Dom kultury") – ośrodek kultury w Sztokholmie otwarty w 1974 roku. Znajduje się przy placu Sergela.
Konstrukcja budynku jest dziełem architekta Petera Celsinga i jest pomnikiem szwedzkiego modernizmu. Budynek nagrodzony na konkursie architektury skandynawskiej, ma szklaną fasadę ciągnącą się wzdłuż całej południowej strony placu.
Wewnątrz znajdują się trzy galerie, które organizują wystawy dla różnych odbiorców. W sali widowiskowej ("Klien") odbywają się imprezy muzyczne, taneczne i teatralne oraz wykłady. Sale dziecięce ("Lava") są miejscem spotkań młodych ludzi i ośrodkiem kultury młodzieżowej. W Kulturhuset mieści się jedyna w Szwecji komiksoteka, są również czytelnie prasy zagranicznej i nowo wydanej literatury szwedzkiej. 
W gmachu ma swoją siedzibę Teatr Miejski ("Stadsteatern"), którego główną salę oddano do użytku w 1990 roku. Znajduje się tu ogólnie sześć scen różnej wielkości. Z tej części domu kultury korzystał parlament szwedzki podczas remontu Riksdagshuset.

</doc>
<doc id="1649117" url="https://pl.wikipedia.org/wiki?curid=1649117" title="Adobe Device Central">
Adobe Device Central

Adobe Device Central – emulator Flash przeznaczony dla urządzeń mobilnych.

</doc>
<doc id="1649119" url="https://pl.wikipedia.org/wiki?curid=1649119" title="Rakowo (Elbląg)">
Rakowo (Elbląg)

Rakowo – jedna z północnych dzielnic Elbląga.
Położenie.
"Rakowo" leży w północnej części miasta. Graniczy z takimi dzielnicami jak: Zakrzewo, Na Stoku, Ogrody oraz Stawnik.
Północną granicę dzielnicy wyznacza al. Piłsudskiego, zachodnią - ul. Fałata, południową ulice: Kopernika oraz Bosmańska, wschodnią zaś Moniuszki i Królewiecka. W północno-wschodniej części dzielnicy znajduje się Park Miejski im. M. Kajki. Po obu stronach ulicy Królewieckiej ciągną się przedwojenne budynki, w których siedziby mają jednostki wojskowe podległe 16 Pomorskiej Dywizji Zmechanizowanej w Elblągu. Wojsko w tych koszarach stacjonowało już przed II wojną światową, kiedy to Elbląg był jednym z największych miast garnizonowych III Rzeszy.
Przed II wojną światową dzielnica nosiła niemiecką nazwę "Heimstätten" co znaczy domy, domostwa.

</doc>
<doc id="1649125" url="https://pl.wikipedia.org/wiki?curid=1649125" title="Kanał Mosiński (dopływ Kanału Radackiego)">
Kanał Mosiński (dopływ Kanału Radackiego)

Kanał Mosiński – kanał wodny na Pojezierzu Drawskim, w gminie Szczecinek, w woj. zachodniopomorskim. Kanał rozpoczyna się na południe od wsi Mosina i Kucharowskiego Lasu, następnie biegnie w kierunku północno-wschodnim przez Bagno Wielkie na północ od Mosiny i wpada do Kanału Radackiego poniżej wsi Dębowo.
Długość kanału wynosi 7,148 km.

</doc>
<doc id="1649126" url="https://pl.wikipedia.org/wiki?curid=1649126" title="Kaźmierków">
Kaźmierków

Kaźmierków – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość administracyjnie należała do województwa płockiego.

</doc>
<doc id="1649127" url="https://pl.wikipedia.org/wiki?curid=1649127" title="Arcybiskupi haliccy obrządku łacińskiego">
Arcybiskupi haliccy obrządku łacińskiego



</doc>
<doc id="1649129" url="https://pl.wikipedia.org/wiki?curid=1649129" title="Polskie Radio Wilno">
Polskie Radio Wilno

Polskie Radio Wilno – regionalna rozgłośnia Polskiego Radia działająca w latach 1928–1939 w Wilnie.
Historia.
W 1927 na Zwierzyńcu wynajęto budynek dla rozgłośni i wzniesiono dwa maszty 45-metrowe, na których rozpięto antenę. Pierwszym dyrektorem programowym rozgłośni był Witold Hulewicz. W latach 1936–1937 w rozgłośni pracował Czesław Miłosz. 
W latach 1927–1939 rozgłośnia codziennie transmitowała mszę z kaplicy w Ostrej Bramie w Wilnie. 
W 1937 dyrektorem rozgłośni był Janusz Żuławski.
Program nadawała do 16 września 1939. 
Pod władzą litewską program stacji w Wilnie został wznowiony 8 listopada 1939, natomiast pod władzą niemiecką program stacji, emitowany w językach niemieckim i polskim funkcjonował od lipca 1941 do marca 1942.
Abonenci.
Wykres opracowano na podstawie materiału źródłowego

</doc>
<doc id="1649132" url="https://pl.wikipedia.org/wiki?curid=1649132" title="Zygmunt Sulistrowski (reżyser)">
Zygmunt Sulistrowski (reżyser)

Zygmunt Sulistrowski (ur. 18 maja 1922 we Lwowie, zm. 2007 w Brazylii) – polski reżyser amerykańskiej sceny filmowej, scenarzysta i aktor. Uczestnik powstania warszawskiego.
Życiorys.
Syn Kazimerza Sulistrowskiego i Jadwigi z d. Olizar. Walczył w powstaniu warszawskim. Po 1945 wyemigrował do Paryża, gdzie ukończył Akademię Filmową, a następnie przeniósł się do Londynu.
Wkrótce wyjechał do Kalifornii, gdzie współpracował w International Film Enterprises w Hollywood. Wielkie wrażenie wywarła na nim podróż do Rio de Janeiro i Brazylii w 1951 roku. Zafascynowany przyrodą Amazonii oraz życiem i folklorem Indian, zrealizował w 1954 pierwszy film przygodowy "Feitiço do Amazonas". W 1988 przeniósł pracę reżyserską z Hollywood do Manaus, gdzie wykupił 27.000 akrów gruntu w dorzeczu Amazonki, założył rezerwat Terra Verde oraz Centrum Badawczo-Ekologiczne (Resarch and Preservation Center of Amazonias Ecology) w stanie Amazonas. W 1991 wybudował tam hotel ekologiczny dla turystów Green Land Lodge.
Nagrody i wyróżnienia.
Pierwszy film Sulistrowskiego "Feitiço do Amazonas" był prezentowany w 1954 na Międzynarodowym Festiwalu Filmowym w Cannes. W lipcu 1958 na Międzynarodowym Festiwalu Filmowym w Berlinie wyświetlono jego film "Tumulto de Paixões".
Zygmunt Sulistrowski w 1999 otrzymał Złoty Medal od Amerykańskiego Instytutu Kultury Polskiej (American Institute of Polish Culture, AIPC) w Miami.

</doc>
<doc id="1649133" url="https://pl.wikipedia.org/wiki?curid=1649133" title="Jewelry District (Los Angeles)">
Jewelry District (Los Angeles)

Jewelry District – rejon w śródmieściu Los Angeles w Kalifornii w USA charakteryzujący się bardzo dużym skupieniem sklepów i firm jubilerskich. Ich liczbę szacuje się na ok. 5000. Generują one dochód oceniany na 2,5 mld USD rocznie. Jest to największe centrum tego typu w Stanach Zjednoczonych.
Położenie.
Jewelry District znajduje się pomiędzy ulicami: Hill Street, Olive Street, Broadway Street, 5th Street i 8th Street.
Transport.
W pobliżu znajduje się stacja metra Pershing Square, która jest obsługiwana przez linię czerwoną i fioletową. Jest także dobrze funkcjonująca komunikacja autobusowa.

</doc>
<doc id="1649134" url="https://pl.wikipedia.org/wiki?curid=1649134" title="Urządzenie mobilne">
Urządzenie mobilne

Urządzenie mobilne – przenośne urządzenie elektroniczne pozwalające na przetwarzanie, odbieranie oraz wysyłanie danych bez konieczności utrzymywania przewodowego połączenia z siecią. Urządzenie mobilne może być przenoszone przez użytkownika bez konieczności angażowania dodatkowych środków (definicja zaproponowana przez M. Macutkiewicza w pracy "Wykorzystanie rozwiązań mobilnych w systemach klasy e-commerce").
Typowym zastosowaniem może być odbieranie i wysyłanie poczty elektronicznej oraz przeglądanie stron sieci WWW za pomocą aplikacji mobilnych.
Urządzenia mobilne są równoprawnym kanałem dostępu do bankowości.
Ewolucja urządzeń mobilnych.
Podczas pokazów Consumer Electronics mających miejsce w Las Vegas w 1992 roku po raz pierwszy została użyta nazwa PDA (Personal Digital Assistant) odnosząc się do urządzenia Apple Newton Message Pad. Używana jest także nazwa palmtop (ang. "palm" – dłoń, "top" – na wierzchu), czyli komputer który mieści się na dłoni. Podstawową funkcją tych urządzeń było posiadanie kalendarza, terminarza, kalkulatora, notatnika oraz książki adresowej. Z czasem urządzenia wzbogacono o odtwarzacz plików MP3, aparat cyfrowy z możliwością nagrywania filmów, moduł GPS oraz różnego rodzaju moduły odpowiedzialne za łączność, począwszy od IrDA, GPRS, EDGE, Bluetooth a kończąc na WLAN i HSDPA lub EV-DO/WCDMA w zależności od potrzeb rynku. Przełomem było zastosowanie modułu GSM umożliwiającego przeprowadzanie rozmów telefonicznych.
W 1993 roku na targach COMDEX firma IBM przedstawiła pierwsze prototypowe urządzenie które dzisiaj określamy mianem "smartphone", nazwa ta do dzisiaj nie została jednak zdefiniowana. Można powiedzieć, że jest to urządzenie telefoniczne oferujące oprócz funkcji telefonu komórkowego także dodatkowe funkcje analogiczne dla palmtopów.
Obecnie większość producentów ma problemy z kwalifikacją urządzeń mobilnych a smartfony mimowolnie stały się podgrupą urządzeń PDA.
Targi CeBIT w 2006 roku były miejscem pierwszej prezentacji urządzeń Ultra-Mobile PC (UMPC). Jest to połączenie standardowego komputera PC, palmtopa oraz telefonu komórkowego. Doskonałym przykładem jest HTC Shift, który umożliwia komfortową pracę z wersją systemu operacyjnego Windows 7.
Wraz z rozwojem urządzeń mobilnych pojawiało się do nich dodatkowe oprogramowanie, czyli aplikacje mobilne.

</doc>
<doc id="1649137" url="https://pl.wikipedia.org/wiki?curid=1649137" title="Primorje">
Primorje

Primorje (Przymorze) – kraina historyczna w zachodniej części półwyspu Bałkańskiego. Nazwa utworzona na określenie Serbów żyjących w nadmorskiej Dalmacji południowej w odróżnieniu od Serbów zagorskich, zamieszkujących tereny na północ od gór Dynarskich (Zagorje). Pas wybrzeża określany jako Primorje obejmował teren od rzeki Cetiny na zachodzie po rzekę Drinę na południowym wschodzie. Obszar Primorja zamieszkiwały plemiona Narentan Zahumlan, Trebinian, Konawlan i Duklan. Od ich nazw dokonano następnie podziału Primorja na Paganię, Zahumle (od poł. XV wieku Hercegowinę), Trebinje, Konawli (niewielki obszar nadmorski na południe od Dubrownika) i leżącą najbardziej na południu Duklę (od XV wieku Czarnogóra).

</doc>
<doc id="1649138" url="https://pl.wikipedia.org/wiki?curid=1649138" title="Zakrzów (gmina)">
Zakrzów (gmina)

Zakrzów – dawna gmina wiejska istniejąca w latach 1945–1951 lub według innych źródeł w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Zakrzów (od 1951 w granicach Wrocławia).
Gmina Zakrzów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Obejmowała tereny czterech niemieckich jednostek terytorialnych - Amtsbezirk Sakrau (Zakrzów), Amtsbezirk Groß Weigelsdorf(Kiełczów, Kiełczówek i Mirków), Amtsbezirk Wildschütz (Wilczyce i Zgorzelisko)i Amtsbezirk Sibyllenort (Szczodre, Długołękę i Domaszczyn).
W 1946 roku obok samego Zakrzowa w skład gminy wchodziły "Sybilin" (dzisiejsze Szczodre), "Gorlice" (dziś osiedle Zgorzelisko), Wilczyce, Kiełczów, Kiełczówek, Domaszczyn, Mirków i Długołęka.
Wykaz Gromad Polskiej Rzeczypospolitej Ludowej, wydany przez GUS podaje następujący skład gminy Zakrzów według stanu z dnia 1 lipca 1952: Długołęka, Kiełczów, Kiełczówek, Lutoszyce, Mirków, Olszyca i Szczodre.

</doc>
<doc id="1649139" url="https://pl.wikipedia.org/wiki?curid=1649139" title="Melody A.M.">
Melody A.M.

Melody A.M. – debiutancki album norweskiego zespołu Röyksopp. 
Piosenki z tego albumu zostały wykorzystane w reklamach telewizyjnych i grach komputerowych, "Remind Me" została formalnie przedstawiona w reklamie firmy ubezpieczeniowej GEICO. "Eple" został licencjonowany przez Apple i wykorzystany jako wprowadzenie na Mac OS X v10.3 Setup Assistant. Zostały wydane trzy edycje tego albumu: w standardowej wersji w Europie i Wielkiej Brytanii w 2001 r.; w edycji limitowanej w Ameryce Północnej w 2002 r. z dodatkową płytą zawierającą 3 remiksy i 3 teledyski, oraz edycja specjalna w Japonii w 2003 r. z dodatkową płytą zawierającą 9 remiksów (w tym 3 z edycja specjalnej) i 3 teledyski. Płyta znalazła się na liście "1001 albumów, które musisz usłyszeć przed śmiercią", a singiel "Eple" znalazł się na 336. miejscu listy najlepszych utworów dekady Pitchfork Media
Lista utworów.
Bonus CD (2 CD limited edition) 
CD zawiera także klipy muzyczne:
Japońska edycja specjalna dodatkowego CD
CD zawiera także klipy muzyczne:

</doc>
<doc id="1649141" url="https://pl.wikipedia.org/wiki?curid=1649141" title="Gmina Skaryszów">
Gmina Skaryszów



</doc>
<doc id="1649144" url="https://pl.wikipedia.org/wiki?curid=1649144" title="Gmina Kowala-Stępocina">
Gmina Kowala-Stępocina



</doc>
<doc id="1649145" url="https://pl.wikipedia.org/wiki?curid=1649145" title="Zagorje">
Zagorje

Zagorje (Zagórze) – kraina historyczna w zachodniej części półwyspu Bałkańskiego. Nazwa utworzona na określenie Serbów żyjących za górami w odróżnieniu od Serbów z nadmorskiej Dalmacji południowej – Primorja (Narentan, Zahumlan, Trebinian, Konawlan i Duklan). Zagorje obejmowało tereny pomiędzy górami Dynarskimi, Szarą Płaniną i Skopijską Czarną Górą a Sawą i Dunajem na północy. W późniejszym czasie od XI wieku na obszarze Zagorja wyróżniano na wschodzie Raszkę (obecnie Stara Serbia), na zachodzie Bośnię i na północy ziemię zwaną Soli (obecnie Tzuli).

</doc>
<doc id="1649149" url="https://pl.wikipedia.org/wiki?curid=1649149" title="Microphthirus">
Microphthirus



</doc>
<doc id="1649152" url="https://pl.wikipedia.org/wiki?curid=1649152" title="Zahumljanie">
Zahumljanie



</doc>
<doc id="1649154" url="https://pl.wikipedia.org/wiki?curid=1649154" title="Pedro Bordaberry">
Pedro Bordaberry

Pedro Bordaberry (ur. 28 kwietnia 1960 w Montevideo) – urugwajski polityk, minister przemysłu w latach 2002-2003, minister turystyki w latach 2003-2005. Kandydat w wyborach prezydenckich w 2009.
Życiorys.
Pedro Bordaberry urodził się w Montevideo. Jest synem Josefiny Herrán i Juana Maríi Bordaberry, prezydenta Urugwaju w latach 1972-1976. Jest żonaty z Maríą José Oribe, ma troje dzieci.
W 1984 ukończył prawo na Uniwersytecie Republiki. Dwa lata później zdobył na tej uczeni doktorat z prawa i nauk społecznych.
W latach 1992-1994 pełnił funkcję Narodowego Dyrektora Własności Przemysłowej w Ministerstwie Przemysłu, Energii i Zasobów Naturalnych. W 1998 roku był prezesem Unión de Rugby del Uruguay. W 2000 objął funkcję wiceministra turystyki. Od 13 listopada 2002 do 12 września 2003 zajmował stanowisko ministra przemysłu, energii i zasobów naturalnych w gabinecie prezydenta Jorge Batlle. Od 12 września 2003 do 1 marca 2005 był ministrem turystyki.
W 2005 wziął udział w wyborach na stanowisko burmistrza Montevideo. Przegrał jednak z kandydatem Frente Amplio, Ricardo Ehrlichem, zdobywając 26,9% głosów poparcia.
W 2007 założył nową grupę wewnątrz Partii Colorado, nazwaną „Vámos Uruguay” (Naprzód Urugwaju). W 2008 zdecydował się ubiegać o nominację Partii Colorado w wyborach prezydenckich w 2009. 28 czerwca 2009 zwyciężył prawybory Partii Colorado, zdobywając ponad 72% głosów i został oficjalnie jej kandydatem. W lipcu 2009 jako swego kandydata do urzędu wiceprezydenta wskazał Hugo de Leóna, trenera i byłego piłkarza.
W wyborach prezydenckich z 25 października 2009 zajął trzecie miejsce, uzyskując 16,9% głosów poparcia.

</doc>
<doc id="1649158" url="https://pl.wikipedia.org/wiki?curid=1649158" title="Grupa poetycka">
Grupa poetycka



</doc>
<doc id="1649159" url="https://pl.wikipedia.org/wiki?curid=1649159" title="Trebinianie">
Trebinianie



</doc>
<doc id="1649160" url="https://pl.wikipedia.org/wiki?curid=1649160" title="Gmina Radzanów (województwo kieleckie)">
Gmina Radzanów (województwo kieleckie)



</doc>
<doc id="1649161" url="https://pl.wikipedia.org/wiki?curid=1649161" title="The Understanding">
The Understanding

The Understanding – drugi album norweskiego zespołu Röyksopp. Edycja deluxe zawiera dodatkową płytę CD.

</doc>
<doc id="1649162" url="https://pl.wikipedia.org/wiki?curid=1649162" title="Piłka meczowa">
Piłka meczowa

Piłka meczowa, meczbol (ang. "match-ball") – w niektórych dyscyplinach sportowych, np. w tenisie ziemnym lub piłce siatkowej, rzut piłką kończący grę, jeśli wygrywa ją zawodnik lub drużyna, którym do wygrania meczu brakuje zdobycia tylko jednego punktu.

</doc>
<doc id="1649163" url="https://pl.wikipedia.org/wiki?curid=1649163" title="Christian Schreier">
Christian Schreier

Christian Schreier (ur. 4 lutego 1959 w Castrop-Rauxel) – niemiecki piłkarz występujący na pozycji pomocnika lub napastnika. Trener piłkarski.
Kariera klubowa.
Schreier jako junior grał w klubach SuS Merklinde oraz SC Paderborn. W 1981 roku trafił do ekipy VfL Bochum z Bundesligi. W tych rozgrywkach zadebiutował 8 sierpnia 1981 roku w wygranym 2:0 meczu z 1. FC Nürnberg. 11 września 1981 roku w przegranym 1:3 pojedynku z Werderem Brema strzelił pierwszego gola w Bundeslidze. W 1984 roku z 18 bramkami na koncie zajął 4. miejsce w klasyfikacji strzelców Bundesligi. Przez 3 lata w barwach Bochum zagrał 98 razy i strzelił 35 goli.
Latem 1984 Schreier odszedł do Bayeru 04 Leverkusen, również z Bundesligi. Pierwszy ligowy mecz zaliczył tam 25 sierpnia 1984 roku przeciwko Fortunie Düsseldorf (4:3). W 1988 roku zdobył z klubem Puchar UEFA, po pokonaniu w jego finale Espanyolu. W 1990 roku zajął z zespołem 5. miejsce w Bundeslidze, które było jego najwyższym w karierzze. W Bayerze spędził 7 lat. Rozegrał tam w sumie 204 spotkania i zdobył 63 bramki.
W 1991 roku Schreier odszedł do innego zespołu Bundesligi, Fortuny Düsseldorf. W 1992 roku spadł z nim do 2. Bundesligi. Wówczas odszedł do SC Paderborn z Oberligi. Później był także zawodnikiem Rot-Weiss Essen i FC Wegberg-Beeck, gdzie w 1998 roku zakończył karierę.
Kariera reprezentacyjna.
Schreier rozegrał jedno spotkanie w reprezentacji RFN. Było to 12 września 1984 roku w przegranym 1:3 towarzyskim meczu z Argentyną. Był uczestnikiem Letnich Igrzysk Olimpijskich w 1988 roku, na których zajął z drużyną 3. miejsce.

</doc>
<doc id="1649164" url="https://pl.wikipedia.org/wiki?curid=1649164" title="Gallery Row">
Gallery Row

Gallery Row – ciąg komunikacyjny wzdłuż Main Street i Spring Street w śródmieściu (downtown) Los Angeles w Kalifornii w USA wokół którego zlokalizowane są galerie sztuki.
Jest to projekt Rady Miasta (City Council) mający na celu rozwój tego rejonu.
Pomysłodawcami założenia Gallery Row byli artyści Nic Cha Kim and Kjell Hagen, pomysł zyskał poparcie radnych i w 2003 roku został zatwierdzony. Od 2004 roku odbywa się tam coroczny Downtown Art Walk.

</doc>
<doc id="1649168" url="https://pl.wikipedia.org/wiki?curid=1649168" title="Junior (album)">
Junior (album)

Junior jest trzecim albumem norweskiego zespołu Röyksopp wydanym 23 marca 2009 roku. Album został opisany jako mieszanka między stylami dwóch poprzednich albumów studyjnych, "Melody A.M." i "The Understanding". Na płycie pojawiają się gościnnie Robyn, Lykke Li, Karin Dreijer Andersson z The Knife i Anneli Drecker.
Pierwszy singiel promujący płytę to "Happy Up Here". Następnie wydano "The Girl and the Robot", a ostatnim singlem z płyty była piosenka "This Must Be It" .

</doc>
<doc id="1649169" url="https://pl.wikipedia.org/wiki?curid=1649169" title="W stronę Marrakeszu">
W stronę Marrakeszu

W stronę Marrakeszu (ang. "Hideous Kinky") – brytyjsko-francuski dramat z 1998 roku w reżyserii Gilliesa Mackinnona na podstawie powieści Esther Freud.
Oryginalny tytuł filmu "Hideous Kinky" wziął się z określenia gry, w którą Bea i Lucy grają przez cały film. Jest to dokładnie to, czym było dla nich życie, chaosem i ciągłymi zbiegami okoliczności.
Opis fabuły.
Dwudziestopięcioletnia Angielka Julia jest znudzona życiem w Londynie. Postanawia porzucić męża i wyjechać do Maroka, zabierając ze sobą dwie córki: ośmioletnią Beę i sześcioletnią Lucy. Próbuje się zadomowić w Marrakeszu, gdzie aby zarobić pieniądze na utrzymanie, sprzedaje pacynki. Pewnego dnia poznaje miejscowego kuglarza, Bilala. Jego pojawienie się wiele zmienia w życiu Julii. Postanawiają razem radzić sobie z problemami, a w przyszłości spełnić marzenie o podróży na Wschód.

</doc>
<doc id="1649176" url="https://pl.wikipedia.org/wiki?curid=1649176" title="Tadeusz Zwilnian Grabowski">
Tadeusz Zwilnian Grabowski

Tadeusz Zwilnian-Grabowski (ur. 8 października 1926 w Wilnie, zm. 5 kwietnia 2012 w Szczecinie) – polski pisarz, poeta, prozaik, eseista, krytyk, popularyzator literatury, pedagog.
Po ukończeniu w 1939 szkoły podstawowej z powodu toczącej się wojny naukę kontynuował na tajnych kompletach, maturę uzyskał w 1947 w Łodzi a następnie podjął studia na Wydziale Filologii Polskiej Uniwersytetu Łódzkiego. Jeszcze w szkole średniej został członkiem Sodalicji Mariańskiej. Karierę zawodową rozpoczynał jako akwizytor ogłoszeń, następnie był sekretarzem biura w Państwowej Wyższej Szkole Pedagogicznej. Z powodu jego otwarcie antymarksistowskich wystąpień, m.in. na forum Zjazdu Polonistów Polskich w 1948, został aresztowany a następnie skazany na karę więzienia. Odbył z niej 13 miesięcy w więzieniu we Wronkach.
Jako autor debiutował w 1943 obejmującym 600 wierszy poematem "Prometia". Do pisania wrócił w 1960 roku, wydał jak dotąd (stan na marzec 2009) 18 tomików poezji oraz składającą się z trzech części powieść "Zielone głębiny". Jest także autorem przekładów z języka niemieckiego. W jego twórczości najwięcej miejsca zajmuje tematyka Wileńszczyzny i samego Wilna, religia oraz motywy patriotyczne.Pochowany został na Cmentarzu Centralnym w Szczecinie kwatera 38b.

</doc>
<doc id="1649177" url="https://pl.wikipedia.org/wiki?curid=1649177" title="Kalamondyna">
Kalamondyna



</doc>
<doc id="1649179" url="https://pl.wikipedia.org/wiki?curid=1649179" title="Geokrata">
Geokrata

Geokrata (geosiatka komórkowa) – przestrzenny geosyntetyk zbudowany z szeregu komórek, który po ułożeniu w miejscu wbudowania przypomina swoim wyglądem plaster miodu.
Podstawowe funkcje geokraty to: wzmacnianie słabych podłoży gruntowych, zbrojenie skarp i zboczy, wzmocnienie nawierzchni i zapobieganie erozji gruntu. Stosowanie geosiatki komórkowej pozwala na uzyskanie założonych funkcji przy zachowaniu środowiska naturalnego w stanie niezmienionym, dostosowując je do potrzeb człowieka i nie naruszając jego równowagi.
Geokrata wytwarzana jest z wysoce odpornego tworzywa sztucznego – polietylenu wysokiej gęstości (HDPE). Podstawowym elementem geokraty są komórki (zwane geokomórkami) łączone w większe sekcje za pomocą zgrzewów ultradźwiękowych. W zależności od potrzeb stosuje się różne wielkości i wysokości komórek.
Geokrata na budowę dostarczana jest w formie lekkich złożonych elementów, dzięki czemu redukowany jest koszt transportu i nie ma problemów przy ręcznej manipulacji w czasie wbudowywania.
Rozkładanie polega na rozciąganiu jej na uprzednio przygotowanej powierzchni wyłożonej warstwą geowłókniny i przytwierdzeniu do podłoża za pomocą metalowych kotew. Poszczególne sekcje geokraty łączy się ze sobą za pomocą opasek samozaciskowych z tworzywa lub zszywek metalowych.
Geokomórki w ułożonych sekcjach wypełnia się określonym materiałem. Do wypełniania można stosować pospółkę, glebę, glebę wraz z roślinnością, grunty z wykopów, kruszywa, kamienie lub beton. Właściwie dobrane wypełnienie oraz zagęszczenie pozwala na uzyskanie optymalnych własności konstrukcji w stosunku do potrzeb.
"Zalety stosowania geosiatki komórkowej:"
Geokratę można z powodzeniem stosować zarówno na powierzchniach płaskich jak i na skarpach i zboczach o nachyleniu do 45 stopni.
W przypadku powierzchni płaskich geokrata doskonale sprawdza się jako element wzmacniający podłoże. Może służyć jako umocnienie gruntów, dróg leśnych, tymczasowych i remontowych, podbudowy autostrad, placów, parkingów i torowisk kolejowych.
Stosowanie geokraty na zboczach i skarpach przede wszystkim polega na zapobieganiu erozji, wzroście stabilności zbocza i utrzymaniu gruntu na stromych powierzchniach. Bardzo ważną własnością jest możliwość umacniania, naprawy i zabezpieczania osuwisk.

</doc>
<doc id="1649180" url="https://pl.wikipedia.org/wiki?curid=1649180" title="Joker (żużlowiec)">
Joker (żużlowiec)



</doc>
<doc id="1649185" url="https://pl.wikipedia.org/wiki?curid=1649185" title="Józef Rzążewski">
Józef Rzążewski

Józef Rzążewski (XVIII/XIX wiek) – polski generał major ziemiański województwa sandomierskiego w czasie insurekcji kościuszkowskiej.
Utworzył batalion milicji ziemiańskiej, który wziął udział w bitwie pod Szczekocinami.

</doc>
<doc id="1649186" url="https://pl.wikipedia.org/wiki?curid=1649186" title="Zygmunt Piłsudski">
Zygmunt Piłsudski

Zygmunt Piłsudski, także jako Sigismund Iwanowicz Piłsudskij (XIX wiek) – rosyjski generał-policmajster, policmajster warszawski w latach 1861–1862. W kwietniu 1863 r. objął stanowisko w żandarmerii, gdzie kierował zarządem żandarmerii w guberni. Był dalekim krewnym Józefa Wincentego Piłsudskiego, na którego prośbę starał się o złagodzenie wyroku dla jego syna Bronisława, skazanego za przygotowywanie zamachu na cara Aleksandra III
Przejawiał serwilizm i gorliwość w zwalczaniu przejawów polskiego patriotyzmu.

</doc>
<doc id="1649187" url="https://pl.wikipedia.org/wiki?curid=1649187" title="Human Head Studios">
Human Head Studios

Human Head Studios – producent gier komputerowych z Madison w stanie Wisconsin w USA.
Historia.
Human Head Studios (1997 - 2019).
Human Head został założony w 1997 roku przez grupę sześciu programistów z Raven Software - Chrisa Rhineharta; Paula MacArthura, Shane'a Gurno, Ben Gokeya, Jamesa Sumwalta i Teda Halsteda - później dołączył do nich producent gier Tim Gerritsen. Pierwszą grą Human Head było "Rune", gra akcji z perspektywy trzeciej osoby. Najznamienitszym tytułem studia był "Prey" - shooter z widokiem pierwszej osoby, którego producentem wykonawczym gry było 3D Realms.
20 kwietnia 2007 r. podano do wiadomości, że siedziba spółki przynajmniej częściowo została zniszczona w pożarze. 1 października 2007 firma została przeniesiona z powrotem do wyremontowanego biura.
12 listopada 2019 r. zadebiutował sequel "Rune'a" - "Rune 2", natomiast dzień później studio ogłosiło upadłość. Przyczyną zamknięcia studia były problemy finansowe firmy.
Roundhouse Studios (2019 -).
W tym samym komunikacie prasowym, twórcy poinformowali, iż cały zespół Human Head został zatrudniony przez Bethesdę i włączony do nowo powstałego Roundhouse Studios z siedzibą ulokowaną w tym samym mieście, co Human Head Studios; zaś na stanowisku dyrektora kreatywnego pozostał Chris Rhinehart.

</doc>
<doc id="1649188" url="https://pl.wikipedia.org/wiki?curid=1649188" title="Bezbramna brama">
Bezbramna brama

Bezbramna brama (chiń. 無門關, pinyin "Wúménguān"; pol. Bezbramna brama, bezbramne przejście; kor. 무문관 "Mumun kwan"; jap. "Mumonkan"; wietn. "Vô môn quan") – jeden z najważniejszych zbiorów Koanów stworzony przez mistrza chan Wumena Huikaia (1183–1260) w 1229 r.
Historia i charakter tekstu.
Jak sam Wumen napisał we wstępie, 5 dnia 12 miesiąca 1228 r. wybrał on 48 przypadków dotyczących okazji przebudzenia patriarchów i że zostały one opublikowane 5 dnia 12 miesiąca 1229 dla uhonorowania urodzin cesarza Lizonga (理宗, 1224-1264). W trakcie kompletowania tego tekstu Wumen był kierownikiem medytacji (chiń. "shouzuo") w klasztorze Longxiang. Źródłem była praca zatytułowana "Zongmen tongyao ji", która wywarła wielki wpływ na chan w okresie Song. Dzieło to powstało w 1100 roku i jego autorem był Jianqi Zongyong. Wstęp napisał w 1093 roku laik Maoshan znany także jako Yao Zi. "Zongmen tongyao ji" został wydany powtórnie w 1133 roku przez Tianninga Huizu z klasztoru Tianning w Futian. W dwa lata później ukazuje się kolejna reedycja tego tekstu wydana przez Siminga Siqiana ze wstępem laika Benrana, znanego także jako Zheng Chen. W 1146 roku Yian z góry Lu wydaje tę pracę po raz kolejny. To wydanie zostaje powtórzone w 1179 roku, a posłowie pisze do niego książę Wei Wang.
"Wumenguan" został opublikowany w 1229 roku. W 1230 roku Wumen Huikai poprowadził serię wykładów na temat tego dzieła w klasztorze Ruiyan w Mingzhou na zaproszenie od Wulianga Zongshou.
W roku 1246 ukazuje się reedycja "Wumenguan" z posłowiem Meng Gonga.
Zbiór ten liczy 48 "przypadków" (gong’anów) oświecenia buddów i patriarchów. Jest więc najmniejszym ze zbiorów. Zestaw powstał w 1228 r., więc, jako najpóźniejszy z trzech głównych zbiorów, wykazuje największą dojrzałość.
Książeczka ta ma swój zdecydowany charakter, którym różni się od innych zbiorów tego gatunku. Gong’any unikają przede wszystkim literackości, są bardzo krótkie. Niczym nie ozdobione zdania prowadzą bezpośrednio do tego, co jest zasadnicze, co czyni gong’an tym, czym on jest. Jest także dziełem jednego autora.
Każdy przypadek składa się tylko z trzech części (poza tytułem): z tekstu przypadku, krytycznego komentarza mistrza Wumena (zaczynającego się słowami "Wumen yue" czyli "Wumen powiedział") i wiersza (chiń. song), który jest jednak mniej poezją, a bardziej zestawem luźno powiązanych wersów.
Jak wyjaśnił sam autor, tytuł zbiorku nawiązuje do wypowiedzi mistrza chan Xuansha Shibeia (835–908): "Bez bramy to brama wyzwolenia; bez umysłu to umysł człowieka Drogi (chiń. Dao)".
Tytuł.
Pełny tytuł to "Chanzong Wumen guan" (禅宗無門關; "Bezbramna Brama szkoły chan").
Tytuł książki można tłumaczyć na kilka sposobów.
Słowo 無 ("wú" – nie, nic) było także używane jako synonim "pustości" (空 kong) (skt śunjata). Tak więc w tym kontekście tytuł może znaczyć także "Brama do Pustki" (空門). Jest to tym bardziej uprawnione, iż "Brama do Pustki" była ogólnym synonimem buddyzmu lub praktyki buddyjskiej.
Z kolei 門 ("mén") oznacza "drzwi" lub "bramę". 關 ("guān") występuje w dzisiejszej chińszczyźnie najczęściej jako czasownik "zamykać", ale również jako rzeczownik "punkt kontrolny". Tak więc można tytuł przetłumaczyć dzisiaj jako "Test Wumena".
Historia tekstu w Japonii.
W 1254 roku do Japonii powrócił Shinchi Kakushin, który przed wyjazdem otrzymał od Wumena trzy obrazy na jedwabiu przedstawiające Bodhidharmę, Hanshana i Shide, oraz kopie "Yuelin yulu" i "Wumenguan". W 1291 roku "Wumenguan" ukazał się drukiem zapewne w klasztorze Saihō na górze Juhō, jednak żaden z egzemplarzy się nie zachował.
W 1405 roku tekst został ponownie wydrukowany i dzisiejsze wersje tekstu pochodzą właśnie z tego wydania. Różnica jest taka, że dodano jeden kōan, mianowicie "Trzy bariery Huanglonga".
Shinchi Kakushin był mistrzem szkoły rinzai. Jednak jego linia przekazu "hōttō" miała bardzo bliskie kontakty ze szkołą sōtō. Keizan Jōkin, założyciel Sōji-ji i twórca podstaw pod rozwój szkoły sōtō, studiował przez jakiś czas u Kakushina. Spadkobierca Kakushina - Kohō Kakumyo był uczniem Keizana i otrzymał od niego wskazania. Kakushin wywarł także wielki wpływ na Dōgena. Dlatego "Wumenguan" (jap. "Mumonkan") był często czytany zarówno w szkole rinzai ale również i w szkole sōto. Popularność tego tekstu w Japonii przewyższyła jego popularność w Chinach.
W XVII wieku w Japonii doszło do dwóch incydentów w roku 1649 i 1653. W pierwszym incydencie doszło do wykluczenia ze szkoły sōtō mnichów, którzy podważyli doktrynę sōtō związaną z trzema głównymi klasztorami szkoły w rejonie Kantō. Pojawiła się heretycka doktryna, która podkopała nauki szkoły oraz pogwałciła system określający związki pomiędzy głównymi a filialnymi klasztorami, jak również reguły etykiety. W drugim incydencie usunięto ze szkoły sōtō mnichów z klasztorów Kasuisai, Sōji i Eihei. Wielu mnichów, zaczynając od Bannana Eishū (1591-1654), musiało opuścić szkołę. Jednym z tekstów, które spotkały się z krytyką był "Mumonkan", gdyż Bannan Eishū był autorem komentarza do tej książki. Po jego śmierci Manzan Dōhaku (1636-1715), który przeprowadził reformę sōtō, wydał książkę "Mumon ekai goroku", w której wychwalał dzieło Wumena.
Chociaż "Mumonkan" był od czasu do czasu krytykowany w szkole sōtō, był to często czytany tekst w szkole rinzai, razem z "Biyan lu". W szkole sōtō najpopularniejsze były zbiory "Congrong lu" i "Biyan lu". Ponieważ Wansong Xingxiu (1166-1246) wychwalał sto przypadków stanowiących dzieło "Hongzhi songgu" autorstwa Hongzhi Zhengjue (1091-1157), odnoszono się do niego jako do podstawowego tekstu szkoły sōtō. Dōgen nigdy nie negował roli kōanów, które były często używane w kształceniu uczniów w szkole sōtō. Pod wpływem szkoły rinzai często używano także tekstu "Mumonkan". 
Przypadki.
Każdy tytuł przypadku składa się z czterech chińskich znaków. W nawiasie mistrz chan występujący w przypadku (lub inne osoby).

</doc>
<doc id="1649190" url="https://pl.wikipedia.org/wiki?curid=1649190" title="Mistrzostwa Świata w Biegach Przełajowych 2003">
Mistrzostwa Świata w Biegach Przełajowych 2003

31. Mistrzostwa Świata w Biegach Przełajowych – zawody lekkoatletyczne, które odbyły się 29-30 marca 2003 roku w Lozannie, w Szwajcarii.

</doc>
<doc id="1649191" url="https://pl.wikipedia.org/wiki?curid=1649191" title="Fly on the Wall (singel)">
Fly on the Wall (singel)

Fly on the Wall – drugi singel amerykańskiej piosenkarki pop Miley Cyrus, pochodzący z jej drugiego studyjnego albumu "Breakout". Twórcami piosenki są: Miley Cyrus, Antonia Armato, Tim James i Devrim Karaoglu.
O singlu.
"Fly on the Wall" zadebiutował w Radiu Disney dnia 9 sierpnia 2008, na antenie Disney Channel w ramach reklam Disney Channel Games. Cyrus wykonała ten utwór podczas uroczystości zamknięcia Disney Channel Games i na koncercie Zootopia dnia 17 maja 2008. W dniu 1 sierpnia 2008 Miley wykonała ten utwór obok "7 Things" w programie stacji MTV – FNMTV. Z utworem "Fly on the Wall" piosenkarka wystąpiła również na "American Music Awards".
Singel sprzedał około 255000 cyfrowych pobrań.
Utwór został wykorzystany w disneyowskim filmie "Race to Witch Mointain".
Teledysk.
Klip do "Fly on the Wall" kręcony był w dniu 8 listopada 2008 w Los Angeles i jego reżyserem był Phillip Andelman. Premiera miała miejsce 5 grudnia 2008 w programie FNMTV, który prowadził Pete Wentz z Fall Out Boy. Początek wideo przypomina "Thriller" Michaela Jacksona. Ponadto taniec paparazzich przypomina taniec w "Bad" również Jacksona.
Fabuła.
Teledysk rozpoczyna się ujęciem kiedy Miley i jej chłopak wychodzą z kina. Następnie z powodu pełni księżyca chłopak zamienia się w paparazzo i zaczyna gonić Miley. Ta ucieka do parkingu, gdzie toczy się akcja teledysku. Chowa się pomiędzy samochodami. W międzyczasie pokazana jest Miley, która śpiewa na tle samochodu sportowego (Mercedes SLR). Kiedy Miley nie ma gdzie uciec, paparazzi zaczynają tańczyć. Pod koniec teledysku chłopak Miley podjeżdża po nią i razem uciekaja. Miley jednak nie wie, że jest w ukrytej kamerze i opowiada o tym zdarzeniu. Pokazane jest to w internecie pod hasłem „Miley ucieka przed paparazzi”.

</doc>
<doc id="1649194" url="https://pl.wikipedia.org/wiki?curid=1649194" title="Old Bank District">
Old Bank District

Old Bank District – rejon w Historic Core w śródmieściu (downtown) Los Angeles w Kalifornii w USA, będący skupiskiem XX-wiecznych budynków usługowych, z których większość przeszła przebudowę na cele mieszkalne (powstały tzw. lofty).
Położenie.
Old Bank District to kwartał pomiędzy ulicami: Main Stret, Spring Street, 4th Street i 5th Street. Graniczy z Civic Center, Toy District, Fashion District, Jewelry District.
Historia.
Nazwa Old Bank District pierwotnie była tylko nazwa nadaną w 1998 roku projektowi przebudowy budynków, jednakże od 2004 roku ten rejon został oficjalnie uznany przez Radę Miasta (City Council).

</doc>
<doc id="1649196" url="https://pl.wikipedia.org/wiki?curid=1649196" title="Alois Reinhardt">
Alois Reinhardt

Alois Reinhardt (ur. 18 listopada 1961 w Höchstadt an der Aisch) – niemiecki piłkarz, występował na pozycji obrońcy, trener piłkarski.
Kariera klubowa.
Reinhardt jest wychowankiem klubu TSV Höchstadt, gdzie przez 11 lat grał jako junior. W 1979 roku trafił do 1. FC Nürnberg z 2. Bundesligi Süd. W 1980 roku awansował z nim do Bundesligi. W tych rozgrywkach zadebiutował 27 września 1980 roku w zremisowanym 2:2 meczu z 1. FC Köln. 13 grudnia 1980 roku w zremisowanym 1:1 pojedynku z Bayerem 04 Leverkusen strzelił pierwszego gola w Bundeslidze. W 1982 roku Reinhardt dotarł z klubem do finału Pucharu RFN, gdzie jednak ekipa 1. FC Nürnberg uległą tam Bayernowi Monachium. W 1984 roku spadł z zespołem do 2. Bundesligi. Wówczas opuścił drużynę.
Latem 1984 roku został graczem pierwszoligowego Bayeru Leverkusen. Pierwszy ligowy mecz zaliczył tam 25 sierpnia 1984 roku przeciwko Fortunie Düsseldorf (4:3). W 1988 roku zdobył z klubem Puchar UEFA, po pokonaniu w jego finale Espanyolu. W 1990 roku zajął z zespołem 5. miejsce w Bundeslidze, które było jego najwyższym karierze. W Bayerze spędził 7 lat. Rozegrał tam w sumie 156 spotkań i zdobył 1 bramkę.
We wrześniu 1991 roku Reinhardt przeniósł się do Bayernu Monachium. W jego barwach zadebiutował 15 listopada 1991 roku w zremisowanym 1:1 ligowym pojedynku z zespołem MSV Duisburg. W 1993 roku wywalczył z klubem wicemistrzostwo Niemiec. W tym samym roku zakończył karierę.
Kariera reprezentacyjna.
Reinhardt jest byłym reprezentantem RFN U-18 oraz U-21. W seniorskiej kadrze RFN zadebiutował 31 maja 1989 roku w zremisowanym 0:0 meczu eliminacji Mistrzostw Świata 1990 z Walią. W latach 1989–1990 w drużynie narodowej rozegrał w sumie 4 spotkania.

</doc>
<doc id="1649197" url="https://pl.wikipedia.org/wiki?curid=1649197" title="Wumenguan">
Wumenguan



</doc>
<doc id="1649203" url="https://pl.wikipedia.org/wiki?curid=1649203" title="Gillies Mackinnon">
Gillies Mackinnon

Gillies Mackinnon (ur. 8 stycznia 1948 w Glasgow, Szkocja, Wielka Brytania) – szkocki reżyser i scenarzysta.
Życiorys.
Mackinnon początkowo studiował malarstwo ścienne w "School of Art", ale przeniósł się do Londynu i ukończył "National Film and Television School". Jego film dyplomowy zdobył kilka nagród, m.in. na festiwalu w Edynburgu. Tam też nagradzane były inne jego filmy.
Jest bratem scenarzysty i producenta Billy'ego Mackinnona. Zrealizował z nim film "W stronę Marrakeszu".
W 2003 roku został nagrodzony Nagrodą Specjalną im. Manfreda Salzgebera za film "Pure".

</doc>
<doc id="1649205" url="https://pl.wikipedia.org/wiki?curid=1649205" title="Mistrzostwa Świata w Biegach Przełajowych 2004">
Mistrzostwa Świata w Biegach Przełajowych 2004

32. Mistrzostwa Świata w Biegach Przełajowych – zawody lekkoatletyczne, które odbyły się 19 - 20 marca 2004 roku w Brukseli, w Belgii.

</doc>
<doc id="1649213" url="https://pl.wikipedia.org/wiki?curid=1649213" title="Tourniquet">
Tourniquet

Tourniquet – drugi singel promujący drugi studyjny album grupy Marilyn Manson pt. "Antichrist Superstar". Został wydany we wrześniu roku 1997. Autorem tekstu do utworu jest Marilyn Manson, autorami muzyki – Daisy Berkowitz i Twiggy Ramirez.
Teledysk do utworu wyreżyserowała Floria Sigismondi, odpowiedzialna także za klip do piosenki „The Beautiful People”, poprzedniego singla zespołu.

</doc>
<doc id="1649214" url="https://pl.wikipedia.org/wiki?curid=1649214" title="IAI Harop">
IAI Harop

IAI Harop – izraelski, bezzałogowy aparat latający (UAV - Unmanned Aerial Vehicle), będący rozwinięciem innego produktu firmy Israel Aerospace Industries, IAI Harpy. "Harop" ma 23-kilogramową głowicę bojową przeznaczoną do niszczenia stacji radiolokacyjnych. Rodzaj amunicji krążącej.
Historia.
Aparat różni się od swojego poprzednika większym rozmiarem, posiada skrzydła o większej rozpiętości oraz wydłużoną część nosową na której zamontowane jest usterzenie poziome. "Harop" startuje z kontenera transportowego przy użyciu przyspieszaczy startowych. Nośnikiem obok transporterów kołowych mogą być również okręty a producent oferuje możliwość przystosowania do przenoszenia przez samoloty. Na skrzydle, w tylnej części aparatu, umieszczony jest silnik napędzający dwułopatowe śmigło pchające. W skład wyposażenia wchodzi głowica obserwacyjna POP-250, wyposażona w kamerę światła dziennego i kamerę termowizyjną, bierny układ naprowadzania na źródła promieniowania radarowego. Dzięki takiej konfiguracji wyposażenia "Harop" jest zdolny do zwalczania celów ruchomych lub atakowania niedziałających ale zidentyfikowanych stacji radarowych. Nowa konstrukcja płatowca, w porównaniu do wcześniejszego Harpy, pozwoliła na zwiększenie długotrwałości lotu do 6 godzin oraz zasięgu, rzędu 1000 km. W przypadku braku celów do porażenia, aparat powraca do wyznaczonego obszaru skąd jest odzyskiwany i używany ponownie w kolejnej misji. 
Służba.
Aparat znalazł się na wyposażeniu Indyjskich Sił Zbrojnych, które zostały jego pierwszym oficjalnym użytkownikiem, Azerbejdżańskich Sił Zbrojnych, będących drugim oficjalnym użytkownikiem oraz Tureckich Sił Zbrojnych. Azerbejdżan był pierwszym krajem, który użył swój system w realnym konflikcie. Aparat został po raz pierwszy użyty bojowo w marcu 2016 roku podczas walk prowadzonych w konflikcie azersko-armeńskim o Górski Karabach. Azerbejdżańskie Haropy wykorzystywane były w roli amunicji krążącej jak również, dzięki głowicy obserwacyjnej, w roli bezzałogowych maszyn rozpozawczo-obserwacyjnych. Co najmniej jeden aparat został zestrzelony przez stronę ormiańską. W 2005 roku Harop zaoferowany został British Army w ramach ogłoszonego przez nią programu Loitering Munition Capability Demonstration. Jego celem było pozyskanie amunicji zdolnej do rażenia celów punktowych w odległości do 150 km od własnych, wysuniętych pozycji. Inicjatorem pozyskania tego typu rozwiązania było zaangażowanie brytyjskiej armii w działania w Afganistanie. Ostatecznie Wielka Brytania opracowała własny system amunicji krążącej - Fire Shadow. W 2011 roku Harop wziął udział w testach w Niemczech w ramach rozpoczętego w tym kraju w 2009 roku programu WABEP (Weapons System for Standoff Engagement of Individual and Point Targets). W ramach prób, aparat z powodzeniem współpracował z samolotem bezzałogowym KZO. KZO wykorzystywany był do rozpoznania, wykrycia i identyfikacji celu. Dane o jego położeniu przekazywane były do systemu kontroli misji Harop, który przejmował rozpoznanie i wykonywał atak..

</doc>
<doc id="1649216" url="https://pl.wikipedia.org/wiki?curid=1649216" title="Puchar Polski w piłce nożnej (1982/1983)">
Puchar Polski w piłce nożnej (1982/1983)

Puchar Polski w piłce nożnej mężczyzn w sezonie 1982/1983 – 29. edycja rozgrywek, mających na celu wyłonienie zdobywcy Pucharu Polski, który uzyska tym samym prawo gry w Pucharze Zdobywców Pucharów w sezonie 1983/84. Zwycięzcą rozgrywek została Lechia Gdańsk, dla której był to pierwszy Puchar Polski w historii klubu. 
Mecz finałowy odbył się 22 czerwca 1983 na Stadionie XXXV-lecia PRL w Piotrkowie Trybunalskim.
I runda.
Brak pozostałych wyników
1/16 finału.
Do rywalizacji dołączyły drużyny z Ekstraklasy, które grały mecze na wyjeździe.

</doc>
<doc id="1649218" url="https://pl.wikipedia.org/wiki?curid=1649218" title="Sędowojna">
Sędowojna



</doc>
<doc id="1649221" url="https://pl.wikipedia.org/wiki?curid=1649221" title="Serpens">
Serpens



</doc>
<doc id="1649222" url="https://pl.wikipedia.org/wiki?curid=1649222" title="Man That You Fear">
Man That You Fear

Man That You Fear – utwór promujący drugi studyjny album grupy Marilyn Manson pt. "Antichrist Superstar". Został wydany w roku 1997 jako singiel promocyjny.

</doc>
<doc id="1649228" url="https://pl.wikipedia.org/wiki?curid=1649228" title="Własności fizyczne">
Własności fizyczne



</doc>
<doc id="1649229" url="https://pl.wikipedia.org/wiki?curid=1649229" title="Własności chemiczne">
Własności chemiczne



</doc>
<doc id="1649231" url="https://pl.wikipedia.org/wiki?curid=1649231" title="Kościół Matki Boskiej Śnieżnej w Olszowej">
Kościół Matki Boskiej Śnieżnej w Olszowej

Kościół pw. Matki Boskiej Śnieżnej w Olszowej – drewniana, barokowa świątynia, orientowana, jednonawowa, o konstrukcji zrębowej, na podmurowaniu kamiennym, znajdująca się w gminie Ujazd (woj. opolskie), wzniesiona w 1648, przebudowana w 1748, remontowana w 1988 oraz 2007.
Kościółek jest umiejscowiony na cmentarzu, otoczonym kamiennym murem z zabytkową XVIII-wieczną bramką składającą się z dwóch filarów, pokrytych drewnianym zadaszeniem.
Architektura.
Trójbocznie zamknięte prezbiterium, ze znajdującą się przy nim zakrystią, z lożą kolatorską na piętrze. Do loży prowadzą schody znajdujące się w niewielkiej przybudówce. Nawa pokryta stropem płaskim, natomiast w zakrystii i loży strop belkowy. W miejscu styczności prezbiterium i nawy znajduje się barokowa rzeźba przedstawiająca tęczę z grupą Ukrzyżowania. Chór muzyczny, posiadający prosty parapet, jest wsparty na 4 słupach z głowicami. Od zachodu znajduje się wieża o konstrukcji słupowej, z pionowymi ścianami oraz pozorną izbicą, wydzielona okapem, pobita gontem, oszalowana. Zewnętrzne ściany kościółka tylko częściowo pokryte gontem. Okna wykończone spłaszczonym łukiem. Dachy o charakterze siodłowym, pokryte gontem. Nad nawą znajduje się sześcioboczna wieżyczka na sygnaturkę wraz z latarnią oraz ostrosłupowym daszkiem.

</doc>
<doc id="1649232" url="https://pl.wikipedia.org/wiki?curid=1649232" title="Silbo">
Silbo



</doc>
<doc id="1649233" url="https://pl.wikipedia.org/wiki?curid=1649233" title="Oddawanie moczu">
Oddawanie moczu



</doc>
<doc id="1649234" url="https://pl.wikipedia.org/wiki?curid=1649234" title="Kathryn Dawn Lang">
Kathryn Dawn Lang



</doc>
<doc id="1649237" url="https://pl.wikipedia.org/wiki?curid=1649237" title="The Climb">
The Climb

The Climb – piąty singel amerykańskiej piosenkarki pop Miley Cyrus pochodzący z soundtracku do filmu (z Cyrus w roli głównej) . Twórcami piosenki są: Jessi Alexander i Jon Mabe. Utwór został oficjalnie wydany w formacie airplay 9 marca 2009.
Treść.
"The Climb" jest w połowie szybkim tempie, w którym kobieta-narrator mówi jaka jest jej zdolność do realizacji marzeń: "„Nie ma znaczenia jak szybko tam dotrę, nie ma znaczenia co czeka po drugiej stronie, to jest wspinaczka”" ("Ain’t about how fast I get there, Ain’t about what’s waiting on the other side, It’s the climb").
Utwór został zremiksowany na potrzeby formatu country w Stanach Zjednoczonych.
O singlu.
Utwór debiutował w lutym 2009 w liście "Billboardu" 100 Pop. Na liście "Hot Country Songs" singel debiutował na pozycji 48 dnia 14 marca 2009. Tydzień później "The Climb" debiutował na liście "Billboard Hot 100" na pozycji 6. Jest to już trzeci singel Cyrus, któremu udało dostać się do czołowej dziesiątki.
Miley wykonywała utwór 5 kwietnia 2009 na rozdaniu nagród "Academy of Country Music Awards".
Teledysk.
Klip, którego reżyserem był Matthew Rolston miał swoją oficjalną premierę 11 lutego na oficjalnym profilu artystki na MySpace. Wideo ukazuje Cyrus chodzącą po ścieżce z gitarą. Kiedy zaczyna padać deszcz Miley ma kurtkę i zaczyna grać na gitarze. Cyrus jest również przedstawiona śpiewająca na urwisku, co przypomina teledysk do "„I’m Not a Girl, Not Yet a Woman”" Britney Spears.

</doc>
<doc id="1649239" url="https://pl.wikipedia.org/wiki?curid=1649239" title="¡Viva Zapata!">
¡Viva Zapata!

¡Viva Zapata! – drugi album zespołu 7 Year Bitch wydany 28 czerwca 1994 przez wytwórnię C/Z Records. Materiał nagrano w studiu "Avast! Recording Co." w Seattle. Płyta jest hołdem dla Mii Zapaty.

</doc>
<doc id="1649241" url="https://pl.wikipedia.org/wiki?curid=1649241" title="Thomas Hörster">
Thomas Hörster

Thomas Hörster (ur. 27 listopada 1956 w Essen) – były niemiecki piłkarz występujący na pozycji obrońcy lub pomocnika.
Kariera klubowa.
Hörster zawodową karierę rozpoczynał w 1975 roku w drugoligowym Schwarz-Weiß Essen. W jego barwach zadebiutował 18 stycznia 1975 roku w przegranym 1:4 ligowym meczu z VfL Wolfsburg. W Schwarz-Weiß Essen grał przez trzy lata. W tym czasie rozegrał tam 72 spotkania i zdobył 8 bramek.
W 1977 roku Hörster odszedł do Bayeru 04 Leverkusen, również z 2. Bundesligi. W 1979 roku awansował z zespołem do Bundesligi. Pierwszy mecz zaliczył w niej 11 sierpnia 1979 roku przeciwko Bayernowi Monachium (1:3). 26 października 1979 roku w wygranym 2:1 spotkaniu z Borussią Dortmund strzelił pierwszego gola w trakcie gry w Bundeslidze. W 1988 roku zdobył z klubem Puchar UEFA, po pokonaniu w jego finale Espanyolu. W 1990 roku Hörster zajął z Bayerem 5. miejsce w lidze, co było najwyższą pozycją w trakcie jego kariery. W Bayerze spędził 14 sezonów. Rozegrał tam 404 spotkania i zdobył w nich 26 bramek. W 1991 roku zakończył karierę.
Kariera reprezentacyjna.
W reprezentacji RFN Hörster zadebiutował 24 września 1986 roku w wygranym 2:0 towarzyskim meczu z Danią. W latach 1986–1987 w drużynie narodowej rozegrał 4 spotkania.
W 1988 roku był uczestnikiem Letnich Igrzysk Olimpijskich, na których zajął wraz z kadrą 3. miejsce.

</doc>
<doc id="1649242" url="https://pl.wikipedia.org/wiki?curid=1649242" title="Populacjologia">
Populacjologia



</doc>
<doc id="1649243" url="https://pl.wikipedia.org/wiki?curid=1649243" title="Thomas Horster">
Thomas Horster



</doc>
<doc id="1649244" url="https://pl.wikipedia.org/wiki?curid=1649244" title="Sick 'Em">
Sick 'Em

Sick 'Em – debiutancki album zespołu 7 Year Bitch wydany 1 października 1992 przez wytwórnię C/Z Records. Materiał nagrano między czerwcem 1990 a czerwcem 1992 w studiach "Word Of Mouth Studios" i "Avast! Recording Co." w Seattle. Pierwotnie nagrania były wydane na singlu oraz EPkach: "Antidisestablishmentarianism" i "Chow Down".

</doc>
<doc id="1649248" url="https://pl.wikipedia.org/wiki?curid=1649248" title="Gato Negro">
Gato Negro

Gato Negro – trzeci album zespołu 7 Year Bitch wydany 12 marca 1996 przez wytwórnię Atlantic Records. Materiał nagrano w "Brilliant Studios" w San Francisco.

</doc>
<doc id="1649250" url="https://pl.wikipedia.org/wiki?curid=1649250" title="Punkt referencyjny">
Punkt referencyjny

Punkt referencyjny – wybrany na sieci drogowej punkt charakterystyczny przyjęty jako punkt odniesienia dla lokalizowania informacji o drodze.

</doc>
<doc id="1649253" url="https://pl.wikipedia.org/wiki?curid=1649253" title="Battle Cry">
Battle Cry

Battle Cry to debiutanckie wydawnictwo amerykańskiego zespołu Omen. Muzyka na nim zawarta to heavy/power metal, często także nazywana battle metalem lub true metalem ze względu na teksty odnoszące się głównie do wojowników, przelewu krwi czy bohaterstwa. Album został wydany w listopadzie 1984 roku przez Metal Blade Records.

</doc>
<doc id="1649257" url="https://pl.wikipedia.org/wiki?curid=1649257" title="Dawca">
Dawca



</doc>
<doc id="1649262" url="https://pl.wikipedia.org/wiki?curid=1649262" title="Damanskij">
Damanskij



</doc>
<doc id="1649272" url="https://pl.wikipedia.org/wiki?curid=1649272" title="Błękitna róża">
Błękitna róża

„Błękitna róża” (Голубая роза) – stowarzyszenie artystyczne działające w Moskwie w latach 1907–1910. 
Wystawa „Błękitna róża” została otwarta w Moskwie 18 marca 1907 w domu właściciela fabryki porcelany M. Kuzniecowa przy ulicy Miasnickiej. Wystawę sfinansowano z dotacji wydawcy miesięcznika „Złote runo”, artysty amatora N. Riabuszyńskiego. Większość eksponatów była wystawiona wcześniej na wystawie „Jasnoczerwona róża” w Saratowie w roku 1904. Liczba zwiedzających wystawę przekroczyła 5000. 
Nazwa wystawy i związanej z nią grupy artystycznej kojarzona jest z estetyką symbolizmu i twórczością francuskich „nabistów”. „Błękitna róża” wywarła wpływ na twórczość artystów rosyjskiej awangardy: Kazimierza Malewicza, Natalii Gonczarowej i Michaiła Łarionowa. 
„Błękitna róża” została rozwiązana w roku 1910, lecz jej uczestnicy spotkali się raz jeszcze w roku 1925 na wystawie „Mistrzowie Błękitnej Róży” w Galerii Trietiakowskiej. 
Członkami grupy byli malarze:
rzeźbiarze:
poeci:
W roku 1999 w moskiewskim Muzeum im. Puszkina odbyła się wystawa retrospektywna grupy.

</doc>
<doc id="1649276" url="https://pl.wikipedia.org/wiki?curid=1649276" title="Kościół Matki Bożej Różańcowej w Goszczowicach">
Kościół Matki Bożej Różańcowej w Goszczowicach

Kościół Matki Bożej Różańcowej – rzymskokatolicki kościół filialny położony w Goszczowicach. Kościół należy do parafii św. Rocha w Tułowicach, w dekanacie Niemodlin, diecezji opolskiej.
Historia kościoła.
Kościół w Goszczowicach zbudowany został w 1903 roku. Wtedy wieś ta należała do parafii Przechód, a w latach 1930–1945 do nieistniejącej już dziś parafii Klucznik. W 1945 roku wieś Goszczowice została przyłączona do parafii Tułowice. 

</doc>
<doc id="1649279" url="https://pl.wikipedia.org/wiki?curid=1649279" title="Anthony DeCurtis">
Anthony DeCurtis

Anthony DeCurtis (ur. 25 czerwca 1951) – amerykański autor i krytyk muzyczny, który pisze dla m.in.: "Rolling Stone'a" i "New York Timesa", a także wielu innych publikacji. Jest jednym z redaktorów naczelnych "Rolling Stone’a" i dziennikarzem "Best Life Magazine", w którym co miesiąc ukazuje się jego kolumna Hit List. DeCurtis jest również krytykiem w programie "The Bob Edwards Show" w XM Satellite Radio. W roli komentatora często pojawia się w MTV, VH1, "Today Show" oraz innych programach. 
Anthony DeCurtis jest autorem książek "In Other Words: Artists Talk About Life and Work" (Hal Leonard Publishing Corp., 2005), "Rocking My Life Away: Writing About Music and Other Matters" (Duke University Press, 1998), a także współautorem "Present Tense: Rock &amp; Roll and Culture" (Duke University Press, 1992). Jest on również jednym z twórców "Rolling Stone Illustrated History of Rock &amp; Roll" i "Rolling Stone Album Guide". Zredagował on książkę pod roboczym tytułem "Blues &amp; Chaos: The Robert Palmer Anthology", będącą kolekcją prac dziennikarza i krytyka muzycznego "New York Timesa" Roberta Palmera.
DeCurtis otrzymał nagrodę Grammy w kategorii Best Album Notes za swój esej, który był dołączony do box setu Erica Claptona "Crossroads". Poza tym zdobył trzy nagrody ASCAP Deems Taylor za doskonałość w pisaniu o muzyce. 
DeCurtis posiada stopień Ph.D. amerykańskiej literatury zdobyty na Indiana University. Jest wykładowcą na University of Pennsylvania. Od 2006 roku do 2008 roku kierował i pomagał utworzyć program sztuki i kultury na City University of New York Graduate School of Journalism.

</doc>
<doc id="1649286" url="https://pl.wikipedia.org/wiki?curid=1649286" title="Kaplica św. Jana Chrzciciela w Grodźcu">
Kaplica św. Jana Chrzciciela w Grodźcu

Kaplica pod wezwaniem św. Jana Chrzciciela w Grodźcu – kaplica filialna w miejscowości Grodziec w gminie Niemodlin należąca do parafii Wniebowzięcia Najświętszej Maryi Panny w Niemodlinie, w Dekanacie Niemodlin. 

</doc>
<doc id="1649288" url="https://pl.wikipedia.org/wiki?curid=1649288" title="Mirch Masala">
Mirch Masala

Mirch Masala (tj. "Mieszanka chili", ang."Spices") to indyjski film z 1985 roku,w języku hindi w reżyserii Ketana Mehty, autora Maya Memsaab" i Rebeliant". W rolach głównych Smita Patil, Naseeruddin Shah, Om Puri, Suresh Oberoi i Deepti Naval.
Fabuła.
Gudżarat. Lata 40. Czasy jeszcze kolonialne. W okolicach małej wioski pojawia się jak co roku poborca podatków z żołnierzami. Wioskę ogarnia przerażenie. Dysponujący bronią żołnierze rabują, straszą, bezkarni sięgają zarówno po inwentarz, jak i kobiety. Dowodzący nimi Subedar (Naseeruddin Shah) jest szczególnie brutalny. Śmieszy go sprawiana krzywda, cieszy czyjeś poniżenie. To człowiek przyjemności. Nawet w namiocie na pustkowiu dogadza sobie muzyką z zadziwiającego wszystkich gramofonu i przyprowadzanymi mu z wioski kobietami. Pewnego dnia w oko wpada mu rozpaczająca po wyjeździe męża Sobnai (Smita Patel). Samotna kobieta wydaje się być łatwym łupem, ale gdy Subedar wyciąga w jej stronę rękę, dostaje w twarz. Wściekły każe swoim żołnierzom ścigać Sobnai. Kobieta ukrywa się w fabryczce, w które kilkanaście kobiet przerabia chili. Ochronę jej zapewnia strażnik fabryki Abbu Miya (Om Puri). Subedar żąda od zarządzającego wioską Mukshi (Suresh Oberoi) wydania Sobnai. Inaczej grozi spaleniem wioski i zhańbieniem innych kobiet. Gdy przerażeni mężczyźni przyjmują jego warunki, Sobnai próbuje bronić zwołująca kobiety z wioski żona Mukshi (Deepty Naval). W ostateczności, gdy żołnierze zaczynają atakować fabrykę, czci Sobnai broni tylko jeden mężczyzna stary muzułmanin Abbu Miya.

</doc>
<doc id="1649290" url="https://pl.wikipedia.org/wiki?curid=1649290" title="Honto no Jibun">
Honto no Jibun



</doc>
<doc id="1649293" url="https://pl.wikipedia.org/wiki?curid=1649293" title="Penelopa zielonawa">
Penelopa zielonawa

Penelopa zielonawa ("Penelope jacquacu") – gatunek dużego ptaka z rodziny czubaczy (Cracidae), zamieszkujący Amerykę Południową. Nie jest zagrożony wyginięciem.
Systematyka.
Takson ten bywał łączony w jeden gatunek z penelopą ciemnonogą ("P. obscura"), a wcześniej także z penelopą rdzawobrzuchą ("P. purpurascens"), ale różni się od nich budową tchawicy. Podgatunek "granti" bywał czasem wydzielany jako odrębny gatunek (z "orienticola" jako podgatunkiem).
Obecnie wyróżnia się cztery podgatunki "P. jacquacu":
Morfologia i ekologia.
Długość ciała do 89 cm. Upierzenie ciemne, z zielonym połyskiem na skrzydłach i ogonie. Szyja i plecy z białymi plamkami, brzuch ciepło brązowy. Na gardle widoczny duży płat nagiej skóry.
Spotykana zwykle w parach. Płochliwy ptak koron drzew, rzadko widywany niżej. Odzywa się donośnym trąbiącym głosem, gdy jest zaniepokojony. Podobnie do innych czubaczy, podczas toków trzepocze skrzydłami.
Zasięg, środowisko.
Ameryka Południowa, dorzecze Amazonki i Orinoko. Lasy nizinne oraz galeriowe.
Status.
Międzynarodowa Unia Ochrony Przyrody (IUCN) uznaje penelopę zielonawą za gatunek najmniejszej troski (LC – "Least Concern") nieprzerwanie od 1988 roku. Trend liczebności populacji uznaje się za spadkowy.

</doc>
<doc id="1649298" url="https://pl.wikipedia.org/wiki?curid=1649298" title="Juan Valera">
Juan Valera

Juan Valera y Alcalá-Galiano (ur. 18 października 1824 w Kordowie, zm. 18 kwietnia 1905 w Madrycie) – pisarz hiszpański, autor wielu powieści i krytyk literackich. Był uważany za jednego z najlepszych stylistów języka hiszpańskiego, estetę. Ustami swoich bohaterów wypowiadał się w bardzo wykwintny, nieco nawet akademicki sposób, co było spowodowane jego arystokratycznym pochodzeniem. Mimo pewnej sztuczności języka, utwory jego cechuje duża wiarygodność psychologiczna. Jako krytyk literacki był bardzo zachowawczy i poddawał krytyce każdą literacką innowację.
Poza działalnością literacką prowadził również działalność polityczną i dał się poznać jako dobry dyplomata.
Najważniejsze utwory.
Do najważniejszych dzieł tego autora zalicza się dwie powieści

</doc>
<doc id="1649300" url="https://pl.wikipedia.org/wiki?curid=1649300" title="Nathan Brackett">
Nathan Brackett

Nathan Brackett – starszy redaktor magazynu muzycznego „Rolling Stone”.
Brackett dorastał w małym miasteczku na północ od Bostonu. Ukończył studia na Uniwersytecie Wisconsin w Madison, a w 1997 rozpoczął pracę w „Rolling Stone” jako krytyk muzyczny. Sześć miesięcy później stał się jednym z redaktorów sekcji recenzji W 1998 zastąpił Davida Fricke’a na stanowisku redaktora muzycznego.

</doc>
<doc id="1649309" url="https://pl.wikipedia.org/wiki?curid=1649309" title="Pomnik Obrońców Poczty Polskiej w Gdańsku">
Pomnik Obrońców Poczty Polskiej w Gdańsku

Pomnik Obrońców Poczty Polskiej – pomnik na cześć uczestników obrony 1 września 1939 Poczty Polskiej w Gdańsku, według projektu Krystyny Hajdo-Kućmy i Wincentego Kućmy (główny projektant), odsłonięty 1 września 1979 (w czterdziestą rocznicę wybuchu II wojny światowej) na placu Obrońców Poczty Polskiej w Śródmieściu Gdańska. Został ufundowany przez Pocztę Polską. Pomnik przedstawia umierającego pocztowca, któremu bogini zwycięstwa Nike podaje karabin, a z otwartej torby pocztowej wysypują się listy. Postacie wkomponowane są w stylizowane fale morskie zwieńczone gołębiami pokoju.
Pomnik został wykonany ze stali nierdzewnej. W realizacji projektu oprócz samego autora i jego krakowskich współpracowników uczestniczyła także 15-osobowa grupa robotników Gdańskich Zakładów Rafineryjnych, którzy pomagali kształtować ten bardzo trudny materiał. Wraz z pomnikiem odsłonięto umieszczone na murze dawnego dziedzińca poczty epitafium – płaskorzeźbę z brązu, której autorami są Maria i Zygfryd Korpalski. Odsłonięcia pomnika dokonał I sekretarz Komitetu Centralnego PZPR Edward Gierek.
Według zamysłu projektanta pomnik stanowi element tryptyku złożonego także z częstochowskiego pomnika poległych za ojczyznę (1985) oraz warszawskiego pomnika powstania warszawskiego (1989).

</doc>
<doc id="1649314" url="https://pl.wikipedia.org/wiki?curid=1649314" title="Andreas Neuendorf">
Andreas Neuendorf

Andreas Neuendorf (ur. 9 lutego 1975 w Berlinie Zachodnim) – niemiecki piłkarz występujący na pozycji pomocnika.
Kariera klubowa.
Neuendorf jako junior grał w klubach SFC Stern 1900, Blau-Weiß 90 Berlin, BFC Preussen oraz Reinickendorfer Füchse. W 1994 roku trafił do pierwszoligowego Bayeru 04 Leverkusen. W Bundeslidze zadebiutował 12 listopada 1994 roku w zremisowanym 0:0 meczu z Karlsruher SC. 30 marca 1996 roku w przegranym 1:2 pojedynku z Werderem Brema strzelił pierwszego gola w trakcie gry w Bundeslidze. W 1997 roku wywalczył z klubem wicemistrzostwo Niemiec.
W styczniu 1998 roku Neuendorf odszedł Herthy Berlin, również z Bundesligi. Pierwszy ligowy mecz zaliczył tam 11 kwietnia 1998 roku przeciwko Werderowi Brema (0:2). W 1999 roku zajął z zespołem 3. miejsce w Bundeslidze. W 2000 roku powrócił do Bayeru Leverkusen. W 2001 roku ponownie został jednak graczem Herthy. W 2002 roku zdobył z nią Puchar Ligi Niemieckiej.
W 2007 roku Neuendorf odszedł do FC Ingolstadt 04 z Regionalligi Süd. W 2008 roku awansował z zespołem do 2. Bundesligi. W 2009 roku spadł z nim jednak do 3. Ligi. W 2010 roku przeszedł do rezerw Herthy Berlin, występujących w Regionallidze Nord.
Kariera reprezentacyjna.
W latach 1994-1998 Neuendorf rozegrał 23 spotkania i zdobył jedną bramkę w reprezentacji Niemiec U-21.

</doc>
<doc id="1649316" url="https://pl.wikipedia.org/wiki?curid=1649316" title="Mennica w Bydgoszczy">
Mennica w Bydgoszczy

Mennica w Bydgoszczy – zakład (mennica) zajmujący się produkcją (biciem) monet oraz medali czynny w latach 1594–1688 w Bydgoszczy. W latach 1627–1644 i 1677–1679 był to jedyny tego typu zakład czynny na terenie Korony Polskiej. W 1621 r. wybito w niej największą i najwartościowszą monetę doby staropolskiej.
Historia.
Prawo bicia monet Bydgoszcz uzyskała na mocy przywileju lokacyjnego z 19 kwietnia 1346 roku. Niepewnym dowodem istnienia mennicy w Bydgoszczy już w XV wieku jest pochodzący z tamtego okresu denar, na którym jest widoczny herb Bydgoszczy oraz napis:"Moneta Bidgosk". Jednakże w pełni udokumentowane jest dopiero powstanie mennicy w 1594 r. na terenie Wyspy Młyńskiej.
Mennica prywatna (1594–1601).
W 1594 r. król Zygmunt III Waza obdarzył przywilejem założenia mennicy w Bydgoszczy swego faworyta Stanisława Cikowskiego, posła, senatora, podkomorzego krakowskiego i generalnego administratora ceł koronnych.
W 1597 r. kierownikiem mennicy z nadania Cikowskiego został Niemiec Hermann Rüdiger, który ściągnął do niej wybitnych fachowców i znacznie rozwinął zakład. W tym okresie wybijano drobne monety: szelągi, grosze, trojaki i szóstaki. Pracownikami byli głównie Niemcy, Polacy zaś wykonywali prace niefachowe. Mincerze stanowili wyizolowaną, dobrze sytuowaną grupę społeczną, co rodziło konflikty z mieszczanami.
Zakład bydgoski szybko zdobył renomę, dorównując starszym odpowiednikom w Poznaniu i Wschowie. W 1601 r. prace mennic prywatnych, w tym bydgoskiej przerwano w wyniku egzekucji postanowień Sejmu.
Mennica królewska (1613–1632).
W 1613 r. bydgoską mennicę ponownie otwarto – tym razem jako mennicę królewską Zygmunta III Wazy, jedną z czterech obok mennic w Olkuszu, Gdańsku i Warszawie. Jej administratorem został Konrad Bremmer, a później Holender Jakub Jacobson (1616–1639). Ten ostatni okazał się doskonałym zarządcą, autorem niezwykłego rozwoju zakładu, uznawanego za najlepszy w kraju. W nagrodę Zygmunt Waza nadał mu szlachectwo i przekazał administrację nad pozostałymi mennicami w Polsce: koronnymi, litewskimi i pruskimi. W latach 1627–1644, gdy zamknięte były mennice koronne, działała tylko jedna bydgoska. 
Mennica po krótkiej przerwie w działalności w czasie wojny ze Szwecją (1626-27) rozpoczęła nowy asortyment produkcji m.in. bicie talarów. Wtedy właśnie nadszedł dla zakładu najlepszy okres działalności, na poziomie najlepszych zakładów europejskich. Bito wtedy najróżniejsze monety nie tylko na „rynek” polski, ale również za granicę. 
W 1621 roku wybito w Bydgoszczy jedne z najokazalszych monet w historii numizmatyki – 100-dukatową donatywę autorstwa Samuela Ammona dla Zygmunta III Wazy z okazji zwycięstwa nad Turkami pod Chocimiem. Średnica monety wynosi 69,2 mm, masa 348,2 g złota. W 2008 na aukcji w Nowym Jorku jedna z wybitych monet tej emisji została sprzedana za kwotę dolarów, co uczyniło ją wówczas najdroższą polską monetą w historii. Ponowna licytacja tego egzemplarza na aukcji CNG w styczniu 2018 zakończyła się sprzedażą za rekordową kwotę 2,16 mln dolarów.
Przy pomocy tego samego stempla w 1621 wybito 80–dukatową donatywę o wadze 282,84 g (średnica identyczna 69 mm), która w styczniu 2022 na aukcji w Nowym Jorku osiągnęła cenę 900 tys. dolarów (wówczas 3 mln 600 zł).
Mennica koronna (1632–1688).
W 1632 r. po śmierci króla Zygmunta III Wazy zakład przekształcono w mennicę koronną (państwową), zarządzaną przez podskarbiego koronnego. 
W 1644 r. mennica została zamknięta, a część wyposażenia przewieziono do Krakowa. Kolejne wznowienie pracy zakładu wiąże się z wstąpieniem na tron Jana Kazimierza w 1650 r. Odpowiedzialność za bicie monety złożono na ręce podskarbiego koronnego Bogusława Leszczyńskiego, dziadka późniejszego króla Stanisława Leszczyńskiego. Kierownikiem mennicy został Krzysztof Guttman, mieszczanin bydgoski. W czasie jego zarządu wybijane monety miały wysoką próbę srebra, ale jej obniżanie w kolejnych emisjach było prawdopodobnie przyczyną zawieszenia działalności mennicy w 1652 r.
W czasie potopu szwedzkiego zakład uległ zniszczeniu. Działalność wznowiono w 1660 r., a dzierżawcami zostali Tomasz i Andrzej Tymfowie. Mennica wybijała drobną monetę, od 1663 r. złotówki Jana Kazimierza zwane tymfami (jedna z pierwszych monet polskich nazywanych złotówkami). Była to podwartościowa moneta srebrna, której różnica między wartością nominalną a faktyczną miała służyć finansowaniu skarbu królewskiego. Skutkiem ubocznym takich praktyk była powszechna krytyka działalności Tymfów na Sejmach („"dobry żart tymfa wart"”), która spowodowała, że w 1667 r. mennicę zamknięto. Rok później, w wyniku abdykacji Jana Kazimierza los ten czekał także pozostałe mennice koronne i litewskie.
Za panowania Michała Korybuta Wiśniowieckiego (1669–1673) wybijano w bydgoskiej mennicy monety okazowe oraz drobne monety złote. Były to jedyne monety wybite w Polsce za panowania tego monarchy. Mennicę otwarto ponownie dopiero w 1677 r. i wówczas przez dwa lata zakład w Bydgoszczy był jedyną działającą oficyną państwową w kraju (dwa lata później otwarto mennicę w Krakowie). Dzierżawę zakładu oddano Tytusowi L. Boratiniemu, a następnie Włochowi Bartłomiejowi Sardi.
W okresie do 1688 r., kiedy działalność mennicy na dobre zamarła, sytuacja zmieniała się jak w kalejdoskopie. Dzierżawcy zmieniali się, a na Sejmach trwały niekończące się dyskusje na temat polityki monetarnej, nie kończące się jednak żadną konkluzją. 
Z okresu późniejszego nie ma śladów działalności mennicy. Zakład prawdopodobnie stał nie używany, aż blisko 100 lat później (1765 r.) Komisja Skarbu nakazała przewieźć pozostałości bydgoskiej mennicy do Warszawy.
Układ przestrzenny.
Zachowały się dwa precyzyjne inwentarze mennicy z 1672 i 1702 r., które stały się podstawą do odtworzenia układu przestrzennego, form architektonicznych i funkcji obiektu. 
Do napędu urządzeń bydgoskiej mennicy szeroko wykorzystywano wodną siłę napędową nurtu rzeki Brdy (kanału Międzywodzie), co na równi z dogodnym położeniem Bydgoszczy przy wodnym szlaku komunikacyjnym (Brda, Wisła), umożliwiającym dogodny transport kruszcu z Gdańska oraz w głąb kraju – przyczyniło się do rozwoju zakładu. 
Bydgoska mennica według lustracji zajmowała wschodnią część dzisiejszej Wyspy Młyńskiej i była odseparowana od miasta przez ogrodzenie i cieki wodne (rzeka Brda i Młynówka, kanał Międzywodzie). Na terenie wyspy znajdowało się szereg obiektów technicznych, a także śluzy, w których regulowano dopływ wody poruszającej maszyny mennicze. Kompleks budowli liczył dwanaście obiektów m.in.: piekarnię, kuźnię, koła młyńskie, kierat konny, strzygalnię, piece do topienia srebra. W zakładzie przerabiano dziennie ok. 700 kg kruszcu. Pracowało jednocześnie minimum 50 wykwalifikowanych rzemieślników, nie licząc dostawców surowca (m.in. miedź, srebro) i pośredników.
Badania archeologiczne.
W latach 1993–1994 wykonano badania archeologiczne na Wyspie Młyńskiej. Potwierdziły one rozlokowanie obiektów menniczych, ale nie doprowadziły do wydobycia na światło dzienne monet, ani narzędzi menniczych.
Muzeum Pieniądza.
W 2005 r. w związku z rewitalizacją Wyspy Młyńskiej powstał projekt skansenu numizmatycznego z wykorzystaniem jedynego zachowanego budynku mieszczącego w sobie resztki zabudowań mennicy (kamienica przy ul. Mennica 4). Ostatecznie zabytkowy budynek w trakcie rewitalizacji rozebrano, a w powstałym w jego miejsce nowym obiekcie powstało Europejskie Muzeum Pieniądza w Bydgoszczy otwarte w 2009 r.. Mieści ono muzeum, w którym można podziwiać m.in. okazy monet z mennicy bydgoskiej z różnych okresów jej działalności, jak również inne wystawy związane z obiegiem pieniądza.

</doc>
<doc id="1649318" url="https://pl.wikipedia.org/wiki?curid=1649318" title="Juan Píriz">
Juan Píriz

Juan Emilio Píriz (ur. 17 maja 1902 w Montevideo, zm. 23 marca 1946 tamże) – piłkarz urugwajski noszący przydomek "Guitarrita", napastnik.
Píriz wchodził w skład reprezentacji podczas Igrzysk Olimpijskich w 1928 roku, gdzie Urugwaj zdobył złoty medal. Píriz zagrał w dwóch meczach – w ćwierćfinale z Niemcami i w decydującej o złotym medalu powtórce z Argentyną.
Jako piłkarz klubu Defensor Sporting wziął udział w turnieju Copa América 1935, gdzie Urugwaj zdobył mistrzostwo Ameryki Południowej. Píriz zagrał w dwóch meczach – z Peru (w drugiej połowie zastąpił go José Alberto Taboada) i Chile.
Nadal jako gracz klubu Defensor wziął udział w turnieju Copa América 1937, gdzie Urugwaj zajął czwarte miejsce. Píriz zagrał w czterech meczach – z Peru wszedł w drugiej połowie, zastępując Braulio Castro i zdobył bramkę, z Chile na 5 minut przed końcem wyrzucony został z boiska przez argentyńskiego sędziego José Bartolomé Macíasa, przechodząc do historii futbolu jako pierwszy piłkarz, który otrzymał czerwoną kartkę, z Brazylią w drugiej połowie zastąpił Adelaido Camaitíego i też zdobył bramkę, z Argentyną także zastąpił Camaitíego (ale już w 19 minucie) i zdobył swą trzecią bramkę w turnieju.
Píriz jest najskuteczniejszym strzelcem w historii klubu Defensor – w 326 meczach zdobył 98 bramek. Grał także w klubie Club Nacional de Football.
Od 30 sierpnia 1928 roku do 12 października 1938 roku Píriz rozegrał w reprezentacji Urugwaju 14 meczów i zdobył 5 bramek.

</doc>
<doc id="1649319" url="https://pl.wikipedia.org/wiki?curid=1649319" title="Quiet Nights (album Diany Krall)">
Quiet Nights (album Diany Krall)

Quiet Nights – album Diany Krall wydany w roku 2009.
Znalazł się na pierwszym miejscu zestawienia najpopularniejszych płyt w Polsce (OLiS) i osiągnął status platynowej płyty.

</doc>
<doc id="1649321" url="https://pl.wikipedia.org/wiki?curid=1649321" title="Darachów">
Darachów

Darachów (ukr. Дарахів, "Darachiw") – wieś w rejonie trembowelskim obwodu tarnopolskiego, założona w 1564 r. W II Rzeczypospolitej miejscowość była siedzibą gminy wiejskiej Darachów w powiecie trembowelskim województwa tarnopolskiego. 
Wieś w 1931 r. liczyła 663 zagrody oraz 3422 mieszkańców, wśród których przeważali Polacy. Oprócz nich mieszkali Ukraińcy, Żydzi i Niemcy. W latach 1943 - 1945 nacjonaliści ukraińscy z UPA zamordowali 16 Polaków, w tym wójta gminy Wawrzyńca Mazura, sekretarza gminnego Stanisława Tyczyńskiego i naczelnika poczty (?) Rogowskiego.
Wierni obrządku rzymskokatolickiego należeli do początków XX wieku do parafii Matki Bożej Różańskiej w Strusowie. W 1902 r. konsekrowano w Darachowie murowaną kaplicę pw. Św. Jana Chrzciciela, przy której w 1908 r. utworzono ekspozyturę parafialną, a w 1925 r. samodzielną parafię. W latach 30. parafia liczyła 2 tys. wiernych i swym zasięgiem obejmowała też wieś Tiutków. W 1944 r. ostatni jej administrator, ks. Albert Kaszuba opuścił parafię, a kościół zamieniono na magazyn zbożowy. W 1993 r. świątynię przejęli grekokatolicy, przekształcając ją w cerkiew. 
W Darachowie urodził się polski rzeźbiarz Stanisław Marcinów (1901–1980).
Linki zewnętrzne.
Darachów na stronie Rady Najwyższej Ukrainy

</doc>
<doc id="1649322" url="https://pl.wikipedia.org/wiki?curid=1649322" title="Darachów (gmina)">
Darachów (gmina)

Darachów – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy był Darachów.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Brykula Nowa, Brykula Stara, Darachów, Pantalicha, Słobódka Strusowska, Tiutków, Tyczyn Nowy i Wieniawka.
Do 1939 wójtem gminy był por. rez. inż. Kazimierz Stożyński.
Po II wojnie światowej obszar gminy znalazł się w ZSRR.

</doc>
<doc id="1649326" url="https://pl.wikipedia.org/wiki?curid=1649326" title="Józef Zaremba">
Józef Zaremba



</doc>
<doc id="1649330" url="https://pl.wikipedia.org/wiki?curid=1649330" title="Quiet Nights (album Milesa Davisa)">
Quiet Nights (album Milesa Davisa)

Quiet Nights – album Milesa Davisa, nagrany wspólnie z Gilem Evansem i wydany w roku 1963.

</doc>
<doc id="1649331" url="https://pl.wikipedia.org/wiki?curid=1649331" title="Juan Piriz">
Juan Piriz



</doc>
<doc id="1649337" url="https://pl.wikipedia.org/wiki?curid=1649337" title="Juan Emilio Píriz">
Juan Emilio Píriz



</doc>
<doc id="1649339" url="https://pl.wikipedia.org/wiki?curid=1649339" title="Angielski Związek Piłki Nożnej">
Angielski Związek Piłki Nożnej



</doc>
<doc id="1649340" url="https://pl.wikipedia.org/wiki?curid=1649340" title="Juan Emilio Piriz">
Juan Emilio Piriz



</doc>
<doc id="1649341" url="https://pl.wikipedia.org/wiki?curid=1649341" title="Benedikt Magnússon">
Benedikt Magnússon

Benedikt Magnússon (ur. 4 czerwca 1983) – islandzki trójboista siłowy i profesjonalny strongman.
Obecnie najlepszy islandzki siłacz. w latach 2003, 2006 i 2007.
Życiorys.
Benedikt Magnússon wziął udział dwukrotnie w elitarnych zawodach siłaczy Arnold Strongman Classic, rozgrywanych w Columbus (USA), w latach 2006 i 2008. Latem 2009 r. zwiększył znacznie masę ciała do 177,5 kg.
30 grudnia 2007 r. zawarł związek małżeński z Gemmą Taylor (Gemmą Magnússon), Mistrzynią Wielkiej Brytanii Strongwoman.
Benedikt Magnússon jest jednym z najlepszych trójboistów siłowych świata. Brat Benedikta Magnússona, Magnús Magnússon, również jest siłaczem.
Jest zrzeszony w federacji IFSA i obecnie sklasyfikowany na 7. pozycji.
Mieszka w Hafnarfjörður.
Wymiary:
Rekordy życiowe:

</doc>
<doc id="1649345" url="https://pl.wikipedia.org/wiki?curid=1649345" title="Someday My Prince Will Come (album)">
Someday My Prince Will Come (album)

Someday My Prince Will Come – album Milesa Davisa wydany w roku 1961.

</doc>
<doc id="1649353" url="https://pl.wikipedia.org/wiki?curid=1649353" title="Iławcze">
Iławcze

Iławcze (ukr. Ілавче, "Iławcze") – wieś na Ukrainie w rejonie trembowelskim obwodu tarnopolskiego, założona w 1785 r. W II Rzeczypospolitej miejscowość była siedzibą gminy wiejskiej Iławcze w powiecie trembowelskim województwa tarnopolskiego. Wieś liczy 1575 mieszkańców.

</doc>
<doc id="1649354" url="https://pl.wikipedia.org/wiki?curid=1649354" title="Iławcze (gmina)">
Iławcze (gmina)

Iławcze – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy było Iławcze.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Hleszczawa, Iławcze i Sorocko.
Pod okupacją część gminy Iławcze (Sorocko) przyłączono do nowej gminy Sorocko.
Po II wojnie światowej obszar gminy znalazł się w ZSRR.

</doc>
<doc id="1649355" url="https://pl.wikipedia.org/wiki?curid=1649355" title="Józef Zaremba (generał)">
Józef Zaremba (generał)

Józef Zaremba herbu Zaremba (ur. ok. 1731 w Libidzy, zm. 1774 w Rozprzy) – generał-major wojsk koronnych, generał-adiutant króla, konfederat barski, poseł sieradzki na Sejm Rozbiorowy 1773–1775.
Życiorys.
Józef Zaremba był synem Tomasza (łowczy piotrkowski) i Magdaleny z Łąckich. Uczył się w Piotrkowie Trybunalskim u pijarów. Służył w armii saskiej w latach 1751–1756, a później przeszedł do wojska koronnego i służył w pułku J. Potockiego. W latach 1759–1762 walczył z hajdamakami na Ukrainie, gdzie został awansowany do rangi majora kawalerii narodowej.
15 stycznia 1769 roku jeden z czołowych dowódców oddziałów Konfederacji Barskiej. Regimentarz sieradzki, a w grudniu 1769 odznaczył się w bitwie pod Piotrkowem. Z I. Malczewskim w lutym 1770 ruszył na Warszawę, a po niepowodzeniu tej wyprawy i wycofaniu się Malczewskiego z ruchu działał dalej w Wielkopolsce, przyjmując tytuł komendanta generalnego wojsk prowincji wlkp. i Prus Królewskich (maj 1770). Marszałek Wielkopolski od 1770 roku. W grudniu 1769 odznaczył się w bitwie pod Piotrkowem. Jego prokrólewskie sympatie wywołały z czasem konflikt z Kazimierzem Pułaskim, który zakończył się w kwietniu 1772 spustoszeniem jego dóbr. Zdobył sławę w czasie obrony Częstochowy. Pobił 16 sierpnia 1770 wojska rosyjskie pod Kościanem, a 1 stycznia 1771 wydał w Kościanie manifest, w którym uzasadniał swe prawa do dowództwa. Napadł ok. 10 stycznia pod Bukiem na Malczewskiego i Jana Nepomucena Morawskiego. Wziął obu do niewoli i rozbroił ich oddziały, a następnie w dniach 23–30 stycznia szturmował Poznań. Odstąpił od oblężenia, gdy generał Rönne zwolnił aresztowanych konfederatów, a miasto uregulowało zaległe podatki. Wycofał się na Śląsk doznawszy 17 lutego klęsk pod Krotoszynem i Kobylinem, gdzie przy pomocy Żydów berlińskich organizował dostawy broni i zaopatrzenia dla swych oddziałów. Powrócił po 3 miesiącach i końcem czerwca 1771 rozbił wojska F. K. Branickiego w bitwie pod Widawą. Jego sekretarzem był Jędrzej Kitowicz. 3 listopada na wieść o zamachu konfederatów na króla podał się do dymisji, ale nie została przyjęta. 7 grudnia 1771 we Wschowie na zjeździe szlachty został wybrany marszałkiem konfederacji wielkopolskiej. Na pograniczu polsko–śląskim spędził zimę, a żeby ochronić własne dobra porozumiewał się z wojskami pruskimi wkraczającymi do Wielkopolski.
22 marca 1772 roku pokonany pod Piotrkowem, a 12 maja rozpuścił swe wojsko. Zdał dowództwo i udał się do Warszawy, gdzie uzyskał przebaczenie króla, awans na generała majora wojsk koronnych oraz starostwo nowosielskie. Do czynnej służby jednak już nie wrócił. Członek konfederacji Adama Ponińskiego sejmie rozbiorowym w 1773 roku. Posiadał m.in. w ziemi piotrkowskiej miasteczko Rozprza i wieś Kisiele, Libidzę k/ Kłobucka oraz Sokolniki w ziemi wieluńskiej.
Zmarł w końcu lutego 1774, wskutek odniesionych rozległych poparzeń w czasie kąpieli termicznej w nowej drewnianej, zamkniętej hermetycznie wannie.
Był żonaty z Józefą z Grodzickich, z którą miał córkę Teklę oraz synów Ignacego, Tomasza i Floriana.
Postać Józefa Zaremby w kulturze.
Bohater pieśni Jacka Kowalskiego "„Duet Iwana Drewicza z JW Józefem Zarembą, komendantem konfederacji wielkopolskiej.”"
&lt;poem&gt;
Usiadł Zaremba przy starym dębie,
Bo Drewicz listy przysłał Zarembie;
Zaremba czyta - widać po minie,
Że wnet odpisze mu po łacinie.
 Nie mogą spotkać się osobiście,
 Zatem jedyny ratunek w liście:
 Listy w rozłące są panaceum,
 Czas by je wydać w Ossolineum.
W ten sposób Drewicz całe dwa lata
Poza Zarembą nie widział świata;
Lecz od zgrzytania stępiwszy zęby,
Zaprzestał listy słać do Zaremby.
 Szwabom przekazał korespondencję;
 Ci mieli niższą inteligencję,
 Zaremba stracił więc motywację,
 No i szlag trafił konfederację.
&lt;/poem&gt;

</doc>
<doc id="1649360" url="https://pl.wikipedia.org/wiki?curid=1649360" title="Robert La Tourneaux">
Robert La Tourneaux

Robert „Bob” La Tourneaux, właściwie Robert Earl LaTurno (ur. 22 listopada 1941 w Saint Louis, zm. 3 czerwca 1986 w Nowym Jorku) – amerykański aktor teatralny, filmowy i telewizyjny.
Kariera.
W 1967 zadebiutował na Broadwayu jako Timid Sailor w musicalu "Illya Darling" autorstwa Julesa Dassina u boku Meliny Mercouri. Rok później (1968) trafił do obsady sztuki Marta Crowleya "The Boys in the Band", która miała premierę 14 kwietnia 1968 na Off-Broadwayu w nowojorskim Theater Four. W 1970 William Friedkin zrealizował wersję filmową "Chórzyści" ("The Boys in the Band"), opartą na kanwie sztuki Crowleya, gdzie La Tourneaux zagrał postać Teksa, kowboja-męskiej prostytutki, jako „prezent” z okazji urodzin dla Harolda (w tej roli Leonard Frey). Wiele gazet odmówiło jakiekolwiek promocji filmu.
W operze mydlanej "The Doctors" (1967), emitowanej na kanale NBC, wystąpił w roli doktora Mike’a Powersa. Wcielił się w postać Ernsta Udeta w przygodowym dramacie biograficznym Rogera Cormana "Czerwony baron" ("Von Richthofen and Brown", 1971) u boku Dona Strouda, Johna Phillipa Lawa, Stephena McHattiego i Corina Redgrave’a. Zagrał postać Petera w niezależnym dramacie "Pilgrimage" (1972) z udziałem Cliffa De Younga. W serialu muzycznym PBS "Great Performances" z muzyką Johna Williamsa wystąpił jako oficer w jednym z odcinków pt. "Wrogowie" ("Enemies"), będącym telewizyjną ekranizacją sztuki Maksima Gorkiego. 
W 1973 powrócił na broadwayowską scenę jako Launcelot Gobbo w komedii szekspirowskiej "Kupiec wenecki" z Philipem Bosco i Michaelem Clarke Duncanem. W 1977 brał udział w próbach do broadwayowskiej sztuki Tennessee Williamsa "Vieux Carré", lecz ostatecznie został odrzucony z obsady podczas jej premiery.
Jako fotomodel brał udział w sesjach zdjęciowych dla magazynów gejowskich, w tym „After Dark” (1969) czy „Mandate” (w maju 1978). W 1978 wystąpił w kabarecie w klubie gejowskim The Ramrod na Manhattanie.
Życie prywatne.
Urodził się w St. Louis w stanie Missouri. Na łamach prasy ujawnił, że był osobą homoseksualną. W 1973 podczas wywiadu powiedział: "„To zniszczyło moją karierę. „Chórzyści” byli dla mnie pocałunkiem śmierci”". W 1978 w antologii "La Quentin Crisp's Book of Quotations", porównał swoją karierę do innego aktora gejowskiego: - "„Charles Laughton grał każdą rolę, ale nigdy nie był scenicznym czy ekranowym homoseksualistą. Ludzie wiedzieli, że jest gejem, ale nie ujawniono publicznie jego orientacji seksualnej. Był bezpieczny, podczas gdy ja nie byłem bezpieczny”". Wymienił też słynnych zamężnych, biseksualnych kochanków, twierdząc, że jednym z nich był Christopher Walken.
W 1983 La Tourneaux został aresztowany za napaść po próbie wydobycia pieniędzy od klienta i został uwięziony w Rikers Island, gdzie usiłował popełnić samobójstwo.
Zmarł 3 czerwca 1986 w Metropolitan Hospital w Nowym Jorku w stanie Nowy Jork w wieku 44 lat z powodu komplikacji wywołanych AIDS. Cliff Gorman wraz z żoną Gayle opiekowali się nim podczas choroby aż do jego śmierci. Został pochowany na cmentarzu w Linden w New Jersey.

</doc>
<doc id="1649363" url="https://pl.wikipedia.org/wiki?curid=1649363" title="Janów (gmina w województwie tarnopolskim)">
Janów (gmina w województwie tarnopolskim)

Janów – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy był Janów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dereniówka, Dołhe, Janów, Młyniska i Słobódka Janowska.
Pod okupacją zniesiona i przekształcona w gminę Budzanów, jedynie Dereniówkę włączono do gminy Mszaniec.

</doc>
<doc id="1649364" url="https://pl.wikipedia.org/wiki?curid=1649364" title="Kościół Matki Bożej Nieustającej Pomocy w Kuźnicy Ligockiej">
Kościół Matki Bożej Nieustającej Pomocy w Kuźnicy Ligockiej

Kościół pod wezwaniem Matki Bożej Nieustającej Pomocy w Kuźnicy Ligockiej – kościół filialny należący do parafii pod wezwaniem Trójcy Świętej w Korfantowie, w Dekanacie Niemodlin. Świątynia w Kuźnicy Ligockiej powstała w 1968 roku, poprzez rozbudowę istniejącej w tej miejscowości od 1886 roku kaplicy. 
Historia.
W latach 60. XX wieku wielokrotne prośby proboszcza korfantowskiej parafii ks. Alojzego Jurczyka oraz mieszkańców, o zgodę na budowę nowej świątyni pozostawały przez wiele lat bez echa. Zmęczeni tymi staraniami mieszkańcy Ligoty postanowili wziąć sprawy w swoje ręce. W 1968 roku, w krótkim czasie, pracując w tajemnicy przed postronnymi, nocami, rozbudowali starą kaplicę, tworząc niewielki nowy kościół, który zaczął służyć parafianom jako kościół filialny. Niedługo potem ktoś doniósł o tym spontanicznym, niekontrolowanym przez władzę czynie społecznym. Szczęśliwie jednak nie nakazano rozbiórki świątyni. Konsekwencją samowoli budowlanej był sądowy proces i wysoka na owe czasy kara pieniężna w kwocie 5 tys. złotych, nałożona na proboszcza parafii. Pamiątką tamtych wydarzeń jest owalna tabliczka z datami 1886 i 1968 umieszczona na frontowej ścianie kościółka.

</doc>
<doc id="1649365" url="https://pl.wikipedia.org/wiki?curid=1649365" title="Rocznik Krakowski">
Rocznik Krakowski

Rocznik Krakowski – pismo wydawane w Krakowie od 1898 roku przez Towarzystwo Miłośników Historii i Zabytków Krakowa. W latach 1914–1918 i 1939–1949 pismo nie ukazywało się. Artykuły obejmują zakres historii i sztuki Krakowa, publikowane są nekrologi, kronika konserwatorska, sprawozdania z działalności Towarzystwa, a także recenzje i informacje biograficzne. Niektóre numery poświęcone są poszczególnym zagadnieniom lub osobom, np. 500-leciu odnowienia Uniwersytetu Jagiellońskiego (t. 4) lub twórczości Wita Stwosza (t. 10 i 26). Wśród autorów są wybitni historycy, historycy sztuki, archeolodzy, architekci, muzykolodzy i konserwatorzy.
W 1998 nakład pisma sięgał 500 egz.

</doc>
<doc id="1649366" url="https://pl.wikipedia.org/wiki?curid=1649366" title="Maule">
Maule



</doc>
<doc id="1649369" url="https://pl.wikipedia.org/wiki?curid=1649369" title="Kościół Matki Bożej Dobrej Rady w Myszowicach">
Kościół Matki Bożej Dobrej Rady w Myszowicach

Kościół pod wezwaniem Matki Bożej Dobrej Rady w Myszowicach – kościół filialny w miejscowości Myszowice, w gminie Korfantów, należący do parafii pod wezwaniem Trójcy Świętej w Korfantowie, w dekanacie Niemodlin. 

</doc>
<doc id="1649373" url="https://pl.wikipedia.org/wiki?curid=1649373" title="II Korpus Kanadyjski">
II Korpus Kanadyjski

II Korpus Kanadyjski – wyższy związek taktyczny wchodzący w skład 1 Armii Kanadyjskiej podczas działań wojennych w Europie Zachodniej w okresie II wojny światowej. 
Historia.
Sztab korpusu został utworzony w Wielkiej Brytanii na początku 1943 roku. Na jego czele stanął generał Guy Simonds. Gotowość operacyjną korpus osiągnął 11 lipca 1944 roku i tymczasowo wszedł w skład brytyjskiej 2 Armii. Jego pierwszą akcją bojową były walki o Caen w ramach Operacji Atlantic (18–20 lipca). Następnie wziął udział w nieudanej Operacji Spring. 23 lipca został włączony do nowo powstałej 1 Armii Kanadyjskiej. Na przełomie lipca i sierpnia w skład korpusu weszła polska 1 Dywizja Pancerna generała Stanisława Maczka. W następnych miesiącach korpus brał udział w bitwie pod Falaise, walkach o ujście Skaldy oraz wyzwalaniu Belgii i Holandii. Szlak bojowy zakończył w maju 1945 roku na terenie północnej Holandii i północno-zachodnich Niemiec. 25 czerwca 1945 roku został rozformowany.
Ordre de Bataille.
Stan w drugiej połowie sierpnia 1944 r.:

</doc>
<doc id="1649374" url="https://pl.wikipedia.org/wiki?curid=1649374" title="2 Korpus Kanadyjski">
2 Korpus Kanadyjski



</doc>
<doc id="1649375" url="https://pl.wikipedia.org/wiki?curid=1649375" title="Czworobok Michaelisa">
Czworobok Michaelisa

Czworobok Michaelisa – obszar w kształcie czworoboku na plecach człowieka, występuje przede wszystkim u kobiet.
Położenie.
Kąty tworzą zagłębienia na skórze okolicy lędźwiowo-krzyżowej:
W przypadku prawidłowej budowy, wymiar poziomy jest równy wymiarowi pionowemu. U mężczyzn w okolicy tej z reguły występuje trójkąt krzyżowy, ponieważ brak jest górnego zagłębienia.
Zastosowanie w praktyce klinicznej.
Symetria lub asymetria czworoboku pośrednio świadczy o budowie miednicy kostnej i jej ewentualnych wadach. Jego kształt jest pośrednim wskaźnikiem wielkości kanału rodnego.

</doc>
<doc id="1649378" url="https://pl.wikipedia.org/wiki?curid=1649378" title="Rocznik Polskiego Towarzystwa Heraldycznego">
Rocznik Polskiego Towarzystwa Heraldycznego

Rocznik Polskiego Towarzystwa Heraldycznego – pismo wydawane w latach 1905-1913 we Lwowie, a w latach 1920–1930 w Krakowie pod redakcją Władysława Semkowicza (początkowo pod nazwą "Rocznik Towarzystwa Heraldycznego"). Pismo poświęcone było nie tylko heraldyce, ale również sfragistyce i genealogii. Poza artykułami K. Dobrowolskiego, Stanisława Kozierowskiego, S. Mikuckiego, B. Namysłowskiego, Hanny Polaczkówny, A. Prohaski i innych, pismo zamieszczało polską bibliografię heraldyczno-genealogiczną w opracowaniu Zygmunta Wdowiszewskiego.
Rocznik został wznowiony jako „Nowa seria” przez odrodzone Polskie Towarzystwo Heraldyczne i t. I(XII) ukazał się w 1993 r. (ISSN 1230-803X). Od t. I do VIII redaktorem był zmarły w 2010 r. prof. Stefan Krzysztof Kuczyński, od 2010 r. (tom IX) tę funkcję pełni Sławomir Górzyński. Rocznik wydawany jest w Warszawie przez Wydawnictwo DiG. Tom X w 2011 r. ukazał się równolegle w języku polskim i angielskim.

</doc>
<doc id="1649379" url="https://pl.wikipedia.org/wiki?curid=1649379" title="Łoszniów">
Łoszniów

Łoszniów (, "Łoszniw") – wieś w rejonie trembowelskim obwodu tarnopolskiego, założona w 1564 r. W II Rzeczypospolitej miejscowość była siedzibą gminy wiejskiej Łoszniów w powiecie trembowelskim województwa tarnopolskiego. Wieś liczy 1419 mieszkańców.
Urodził tu się podziemny biskup greckokatolicki Petro Kozak.

</doc>
<doc id="1649380" url="https://pl.wikipedia.org/wiki?curid=1649380" title="Łoszniów (gmina)">
Łoszniów (gmina)

Łoszniów – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy był Łoszniów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Boryczówka, Krowinka, Łoszniów i Suszczyn.
Po II wojnie światowej obszar gminy znalazł się w ZSRR.

</doc>
<doc id="1649382" url="https://pl.wikipedia.org/wiki?curid=1649382" title="Honda Racing F1 Team">
Honda Racing F1 Team



</doc>
<doc id="1649383" url="https://pl.wikipedia.org/wiki?curid=1649383" title="Kościół św. Apostołów Piotra i Pawła w Rzymkowicach">
Kościół św. Apostołów Piotra i Pawła w Rzymkowicach

Kościół pod wezwaniem św. Apostołów Piotra i Pawła w Rzymkowicach.
Historia.
Pierwotnie mieszkańcy Rzymkowic należeli do rzymskokatolickiej parafii pod wezwaniem Trójcy Świętej w Korfantowie. Obecny kościół pod wezwaniem św. Piotra i Pawła powstał z inicjatywy proboszcza korfantowskiego, księdza Walentego Wojciecha (późniejszego wrocławskiego biskupa pomocniczego w latach 1920 - 1940). Świątynię wybudowano w okresie od marca do listopada 1904 roku. Plac pod budowę ofiarował Jan Hirschmayer, mieszkańcy wsi natomiast zapewnili potrzebny transport i robociznę. Koszt budowy wyniósł 36 000 ówczesnych marek. Jako świątynia parafialna kościół zaistniał w 1906 roku, kiedy to nastąpiło wydzielenie lokalii rzymkowickiej z parafii w Korfantowie. Kościół rzymkowicki został konsekrowany w dniu 13 VI 1911 roku, a jako samodzielna parafia funkcjonuje od dnia 1 X 1920 roku. 
W miejscowości znajduje się również kaplica pod wezwaniem Matki Bożej Nieustającej Pomocy, zbudowana w pierwszych latach powojennych, została ona poświęcona 27.06.1947 roku przez Administratora Apostolskiego Bolesława Kominka, późniejszego Kardynała

</doc>
<doc id="1649385" url="https://pl.wikipedia.org/wiki?curid=1649385" title="Genyornis">
Genyornis

Genyornis newtoni – duży wymarły nielotny ptak, który występował w Australii ok. 1,6 mln – 40 tys. lat temu (plejstocen). Jego wymarcie nastąpiło mniej więcej w tym samym czasie co wielu innych australijskich przedstawicieli megafauny i zbiegło się w czasie z przybyciem ludzi na ten kontynent. Był mięsożercą. Masywny, przystosowany do gruchotania kości dziób daje podstawę do przypuszczeń, że podobnie jak współczesne hieny był zarówno padlinożercą, jak i myśliwym. Jego najbliższymi współcześnie żyjącymi krewnymi są blaszkodziobe ptaki wodne. Osiągał 2 m wzrostu. Występował zarówno w lasach, jak i na otwartych trawiastych przestrzeniach. Znalezione obok jego kości wykonane przez ludzi przedmioty świadczą, że przez jakiś czas przedstawiciele tego gatunku występowali wspólnie z pierwszymi ludźmi zamieszkującymi Australię. Szczątki kostne genyornisa odkryto obok jeziora Callabonna oraz w Naracoorte Caves (południowa Australia), a także w Cuddie Springs (Nowa Południowa Walia). Wokół jego szczątków odkryto kamienie żołądkowe, połykane w celu ułatwienia trawienia pokarmu. Do tego ptaka przypisuje się również ponad 700 odkrytych skorupek jaj. Ponieważ "Genyornis" wymarł w stosunkowo krótkim czasie, przyczyną tego nie mogły być zmiany klimatu. Niektórzy badacze traktują to jako dowód na to, że to człowiek spowodował wymarcie większości australijskiej megafauny.

</doc>
<doc id="1649387" url="https://pl.wikipedia.org/wiki?curid=1649387" title="La Paloma (zbiornik)">
La Paloma (zbiornik)

La Paloma (hiszp. "Embalse La Paloma") – sztuczny zbiornik wodny na rzece Río Grande, w środkowym Chile w regionie Coquimbo, niedaleko miasta Ovalle. Położenie geograficzne: . Zajmuje powierzchnię 30 km², a jego objętość to 780 mln m³. 
Zbiornik powstał w celach irygacyjnych. Wykorzystywany jest również w celach turystycznych i rekreacyjnych.

</doc>
<doc id="1649388" url="https://pl.wikipedia.org/wiki?curid=1649388" title="Kościół Imienia Najświętszej Maryi Panny w Szydłowcu Śląskim">
Kościół Imienia Najświętszej Maryi Panny w Szydłowcu Śląskim

Kościół Imienia Najświętszej Maryi Panny – kościół filialny położony w Szydłowcu Śląskim. Świątynia należy do parafii Wniebowzięcia Najświętszej Maryi Panny w Niemodlinie, w Dekanacie Niemodlin diecezji opolskiej. Dnia 8 maja 1964 roku, pod numerem 853/64, kościół został wpisany do rejestru zabytków województwa opolskiego.
Historia kościoła.
Pierwszy kościół wzmiankowany był już w 1335 roku, w rejestrze dziesięcin nuncjusza Galharda de Carceribus. Obecny kościół zbudowany został w latach 1616–1617 jako świątynia protestancka i został ufundowany przez właścicieli Szydłowca Hansa Pucklera z Grodźca (Pückler von Groditz) i jego żonę Helenę z domu Sedlnitzky von Choltitz.
Architektura i wnętrze kościoła.
W kościele zachowało się pierwotne, manierystyczne wyposażenie: 
które są dziełem artystów z Nysy, rzeźbiarza - Hermana Fischera i malarza polichromii – Caspra Wincklera, ustawione symetrycznie w prezbiterium. Sprzęty te, o formie inspirowanej pośrednio sztuką Saksonii, tworzą tzw. liturgiczny trójdźwięk luterańskiego kościoła, odpowiadający dwóm zachowanym przez zwolenników Lutra sakramentom (ołtarza i chrztu) oraz randze Słowa Bożego.
W świątyni podziwiać można również zachowaną tablicę erekcyjną, epitafia dzieci Hansa Pucklera, płytę nagrobną rycerza z rodu von Puckler oraz epitafium Heleny von Puckler.

</doc>
<doc id="1649395" url="https://pl.wikipedia.org/wiki?curid=1649395" title="Kościół św. Józefa Oblubieńca Najświętszej Maryi Panny w Szydłowie">
Kościół św. Józefa Oblubieńca Najświętszej Maryi Panny w Szydłowie

Kościół św. Józefa Oblubieńca Najświętszej Maryi Panny – rzymskokatolicki kościół filialny w Szydłowie. Kościół należy do parafii św. Rocha w Tułowicach w Dekanacie Niemodlin, diecezji opolskiej.
Historia kościoła.
Świątynia w Szydłowie została wybudowana stylu barokowym, w latach 1913–1914. Kościół został konsekrowany jeszcze przed zakończeniem jego budowy, w dniu 27 lipca 1913 roku. Była to pierwsza wybudowana w tej miejscowości świątynia. Poprzednio mieszkańcy Szydłowa uczęszczali na nabożeństwa do odległego o ponad 5 kilometrów kościoła św. Jadwigi Śląskiej w Prądach, będącego w owym czasie filią parafii św. Rocha w Tułowicach.

</doc>
<doc id="1649399" url="https://pl.wikipedia.org/wiki?curid=1649399" title="Kościół Zmartwychwstania Pańskiego w Tułowicach">
Kościół Zmartwychwstania Pańskiego w Tułowicach

Kościół Zmartwychwstania Pańskiego – rzymskokatolicki kościół filialny znajdujący się w Tułowicach. Kościół należy do parafii św. Rocha w Tułowicach w dekanacie Niemodlin, diecezji opolskiej.
Historia kościoła.
Kościół został wybudowany w 1913 roku jako świątynia ewangelicka. Było to związane z faktem, że w roku 1889 Erhard Schlegelmilch, właściciel fabryki porcelany w Tułowicach, ściągnął do Tułowic fachowców od produkcji porcelany z miejscowości Suhl w Turyngii. Byli oni ewangelikami, w związku z tym, na ich potrzeby wybudowano w 1909 roku szkołę oraz w 1913 roku kościół. W wybudowanej obok kościoła plebanii, jako pierwszy zamieszkał pastor Stiller z rodziną. Ostatnim duszpasterzem był pastor Kiuntke, przez pewien czas zastępowany przez pastora Backera z Niemodlina. 
W 1945 roku kościół i położony przy nim cmentarz zostały zdewastowane przez Rosjan. Kościół przez długie lata stał opustoszały, później był wykorzystywany jako aula przez Technikum Leśne w Tułowicach. Dopiero w 1990 roku staraniem władz kościelnych, po odrestaurowaniu, kościół został poświęcony jako świątynia katolicka pw. Zmartwychwstania Pańskiego.

</doc>
<doc id="1649401" url="https://pl.wikipedia.org/wiki?curid=1649401" title="Ryō Nishikido">
Ryō Nishikido

 – japoński aktor, wokalista, członek grup muzycznej Kanjani8 oraz były członek NEWS. Jest jedną z najpopularniejszych gwiazd japońskiego popu. Ma dwóch starszych braci oraz młodszą siostrę.

</doc>
<doc id="1649415" url="https://pl.wikipedia.org/wiki?curid=1649415" title="Mogielnica (gmina w województwie tarnopolskim)">
Mogielnica (gmina w województwie tarnopolskim)

Mogielnica – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy była Mogielnica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Łaskowce, Mogielnica, Romanówka i Wierzbowiec.
Po II wojnie światowej obszar gminy znalazł się w ZSRR.

</doc>
<doc id="1649420" url="https://pl.wikipedia.org/wiki?curid=1649420" title="Ultrarojaliści">
Ultrarojaliści

Ultrarojaliści – reakcyjna frakcja polityczna zasiadająca we francuskim parlamencie w latach 1815–1830 istniejąca podczas restauracji Burbonów. W skład tego stronnictwa wchodzili głównie politycy o poglądach prawicowych. Ultrarojaliści zniknęli ze sceny politycznej po rewolucji lipcowej i przejęciu tronu przez liberalnego króla Ludwika Filipa I.
Restauracja Burbonów.
Powrót w 1814 roku na tron Francji dynastii Burbonów doprowadził do ograniczenia czynnego prawa wyborczego. Z tego powodu w latach 1815–1817 oraz 1824–1827 do parlamentu dostała się ultra rojalistyczna większość. Ultrarojaliści, głoszący, że są „bardziej królewscy niż król” stanowili główną siłę polityczną podczas panowania króla Ludwika XVIII oraz Karola X. Sprzeciwiali się oni monarchii konstytucyjnej, utraty suwerenności państwa oraz wierzyli w powrót ancien régime. Frakcja ta sprzeciwiała się ideom liberalizmu, republikanizmu oraz demokracji. Podczas gdy Ludwik XVIII próbował doprowadzić do restauracji starego porządku wraz z poparciem społecznym, frakcja ultrarojalistów takiego pomysłu nawet sobie nie wyobrażała, nawet kiedy po rewolucji lipcowej do władzy doszli zwolennicy orleanizmu wraz królem Ludwikiem Filipem. Fakt ten doprowadził do utracenia znaczenia politycznego przez ultrarojalistów, który zmusił ich do powrotu na wieś i prowadzenia życia które pełnili przed wejściem do polityki.
Spadek po ultrarojalistach.
Po rewolucji lipcowej ultrarojaliści stracili na znaczeniu politycznym, choć całkowicie zniknęli ze sceny politycznej w 1879 roku. Spuścizną po frakcji byli legitymiści, którzy przez niektórych historyków są uznawani za pierwszą prawicową „rodzinę” we Francji, za orleanistami oraz bonapartystami. Odwołując się do tego stwierdzenia, obecne skrajnie prawicowe ruchy takie jak Front Narodowy przewodzony przez Jean-Marie Le Pena oraz Bractwo Kapłańskie Świętego Piusa X są w pełni uznawane za członków „rodziny” legitymistów.

</doc>
<doc id="1649423" url="https://pl.wikipedia.org/wiki?curid=1649423" title="Cerebryzacja">
Cerebryzacja



</doc>
<doc id="1649424" url="https://pl.wikipedia.org/wiki?curid=1649424" title="Gmina zbiorowa Amelinghausen">
Gmina zbiorowa Amelinghausen

Gmina zbiorowa Amelinghausen (niem."Samtgemeinde Amelinghausen") – gmina zbiorowa położona w niemieckim kraju związkowym Dolna Saksonia, w powiecie Lüneburg. Siedziba gminy zbiorowej znajduje się w miejscowości Amelinghausen.
Położenie geograficzne.
Gmina zbiorowa Amelinghausen położona jest w centralnej i północno-wschodniej części Pustaci Lüneburskiej ok. 50 km na południe od Hamburga i ok. 20 km na południowy zachód od Lüneburga.
Leży w południowo-zachodniej części powiatu Lüneburg. Graniczy aż z trzema powiatami: Uelzen na południu, Heidekreis na południu i zachodzie, Harburg na zachodzie i północy. Poza tym sąsiaduje również z dwiema gminami zbiorowymi z powiatu Lüneburg; na północy z gminą zbiorową Gellersen i na wschodzie z gminą zbiorową Ilmenau.
W gminie występują wrzosowiska Pustaci Lüneburskiej. Przez gminę płynie z południowego zachodu na północ rzeczka Luhe w jej górnym biegu i jej prawy dopływ Lopau. Teren gminy jest pagórkowaty, porośnięty lasami i wrzosowiskami.
Podział administracyjny.
Do gminy zbiorowej Amelinghausen należy pięć gmin:

</doc>
<doc id="1649434" url="https://pl.wikipedia.org/wiki?curid=1649434" title="Mateo Alemán">
Mateo Alemán

Mateo Alemán (ur. 18 października 1547 w Sewilli, zm. po roku 1613 Meksyku) – pisarz hiszpański. Jest autorem słynnej powieści „"Vida del picaro Guzmán de Alfarache"” („"Życie szelmy Guzmána z Alfarache"”) składającej się z dwóch części
Powieść ta – pełna kolorytu, choć o pesymistycznej wymowie – opisuje barwne przygody tytułowego bohatera. Ma formę opowieści łotrzykowskiej i stała się wzorcem dla wielu późniejszych utworów innych autorów o podobnym charakterze.
Alemán jako nieuczciwy urzędnik trzykrotnie siedział w więzieniu. W roku 1608 wyemigrował do Meksyku, gdzie otworzył drukarnię. Tam też wydał kolejne swoje dzieło „"Ortografía castellana"”. Wkrótce potem (ok. roku 1613) słuch po nim zaginął, choć istnieją pewne poszlaki, które pozwalają sądzić, że żył jeszcze w roku 1615, a nawet 1617.

</doc>
<doc id="1649437" url="https://pl.wikipedia.org/wiki?curid=1649437" title="Kościół Świętego Krzyża w Puszynie">
Kościół Świętego Krzyża w Puszynie

Kościół Świętego Krzyża – Kościół filialny w miejscowości Puszyna, w gminie Korfantów, należący do parafii pod wezwaniem Trójcy Świętej w Korfantowie, w Dekanacie Niemodlin. 

</doc>
<doc id="1649438" url="https://pl.wikipedia.org/wiki?curid=1649438" title="Ulrich Neckel">
Ulrich Neckel

Ulrich Neckel (ur. 23 stycznia 1898 w Carlsruhe, zm. 11 maja 1928 w Arco) – as myśliwski niemieckich sił lotniczych Luftstreitkräfte z 30 potwierdzonymi zwycięstwami w I wojnie światowej, dowódca Jagdstaffel 6.
Ulrich Neckel służbę wojskową rozpoczął na ochotnika w sierpniu 1914. Po przejściu szkolenia został przydzielony do 24 Pułku Artylerii Polowej (Holsztyński) i służył w nim na froncie wschodnim od stycznia 1915. Do lotnictwa został przeniesiony w listopadzie 1916 i po odbyciu szkolenie w Gocie został przydzielony do jednostki lotniczej FFA 25 walczącej wówczas na froncie wschodnim. W jednostce służył od stycznia do sierpnia 1917, kiedy to został skierowany do szkoły lotniczej Jastaschule Valenciennes. Po miesięcznym szkoleniu pilotażu na samolotach myśliwskich został we wrześniu przydzielony do eskadry Jasta 12.
Pierwsze zwycięstwo odniósł 21 września 1917, do kwietnia 1918 miał już na swoim koncie 10 potwierdzonych zwycięstw i został awansowany na podporucznika. We wrześniu 1918 po krótkiej służbie w Jagdstaffel 19 został mianowany dowódcą należącej wówczas do Jagdgeschwader 1 (1917–1918) eskadry myśliwskiej Jagdstaffel 6.
8 listopada 1918 po odniesieniu swojego 30. zwycięstwa został odznaczony przedostatnim nadanym najwyższym odznaczeniem wojskowym Cesarstwa, Pour le Mérite.
Ulrich Neckel zmarł 11 maja 1928 w sanatorium w Arco we Włoszech na gruźlicę, którą zaraził się kilka lat wcześniej. Został pochowany na cmentarzu Invalidenfriedhof w Berlinie.

</doc>
<doc id="1649439" url="https://pl.wikipedia.org/wiki?curid=1649439" title="Mszaniec (rejon trembowelski)">
Mszaniec (rejon trembowelski)

Mszaniec (ukr. Мшанець, "Mszaneć") – wieś w rejonie trembowelskim obwodu tarnopolskiego, założona w 1785 r. W II Rzeczypospolitej miejscowość była siedzibą gminy wiejskiej Mszaniec w powiecie trembowelskim województwa tarnopolskiego. Wieś liczy 1098 mieszkańców.

</doc>
<doc id="1649440" url="https://pl.wikipedia.org/wiki?curid=1649440" title="Mszaniec (gmina)">
Mszaniec (gmina)

Mszaniec – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy był Mszaniec.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Howiłów Mały, Howiłów Wielki, Kobyłowłoki, Mszaniec, Witosówka i Zofjówka. Wszystkie gminy – oprócz Kobyłowłoków – przeniesiono 15 czerwca 1934 do powiatu trembowelskiego z powiatu kopyczynieckiego.
Pod okupacją zniesiona do gminy przyłączono wieś Dereniówka ze zniesionej gminy Janów.
Po II wojnie światowej obszar gminy znalazł się w ZSRR.

</doc>
<doc id="1649441" url="https://pl.wikipedia.org/wiki?curid=1649441" title="Rusałka (Szczecin)">
Rusałka (Szczecin)

Rusałka (do 1945 niem. "Westendsee") – jezioro zaporowe w Szczecinie, położone w północnej części Parku Kasprowicza. Administracyjnie przynależy do osiedla Łękno w dzielnicy Śródmieście.
Geneza tego akwenu sięga średniowiecza, kiedy to przepływająca tu przez Dolinę Niemierzyńską Osówka została sztucznie spiętrzona w związku z budową w okolicy dwóch młynów: Słodowego (niem. "Malz-Mühle") – przy wschodnim krańcu i młyna Lübschego (niem. "Lübsche Mühle") – przy zachodnim krańcu obecnego jeziora Rusałka. Dzisiejszy kształt jezioro przybrało w 1885 roku po kolejnym spiętrzeniu wód Osówki.
Przybywający nad jezioro mieszkańcy przedwojennego Szczecina mogli po nim popływać wynajętymi łodziami oraz skorzystać z kawiarni "Haus am Westendsee", w jaką przekształcony został na początku XX w. Młyn Słodowy. Zabudowania kawiarni (budynek, weranda, nadbrzeżne molo) na początku lat 60. zostały rozebrane, a pozostałe fundamenty zasypano. W 2008 roku największa ze szczecińskich rodzinnych firm gastronomicznych kupiła działkę po dawnej kawiarni i przystąpiła do wznoszenia nowego budynku o podobnym wyglądzie i przeznaczeniu, rozpoczynając od prac ziemnych przy starych fundamentach "Haus am Westendsee". Fundamenty odsłonięto, prace zostały jednak przerwane, a działkę w styczniu 2009 wystawiono na sprzedaż. W listopadzie 2018 r. otwarto w tym miejscu hotel Grand Park.
Przy zachodnim krańcu jeziora, na naturalnej skarpie w latach 1974–76 wybudowano amfiteatr noszący nazwę Teatru Letniego im. Heleny Majdaniec. W tej samej części jeziora znajduje się jedyna wyspa (zwana Łabędzią Wyspą) oraz fontanna. Przez akwen przerzucono dwa mosty: jeden – zabytkowy, w stylu japońskim, w połowie długości Rusałki, drugi – w części wschodniej, na przedłużeniu ul. Jana Żupańskiego. Wzdłuż północnego brzegu jeziora biegnie ul. Juliusza Słowackiego.

</doc>
<doc id="1649442" url="https://pl.wikipedia.org/wiki?curid=1649442" title="Plac Sergela">
Plac Sergela

Plac Sergela (szw. "Sergels torg") - plac znajdujący się w centrum Sztokholmu, stolicy Szwecji. Nazwany jest na cześć Johana Tobiasa Sergela - XVIII-wiecznego szwedzkiego rzeźbiarza. 
W latach 30. XX wieku zaplanowano przebudowę centrum Sztokholmu, przedłużając Sveavägen do placu Gustawa Adolfa. Zrezygnowano z tych planów w 1945 roku i postanowiono zakończyć ulicę przy skrzyżowaniu Klarabergsgatan i Hamngatan. W 1957 przedstawiono projekt dwupoziomowego placu, którego niższy poziom miał służyć pieszym, a wyższy pojazdom. Plan zrealizowano w 1960 roku. 
W 1972 pośrodku placu wzniesiono obelisk - "Kryształowy Pionowy Akcent w Szkle i Stali" ("Kristallvertikalaccent") autorstwa Edvina Öhrströma.
Przy placu znajduje się Kulturhuset.

</doc>
<doc id="1649443" url="https://pl.wikipedia.org/wiki?curid=1649443" title="Kościół pw. św. Rocha w Tułowicach">
Kościół pw. św. Rocha w Tułowicach



</doc>
<doc id="1649444" url="https://pl.wikipedia.org/wiki?curid=1649444" title="Sergels torg">
Sergels torg



</doc>
<doc id="1649445" url="https://pl.wikipedia.org/wiki?curid=1649445" title="Strusów (gmina)">
Strusów (gmina)

Strusów – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy był Strusów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bernadówka, Nałuże, Ruzdwiany, Strusów, Warwaryńce, Zazdrość i Zubów.
Po II wojnie światowej obszar gminy znalazł się w ZSRR.

</doc>
<doc id="1649447" url="https://pl.wikipedia.org/wiki?curid=1649447" title="Kościół pw. Wniebowzięcia NMP w Niemodlinie">
Kościół pw. Wniebowzięcia NMP w Niemodlinie



</doc>
<doc id="1649448" url="https://pl.wikipedia.org/wiki?curid=1649448" title="Trembowla (gmina)">
Trembowla (gmina)

Trembowla – dawna gmina wiejska w powiecie trembowelskim województwa tarnopolskiego II Rzeczypospolitej. Siedzibą gminy było miasto Trembowla, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Humniska, Iwanówka, Małów, Ostrowczyk, Plebanówka, Podgórzany, Podhajczyki, Semenów, Wolica, Załawie i Zaścianocze.
Po II wojnie światowej obszar gminy znalazł się w ZSRR.

</doc>
<doc id="1649449" url="https://pl.wikipedia.org/wiki?curid=1649449" title="U-3518">
U-3518

U-3518 – niemiecki okręt podwodny (U-Boot) typu "XXI" z okresu II wojny światowej. Okręt wszedł do służby w 1944 roku.
Historia.
Zamówienie na budowę okrętu zostało złożone w stoczni F.Schichau GmbH w Gdańsku. Rozpoczęcie budowy okrętu miało miejsce 12 września 1944. Wodowanie nastąpiło 11 listopada 1944, przekazanie do służby 29 grudnia 1944. Dowódcą U-3518 został kapitänleutnant (kapitan marynarki) Herbert Brünning.
Okręt odbywał szkolenie początkowo w 8. Flotylli w Gdańsku, a od 16 lutego 1945 w 5. Flotylli w Kilonii.
Zatopiony przez własną załogę 3 maja 1945 w Kilonii w ramach operacji "Regenbogen". Po wojnie wrak okrętu podniesiono i złomowano.

</doc>
<doc id="1649467" url="https://pl.wikipedia.org/wiki?curid=1649467" title="Małgorzata Jeżewska">
Małgorzata Jeżewska

Małgorzata Jeżewska, z domu Mrzyk, pseud. Margosz (ur. 22 kwietnia 1918 w Sośnicy, obecnie dzielnica Gliwic, zm. 12 listopada 1992 w Katowicach), urzędniczka polska, wieloletni pracownik etatowy i działaczka Stowarzyszenia Elektryków Polskich, uczestniczka konspiracji akowskiej.
Była córką Pawła i Walerii z domu Smoczek. Ukończyła średnią szkołę handlową, w 1938 rozpoczęła pracę zarobkową. W latach wojennych przebywała w Kazimierzu. W 1942 wstąpiła do Armii Krajowej i pod pseudonimem Margosz trafiła pod dowództwo podporucznika Stanisława Flaczyka "Żwira" do Biura Informacji i Propagandy Okręgu Śląsk. Uczestniczyła w akcji dywersyjnej "N", polegającej na szerzeniu chaosu i dezinformacji wśród Niemców z użyciem druków w języku niemieckim (m.in. wysyłanie fałszywych zawiadomień pocztowych albo wezwań do urzędu, mylne informowanie rodzin poległych na froncie wschodnim o okolicznościach śmierci – rzekomo z rąk żandarmerii za niewykonanie rozkazu). Jeżewska zajmowała się kolportażem druków (np. skradzionych z poczty), ich wysyłaniem i podrzucaniem.
Po wojnie znalazła się w Katowicach, gdzie podjęła pracę w Zjednoczeniu Przedsiębiorstw Wiertniczo-Hutniczych (przez kilka lat pełniła funkcję przedstawicielki kobiet w radzie zakładowej). W 1953 przeszła do pracy w Naczelnej Organizacji Technicznej (NOT). Początkowo pracowała w sekretariacie ogólnym NOT w Katowicach, gdzie nawiązała kontakt z Oddziałem Zagłębia Węglowego Stowarzyszenia Elektryków Polskich; obsługiwała także inne stowarzyszenia techniczne. W 1956 została kierowniczką sekretariatu oddziału Stowarzyszenia Elektryków Polskich, jeszcze do końca 1970 pozostając na etacie NOT; w latach 1970–1976 była etatowym pracownikiem Stowarzyszenia Elektryków Polskich, potem na emeryturze – do lipca 1981 – pracowała w niepełnym wymiarze godzin.
W ramach swoich obowiązków zajmowała się organizacją konferencji naukowo-technicznych (o zasięgu oddziałowym i ogólnokrajowym), kursów szkoleniowych, kursów korespondencyjnych, a także w znacznej części prowadziła korespondencję oddziału. W życiu Oddziału Zagłębia Węglowego Stowarzyszenia Elektryków Polskich udzielała się także społecznie, uczestniczyła w imprezach i akcjach (także o charakterze towarzyskim), brała udział w pracach Komisji Historycznej, należała do najaktywniejszych członków Klubu Seniora oddziału. Cieszyła się opinią uczynnej koleżanki, doskonale zorientowanej w sprawach bieżących, ale zarazem "żywej kroniki" oddziału.
Była także członkinią Światowego Związku Żołnierzy Armii Krajowej. Została odznaczona m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem 40-lecia Polski Ludowej, Srebrną i Złotą Odznaką Stowarzyszenia Elektryków Polskich, złotą odznaką "Zasłużonemu w Rozwoju Województwa Katowickiego".
Zmarła nagle 12 listopada 1992 w Katowicach.

</doc>
<doc id="1649469" url="https://pl.wikipedia.org/wiki?curid=1649469" title="Feldflieger-Abteilung 10">
Feldflieger-Abteilung 10

Feldflieger-Abteilung Nr. 10 – FFA 10 jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
W momencie wybuchu I wojny światowej z dniem 1 sierpnia 1914 roku została utworzona we Fliegerersatz Abteilung Nr. 3 i weszła w skład większej jednostki 1 Kompanii Batalionu Lotniczego Nr.3.
Pierwszym dowódcą jednostki został kapitan Maximilian Hantelmann. W początkowym okresie działalności jednostka była przydzielona do VIII Korpusu Armijnego 4 Armii i stacjonowała na lotnisku w Trewirze.
11 stycznia 1917 roku jednostka została przeformowana i zmieniona we "Fliegerabteilung 270 Lb (Artillerie) – (FAA 270 Lb)".
W jednostce służyli m.in. Fritz Heising, Hermann Pfeiffer, Hans von Freden, Christian Donhauser.

</doc>
<doc id="1649472" url="https://pl.wikipedia.org/wiki?curid=1649472" title="Villa Piovene">
Villa Piovene

Villa Piovene – willa wybudowana według projektu Andrei Palladia na zamówienie rodziny Piovene. Znajduje się w miejscowości Lonedo di Lugo koło Vicenzy. 
Historia.
Villa Piovene powstawała po roku 1539, a mocodawcy Palladia Battista i Tommaso Piovene chcieli, by jej piękno przewyższyło wygląd położonej w sąsiedztwie willi rodziny Godi. Andrea Palladio nie nadzorował całości prac budowlanych, jednak jego projekt został zrealizowany wiernie przez Francesco Muttoniego. 
W XIX wieku obok willi pojawił się ogród. W 1996 willa została wpisana na listę Światowego Dziedzictwa UNESCO razem z innymi tego typu obiektami w regionie weneckim. Do dzisiaj stanowi własność prywatną.
Architektura.
Centralnym punktem fasady obiektu jest loggia z sześcioma jońskimi kolumnami podtrzymującymi tympanon. Okna obiektu, rozmieszczone w równych rzędach, są kwadratowe, bez obramowań. Na tympanonie wyrzeźbiony został herb rodziny Piovene oraz trzy postacie mitologiczne. Do głównej bryły budynku przylegają zabudowania gospodarcze. Po urządzeniu w XIX wieku ogrodu, główna aleja wjazdowa do willi została obsadzona drzewami. 

</doc>
<doc id="1649492" url="https://pl.wikipedia.org/wiki?curid=1649492" title="Linia jednakowego kosztu">
Linia jednakowego kosztu



</doc>
<doc id="1649493" url="https://pl.wikipedia.org/wiki?curid=1649493" title="Partogram">
Partogram

Partogram, inaczej karta obserwacji porodu – formularz dokumentacji medycznej, służący do zapisania najistotniejszych informacji dotyczących przebiegu porodu, stanu rodzącej, stanu płodu i postępu porodu.

</doc>
<doc id="1649504" url="https://pl.wikipedia.org/wiki?curid=1649504" title="Puchar Świata w lotach narciarskich 2009/2010">
Puchar Świata w lotach narciarskich 2009/2010

Sezon 2009/2010 Pucharu Świata w lotach narciarskich rozpoczął się 9 stycznia 2010 na skoczni Kulm w austriackim Tauplitz, a zakończył 31 stycznia 2010 na skoczni Heini-Klopfer-Skiflugschanze w niemieckim Oberstdorfie. Była to część Pucharu Świata w skokach narciarskich 2009/2010.

</doc>
<doc id="1649505" url="https://pl.wikipedia.org/wiki?curid=1649505" title="Oddział Astrachański generała Dracenko">
Oddział Astrachański generała Dracenko

Oddział Astrachański generała Dracenko () – jednostka wojskowa białych podczas wojny domowej w Rosji
Opis.
Oddział został sformowany w marcu 1919 r. rozkazem dowodzącego wojskami Kraju Tersko-Dagestańskiego gen. Liachowa. Na jego czele stanął gen. mjr Danił P. Dracenko, zaś szefem sztabu został gen. mjr Pikowski. W skład Oddziału weszły wojska rozformowanych Primorskiej i Swiato-Krestowskiej Grup Wojskowych:
Oddział prowadził walki z wojskami bolszewickimi i sprzymierzonymi z nimi Czeczenami. Pod koniec marca poniosły one dużą porażkę pod aułem Ałchan-Jurt. W tej sytuacji Czeczeni skierowali do gen. Liachowa delegację pokojową. Oddział Astrachański prowadził dalszą walkę z bolszewikami, zdobywając 8 maja Pietrowsk, zaś 10 maja - Derbent. W poł. czerwca podjął działania ofensywne w kierunku Astrachania. Od lipca Oddział wchodził w skład Armii Kaukaskiej gen. Piotra N. Wrangla. Brał udział w walkach na froncie astrachańskim, a następnie atakował w kierunku Carycyna. 27 kwietnia 1920 r. rozkazem dowodzącego Sił Zbrojnych Południa Rosji został rozformowany.

</doc>
<doc id="1649508" url="https://pl.wikipedia.org/wiki?curid=1649508" title="Sekimori-ishi">
Sekimori-ishi

 lub – kamień przewiązany sznurkiem znajdujący swoje zastosowanie głównie w tradycyjnych ogrodach japońskich, zwłaszcza w tych, w których znajdują się pawilony herbaciane. 
Pozostawiony na jednym z kamieni, z których składa się ścieżka, symbolizuje zakaz wstępu. Współcześnie jest on znany jedynie w kręgach ludzi praktykujących japońską ceremonię picia herbaty oraz wśród ludzi interesujących się tradycyjnym ogrodem japońskim. Sporadycznie można się z nim spotkać na zewnątrz tradycyjnych restauracji japońskich, gdzie sygnalizuje, iż lokal jest zamknięty.
Legenda wiąże pochodzenie "sekimori-ishi" z postacią Sen no Rikyū. Zgodnie z nią, gdy "Rikyū" zaprosił znanego mnicha zen na ceremonię picia herbaty, pozostawił przed wejściem do pawilonu herbacianego mały garnuszek, aby sprawdzić, jak mnich zdoła się dostać do środka bez przekraczania symbolicznej bariery. 
Nie wiadomo, czy taka sytuacja rzeczywiście miała miejsce, gdyż historia ta została zawarta w księdze zwanej "Nanporoku", spisanej ok. 100 lat po śmierci "Rikyū". Nie wiadomo także w jakich okolicznościach garnuszek został zastąpiony kamieniem. Do dziś kamienie są częścią ceremonii herbacianej i służą do wyznaczenia odpowiedniej drogi, którą uczestnicy powinni się udać.
Jednym z sekretów dotyczących "sekimori-ishi" jest powód obwiązywania go sznurkiem. Według Takayukiego Shimizu, architekta ogrodowego, dla którego "sekimori-ishi" był częścią pracy magisterskiej, jest to związane z faktem, iż Japończycy od starożytności oznaczali sznurkiem miejsca święte oraz przedmioty boskiego pochodzenia. Nadaje to kamieniowi odpowiedni autorytet.

</doc>
<doc id="1649514" url="https://pl.wikipedia.org/wiki?curid=1649514" title="Zoltan Lunka">
Zoltan Lunka

Zoltan Lunka (ur. 22 maja 1970 w Mircurea Nira w Rumunii) – niemiecki bokser wagi muszej. W 1995 roku w Berlinie został amatorskim mistrzem świata w kategorii muszej. W 1996 roku na letnich igrzyskach olimpijskich w Atlancie zdobył brązowy medal. W 1996 roku przeszedł na zawodowstwo.
Kariera Zawodowa.
Pierwszą swoją walkę zawodową stoczył 30 listopada 1996. Swojego przeciwnika Jose Lopeza Bueno pokonał na punkty po czterech rundach. Wygrał także kolejne cztery walki. W szóstej zawodowej walce poniósł pierwszą porażkę na punkty z Charlesem Mailulą. Z kolejnych sześciu walk pięć wygrał przez nokaut. Wygrał wszystkie pozostałe walki do czasu stoczenia pojedynku o mistrzostwo świata z Fernando Montielem. Został znokautowany w siódmej rundzie. Po porażce zakończył karierę bokserską. obecnie mieszka w Hamburgu.

</doc>
<doc id="1649517" url="https://pl.wikipedia.org/wiki?curid=1649517" title="Położenie miednicowe płodu">
Położenie miednicowe płodu



</doc>
<doc id="1649522" url="https://pl.wikipedia.org/wiki?curid=1649522" title="Łańcut Fara">
Łańcut Fara



</doc>
<doc id="1649523" url="https://pl.wikipedia.org/wiki?curid=1649523" title="CMi">
CMi



</doc>
<doc id="1649526" url="https://pl.wikipedia.org/wiki?curid=1649526" title="Yung L.A.">
Yung L.A.

Yung L.A., właściwie Leland Austin - amerykański raper.
Został odkryty przez rapera Young Dro w sąsiedztwie Lelanda zwanym "Thomasville", latem 2007 roku. Obecnie Yung L.A. nagrywa w wytwórni Grand Hustle Records/Interscope Records, gdzie wyprodukował pod jej skrzydłami swój debiutujący utwór z T.I.-em i Young Dro "Ain't I". Utwór osiągnął 47 pozycję w amerykańskiej liście przebojów "Billboard" Hot 100. Teraz młody artysta przygotowuje się do wydania swojego pierwszego studyjnego albumu nazwanego "Futuristic Leland", który ukaże się latem 2010 roku.

</doc>
<doc id="1649528" url="https://pl.wikipedia.org/wiki?curid=1649528" title="Ichnoskamieniałości">
Ichnoskamieniałości



</doc>
<doc id="1649531" url="https://pl.wikipedia.org/wiki?curid=1649531" title="Pokładziny">
Pokładziny

Pokładziny – wstąpienie do łoża i cielesne obcowanie małżonków w obecności świadków. Pokładziny były dopełnieniem umowy formalnej – jednego ze sposobów zawarcia małżeństwa w epoce feudalnej. W Niemczech w niektórych społecznościach zwyczaj ten utrzymał się do XVII wieku.
Pokładziny stanowiły też zasadniczy rytuał obrzędów związanych z zawieraniem małżeństwa na wsi polskiej – polegały na dokonaniu stosunku płciowego podczas trwania przyjęcia weselnego mającego miejsce zazwyczaj w domu rodziców panny młodej, lub rzadziej pana młodego. Taki stosunek seksualny był nieomal publiczny: zwykle obserwowali go (lub tylko podsłuchiwali) goście weselni, w tym krewni młodej pary:
 W zwyczaju było pokazywanie białej odzieży panny młodej splamionej krwią jako dowodu jej dziewictwa – od tej chwili uznawano małżeństwo za zawarte:
Jednak gdy pokazywana odzież nie nosiła śladów krwi, wesele przerywano, a goście zazwyczaj demolowali dom weselny, wyrażając w ten sposób wielkie niezadowolenie z wyniku pokładzin:
W społecznościach wiejskich niektórych rejonów Polski praktykowano pokładziny pary zaręczonej, a więc jeszcze przed ślubem. Był to stosunek płciowy dokonywany zwyczajowo, nie rytualnie, przy zgodnej aprobacie rodzin zaręczonej pary. Natomiast na użytek właściwych pokładzin wykorzystywano prawdopodobnie krwotoki wywoływane za pomocą ziół lub nawet wykorzystywano normalne krwawienie menstruacyjne.

</doc>
<doc id="1649532" url="https://pl.wikipedia.org/wiki?curid=1649532" title="Bernard Cohn">
Bernard Cohn

Bernard Cohn (ur. 1835, zm. 1889) – amerykański polityk, piętnasty burmistrz Los Angeles. Pierwszy i jak dotąd jedyny burmistrz tego miasta żydowskiego pochodzenia. Był nim tylko przez 15 dni, od 21 listopada 1878 do 5 grudnia 1878, został mianowany na to stanowisko po śmierci urzędującego burmistrza Fredericka A. MacDougala. Walkę o elekcje przegrał z Jamesem R. Tobermanem.
Wcześniej był właścicielem sklepu i od 1876 roku członkiem Rady Miasta ("City Council").

</doc>
<doc id="1649533" url="https://pl.wikipedia.org/wiki?curid=1649533" title="Yung la">
Yung la



</doc>
<doc id="1649537" url="https://pl.wikipedia.org/wiki?curid=1649537" title="Microphthirus uncinatus">
Microphthirus uncinatus

Microphthirus uncinatus – gatunek wszy należący do rodziny Enderleinellidae, pasożytujący na wiewiórkowatych powoduje chorobę wszawicę. Typowym żywicielem jest assapan północny ("Glaucomys sabrinus") z podrodziny wiewiórek.
Samica długości 0,45 mm, samiec mniejszy 0,35 mm. Ciało silnie spłaszczone grzbietowo-brzusznie. Nie posiadają oczu. Antena składa się z 5 segmentów, bez wyraźnie zaznaczonego dymorfizmu płciowego. Środkowa i tylna para nóg jest mała i słaba, przednia para silna, zaopatrzona w mocny pazur. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni.
Występuje na terenie Ameryki Północnej.

</doc>
<doc id="1649539" url="https://pl.wikipedia.org/wiki?curid=1649539" title="Henri Rochereau">
Henri Rochereau

Henri Rochereau (ur. 25 marca 1908 w Chantonnay, zm. 25 stycznia 1999 w Paryżu) – francuski polityk, Komisarz ds. Rozwoju w drugiej komisji Waltera Hallsteina i komisji Jeana Reya (1962-1970), senator w latach 1946-1959, minister rolnictwa Francji w rządzie Michela Debré w latach 1959-1961.
Henri Rochereau był synem Victora Rochereau, deputowanego do francuskiego Zgromadzenia Narodowego (1914–1942).

</doc>
<doc id="1649540" url="https://pl.wikipedia.org/wiki?curid=1649540" title="Villa Godi">
Villa Godi

Villa Godi – willa w miejscowości Lugo di Vicenza, jeden z pierwszych projektów Andrei Palladio wykonany na zamówienie braci Girolama, Pietra i Marcantonia Godich. Jej budowa trwała od 1537 do 1542. 
Historia.
Willa została zbudowana na zamówienie przedstawicieli patrycjuszowskiego rodu Godich. Była budowana w okresie 1537–1542, następnie w jej wnętrzu zostały wykonane prace dekoratorskie. W XIX wieku obiekt został otoczony parkiem. Obecnie znajduje się w nim muzeum archeologiczne. Na terenie kompleksu kręcony był film "Senso". Od 1996 willa znajduje się na Liście Światowego Dziedzictwa UNESCO. 
Jeszcze w XVI stuleciu rodzina Piovene, rywalizująca z Godimi, zamówiła – również u Palladia – willę, która miała przewyższyć pięknem Villę Godi. Powstała wówczas Villa Piovene. 
Architektura.
Willa, będąca wczesnym dziełem Palladia, nie posiada większości cech utożsamianych z jego dojrzałym stylem. Villa Godi jest kompleksem trzech wzniesionych na planie czworoboku budynków, dwóch gospodarskich i mieszkalnego, zawierającego dwa niepowiązane ze sobą apartamenty. Centralnym punktem fasady jest loggia z rzędem arkad z kolumnami doryckimi. Ozdobny taras wysunięty przed loggię dekoruje rzeźbiona balustrada. Powyżej arkad wyrzeźbiony został herb rodziny Godich. Okna willi mają kształt prostokątów rozmieszczonych symetrycznie na całej elewacji. 
We wnętrzu budynku zachował się zespół fresków wykonanych przez Gualtiero Padovano, Giovanniego Battistę Zelottiego oraz Battistę del Moro. Przedstawiają one muzy oraz poetów w krajobrazie Arkadii, jak również zrujnowaną grecką świątynię oraz alegoryczne postacie sprawiedliwości i pokoju.

</doc>
<doc id="1649541" url="https://pl.wikipedia.org/wiki?curid=1649541" title="Mari Lampinen">
Mari Lampinen

Mari Johanna Lampinen (ur. 11 września 1971 w Lahti) – fińska biathlonistka, brązowa medalistka mistrzostw świata.
Kariera.
W Pucharze Świata zadebiutowała 19 grudnia 1991 roku w Hochfilzen, zajmując 35. miejsce w biegu indywidualnym. Pierwsze punkty (do sezonu 2000/2001 punktowało 25. najlepszych zawodników) zdobyła dwa dni później w tej samej miejscowości, kiedy zajęła 23. miejsce w sprincie. Pierwszy raz na podium zawodów pucharowych stanęła 21 stycznia 1995 roku w Oberhofie, kończąc rywalizację w sprincie na trzeciej pozycji. W zawodach tych wyprzedziły ją tylko Francuzka Anne Briand i Nadieżda Tałanowa z Rosji. W kolejnych startach jeszcze jeden raz stanęła na podium: 9 grudnia 1995 roku w Östersund, ponownie zajęła trzecią pozycję w sprincie. Najlepsze wyniki osiągnęła w sezonie 1994/1995, kiedy zajęła dziewiąte miejsce w klasyfikacji generalnej.
Podczas mistrzostw świata w Pokljuce/Hochfilzen w 1998 roku wspólnie z Tiiną Mikkolą, Katją Holanti i Sanną-Leeną Perunką zdobyła brązowy medal w biegu drużynowym. Był to jedyny medal dla Finlandii w tej konkurencji. Zajęła też między innymi szóste miejsce w tej samej konkurencji podczas mistrzostw świata w Osrblie w 1997 roku.
W 1992 roku wystartowała na igrzyskach olimpijskich w Albertville, zajmując 31. miejsce w biegu indywidualnym, 34. w sprincie i 5. w sztafecie. Na rozgrywanych dwa lata później igrzyskach w Lillehammer plasowała się na 48. pozycji w biegu indywidualnym, 16. w sprincie i 10. w sztafecie. Brała także udział w igrzyskach olimpijskich w Nagano w 1998 roku, gdzie zajęła 32. miejsce w biegu indywidualnym i 8. w sprincie.

</doc>
<doc id="1649547" url="https://pl.wikipedia.org/wiki?curid=1649547" title="Tiina Mikkola">
Tiina Mikkola

Tiina Mikkola (ur. 28 marca 1972 w Kotka) – fińska biathlonistka, brązowa medalistka mistrzostw świata.
Kariera.
W Pucharze Świata zadebiutowała 30 listopada 1996 roku w Lillehammer, zajmując 74. miejsce w sprincie. Jedyne punkty zdobyła 3 marca 1998 roku w Pokljuce, kiedy zajęła 25. miejsce w biegu indywidualnym. W klasyfikacji generalnej sezonu 1997/1998 zajęła 74. miejsce z dorobkiem 1 punktu (do sezonu 2000/2001 punktowało 25. najlepszych zawodników).
Podczas mistrzostw świata w Pokljuce/Hochfilzen w 1998 roku wspólnie z Katją Holanti, Mari Lampinen i Sanną-Leeną Perunką zdobyła brązowy medal w biegu drużynowym. Był to jedyny medal dla Finlandii w tej konkurencji. Na tej samej imprezie zajęła też 40. miejsce w biegu pościgowym. Brała także udział w rozgrywanych rok wcześniej mistrzostwach świata w Osrblie, gdzie zajęła 27. miejsce w sprincie, 34. w biegu pościgowym, 6. w biegu drużynowym i 10. w sztafecie. Nigdy nie wystąpiła na igrzyskach olimpijskich.
Osiągnięcia.
Puchar Świata.
Miejsca na podium.
Mikkola nigdy nie stanęła na podium indywidualnych zawodów PŚ.

</doc>
<doc id="1649550" url="https://pl.wikipedia.org/wiki?curid=1649550" title="MSTRKRFT">
MSTRKRFT

MSTRKRFT - (wym. master-kraft), kanadyjski duet tworzący muzykę elektroniczną, założony w Toronto.

</doc>
<doc id="1649551" url="https://pl.wikipedia.org/wiki?curid=1649551" title="Fethi Missaoui">
Fethi Missaoui

Fathi Al-Missaoui (arab.: فتحي الميساوي, urodzony 8 stycznia 1974) – były tunezyjski bokser kategorii lekkopółśredniej i półciężkiej. W 1996 roku na letnich igrzyskach olimpijskich w Atlancie zdobył brązowy medal w kategorii lekkopółśredniej dla Tunezji. W latach 1998-2001 stoczył 12 wygranych walk bokserskich. Obecnie jest obywatelem Kanady.

</doc>
<doc id="1649555" url="https://pl.wikipedia.org/wiki?curid=1649555" title="Incydent platejski">
Incydent platejski

Incydent platejski (znany także jako bitwa pod Platejami) – starcie zbrojne, które miało miejsce w marcu 431 p.n.e. roku pomiędzy wojskiem tebańskim a mieszkańcami Platejów w Beocji. Tebańczykom nie udało się zmusić Platejów do zerwania sojuszu z Atenami i przystąpienia do Związku Beockiego, Platejczycy zaś wymordowali wszystkich jeńców. 
W rezultacie zarówno Teby, jak i Plateje wystąpiły z wezwaniem do swych sojuszników o przystąpienie do wojny; obie strony oskarżały się o jej wywołanie. Tak Ateny jak i Sparta potraktowały ten incydent jako "casus foederis", co zapoczątkowało II wojnę peloponeską. Szczegółowy opis tych wydarzeń pochodzi od Tukidydesa.
Przyczyny.
Położone geograficznie w Beocji Plateje pozostawały polis niezależnym od Związku Beockiego. Usytuowane na rozwidleniu szlaków wiodących z Teb do Attyki i Megary, w odległości zaledwie 70 stadiów od Teb (ok. 14 kilometrów), znajdowały się pod stałą presją z ich strony. W VI w p.n.e. wskutek machinacji spartańskich Plateje znalazły się w ścisłym związku z Atenami. Sojusz, będący w istocie zależnością od Attyki, sprawdził się podczas wojen perskich. Pomiędzy Tebami a Platejami często dochodziło do drobnych utarczek pogranicznych.
Część mieszkańców Platejów nie była zadowolona z podległości wobec Aten. Nauklejdes, chcąc objąć realne rządy w mieście, podjął tajne rozmowy z Tebańczykami. Obiecał nocą wpuścić ich wojsko do miasta, a oni mieli wymordować jego przeciwników politycznych. Choć Teby prawdopodobnie przygotowywały się już do wojny z Attyką, formalnie wciąż trwał pokój.
Przebieg.
Wczesną wiosną 431 r. p.n.e. oddział złożony z ponad 300 Tebańczyków pod wodzą beotarchów Pitangelosa i Diemporosa wczesną nocą wkroczył przez nieobsadzoną wojskiem bramę do Platejów. Nauklejdes i jego zwolennicy zadbali o to, by na murach nie było straży i otworzyli bramę od wewnątrz. Jednak wbrew oczekiwaniom Nauklejdesa, Tebańczycy nie zaatakowali domów jego przeciwników politycznych. Skierowali się na agorę i wygłosiwszy odezwę, usiłowali skłonić miasto do ugodowego przejścia na ich stronę.
Zgodnie z dawnym obyczajem Plateje miały zbrojnie przystąpić do Związku Beockiego. Platejczycy podjęli pertraktacje w tej sprawie, a w ich trakcie właściwie oszacowali ilość napastników i upewnili się, że inne oddziały napastników nie czekają pod miastem. Dalej prowadząc rozmowy, skrycie zbierali siły do walki. Mimo ciemności nocnych starali się ukryć swoje ruchy, przebijając ściany domów, ustawiali na ulicach wozy, za którymi można się było skryć i przez całą noc gromadzili się i zbroili.
Gdy noc miała się ku końcowi, w strugach deszczu wypadli z domów i zaatakowali Tebańczyków. Zaatakowani zwarli szyki i odparli pierwsze ataki. Istotną rolę w rozbiciu ich defensywy odegrały kobiety i niewolnicy, którzy w deszczu zaczęli rzucać z domów kamieniami i cegłami. Tebańczycy rzucili się do ucieczki, ale nie znając miasta większość biegła ku bramie, którą przybyli. Platejczycy zdążyli już ją zamknąć, używając drzewców włóczni zamiast rygla. Uciekający tracili orientację w błocie i ciemnościach, a Platejczycy odcinali im drogi ucieczki. Niektórzy z Tebańczyków wspięli się na mur i skakali z niego, przeważnie ginąc. Niewielu udało się uzyskanym przypadkowo toporem otwarcie nieobsadzonej bramy i uratowanie się. Największy oddział, zachowujący wciąż zwartość, wpadł do bramy przylegającego do murów budynku myląc go z bramą miejską. Tam zostali zamknięci przez Platejczyków z zamiarem spalenia ich, gdyby się nie poddali. Ostatecznie wszyscy pozostali przy życiu w mieście Tebańczycy złożyli broń.
Stracenie jeńców tebańskich.
Drugi oddział tebański znajdował się jeszcze pod rodzimym miastem z zamiarem wejścia do Platejów po przejściu ich na stronę beocką. Wyruszył w ich kierunku jeszcze tej samej, lecz wskutek deszczu wezbrała rzeka Asopos i utrudniła im marsz. Gdy przybyli, poprzedni oddział już złożył broń, zatem nie było szans na pomoc w walce lub szturmowanie miasta. Zamierzali więc napaść na Platejczyków znajdujących się poza murami miasta, celem zebrania jeńców na wymianę. Platejczycy wysłali herolda, który przekazał, że Tebańczycy, którzy wtargnęli do miasta postąpili nieuczciwie, próbując zająć miasto w czasie pokoju. Zagrożono też, że jeśli Teby wyrządzą szkody poza miastem, dojdzie do zabicia jeńców; w wypadku wycofania wojsk tebańskich jeńcy mieli zostać wypuszczeni.
Tebańczycy później utrzymywali, że traktat o takiej treści został obustronnie zaprzysiężony, natomiast Platejczycy – że to były tylko wstępne rozmowy i do zaprzysiężenia nie doszło. Wojska beockie wycofały się, nie czyniąc szkód po drodze, do Platejów zaś ściągnięto ludzi ze wsi pod osłonę murów miejskich. Uniknąwszy możliwych szkód i mając pewność co do pomocy Aten, zabito wszystkich 180 jeńców, w tym liczącego się Eurymacha, wydając później ich ciała Tebańczykom.
Następstwa.
Natychmiast po wtargnięciu wojsk tebańskich Platejczycy wysłali posłańca do Aten. Drugiego posłano po zwycięstwie, lecz przed straceniem jeńców. Ateńczycy natychmiast pochwycili wszystkich Beotów przebywających w Attyce i posłali do Platejów herolda z upomnieniem dobrego traktowania jeńców tebańskich do czasu postanowienia, co w tej kwestii zrobią Ateny. Następnie ruszono zbrojnie do Platejów, wioząc zboże. W mieście pozostawiono część wojsk jako garnizon, a ludność nienadającą się do walki zabrano ze sobą do Aten. Wobec braku jeńców na wymianę pertraktacje były bezcelowe i zaistniała groźba wybuchu wojny.
Obie strony wskazywały drugą jako winowajcę. Plateje zwracały uwagę na wtargnięcie wojsk beockich mimo obowiązywania pokoju, zaś Teby podnosiły kwestię zaprzysiężenia umowy, zgodnie z którą jeńcy mieli powrócić żywi po opuszczeniu przez ich wojsko terytorium platejskiego. Sojusznicy obu stron uznali to za wystarczające powody do wszczęcia wojny. Najistotniejszą rolę w przygotowaniach odegrał z jednej strony Ateński Związek Morski, a z drugiej (tebańskiej) – Lacedemon. Szykując się do poważnego konfliktu obie strony usiłowały skłonić do pomocy wszystkich, którzy mogliby jej udzielić. Prócz nielicznych poleis neutralnych, posłowie próbowali zjednać też państwa barbarzyńskie oraz Persów.
Spartanie, których eforem był Ajnezjas, dla osłabienia dominacji ateńskiej na morzu wezwali swych zwolenników z Italii i Sycylii do budowy statków, których docelowo miało być pół tysiąca. Chociaż gromadzili fundusze na kampanię, w przypadku pojawienia się pojedynczego statku ateńskiego wolno było go wpuścić i handlować. Mieli zamiar uderzyć na Attykę i dlatego wezwali cały Peloponez i sprzymierzeńców do wyprawy poza granice kraju, pozostawiając w każdym mieście tylko trzecią część dostępnych sił. Wobec przewagi spartańskich sił lądowych, Ateny pod przewodnictwem archonta Pitodora usiłowały pozyskać dla sojuszu wyspy wokół Peloponezu, a zwłaszcza Korkyrę, Kefallenię, Akarnanię (część Epiru) i Dzakintos. W planie wojny istotne znaczenie przywiązywano do nagłych desantów z morza. Wynikła ze skutków incydentu wojna trwała 27 lat.
Tukidydes spisując na bieżąco wypadki wojny domowej, wydarzenia dotyczące incydentu platejskiego zawarł na początku II księgi "Wojna peloponeska".

</doc>
<doc id="1649558" url="https://pl.wikipedia.org/wiki?curid=1649558" title="Varanger">
Varanger

Varanger (norw. "Varangerhalvøya") – półwysep w północnej Norwegii, w okręgu Troms og Finnmark. Zajmuje powierzchnię 3300 km2.

</doc>
<doc id="1649560" url="https://pl.wikipedia.org/wiki?curid=1649560" title="Anza (Kalifornia)">
Anza (Kalifornia)

Anza – jednostka osadnicza w stanie Kalifornia, w hrabstwie Riverside. Liczba mieszkańców 3014 (2010).
Położenie.
Osada jest położona na wysokości 1250 m n.p.m., pomiędzy górami: Cahuilla Mountain, Thomas Mountain i Beauty Mountain. Miejscowość położona jest ok. 230 km (143 mil) na południowy wschód od Los Angeles i 56 km na południowy zachód od Palm Springs. Klimat pustynny, wysokogórski.
Historia.
Pierwotnie teren zasiedlony przez plemiona Indian Cauhilla. Prawdopodobnie w latach 1000-1500 n.e. znajdowało się tu duże słodkowodne jezioro Cauhilla Lake. Osadnictwo rozpoczęło się w latach 60. XIX wieku.

</doc>
<doc id="1649561" url="https://pl.wikipedia.org/wiki?curid=1649561" title="Digitalism">
Digitalism

Digitalism - niemiecki zespół tworzący muzykę elektroniczną, założony w Hamburgu w 2004 roku.
Zespół odwiedził Polskę po raz pierwszy 6 czerwca 2009 roku z DJ-setem na Selector Festival w Krakowie.

</doc>
<doc id="1649565" url="https://pl.wikipedia.org/wiki?curid=1649565" title="Energia pierwotna">
Energia pierwotna

Energia pierwotna, EP – energia pozyskiwana bezpośrednio z zasobów naturalnych (odnawialnych i nieodnawialnych).
Energia pierwotna jako wskaźnik w świadectwie charakterystyki energetycznej budynku określa ilość takiej energii niezbędnej do pokrycia zapotrzebowania na jego ogrzewanie, klimatyzację i wentylację mechaniczną oraz przygotowanie ciepłej wody użytkowej dla osób go zamieszkujących.

</doc>
<doc id="1649568" url="https://pl.wikipedia.org/wiki?curid=1649568" title="Easy Fuel">
Easy Fuel

Easy Fuel (ang."Łatwe Tankowanie") (rysunek)- system opracowany przez inżynierów Forda w odpowiedzi na wzrastającą na świecie (w 2008 roku ok. 150tys. przypadków) liczbę pomyłek w tankowaniu samochodów nieodpowiednim rodzajem paliwa, chroniący samochód z silnikiem wysokoprężnym (Diesla) przed zatankowaniem go benzyną i na odwrót.
Budowa i zasada działania.
System Easy Fuel wyklucza zatankowanie samochodu nieodpowiednim paliwem, dzięki zastosowaniu korka wlewu paliwa ze specjalną mechaniczną klapką blokującą, która otwiera rurę wpustową do baku, tylko przy przyłożeniu do niej końcówki pistoletu dystrybutora, właściwego dla samochodu paliwa. System ten, wykorzystuje fakt, iż średnica pistoletu do tankowania oleju napędowego (Diesla) jest większa od tej do tankowania benzyny.
Wdrażanie systemu.
Obecnie system Easy Fuel montowany jest we wszystkich modelach Forda.

</doc>
<doc id="1649571" url="https://pl.wikipedia.org/wiki?curid=1649571" title="David B. Weishampel">
David B. Weishampel

David B. Weishampel (ur. 16 listopada 1952) – amerykański paleontolog specjalizujący się w dinozaurach. 
Życiorys.
Jego badania koncentrują się głównie na ich klasyfikacji, późnokredowych dinozaurach z terenów współczesnej Europy, budowie szczęk i roślinożerności oraz kladystyce i biologii ewolucyjnej. W roku 1975 uzyskał tytuł Bachelor of Science w The Ohio State University, w 1978 Master of Science w University of Toronto, a w 1981 Doctor of Philosophy w University of Pennsylvania. W 1981 pracował w Rutgers University at Camden, w latach 1981–82 w University of Pennsylvania, 1983–85 w Florida International University, a od 1985 w Johns Hopkins University, gdzie od 1996 pełni funkcję profesora. W 1995 był konsultantem Michaela Crichtona przy tworzeniu powieści "Zaginiony świat". Jest autorem licznych publikacji naukowych i książek – obok Petera Dodsona i Halszki Osmólskiej był redaktorem pierwszego i drugiego wydania "The Dinosauria". Opisał naukowo kilka taksonów, m.in. dinozaury: "Orodromeus" (wraz z Jackiem Hornerem), "Iguanodon lakotaensis" (z Bjorkiem; obecnie "Dakotadon lakotaensis") oraz pterozaura "Bakonydraco" (z Ösi i Jianu).

</doc>
<doc id="1649576" url="https://pl.wikipedia.org/wiki?curid=1649576" title="Lista amerykańskich senatorów ze stanu Delaware">
Lista amerykańskich senatorów ze stanu Delaware

Niniejszy artykuł zawiera chronologiczną listę senatorów USA pochodzących z Delaware.

</doc>
<doc id="1649577" url="https://pl.wikipedia.org/wiki?curid=1649577" title="Charytologia">
Charytologia

Charytologia ("charis" łaska, "logos" słowo) – nauka o łasce, jedna z dziedzin teologii dogmatycznej.

</doc>
<doc id="1649580" url="https://pl.wikipedia.org/wiki?curid=1649580" title="Eddie Hazel">
Eddie Hazel

Eddie Hazel, właściwie Edward Earl Hazel (ur. 10 kwietnia 1950, zm. 23 grudnia 1992) – pionierski i wpływowy gitarzysta wczesnego okresu muzyki funk w Stanach Zjednoczonych.
Urodził się w Brooklynie w Nowym Jorku, dorastał w Plainfield w stanie New Jersey. Zmarł z powodu krwawienia wewnętrznego i niewydolności wątroby.
W 2003 został sklasyfikowany na 43. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="1649582" url="https://pl.wikipedia.org/wiki?curid=1649582" title="Guido Colonna di Paliano">
Guido Colonna di Paliano

Guido Colonna di Paliano (ur. 16 kwietnia 1908 roku w Neapolu, zm. 27 stycznia 1986 roku w Neapolu) - włoski polityk, Komisarz ds. Rynku Wewnętrznego w drugiej komisji Waltera Hallsteina i Komisarz ds. Przemysłu w komisji Jeana Reya.

</doc>
<doc id="1649583" url="https://pl.wikipedia.org/wiki?curid=1649583" title="Diaconicon">
Diaconicon

Diaconicon (diakonikon od gr. διάκονος „sługa”) – apsyda zamykająca nawę boczną w budowlach trójnawowych. Diaconicon przeznaczony był do przechowywania szat księży, służył także jako przebieralnia. Do diaconiconu wierni nie mieli wstępu, ze względu na umieszczenie go w przestrzeni za ikonostasem.

</doc>
<doc id="1649586" url="https://pl.wikipedia.org/wiki?curid=1649586" title="Paraponera clavata">
Paraponera clavata

Paraponera clavata – gatunek mrówek z podrodziny Paraponerinae. W rodzimej Ameryce Południowej nazywany jest "hormiga bala" (ang. "bullet ant", dosł. "mrówka pociskowa") ze względu na ból po użądleniu, lub "hormiga veinticuatro" (dosł. "mrówka 24-godzinna"), ze względu na długość trwania bólu po takowym.
Opis.
Robotnice osiągają od 18 do 25 mm długości i wyglądem przypominają tęgie, rudo-czarne, bezskrzydłe osy. Kasta robotnic nie wykazuje polimorfizmu. Królowe są niewiele większe od robotnic.
Rozprzestrzenienie.
Neotropikalny gatunek, obejmujący zasięgiem Nikaraguę, Honduras, Kostarykę, Panamę, Wenezuelę, Kolumbię, Peru, Brazylię, Ekwador, Boliwię i Paragwaj.
Użądlenie.
Użądlenie tego niewielkiego, mniej więcej dwucentymetrowego owada boli na poziomie porównywalnym do postrzału, a ból nie ustępuje co najmniej przez 24 godziny. W skali bólu Schmidta jest on największy. Drugą bronią mrówki są umięśnione żuwaczki. 
W kulturze.
"Mrówki-pociski" są głównym motywem kanadyjskiego thrillera "Lot grozy" (2007, reż. George Mendeluk), w którym obecne na pokładzie samolotu zmutowane mrówki "Paraponera clavata" atakują pasażerów i niszczą kable, co powoduje awarię systemu nawigacyjnego.

</doc>
<doc id="1649589" url="https://pl.wikipedia.org/wiki?curid=1649589" title="Strop gęstożebrowy">
Strop gęstożebrowy

Strop gęstożebrowy – odmiana stropu żelbetowego, w którym rozstaw żeber nie przekracza 90 cm.
Wyróżnia się dwie grupy stropów gęstożebrowych:

</doc>
<doc id="1649591" url="https://pl.wikipedia.org/wiki?curid=1649591" title="Wydział Teologiczny Uniwersytetu Śląskiego">
Wydział Teologiczny Uniwersytetu Śląskiego

Wydział Teologiczny Uniwersytetu Śląskiego w Katowicach – jednostka organizacyjna Uniwersytetu Śląskiego w Katowicach. Ma siedzibę przy ul. Henryka Jordana w Katowicach, sąsiadującą przez ul. Wita Stwosza z archikatedrą Chrystusa Króla.
Historia.
Wydział powstał w listopadzie 2000. Rektor Uniwersytetu Śląskiego w Katowicach prof. dr hab. Tadeusz Sławek w marcu 1999 roku podpisał porozumienie z abp. Metropolitą Katowickim dr. Damianem Zimoniem. Kongregacja ds. Wychowania Katolickiego, dekretem z dnia 9 sierpnia 2000 roku, na mocy władzy powierzonej przez papieża Jana Pawła II, erygowała kanonicznie Kościelny Wydział Teologiczny Uniwersytetu Śląskiego.
Prace nad projektem siedziby Wydziału rozpoczęto pod koniec 1999. Prace budowlane rozpoczęły się w lutym 2002. Ważną datą w działaniach budowlanych jest 17 kwietnia 2003, kiedy abp Damian Zimoń wraz z Rektorem UŚ prof. Januszem Janeczkiem wmurował kamień węgielny.
Od 27 maja 2002 Wydział Teologiczny ma prawo do nadawania stopnia naukowego doktora nauk teologicznych. W 2009 wydział otrzymał prawo nadawania stopnia doktora habilitowanego.
Profil kształcenia.
Na Wydziale są prowadzone jednolite, magisterskie studia stacjonarne z nauki o rodzinie oraz teologii o specjalnościach:
Studia niestacjonarne:
Studia podyplomowe:
Studia III stopnia (doktoranckie)
Budynek.
Architektami budynku byli: mgr inż. arch. Jerzy Stysiał i mgr inż. arch. Henryk Wilkosz. Jego powierzchnia całkowita wynosi 16796 m². W części podziemnej mieści się parking o powierzchni 4921 m², który posiada 150 miejsc parkingowych. Gmach uczelni może pomieścić około 700 studentów. W auli głównej jest miejsce dla 200 osób. Systemy instalacyjne nadzoruje BMS – komputer centralny. Dzięki systemowi multimedialnemu możliwy jest jednoczesny udział w wykładzie prowadzonym w auli głównej i sali wykładowej. Budynek przystosowany jest do potrzeb osób niepełnosprawnych, posiada trzy windy, a przestronne korytarze ułatwiają poruszanie się po obiekcie.

</doc>
<doc id="1649597" url="https://pl.wikipedia.org/wiki?curid=1649597" title="Bank Polski (Królestwo Polskie)">
Bank Polski (Królestwo Polskie)

Bank Polski – bank emisyjny i kredytowy, działający w latach 1828–1885 w Królestwie Polskim, z siedzibą w Warszawie, założony z inicjatywy księcia Franciszka Ksawerego Druckiego Lubeckiego. Zakres jego działalności obejmował m.in. emisję pieniądza, obrót papierami wartościowymi, nadzór nad sektorem bankowym, obsługę długu publicznego, udzielanie kredytów, a także finansowanie inwestycji w zakresie rozwoju przemysłu oraz budowy dróg publicznych. W 1885 r. Bank Polski został zlikwidowany i przekształcony w oddział rosyjskiego Banku Państwa.
Historia.
Tło.
Potrzebę stworzenia narodowego banku po raz pierwszy zaczęto podnosić w drugiej połowie XVIII w., gdy po raz pierwszy w 1763 r. taki pomysł wysunął Stanisław Konarski w czwartym tomie "O skutecznym rad sposobie". W 1774 r. wojewoda gnieźnieński August Sułkowski złożył przemilczany przez władze projekt utworzenia banku państwowego, następnie powstała dwa lata później Rada Nieustająca otrzymała dwa kolejne projekty, które jednak odrzuciła. Również na sejmach w 1780 i 1786 r. składano następne, nierozpatrzone jednak propozycje. Na tym drugim Sejmie król Stanisław August wystąpił z inicjatywą wyznaczenia osób do analizy istniejących projektów i utworzenia jednego, wspólnego projektu.
W czasie prac Sejmu Czteroletniego nad tematem intensywnie dyskutowano w związku z koniecznością poprawy dochodów budżetu oraz chęcią uniezależnienia od komercyjnych bankierów. Jednym z najbardziej przemyślanych był projekt warszawskiego bankiera Jędrzeja Kapostasa, który ze względu na swoją szczegółowość i dopracowanie nadawał się do bezpośredniego wprowadzenia w życie. Po wybuchu insurekcji kościuszkowskiej Kapostas zwrócił uwagę T. Kościuszki na konieczność założenia banku i 8 czerwca 1794 r. Rada Najwyższa Narodowa uchwaliła powołanie Dyrekcji Biletów Skarbowych i emisję pierwszych polskich pieniędzy papierowych, jednak po upadku powstania straciły one ważność i nie zostały wykupione.
W Księstwie Warszawskim instytucję emisyjną powołano w 1810 r. pod nazwą Komisja do Dyrekcji Biletów Kasowych. Dyrekcja była niezależna od rządu, podlegała królowi i dostarczała środków skarbowi państwa, a nie gospodarce. Emisję rozpoczęto w lipcu następnego roku, ale pieniądz papierowy nie był popularny z powodu braku zaufania do niego wśród ludności. Po klęsce Napoleona pod Moskwą w kraju wybuchła panika i większość pieniędzy wymieniono na kruszec.
Powstałe w 1815 r. Królestwo Polskie (tzw. kongresowe) znajdowało się w trudnej sytuacji finansowej. Z zadaniem jej poprawy w 1821 r. na ministra skarbu mianowany został Franciszek Ksawery Drucki-Lubecki. Oprócz uszczelnienia systemu podatkowego, inwestycji, których celem było uniezależnienie od Prus, zwiększenia podatków konsumpcyjnych i budowy monopoli skarbowych, Drucki-Lubecki zajmował się stymulowaniem rozwoju polskiego przemysłu (m.in. w Zagłębiu Staropolskim i Łodzi) i zdołał w 1822 r. wywalczyć zniesienie granicy celnej między Polską i Rosją, co pozwoliło na ekspansję polskich przedsiębiorstw. Jego polityka doprowadziła do zlikwidowania deficytu budżetowego i wytworzenia nadwyżki.
Częścią planu naprawy gospodarki i finansów Polski było powołanie w 1825 r. przez Druckiego-Lubeckiego Towarzystwa Kredytowego Ziemskiego, które miało udzielać pożyczek polskim ziemianom. Jednocześnie rosyjski minister finansów Igor Kankrin sprzeciwiał się powołaniu w Polsce jednego, dużego państwowego banku i optował za wykorzystaniem kilku mniejszych instytucji prywatnych. Taka postawa rosyjskiego ministra była typowa dla dużej części rosyjskiej opinii publicznej, która była zaniepokojona dynamicznym rozwojem gospodarczym Polski z powodu równoczesnej słabej sytuacji finansowej Rosji.
O założenie Banku Polskiego Drucki-Lubecki zabiegał już od 1821 r., gdy został ministrem, a pierwszy raz wspomniał o nim w liście skierowanym do namiestnika Józefa Zajączka w 1820 roku. Działania Druckiego-Lubeckiego zmierzające do powołania banku obejmowały nie tylko zabieganie o zgodę na tę decyzję w Petersburgu, ale często także stosowanie metody faktów dokonanych, jak budowa siedziby banku przed jego powołaniem, częste publiczne zapowiedzi jego powołania czy powiązanie TKZ z nieistniejącym jeszcze bankiem. W prace legislacyjne nad utworzeniem banku Drucki-Lubecki zaangażował Ludwika hr. Jelskiego, który udał się w podróż po Europie celem studiowania tamtejszych rozwiązań organizacyjnych. Jelski został potem pierwszym prezesem banku.
Powstanie i organizacja.
W grudniu 1827 r. Drucki-Lubecki przedstawił projekt powołania banku Mikołajowi I i uzyskał jego wstępną zgodę, jednak ostateczną uzyskał dopiero po przeforsowaniu swojego zdania pod nieobecność Kankrina na forum rosyjskiego Komitetu Finansów z 20 stycznia 1828 roku. Bank powstał na mocy dekretu króla Polski z 28 stycznia 1828 roku zgodnie z art. 163 Konstytucji, co spotkało się z zarzutem niekonstytucyjności okoliczności jego utworzenia (brak udziału Sejmu) podnoszonym przez opozycję sejmową, Komisję Rządową Wyznań Religijnych i Oświecenia, a także przez Nikołaja Nowosilcowa. Drucki-Lubecki zdecydował się jednak na obejście Sejmu, bojąc się, że część przepisów ustawy mogłaby wywołać opór parlamentarzystów.
Otwarto go ostatecznie 6 maja 1828 r., a jego statut określać miał król Polski. Była to instytucja rządowa o własnej osobowości prawnej. Zgodnie z ustawą król, na wniosek ministra przychodów i skarbu, mianował jego kierownictwo, złożone z prezesa, wiceprezesa i trzech dyrektorów. Członkowie zarządu kierowali poszczególnymi obszarami działalności, a prezes z mocy prawa zajmował się nadzorem nad giełdą. Organem nadzoru i kontroli nad bankiem była Komisja Umorzenia Długu Krajowego, której przewodniczył senator, a po powstaniu listopadowym kontroler generalny Królestwa Polskiego. Komisja miała szerokie uprawnienia kontrolne, a o kontrolę mogli się do niej zwracać nawet klienci banku. Jako organ doradczy funkcjonowało zaś sześciu radców handlowych wybieranych przez Zgromadzenie Kupców Warszawskich. Roczne sprawozdanie z działalności zarząd był zobowiązany za pomocą ministra przekazać Sejmowi.
Siedzibę Banku Polskiego stanowił wybudowany dla niego gmach na rogu ulic Elektoralnej i Senatorskiej w Warszawie (od tego gmachu wziął nazwę plac Bankowy), a na prowincji bank działał za pomocą kas skarbowych, miejskich, solnych, celnych i pocztowych, które miały obowiązek dokonywać wymiany banknotów na bilon i odwrotnie.
Zakres działalności.
Oprócz normalnej działalności typowej dla banku centralnego (emisja pieniądza, nadzór nad sektorem bankowym, obsługa długu publicznego, przyjmowanie depozytów instytucji publicznych), Bank Polski miał także inicjować i finansować przedsięwzięcia w zakresie rozwoju przemysłu oraz budowy dróg publicznych, a także udzielać komercyjnych kredytów krótko- i długoterminowych (nisko oprocentowane, tj. 4–8%), przyjmować depozyty i prowadzić rachunki depozytowe osób i przedsiębiorstw, skupować dewizy i obracać papierami wartościowymi.
Pokrywanie długu publicznego obejmowało regulowanie finansów państwa, które musiało radzić sobie z dawnym zadłużeniem z czasów Księstwa Warszawskiego oraz nowymi pożyczkami. Jednocześnie przepisy były tak skonstruowane, że korzystanie z kredytu w Banku Polskim na pokrycie deficytu budżetowego lub na nadzwyczajne wydatki państwowe było zakazane. W praktyce bank kilkukrotnie pośredniczył w zaciąganiu i umarzaniu nowych pożyczek dla państwa (1829, 1834, 1835, 1838, 1841).
Jako bank centralny Bank Polski zyskał wyłączność na emisję papierowego pieniądza i zwolnienie swojego kapitału od podatków. Co więcej, bank zajmował się handlem towarami takimi jak zboże, drewno i sukno, które kupował na własny rachunek, przechowywał we własnych magazynach i sprzedawał. Od 2 lutego 1830 r. Bank Polski miał prawo emisji banknotów do wysokości kapitału zakładowego. Bilety kasowe nie były jednak prawnym środkiem płatniczym w Polsce, zatem nie było obowiązku ich przyjmowania, jednak można było w nich opłacać wszystkie świadczenia na rzecz państwa. Papierowe bilety były wymienialne na monety srebrne według tzw. monometalizmu srebrnego przez cały czas, także podczas powstania listopadowego, co odbudowało częściowo zaufanie do papierowego pieniądza. Do wybuchu powstania listopadowego głównym kredytobiorcą Banku Polskiego była Komisja Rządowa Spraw Wewnętrznych i Policji, która wzięła 14 mln zł kredytu na budowę dróg.
Kapitał zakładowy banku wynosił początkowo 30 mln zł polskich, od 1830 r. – 35 mln, od 1834 r. – 42 mln, od 1841 r. – 8 mln rubli, czyli ok. 53 mln zł pol. Tym samym istniejące w Polsce banki prywatne miały łącznie kapitały niższe niż kapitał Banku Polskiego.
Ustawowe kompetencje banku w zakresie rozwoju handlu, kredytów i przemysłu narodowego były ogólne i miały być uszczegóławiane aktami niższego rzędu przez namiestnika, na wniosek ministra przychodów i skarbu, dzięki czemu Bank Polski mógł elastycznie dopasowywać swoje działania do potrzeb.
Powstanie listopadowe.
Po wybuchu powstania listopadowego zarząd Banku Polskiego poparł powstanie i wyasygnował kwotę 7 mln zł na zakup żywności i broni oraz zaangażował się w próby uzyskania pożyczki zagranicznej dla potrzeb wojny z Rosją (160 mln zł pozyskane w Wielkiej Brytanii na zakup uzbrojenia). 9 grudnia 1830 r. Bankowi Polskiemu oddano nadzór nad warszawską mennicą, a bank zwiększył emisję pieniądza w celu pokrycia wydatków wojennych. Wojna i niedobór kruszców spowodowały jednocześnie nadprodukcję monety bilonowej i spadek zaufania do pieniądza papierowego, a tym samym zwiększoną chęć wymiany go na monety. Po detronizacji króla Mikołaja I rozpoczęto produkcję monet z herbem narodowym z Orłem i Pogonią.
10 czerwca 1831 r. bank wystosował odezwę do obywateli zachęcającą do wzięcia udziału w pożyczce narodowej, a następnie przyjmował dobrowolne ofiary obywateli.
Represje popowstaniowe.
Po upadku powstania autonomia Polski została zlikwidowana i przywrócono granicę celną z Rosją, co spowodowało ucieczkę przedsiębiorców do rosyjskiego Białegostoku, a Rosjanie obcięli polski budżet i zażądali przekazywania jego części na rzecz Rosji, jednak od planowanej likwidacji Banku Polskiego szybko odstąpiono ze względów pragmatycznych, choć 3 stycznia 1832 r. odebrano bankowi kontrolę nad mennicą. Kierownictwo banku objęli zaufani namiestnika Królestwa Polskiego Iwana Paskiewicza: Józef Lubowidzki i Henryk Łubieński.
Od 1834 r. rozpoczęto rusyfikację Banku Polskiego, kiedy zorganizowano kursy języka rosyjskiego dla urzędników banku. Dwa lata później wprowadzono zasadę pierwszeństwa zatrudnienia dla osób wykazujących się znajomością języka rosyjskiego, a w 1837 r. nałożono na personel obowiązek znajomości tego języka. W 1832 r. zaczęto także emitować pieniądz dwujęzyczny w miejsce polskiego, a w 1841 r. (z datą obowiązywania od 1 stycznia 1842 r.) zastąpiono złote rosyjskimi rublami z dwujęzycznymi napisami po kursie 1 rubel = 6,66 zł. Od 1852 r. zaprzestano przyjmowania biletów kasowych i bankowych denominowanych w złotych. W 1859 r. zastąpiono dotychczasowe emisje pieniądzem rosyjskojęzycznym, a w 1864 r. Aleksander Kruze jako pierwszy Rosjanin został prezesem Banku Polskiego (chociaż Rosjanie znaleźli się w zarządzie banku już w 1840 r. w osobach jego dwóch dyrektorów).
Po wybuchu powstania styczniowego personel Banku Polskiego 9 czerwca 1863 r. przekazał powstańcom Aleksandra Waszkowskiego depozyty o wartości 3,6 mln zł, 0,5 mln rubli i wiele listów zastawnych.
9 stycznia 1867 r. Bank Polski przeszedł na kalendarz juliański, a 1 stycznia dwa lata później wprowadzono w nim język rosyjski we wszystkich dziedzinach jego pracy. Natomiast warszawską mennicę unieruchomiono w 1865 r., a zamknięto trzy lata później.
Przekształcenia w kierunku banku komercyjnego.
Co prawda w latach 60. XIX w. planowano podwyższenie kapitału zakładowego do 10 mln rubli, powołanie pięcioosobowego zarządu i rozbudowę sieci oddziałów terenowych w celu przekształcenia w bank akcyjny o profilu handlowym, jednak plan ten został zarzucony prawdopodobnie z powodu utworzenia banku centralnego Rosji. Po przejęciu w 1860 r. funkcji typowych dla banku centralnego przez Bank Państwa Imperium Rosyjskiego i wycofaniu się z działalności inwestycyjnej Bank Polski skoncentrował się na kredytach krótkoterminowych, otwierając w latach 60. XIX w. 11 oddziałów w najważniejszych miastach Polski, co było jedynym zrealizowanym elementem pierwotnego planu.
Pierwszą filię banku otwarto w 1860 r. w Łodzi w pałacu fabrykanckim przy ul. Piotrkowskiej 286, odkupionym na ten cel od Ludwika Geyera. Następnie były to oddziały we Włocławku (1867), Lublinie (1870), Płocku i Kaliszu (1872), Radomiu i Częstochowie (1873), Piotrkowie, Łomży i Jędrzejowie (1875). Od 1878 r. ta ostatnia została przeniesiona do Kielc.
Likwidacja.
Po powstaniu styczniowym autonomia i odrębność Polski została zniesiona, a Rosjanie zdecydowali o likwidacji Banku Polskiego. W 1869 r. bank został podporządkowany rosyjskiemu Ministerstwu Skarbu w Petersburgu, rok później pozbawiony prawa emisji banknotów (ostatnia emisja nastąpiła w 1866 r.), udzielania pożyczek hipotecznych i na zakup bydła i nawozów, pożyczek dla zakładów przemysłowych i pod zastaw kamieni i metali szlachetnych, przyjmowania weksli z zabezpieczeniem hipotecznym i sprzedaży nieruchomości bankowych. Następnie stopniowo ograniczano jego działalność w kolejnych obszarach, w efekcie czego przez kolejne 15 lat działał jak zwykły bank komercyjny, a jego znaczenie dla gospodarki stało się znikome. 30 lipca 1875 r. banknoty Banku Polskiego straciły ważność.
W 1885 r. Bank Polski został zlikwidowany i przekształcony w oddział rosyjskiego Banku Państwa z dniem 1 stycznia 1886 r., a uroczystość otwarcia warszawskiego oddziału Banku Państwa odbyła się 13 stycznia 1886 roku. Jednocześnie część pracowników zwolniono. Ostatnie operacje związane z likwidacją przeprowadzono do 1 stycznia 1894 roku. Dopiero 9 grudnia 1916 r. powołano zarządzeniem niemieckiego generał-gubernatora Polską Krajową Kasę Pożyczkową, a 28 kwietnia 1924 r. powstał w niepodległej Polsce Bank Polski SA.
Prezesi.
Prezesami banku byli:
Inwestycje.
Działalność Banku Polskiego przyczyniła się do rozwoju ważnych ośrodków i zakładów przemysłowych, m.in. Fabryki Maszyn w Warszawie, Huty Bankowej, Zakładów Starachowickich, Zakładów Żyrardowskich, Papierni w Jeziornie, Warzelni Soli w Ciechocinku, Kanału Augustowskiego, magazynów zbożowych w Warszawie, Włocławku, Nowym Dworze i Łodzi, hut w Niwce, Blachowni, Pradłach i Rejowie, fabryki stali w Berezowie, fabryki żelaza w Ostrowcu, walcowni w Irenie, odlewni w Parszowie, hut cynkowych w Dąbrowie, Niemcach i Niwce, walcowni cynku w Sławkowie, młyna parowego na Solcu w Warszawie, kopalni węgla w Dąbrowie, warsztatów w Białogoniu, Bobrze i Suchedniowie czy współudziału w budowie kolei warszawsko-wiedeńskiej. W 1840 r. Bank uruchomił pierwszy statek parowy na Wiśle.
W intencji Druckiego-Lubeckiego Bank Polski miał wspierać pożyczkami rząd w rozwoju górnictwa i hutnictwa oraz rozbudowie infrastruktury. Po powstaniu listopadowym sytuacja w tych branżach była bardzo zła, a kondycja zakładów bliska niewypłacalności. W celu zdjęcia z państwa ciężaru utrzymania nierentownych zakładów oddano je Bankowi Polskiemu jako ich wierzycielowi. W tym okresie zweryfikowano listę rozpoczętych inwestycji i część z nich zarzucono, a docelowo nawet zakłady nadal istniejące miały zostać sprywatyzowane.
W latach bank 1829–1837 finansował budowę dróg w Królestwie Polskim na podstawie umowy z 23 lipca 1829 r., która przewidywała, że bank nie tylko sfinansuje budowę, ale także będzie ich wykonawcą. Skutkiem tej umowy powstały trakty: Krakowski, Wołyńsko-Śląski, Fabryczny, Uściłuski, Toruński, Białostocki oraz drogi z Piaseczna do Mniszewa i z Jędrzejewa do Wodzisławia.
W latach 1829–1842 – górnictwo rządowe (w 1833 r. stał się także jego administratorem). Nowy zarząd zdecydował także o położeniu większego nacisku na rozwój Zagłębia Dąbrowskiego, zamiast Staropolskiego Okręgu Przemysłowego. Od 1834 r. w formie pożyczki dla miasta Warszawy bank finansował budowę cytadeli warszawskiej, wzniesionej w latach 1832–1836.
Lata 1840. i 1850. stały się natomiast okresem stagnacji gospodarczej, kiedy finansowanie industrializacji przez państwo stało się niemożliwe. W tym okresie w Banku Polskim ujawniono także nadużycia, zakończone aresztowaniem w 1848 r. Lubowidzkiego i Łubieńskiego, a administracja górnictwa i hutnictwa wróciła do rządowej Komisji Przychodów i Skarbu. W latach 1855–1876 Bank Polski zbywał posiadane zakłady przemysłowe, często odbywało się to ze stratą dla banku.

</doc>
<doc id="1649598" url="https://pl.wikipedia.org/wiki?curid=1649598" title="Bank Polski Spółka Akcyjna">
Bank Polski Spółka Akcyjna

Bank Polski Spółka Akcyjna – bank prywatny z prawem emisji z siedzibą w Warszawie, założony 15 kwietnia 1924 (a faktycznie działający od 28 kwietnia 1924), na mocy ustawy o naprawie Skarbu Państwa i reformie walutowej, w formie spółki akcyjnej z kapitałem 100 mln zł. Później kapitał podniesiono do 150 mln, podzielonych na 1,5 mln akcji po 100 zł każda.
Siedziba banku mieściła się w budynku dawnego rosyjskiego Banku Państwa przy ul. Bielańskiej 10.
Opis.
Głównymi zadaniami Banku Polskiego SA były: emisja pieniądza, regulowanie obiegu pieniężnego i ułatwianie kredytu. Powołanie Banku było jednym z etapów reformy pieniądza Władysława Grabskiego. Ponieważ Bank był spółką akcyjną prawa handlowego, której akcje nabyli w drodze emisji publicznej zwykli obywatele, był w dużej mierze niezależny od rządu, ale realizował jego politykę pieniężną.
Władzami banku byli:
Prezesi Banku Polskiego:
W latach 1926 i 1927 rząd zrzekł się ostatecznie prawa do emisji waluty polskiej na rzecz Banku Polskiego S.A., potwierdził jego niezależność od rządu i powołał stanowisko zagranicznego doradcy członka Rady Banku. Stanowisko to objął Charles Dewey, były zastępca Sekretarza skarbu Stanów Zjednoczonych.
Bank miał monopol państwowy na emisję banknotów do 31 grudnia 1944 (przedłużony w 1939 r. do 31 grudnia 1954). Co najmniej 30% pieniądza miało mieć pokrycie w złocie (w mniejszej ilości w srebrze) i dewizach, po reformie z 1927 roku zwiększono ten próg do 40%. Dywidenda wypłacana akcjonariuszom nie mogła przekraczać 8%. Gdy zysk wynosił od 8 do 12%, to połowa przypadała Skarbowi Państwa, a druga połowa akcjonariuszom jako superdywidenda. Powyżej 12% państwo pobierało 2/3.
Likwidacja banku, wygaśnięcie przywileju lub dalsze prowadzenie banku jako zwykłego banku wymagały 2/3 głosów Walnego Zgromadzenia.
We wrześniu 1939 roku Ignacy Matuszewski i Henryk Floyar-Rajchman w dramatycznych okolicznościach ewakuowali poprzez Rumunię, Turcję i Syrię cały zapas złota i dewiz Banku Polskiego na terytorium Francji.
Siedzibą Banku Polskiego od 19 września 1939 roku był Paryż, a od 1 lipca 1940 r. – Londyn, skąd w roku 1946, decyzją zarządu pod przewodnictwem Bohdana Winiarskiego, Bank Polski przeniósł siedzibę władz do Warszawy. Do kraju przeniesiono także zapas złota z depozytów Banku w bankach brytyjskich, francuskich i amerykańskich, jak również wydrukowane w Wielkiej Brytanii banknoty, przeznaczone do obiegu w Polsce. Nie zostały jednak one dopuszczone do obiegu, ponieważ Rząd Tymczasowy (sukcesor PKWN) powołał 2 lutego 1945 roku Narodowy Bank Polski, odbierając BP prawo emisji. Z tego powodu BP wszedł 1951 r. w okres likwidacji zakończony w 1952 roku.
Zapas złota – majątek – będący pokryciem banknotów Banku Polskiego został rozdysponowany przez władze komunistyczne na wydatki budżetowe w latach 1946–1958, w tym częściowo został przeznaczony na odszkodowania dla wywłaszczonych w wyniku ustawy o nacjonalizacji przemysłu obywateli państw obcych (poprzez przekazanie stosownych kaucji rządom USA, Wielkiej Brytanii i Francji w konsekwencji stosownych umów kompensacyjnych (clearingowych), gdzie rządy tych krajów przejęły zobowiązania wobec swych obywateli z tytułu majątku pozostawionego (i wywłaszczonego) na terenie Polski).

</doc>
<doc id="1649599" url="https://pl.wikipedia.org/wiki?curid=1649599" title="Noisecontrollers">
Noisecontrollers

"Noisecontrollers (z ang. noise - hałas, control - kontrolować) – holenderski duet, tworzący muzykę Hardstyle, utworzony w 2005 roku. Rozwiązany pod koniec 2013 roku za porozumieniem stron. Bas kontynuuje działalność jako solista, podtrzymując nazwę duetu Noisecontrollers.
Życiorys.
Bas Oskam (ur. 1980), znany również jako SMD, Roughstyler a od drugiej połowy 2008 roku jako Williams Syndrome. Od niedawna tworzy również muzykę Dubstyle jako Pavelow. Swoje pierwsze utwory zaczął tworzyć w 1995. W miarę zagłębiania się w muzykę elektroniczną natrafił w końcu na muzykę Hardstyle, która spodobała mu się na tyle, iż postanowił zająć się produkcją właśnie tego gatunku.
W roku 2005, lokalny DJ (Speedy Bass z klubu Night-Vision) puścił na swojej imprezie jego utwór, co zmotywowało młodego artystę do tworzenia większej ilości tracków. W tym samym czasie spotkał Arjana.
Arjan Terpstra (ur. 1981), znany również pod pseudonimem Killer Clown. Arjan na początku tworzył muzykę hip-hop. Założył on wraz z przyjacielem, oraz raperami: Drijfgast i Eenvoud, grupę, którą nazwali Codewoord.
W roku 2003 nastąpiło pierwsze spotkanie z muzyką Hardstyle, mniej więcej w tym czasie rozpadła się grupa, w której dotychczas grał. Od tego czasu zaczął on ćwiczyć się w produkcji muzyki elektronicznej i w 2005 roku rozpoczął produkcję muzyki Hardstyle.
W 2005 roku wraz z Basem postanowili założyć grupę Noisecontrollers.
W marcu 2012 roku wydany został album o tytule "E=NC²".
Pod koniec roku 2013 z projektu odszedł Arjan.
W marcu 2014 roku Bas wydał album pt. "All Around" zawierający 19 utworów. Noisecontrollers jest też twórcą hymnu Qlimaxa z 2014 roku "The Source Code of Creation", który odbył się 22. listopada na stadionie Gelredome w Arnhem.

</doc>
<doc id="1649602" url="https://pl.wikipedia.org/wiki?curid=1649602" title="Lista odcinków serialu Prywatna praktyka">
Lista odcinków serialu Prywatna praktyka

Poniżej znajduje się lista odcinków serialu telewizyjnego Prywatna praktyka – emitowanego przez amerykańską stację telewizjną ABC od 26 września 2007 r., w Polsce natomiast przez stację Fox Life od 7 marca 2008 r. Powstało 6 serii składających się łącznie ze 111 odcinków.
Seria 6: 2012.
Premiera odcinki 6 sezonu Prywatnej Praktyki w Polsce będą emitowane od 18 marca 2013 na kanale Fox Life
Wydanie DVD 6 sezonu Prywatnej Praktyki w USA będzie dostęne od 7 maja 2013

</doc>
<doc id="1649608" url="https://pl.wikipedia.org/wiki?curid=1649608" title="Próbobiornik">
Próbobiornik

Próbobiorniki (próbopobieraki) - klasa urządzeń różnej budowy i gabarytów służących do pobierania próbek materiałów będących w stanie stałym (a zwłaszcza kopalin znajdujących się w stanie sypkim lub ziarnistym, takich np. jak węgla, rudy miedzi, piasku, cementu) i ciekłych (np. do poboru próbek wody lub próbek ścieków przemysłowych i komunalnych).
Celem pobierania próbek jest zwykle chęć poddania ich ocenie lub pomiarom mającym stwierdzić ich klasę, sortyment, stopień rozdrobnienia bądź zanieczyszczenia, itp.
Jednym z problemów, które mogą wystąpić przy konstrukcji przyrządów do poboru próbek materiałów, jest takie wykonanie i umieszczenie pobieraka aby nie zakłócał on w zasadniczym stopniu strugi przepływających materiałów lub cieczy i jednocześnie pobierał próbkę w takim miejscu i o takim czasie aby była ona w jak największym stopniu znormalizowana (posiadała średnie cechy charakterystyczne dla danego materiału).
Przykład próbopobieraka do poboru próbek kopalin i innych materiałów sypkich.
Działanie próbopobieraka tego rodzaju można omówić na przykładzie urządzenia służącego do poboru próbek węgla, rudy miedzi, piasku, cementu oraz będących w stanie sypkim.
Pobór próbek odbywa się podczas ruchu roboczego szuflad w czasie pracy przenośnika taśmowego. Wyróżniamy dwa typy poboru:
Po uruchomieniu urządzenia, próbobiornik przejeżdża otwarty pod strugą na końcu trasy następuje zamknięcie dna. W ruchu powrotnym następuje pobór próbki. Następnie otwiera się dno czerpaka.

</doc>
<doc id="1649613" url="https://pl.wikipedia.org/wiki?curid=1649613" title="Obława w Nancy">
Obława w Nancy

Obława w Nancy – operacja wymierzona w Żydów zamieszkałych w Nancy, przeprowadzona w ramach szerszej akcji zatrzymań Żydów o kryptonimie "Wiosenny wiatr". Polegała na kierowaniu ich do obozów przejściowych w Drancy, Beaune-la-Rolande i Gurs, z których byli oni wywożeni do obozów zagłady poza Francją, przede wszystkim do Auschwitz-Birkenau. W ramach tej samej akcji przeprowadzono szereg podobnych obław w różnych miastach Francji, w tym największą – obławę Vel d’Hiv w Paryżu.
Dzięki działaniom szefa policji Édouarda Vignerona, jego zastępcy Pierre’a Marie oraz pięciu innych policjantów, udało się uratować przed aresztowaniem większość Żydów mieszkających w Nancy. Z ogólnej liczby 385 Żydów mieszkających w Nancy tylko 32 zostało wówczas zatrzymanych.
Przebieg.
Przed obławą.
Wojska niemieckie weszły do Nancy 18 czerwca 1940, w cztery dni później miasto znalazło się w strefie „zaludnienia niemieckiego”.
18 lipca 1942 Édouard Vigneron, szef wydziału ds. cudzoziemców w policji w Nancy, dowiedział się, że na dzień następny planowana jest generalna obława na Żydów, w której udział mieli wziąć również francuscy policjanci. Wówczas zebrał on wszystkich swoich podwładnych i nakazał im udać się do domów Żydów, poinformować o niebezpieczeństwie, a w razie potrzeby udzielić schronienia lub pomocy w wyjeździe do wolnej strefy. Zatrudnieni w wydziale ds. cudzoziemców mieli pełne informacje o potencjalnych ofiarach obławy, gdyż wszyscy Żydzi z Nancy mieli obowiązek regularnie przedłużać u nich zezwolenie na pobyt we Francji, a komisariat prowadził ich kartoteki.
Zastępca Vignerona, Pierre Marie, osobiście nadzorował działania pięciu podwładnych. Odwiedzali oni domy Żydów, informowali o niebezpieczeństwie i przekazywali fałszywe dokumenty. W razie potrzeby policjanci odprowadzali ich na stację kolejową i pilnowali, by mogli wyjechać z Nancy. Charles Bouy, szeregowy policjant, razem ze swoją żoną Octavie ukrywał dwie żydowskie rodziny.
Obława.
19 lipca faktycznie w Nancy pojawiło się Gestapo, które razem z miejscową policją rozpoczęło poszukiwania Żydów. Aresztowano jednak tylko 32 osoby, które nie uwierzyły w przekazane przez podwładnych Vignerona informacje o obławie lub też nie zdołały znaleźć kryjówki.
W związku z nieodnalezieniem przez Gestapo większości poszukiwanych Żydów musiał zostać odwołany planowany transport do obozu, jednak hitlerowcy rozpoczęli śledztwo mające ustalić przyczyny fiaska akcji. Ze względu na podejrzenia wobec Vignerona został on aresztowany i uwięziony we Fresnes. Sami hitlerowcy nie byli jednak przekonani co do roli policjanta i zrezygnowali z wytoczenia mu procesu. Po wyzwoleniu został formalnie zrehabilitowany i w 1951 przeszedł na emeryturę.
Édouard Vigneron, Pierre Marie, Charles Bouy, François Pinot i Charles Thouron otrzymali za swoje działania w Nancy tytuły Sprawiedliwych wśród Narodów Świata.

</doc>
<doc id="1649624" url="https://pl.wikipedia.org/wiki?curid=1649624" title="Rafael Lozano">
Rafael Lozano

Rafael Lozano Muñoz (ur. 25 stycznia 1970 w Kordobie) – hiszpański bokser, brązowy medalista letnich igrzysk olimpijskich w Atlancie i srebrny letnich igrzysk olimpijskich w Sydney.
W 1992 roku wystąpił na igrzyskach olimpijskich w Barcelonie, gdzie odpadł w ćwierćfinale po porażce z późniejszym złotym medalistą, Kubańczykiem Rogelio Marcelo. Wcześniej pokonał jednak dwukrotnego amatorskiego mistrza świata, Erika Griffina. Cztery lata później zajął trzecie miejsce na mistrzostwach Europy w Vejle, a następnie wywalczył brązowy medal na igrzyskach olimpijskich w Atlancie. W 2000 roku na igrzyskach w Sydney ponownie stanął na podium, tym razem zdobywając srebrny medal. W finale turnieju bokserskiego przegrał z Brahimem Asloumem.
W 2001 roku przeszedł na zawodowstwo, jednak nie odniósł żadnego sukcesu. Większość pojedynków stoczył w Hiszpanii, walcząc z przeciętnymi pięściarzami. Najważniejszą walkę w zawodowej karierze Lozano stoczył 2 grudnia 2006 roku, mierząc się z Brahimem Asloumem, z którym w czasach amatorskich przegrał w finale olimpijskim na igrzyskach w Sydney. Francuz ponownie okazał się lepszy, pokonując Lozano przez techniczny nokaut w czwartej rundzie. Była to jedyna walka Hiszpana w zawodowej karierze z wysoko notowanym pięściarzem (Asloum zdobył później tytuł zawodowego mistrza świata federacji WBA w kategorii junior muszej).

</doc>
<doc id="1649625" url="https://pl.wikipedia.org/wiki?curid=1649625" title="Dobry, zły, brzydki">
Dobry, zły, brzydki



</doc>
<doc id="1649626" url="https://pl.wikipedia.org/wiki?curid=1649626" title="General Carrera">
General Carrera



</doc>
<doc id="1649628" url="https://pl.wikipedia.org/wiki?curid=1649628" title="Brzezie-Leśniczówka">
Brzezie-Leśniczówka

Brzezie-Leśniczówka – miejscowość będąca niegdyś częścią wsi Rózinowo. Obecnie Rózinowo jest włocławskim osiedlem. Decyzją uchwały Rady Miasta Włocławek postanowiono wnioskować za pośrednictwem Wojewody Kujawsko-Pomorskiego do „ministra właściwego do spraw administracji publicznej” o zniesienie nazwy Brzezie-Leśniczówka. Obecnie w Krajowym Rejestrze Urzędowym Podziału Terytorialnego Kraju Brzezie-Leśniczówka występuje jako część miasta Włocławek.

</doc>
<doc id="1649630" url="https://pl.wikipedia.org/wiki?curid=1649630" title="Morten Nordstrand">
Morten Nordstrand

Morten Nordstrand Nielsen (ur. 8 czerwca 1983 w Hundested) – piłkarz duński grający na pozycji napastnika. 
Kariera klubowa.
Karierę piłkarską Nordstrand rozpoczął w klubie z rodzinnej miejscowości Hundested, noszącym nazwę Hundested IK. Był także zawodnikiem juniorskiej drużyny Frederikshavn fI oraz następnie Lyngby BK. W 2001 roku awansował do kadry pierwszej drużyny, a 9 grudnia zadebiutował w Superligaen w przegranym 0:7 wyjazdowym spotkaniu z Aarhus GF. W 2002 roku Lyngby zostało relegowane do Danmarksserien. W sezonie 2004/2005 zdobył 22 bramki, z tym wynikiem został królem strzelców 2. division i przyczynił się do awansu klubu do 1. division. Sezon później strzelił 29 goli w lidze, dzięki temu ponownie uzyskał tytuł króla strzelców.
W 2006 roku Nordstrand przeszedł z Lyngby do FC Nordsjælland. W nowym zespole po raz pierwszy wystąpił 19 lipca 2006 w wygranym 5:0 w domowym meczu z Randers FC, w którym zdobył dwa gole.
W 2007 roku został zawodnikiem FC København. Kosztował 15 milionów koron duńskich (około 2 milionów euro). Był to najdroższy w historii transfer pomiędzy dwoma duńskimi klubami. Swój debiut w Kopenhadze zaliczył 18 lipca 2007 w meczu przeciwko FC Nordsjælland (0:1). W sezonie 2008/2009 został królem strzelców Superligaen strzelając 16 bramek.
W 2009 roku został wypożyczony do holenderskiego klubu FC Groningen, a po zakończeniu sezonu 2009/2010 wrócił do FC København. W 2011 roku udał się na kolejne wypożyczenie, tym razem do Nordsjælland. W 2012 roku podpisał kontrakt z tym klubem. W 2015 roku przeszedł do Aarhus GF. W 2016 został zawodnikiem australijskiego Newcastle United Jets, a w 2017 trafił do Fremad Amager. W 2018 roku zakończył karierę piłkarską.
Kariera reprezentacyjna.
W reprezentacji Danii Nordstrand zadebiutował 6 lutego 2007 w wygranym 3:1 towarzyskim spotkaniu z Australią. Swoje pierwsze dwa gole w kadrze narodowej zdobył 12 grudnia 2007 w zwycięskim 4:0 meczu eliminacji do Euro 2008 z Liechtensteinem.

</doc>
<doc id="1649631" url="https://pl.wikipedia.org/wiki?curid=1649631" title="GNU Bison">
GNU Bison



</doc>
<doc id="1649632" url="https://pl.wikipedia.org/wiki?curid=1649632" title="Fuksja mieszańcowa">
Fuksja mieszańcowa

Fuksja mieszańcowa ("Fuchsia × hybrida") – gatunek rośliny należący do rodziny wiesiołkowatych. Jest mieszańcem, pochodzi od różnych gatunków fuksji naturalnie występujących w tropikalnych obszarach, głównie Ameryki Południowej. Ogrodnicy w wyniku krzyżówek międzygatunkowych otrzymali wiele kultywarów uprawianych jako rośliny ozdobne. Pierwszego mieszańca otrzymano w 1832, w 2008 istniało już ok. 18 000 kultywarów i ciągle powstają nowe. Dziś nie sposób już ustalić ich pochodzenia. Dlatego też wszystkie fuksje mieszańcowe, zarówno te o nieznanym pochodzeniu, jak i obecnie otrzymywane kultywary o znanym pochodzeniu, oznaczane są jedną wspólną nazwą "Fuchsia × hybrida" (fuksja mieszańcowa).
Morfologia.
Różne odmiany różnią się dość znacznie pokrojem, liśćmi i kwiatami.
Biologia.
Rośliny wieloletnie. Kwitną bardzo długo i obficie – od wiosny do późnej jesieni i co jest jedną z największych zalet fuksji – również w miejscu zacienionym. Pojedyncze kwiaty długo utrzymują się na roślinie. W swojej ojczyźnie fuksje zapylane są przez kolibry (ornitogamia), uprawiane u nas odmiany fuksji mieszańcowej rzadko zawiązują owoce. Rosną dość silnie, w ciągu roku przyrost pędów wynosi 20–30 cm. Są roślinami długowiecznymi. W zimie fuksja powinna przejść okres spoczynku w pomieszczeniu o niskiej temperaturze (6–8 °C). W tym okresie podlewanie ogranicza się.
Zastosowanie.
Roślina ozdobna, uprawiana głównie w doniczkach i różnego rodzaju pojemnikach, głównie dla swoich pięknych kwiatów, oraz obfitego i długotrwałego kwitnienia. Może być jako roślina pokojowa uprawiana w mieszkaniach, ustawiona na parapecie okiennym lub w pobliżu okna. Najczęściej jednak uprawia się ją na balkonach, werandach i w ogródku. Uprawia się je też w formie piennej.

</doc>
<doc id="1649635" url="https://pl.wikipedia.org/wiki?curid=1649635" title="Fuchsia hybrida">
Fuchsia hybrida



</doc>
<doc id="1649637" url="https://pl.wikipedia.org/wiki?curid=1649637" title="GNU bison">
GNU bison



</doc>
<doc id="1649647" url="https://pl.wikipedia.org/wiki?curid=1649647" title="Włoska Partia Liberalna (1997)">
Włoska Partia Liberalna (1997)

Włoska Partia Liberalna (wł. "Partito Liberale Italiano", PLI) – włoska liberalna partia polityczna, powołana w 1997. Do 2004 działała pod nazwą Partia Liberalna (wł. "Partito Liberale").
Historia.
Historyczna Włoska Partia Liberalna funkcjonowała przez pięćdziesiąt lat do 1994. Ugrupowanie zostało rozwiązane po serii afer korupcyjnych (tzw. Tangentopoli), a wielu jej polityków przystąpiło do Forza Italia Silvia Berlusconiego. W lipcu 1997 grupa wywodzących się z PLI działaczy utworzyła Partię Liberalną, której sekretarzem został Stefano De Luca. W grudniu 2004 z jego inicjatywy zawiązano ponownie Włoską Partię Liberalną, co polegało na przekształceniu dotychczasowego ugrupowania. W gronie działaczy znaleźli się m.in. Renato Altissimo (minister w kilku rządach i były lider liberałów) oraz Carlo Scognamiglio (były przewodniczący Senatu).
W wyborach parlamentarnych w 2006 PLI startowała w ramach centroprawicowego bloku Dom Wolności. Wystawiła swoje listy w 5 okręgach do Izby Deputowanych i 6 do Senatu, nie przekraczając w żadnych z nich 0,3% głosów. Stefano De Luca miał według wstępnych ustaleń otrzymać mandatowe miejsce na liście Forza Italia, do czego jednak nie doszło.
W przedterminowych wyborach dwa lata później PLI startowała samodzielnie, uzyskując po około 0,3% głosów w skali kraju do obu izb. Mandat senatora z listy Ludu Wolności zdobył jeden z założycieli partii, Luigi Compagna, który jednak zrezygnował z aktywności w PLI.
W 2009 do ugrupowania przyłączyła się niewielka grupa działaczy Liberalnych Reformatorów. Partię zasilił także Paolo Guzzanti, były socjalista i jednocześnie poseł PdL.

</doc>
<doc id="1649652" url="https://pl.wikipedia.org/wiki?curid=1649652" title="Dystocja barkowa">
Dystocja barkowa

Dystocja barkowa (niewspółmierność barkowa, ) – sytuacja położnicza, w której po urodzeniu główki płodu dalsze rodzenie się barków jest utrudnione, zazwyczaj przez zahaczenie się przedniego barku za łuk łonowy. Klasyczna dystocja barkowa jest nagłą sytuacją położniczą, mogącą skutkować poważnymi komplikacjami u noworodka.
W udzielaniu pomocy rodzącej z dystocją barkową wykorzystuje się liczne manewry, m.in. McRobertsa-Gonika, Rubina, Woodsa czy ucisk nadłonowy. 
Ostatecznym postępowaniem bardzo groźnym dla matki i dziecka, jest manewr Zavanelliego polegający na przygięciu główki, odprowadzeniu jej do pochwy i następnie wykonaniu cięcia cesarskiego.
Dystocja barkowa została uznana za główną przyczynę śmiertelności noworodków o masie 4 kg i więcej (Confidential Enquiry into Stillbirths and Deaths in Infancy. Londyn 1997) Najczęstszym jej powikłaniem jest porażenie splotu ramiennego. 
Jednym ze sposobów na uniknięcie tych komplikacji jest zastosowanie tzw. manewru Gaskin, czyli przyjęcie przez rodzącą pozycji kolankowo-łokciowej.

</doc>
<doc id="1649658" url="https://pl.wikipedia.org/wiki?curid=1649658" title="Katak (taniec)">
Katak (taniec)



</doc>
<doc id="1649661" url="https://pl.wikipedia.org/wiki?curid=1649661" title="Parafia św. Stanisława Biskupa Męczennika w Cychrach">
Parafia św. Stanisława Biskupa Męczennika w Cychrach

Parafia pw. św. Stanisława Biskupa i Męczennika w Cychrach – parafia rzymskokatolicka, należąca do dekanatu Dębno, archidiecezji szczecińsko-kamieńskiej, metropolii szczecińsko-kamieńskiej..
Historia parafii.
Parafia pw. św. Stanisława Biskupa Męczennika została ustanowiona 02.07.1957 r. poprzez wydzielenie z parafii pw. św. Antoniego w Dębnie. Pierwszy proboszcz ks. Otton Okulicz-Kozaryn, drugim proboszczem był ks. Robert Szumowski. Obecnie trzecim proboszczem jest ks. Sławomir Pawlak. W 1967 r. na zaproszenie ks. Ottona Okulicz-Kozaryna do Cychr przybyły siostry zakonne ze Zgromadzenia Sióstr Rodziny Betańskiej (SRB) z Lublina.
Miejsca święte.
Kościół parafialny.
Wybudowany przed 1250 r. prawdopodobnie z fundacji templariuszy, na rzucie prostokąta, bez wieży. W późnym średniowieczu do części zachodniej dobudowano masyw wieżowy. Częściowo zniszczony podczas bitwy pod Sarbinowem w 1758 r. Czworoboczną wieżę dobudowano w 1768 r., transept i prezbiterium z półkolistą apsydą od strony wschodniej w 1858 r.
We wnętrzu kościoła na uwagę zasługują: drewniany strop, empora chórowa z prospektem organowym, ławki z XIX w., empory boczne. Z wyposażenia zachowała się grupa rzeźb polichromowych ze sceny Ukrzyżowania oraz dzwon z 1770 r.

</doc>
<doc id="1649669" url="https://pl.wikipedia.org/wiki?curid=1649669" title="Åse Idland">
Åse Idland

Åse Idland (ur. 2 kwietnia 1973 w Figgjo) – norweska biathlonistka, srebrna medalistka mistrzostw świata i wielokrotna medalistka mistrzostw świata juniorów.
Kariera.
Pierwszy sukces w karierze osiągnęła w 1990 roku, zdobywając srebrny medal na mistrzostwach świata juniorów w Sodankylä. Wynik ten powtórzyła podczas MŚJ 1991 w Galyatető, a na rozgrywanych rok później mistrzostwach świata juniorów w Canmore zwyciężyła w sztafecie i biegu indywidualnym. Ponadto podczas mistrzostw świata juniorów w Ruhpolding w 1993 roku zwyciężyła w sztafecie, a w sprincie zajęła trzecie miejsce.
W Pucharze Świata zadebiutowała 20 stycznia 1990 roku w Anterselvie, zajmując 10. miejsce w biegu indywidualnym. Tym samym już w debiucie zdobyła pierwsze punkty. Nigdy nie stanęła na podium zawodów tego cyklu, najwyższą lokatę wywalczyła 19 grudnia 1991 roku w Hochfilzen, kończąc rywalizację w biegu indywidualnym na piątej pozycji. Najlepsze wyniki osiągnęła w sezonach 1992/1993 i 1993/1994, kiedy zajmowała dziewiętnaste miejsce w klasyfikacji generalnej.
Podczas mistrzostw świata w Canmore w 1994 roku razem z Ann-Elen Skjelbreid, Annette Sikveland i Hildegunn Fossen zdobyła srebrny medal w biegu drużynowym. Była też między innymi czwarta w tej samej konkurencji na rozgrywanych w 1993 roku mistrzostwach świata w Borowcu. Brała też udział w igrzyskach olimpijskich w Albertville w 1992 roku, gdzie w swoim jedynym starcie zajęła 27. miejsce w biegu indywidualnym.
Osiągnięcia.
Puchar Świata.
Miejsca na podium chronologicznie.
Idland nigdy nie stanęła na podium indywidualnych zawodów PŚ.

</doc>
<doc id="1649671" url="https://pl.wikipedia.org/wiki?curid=1649671" title="Lin Carter">
Lin Carter

Lin Carter, właśc. Linwood Vrooman Carter (ur. 9 czerwca 1930 w St. Petersburg, zm. 7 lutego 1988 w Montclair) – amerykański pisarz science fiction i fantasy, jak również jako redaktor i krytyk.
Życiorys.
Zwykle używał pseudonimu Lin Carter, jak również HP Lowcraft (sparodiowane H.P. Lovecraft) i Grail Undwin. Carter miał wyraźną tendencję do autopromocji – często zamieszczał teksty w swojej literaturze faktu oraz własne opowiadania w antologiach, które redagował. Najbardziej wyrazistym tego przykładem jest jego powieść "Lankar z Callisto", w której Carter jest głównym bohaterem. Jako autor, był członkiem męskiego klubu literackiego Trap Door Spiders. Carter służył w Korei; po zakończeniu wojny uczęszczał na Columbia University. Był kopistą zanim zajął się wyłącznie pisarstwem.
Był jedną z pierwszych osób, które próbowały odpowiednio nazwać gatunek fantasy. Czerpiąc z pomysłu C.S. Lewisa nadał mu początkowo nazwę "heroic fantasy", tworząc pierwsze w historii zestawienie utworów opisujące pojęcie.
Zmarł z powodu progresji choroby nowotworowej (rak jamy ustnej).

</doc>
<doc id="1649672" url="https://pl.wikipedia.org/wiki?curid=1649672" title="Katakali">
Katakali



</doc>
<doc id="1649673" url="https://pl.wikipedia.org/wiki?curid=1649673" title="Różniczkowa funkcja świecenia">
Różniczkowa funkcja świecenia



</doc>
<doc id="1649675" url="https://pl.wikipedia.org/wiki?curid=1649675" title="Warszawski Związek Drużyn „Mokotów”">
Warszawski Związek Drużyn „Mokotów”

Warszawski Związek Drużyn Harcerzy „Mokotów” – nieistniejąca już jednostka terytorialna Organizacji Harcerzy ZHR, należąca do Mazowieckiej Chorągwi Harcerzy ZHR. Zrzesza drużyny i gromady działające na terenie Mokotowa.
Ostatnim komendantem hufca był hm. Tomasz Traczyk, a instruktorami m.in.: hm. Paweł Zarzycki HR i hm. Jan Dziedziczak HR.
Historia.
Powstał w 1991 roku, w wyniku odejścia z ZHP do ZHP rok założenia 1918 szczepów harcerskich z terenu Mokotowa i Ursynowa: 18 WDHiZ im. Bohaterów Warszawy, 61 WDHiZ im. Alka Dawidowskiego, 169 WDHiZ im. Alka Dawidowskiego, 277 UDHiZ im. Jana Bytnara oraz 313 WDH „Knieja”. Szczepy utworzyły Środowisko Mokotowskie im. Szarych Szeregów, składające się z dwóch hufców: „Warszawskiego Hufca Harcerek Mokotów” i Warszawskiego Hufca Harcerzy „Mokotów”. We wrześniu 2015 roku, na wniosek instruktorów hufca, komendant chorągwi rozwiązał hufiec, a jednostki i instruktorów przeniósł do Ursynowskiego Hufca Harcerzy „Rawicz”

</doc>
<doc id="1649677" url="https://pl.wikipedia.org/wiki?curid=1649677" title="Nathalie Beausire">
Nathalie Beausire

Nathalie Beausire (ur. 10 września 1970) – francuska biathlonistka, dwukrotna medalistka mistrzostw świata.
Kariera.
W Pucharze Świata zadebiutowała 17 grudnia 1987 roku w Hochfilzen, zajmując 15. miejsce w biegu indywidualnym. Tym samym już w debiucie zdobyła pierwsze punkty. Nigdy nie stanęła na podium indywidualnych zawodów tego cyklu, najwyższą lokatę wywalczyła 19 marca 1994 roku w Canmore, kończąc rywalizację w sprincie na szóstej pozycji. Najlepsze wyniki osiągnęła w sezonie 1993/1994, kiedy zajęła 28. miejsce w klasyfikacji generalnej.
Podczas mistrzostw świata w Borowcu w 1993 roku wspólnie z Delphyne Burlet, Anne Briand i Corinne Niogret wywalczyła złoty medal w biegu drużynowym. Na rozgrywanych rok później mistrzostwach świata w Canmore reprezentacja Francji w składzie: Emmanuelle Claret, Nathalie Beausire, Corinne Niogret i Véronique Claudel zdobyła brązowy medal w tej samej konkurencji. Zajęła też między innymi 22. miejsce w sprincie podczas mistrzostw świata w Lahti w 1991 roku. Nigdy nie wystąpiła na igrzyskach olimpijskich.
Osiągnięcia.
Puchar Świata.
Miejsca na podium w zawodach.
Beausire nigdy nie stanęła na podium indywidualnych zawodów PŚ.

</doc>
<doc id="1649684" url="https://pl.wikipedia.org/wiki?curid=1649684" title="Garcia I (król Nawarry)">
Garcia I (król Nawarry)

Garcia I Sanchez (również Garcia Sanchez I), jęz. hiszp. García Sánchez I – król Nawarry 925-970, hrabia Aragonii 943-970, z dynastii Jimenez.
Urodzony prawdopodobnie w 919, syn króla Nawarry Sancho I i Tody (Toty) Aznarez. Był najmłodszym dzieckiem, miał sześć starszych sióstr.
Ojciec Garcii, założyciel nowej dynastii Jimenez panującej w Nawarze zmarł w 925 i podczas małoletniości Garcii rządy regencyjne w królestwie Nawarry sprawowali stryj Jimeno Garces (zmarł w 931) i matka królowa Toda Aznarez (zmarła po 970). Matka Garcii, pochodząca z rodu rządzącego Nawarrą przed dynastią Jimenez, była spokrewniona z potężnym kalifem Kordoby (od 929, wcześniej emirem) Abd ar-Rahmanem III, dzięki czemu jej syn utrzymał się na tronie Nawarry, mimo że kalif prowadził walki przeciwko chrześcijańskim iberyjskim królestwom. Kalif nie wahał się ingerować w wewnętrzne sprawy Nawarry i w 934 wymusił na królowej dopuszczenie Garcii do samodzielnych rządów. Ceną za to było podporządkowanie się królestwa Nawarry kalifowi, a także rezygnacja z planów ożenienia Garcii z córką Sunyera I, hrabiego Barcelony. Za czasów regencji królowej Tody Nawarra związała się bliskim sojuszem z innym chrześcijańskim państwem – królestwem Leónu, którego władca Ramiro II był siostrzeńcem Tody. Dzięki temu sojuszowi połączonym siłom chrześcijan udało się w 939 w bitwie pod Simancas zadać ciężką klęskę wojskom kalifa i zrzucić muzułmańską zależność.
Po roku 933 Garcia I ożenił się z Andregotą Galindez (urodz. 922, zm. 972), córką i dziedziczką hrabiego Aragonii Galindo II Aznareza. Małżeństwo doprowadziło do unii Nawarry i Aragonii, jednak już w 940 małżeństwo zostało rozwiązane, powodem było zbyt bliskie pokrewieństwo między małżonkami. Drugą żoną Garcii została Teresa (zm. po 957), będąca prawdopodobnie córką króla Leónu Ramiro II. Po zawarciu drugiego małżeństwa Garcia I wdał się w walki dynastyczne trwające w Leónie, popierając króla Sancho Otyłego (syna Ramiro II z Leónu) w walce z rebelią jego kuzyna Ordonio IV. Jednak pomoc Garcii oraz sprzymierzonych z nim muzułmanów na wiele się nie zdała i po 966 władzę w Leonie przejął Ordoño IV Nikczemny.
Garcia I Sanchez zmarł 22 lutego 970 roku. Dzieckiem Garcii z pierwszego małżeństwa był:
z drugiego małżeństwo pochodzili:

</doc>
<doc id="1649687" url="https://pl.wikipedia.org/wiki?curid=1649687" title="Bankowość centralna w Polsce">
Bankowość centralna w Polsce

Bankowość centralna w Polsce sięga 1828 roku. W różnych okresach dziejów różne instytucje pełniły na ziemiach polskich rolę banku centralnego.
Historia.
Bank Polski w Królestwie Polskim.
Pierwszym polskim bankiem centralnym był Bank Polski działający w latach 1828–1885 w Królestwie Polskim, z siedzibą w Warszawie. Założony został przez księcia Ksawerego Druckiego Lubeckiego jako instytucja rządowa o własnej osobowości prawnej z prawem emisji banknotów. 1 stycznia 1886 został postawiony w stan likwidacji (zakończonej w 1894 roku), a jego majątek przejął Bank Państwowy Rosji.
Polska Krajowa Kasa Pożyczkowa.
Kolejną instytucją pełniącą funkcję banku centralnego była Polska Krajowa Kasa Pożyczkowa powołana w 1916 r. przez władze niemieckie. Emitowała ona marki polskie w latach 1917–1923. Instytucja ta została zlikwidowana w 1924 w związku z reformą walutową i powołaniem Banku Polskiego jako podmiotu emitującego polską walutę.
Bank Polski Spółka Akcyjna.
20 stycznia 1924 założono Bank Polski (faktycznie rozpoczął działanie 28 kwietnia 1924) na mocy ustawy o naprawie Skarbu Państwa i reformie walutowej z dnia 11 stycznia 1924, w formie spółki akcyjnej. W czasie II wojny światowej działał na emigracji. W związku z powołaniem przez władze w kraju nowego banku centralnego nastąpiła jego likwidacja, ukończona w 1952 r.
Bank Emisyjny w Polsce.
Bank Emisyjny w Polsce (niem. "Emissionsbank in Polen") był instytucją emitującą pieniądze w Generalnym Gubernatorstwie, powołaną 15 grudnia 1939, a uruchomioną 8 kwietnia 1940 w Krakowie.
Władze okupacyjne zdecydowały, że w Generalnym Gubernatorstwie ważność zachowały przedwojenne banknoty Banku Polskiego – z wyjątkiem najwyższych nominałów. Choć instytucja ta była podporządkowana niemieckim władzom okupacyjnym, wszystkie nowe banknoty emitowane przez Bank Emisyjny w Polsce miały wyłącznie polskie napisy. Wciąż ich nazwa brzmiała: „złoty”.
Narodowy Bank Polski.
Narodowy Bank Polski rozpoczął działalność w 1945 r. Początkowo funkcjonował jako bank państwowy pod nadzorem ministra skarbu. Aż do końca lat 80. zajmował się działalnością ogólnobankową. Po upadku systemu komunistycznego NBP zajmuje się tylko emisją pieniądza i polityką pieniężną państwa (funkcja monetarna). 1 stycznia 1995 NBP przeprowadził denominację złotego.
Upamiętnienia.
W marcu 2009 Narodowy Bank Polski wyemitował serię monet o nominałach 2 zł (Nordic Gold), 10 zł (srebrną) i 200 zł (złotą) według projektu Ewy Tyc-Karpińskiej, upamiętniających 180-lecie bankowości centralnej w Polsce.

</doc>
<doc id="1649693" url="https://pl.wikipedia.org/wiki?curid=1649693" title="Mistrzostwa Świata w Hokeju na Lodzie 2009 (II Dywizja)">
Mistrzostwa Świata w Hokeju na Lodzie 2009 (II Dywizja)

Mistrzostwa Świata w Hokeju na Lodzie II dywizji 2009 odbyły się w dwóch państwach: Serbii (Nowy Sad) oraz w Bułgarii (Sofia). Zawody odbyły się w dniach 6 - 13 kwietnia. Był to 13 turniej o awans do I dywizji mistrzostw świata (wcześniej grupy C).
W tej części mistrzostw uczestniczy 12 drużyn, które podzielone są na dwie grupy, w których rozgrywają mecze systemem każdy z każdym. Najlepsze drużyny awansują do I dywizji. Najgorsze spadają do III dywizji.
Hale, w których odbyły się zawody to:
Grupa A.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa B.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 

</doc>
<doc id="1649697" url="https://pl.wikipedia.org/wiki?curid=1649697" title="Kornsjø">
Kornsjø

Kornsjø – wieś w gminie Halden w kraju Østfold w południowo-wschodniej Norwegii. Mieszka tu ok. 250 osób (2001).
Jest to wieś śródleśna, położona ok. 1 km od granicy norwesko-szwedzkiej, w specyficznym zakolu Norwegii, od trzech stron otoczonym przez terytorium Szwecji. We wsi znajduje się drogowe i kolejowe przejście graniczne (linia "Østfoldbanen"). Miejscowość leży przy trasie Halden-Ed.
Miejscowość rozwinęła się jako przygraniczna osada kolejowa w drugiej połowie XIX wieku. Dawniej dokonywano tu zmiany personelu kolejowego. Obecnie stacja jest nieczynna.
Głównym zabytkiem Kornsjø jest różowo-biały budynek dawnego dworca kolejowego z 1900 roku, zaprojektowany w 1873 roku przez Paula A. Due (1835-1919). Naprzeciw niego znajduje się drewniany pawilon handlowy, a na zapleczu dawny drewniany hotel.

</doc>
<doc id="1649698" url="https://pl.wikipedia.org/wiki?curid=1649698" title="Kornsjo">
Kornsjo



</doc>
<doc id="1649700" url="https://pl.wikipedia.org/wiki?curid=1649700" title="Correcto">
Correcto

Correcto – szkocki zespół tworzący muzykę z gatunku indie rock, założony przez Paula Thomsona, perkusistę grupy Franz Ferdinand.

</doc>
<doc id="1649702" url="https://pl.wikipedia.org/wiki?curid=1649702" title="Leonard Doroftei">
Leonard Doroftei

Leonard Doroftei Dorin lub Dorin Leonarda, (ur. 10 kwietnia 1970 w Ploeszti) – rumuński bokser wagi lekkiej i lekkopółśredniej.
Kariera amatorska.
W 1993 roku w Bursie został brązowym medalistą mistrzostw europy w kategorii lekkopółśredniej. Na kolejnych mistrzostwach europy w Vejle zdobył złoty medal w kategorii lekkiej.
W 1995 roku na mistrzostwach świata amatorów w Belinie zdobył mistrzostwo świata w kategorii lekkiej.
W 1992 roku na letnich igrzyskach olimpijskich w Barcelonie w kategorii lekkopółśredniej zdobył brązowy medal. W 1996 roku na letnich igrzyskach olimpijskich w Atlancie zdobył brązowy medal w kategorii lekkiej.
Kariera Zawodowa.
W 1997 roku został bokserem zawodowym. 5 stycznia 2002 roku stanął do walki o tytuł mistrza świata federacji WBA pokonał przez decyzję Raúla Balbiego 112-115, 114-113, 115-112. 17 maja 2003 roku stanął do walki o tytuł mistrza świata federeacji IBF przeciwko Paulowi Spadaforzre. Walka zakończyła się remisem 114-114, 115-113, 114-115. 24 października 2003 roku miało dojść do ostatniej w karierze obrony tytułu mistrza świata jednak na skutek przekroczenia wagi do walki nie doszło. Jego rekord to 22 wygrane (8 przez KO) 1 przegrana i 1 remis.
Linki zewnętrzne.
Profil Boksera na boxrec.com

</doc>
<doc id="1649703" url="https://pl.wikipedia.org/wiki?curid=1649703" title="Beto Betuk">
Beto Betuk

Beto Betuk (ur. 4 sierpnia 1981 w Tomar) – portugalski perkusista i kompozytor, który rozpoczął działalność muzyczną w 1996 roku, zainspirowany przez innego portugalskiego perkusistę, znajomego Rui Júniora. 
W 1998 roku wyjechał do Londynu, ucząc się rozwijając umiejętności gry na perkusji. W tym samym roku został zaproszony przez Fausto Matiasa (portugalskiego choreografa) do wzięcia udziału w projekcie the Reaction, gdzie miał możliwość poznać znanego piosenkarza, kompozytora i producenta z Nowego Jorku - Philipa Hamiltona. Z nim też do tej pory współpracuje muzycznie. 
Beto Betuk jest artystą z kręgu muzyki popularnej, jazzu, dance i world music. Współpracował i nagrywał z wieloma portugalskimi i międzynarodowymi artystami (w tym z Anną Marią Jopek). 
W 2005 roku wydał swój pierwszy solowy album, zatytułowany "Encontros" (spotkania), gdzie spotykamy takich artystów jak: Ivan Lins, Paulo de Carvalho, Fernando Girão i Philip Hamilton. Uczestniczył także w światowym tournée Dulce Pontes zatytułowanym od jej płyty "O Coração tem 3 Portas". Betuk dodatkowo zrealizował drugi solowy album, pt. "Memórias da Terra Quente", gdzie po raz kolejny gości artystów, takich jak: Philip Hamilton, Paulo de Carvalho, Uxía Senlle, Giovanna Moretti i Sara Tavares.

</doc>
<doc id="1649705" url="https://pl.wikipedia.org/wiki?curid=1649705" title="Dystocja szyjkowa">
Dystocja szyjkowa

Dystocja szyjkowa (niewspółmierność szyjkowa) – sytuacja położnicza, w której zaburzenia rozwierania się szyjki macicy w I okresie porodu powodują brak postępu porodu. Jest wskazaniem do cięcia cesarskiego.

</doc>
<doc id="1649706" url="https://pl.wikipedia.org/wiki?curid=1649706" title="Niewspółmierność szyjkowa">
Niewspółmierność szyjkowa



</doc>
<doc id="1649708" url="https://pl.wikipedia.org/wiki?curid=1649708" title="Asynklityzm przedni">
Asynklityzm przedni



</doc>
<doc id="1649709" url="https://pl.wikipedia.org/wiki?curid=1649709" title="Asynklityzm tylny">
Asynklityzm tylny



</doc>
<doc id="1649713" url="https://pl.wikipedia.org/wiki?curid=1649713" title="Moderato Wisintainer">
Moderato Wisintainer

Moderato Wisintainer (ur. 14 lipca 1902 w Alegrete, zm. 31 stycznia 1986 w Pelotas) – brazylijski piłkarz grający na pozycji napastnika.
Kariera klubowa.
Karierę zaczął w klubie 14 de Julho Santana do Livramento w 1920. Następne lata (1921-1922) spędził we Palestra Itália Belo Horizonte, po czym przeniósł się w 1924 roku do CR Flamengo, w którym spędził 7 lat. Z Flamengo zdobył mistrzostwo stanu Rio de Janeiro - Campeonato Carioca w 1925, 1927. Karierę zakończył w Guarany, gdzie grał w latach 1931-1932.
Kariera reprezentacyjna.
W latach 1925-1930 występował w reprezentacji Brazylii, w której zadebiutował 6 grudnia 1925 w wygranym 5-2 meczu z Paragwajem podczas Copa América 1925, na której Brazylia zajęła 2. miejsce. Z reprezentacją Brazylii pojechał na mistrzostwa świata w 1930 w Urugwaju, gdzie wystąpił w wygranym 4-0 meczu z reprezentacją Boliwii, w którym strzelił 2 bramki. Był to zarazem jego ostatni mecz w reprezentacji. W sumie w reprezentacji rozegrał 5 meczów i strzelił 2 bramki.

</doc>
<doc id="1649714" url="https://pl.wikipedia.org/wiki?curid=1649714" title="Kuczki (gmina)">
Kuczki (gmina)

Kuczki "(od 1973 Gózd") – dawna gmina wiejska istniejąca do 1954 roku w woj. kieleckim. Siedzibą władz gminy były Kuczki, następnie Gózd (początkowo jako "Gozd").
Gminę zbiorową Kuczki utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 3499 mieszkańców.
W okresie międzywojennym gmina Kuczki należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 17 gromad: Drożanki, Gózd, Janów, Karszówka, Kiedrzyn, Klwatka, Kłonów, Kłonówek, Kuczki, Kuczki kol., Lipiny, Małęczyn, Piskornica, Podgóra, Rawica, Tynica i Wojsławice. 1 stycznia 1954 roku część obszaru gminy Kuczki (części gromad Janów, Kiedrzyn i Małęczyn) włączono do Radomia.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kuczki nie przywrócono, utworzono natomiast jej terytorialny odpowiednik, gminę Gózd w tymże powiecie i województwie.

</doc>
<doc id="1649716" url="https://pl.wikipedia.org/wiki?curid=1649716" title="Anthony Hall">
Anthony Hall

Anthony Hall (ur. 17 marca 1950 w Filadelfii) - amerykański lekkoatleta, który specjalizował się w rzucie oszczepem.
W 1973 zdobył brązowy medal uniwersjady w Moskwie. Uzyskał wynik 78,36. Uczestnik olimpijskiego konkursu w Montrealu (1976). Z rezultatem 79,56 zajął 15. miejsce. Rekord życiowy: 86,64 (8 maja 1976, Knoxville).

</doc>
<doc id="1649718" url="https://pl.wikipedia.org/wiki?curid=1649718" title="Reaktor S6G">
Reaktor S6G

S6G – amerykański napędowy jądrowy reaktor wodny ciśnieniowy (PWR) opracowany i wykorzystywany do zapewnienia energii i napędu jednostek pływających marynarki wojennej Stanów Zjednoczonych. Reaktor S6G wykorzystywany jest aktualnie do zapewnienia energii i napędu okrętów podwodnych typu "Los Angeles", dla których wytwarza moc ok. 30000 KM. Reaktor ten powstał jednak jako zmodyfikowana wersja reaktora D2G, po raz pierwszy użytego na USS "Bainbridge" (CGN-25).
Symbolika:

</doc>
<doc id="1649722" url="https://pl.wikipedia.org/wiki?curid=1649722" title="Gzowice (gmina)">
Gzowice (gmina)

Gzowice (od 1973 "Jedlnia-Letnisko") – dawna gmina wiejska istniejąca do 1954 roku w woj. kieleckim. Siedzibą władz gminy były Gzowice, następnie Jedlnia Letnisko (początkowo jako "Letnisko Jedlnia"). 
Gminę zbiorową Gzowice utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 2319 mieszkańców.
W okresie międzywojennym gmina Gzowice należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 17 gromad: Antoniówka, Cudnów, Czarna Bełczączka, Czarna-Stary Dwór, Czarna-Wielki Młyn, Groszowice, Gzowice, Gzowice kol., Huta Piotrowska, Jedlnia Letnisko, Lasowice, Maryno, Myśliszewice, Piotrowice, Słupica, Tadeuszów i Wincentów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Gzowice nie przywrócono, utworzono natomiast jej terytorialny odpowiednik, gminę Jedlnia-Letnisko w tymże powiecie i województwie.

</doc>
<doc id="1649725" url="https://pl.wikipedia.org/wiki?curid=1649725" title="Kościół św. Stanisława Biskupa i Męczennika w Cychrach">
Kościół św. Stanisława Biskupa i Męczennika w Cychrach

Kościół pw. św. Stanisława Biskupa Męczennika w Cychrach – kościół parafialny parafii św. Stanisława Biskupa Męczennika w Cychrach.
Opis.
Kościół orientowany, salowy z transeptem i półkolistą apsydą oraz szeroką wieżą przy szczycie zachodnim, nakrytą namiotowym hełmem. Wymiary 30,5 × 21,65 m, stara nawa 8,5 m; grubość muru 1,3 m, wieży 1,6 m.
We wnętrzu kruchty zachowany uskokowy portal zamknięty łagodnym łukiem ostrym, po południowej stronie ślady półkoliście zamkniętego portalu. Do czasów współczesnych zachowały się także: romański korpus i apsyda z regularnej kostki granitowej, transept i podstawa wieży z nieregularnych głazów narzutowych, dwie górne kondygnacje wieży z cegły, otynkowane po 1838 r. Na uwagę zasługują: drewniany strop, empora chórowa z prospektem organowym, ławki z XIX w., empory boczne. Z wyposażenia zachowała się grupa rzeźb polichromowych ze sceny Ukrzyżowania (z lat 1510-1520, charakterystyczne dla mistrza z Barnkowa), dzwon z 1770 r. o średnicy 0,8 m wykonany przez ludwisarza Friedricha Gottholda Körnera we Frankfurcie nad Odrą, witraże według projektu Ireny Kisielewskiej z 1982 r. Godne uwagi są również dwa mosiężne świeczniki z początku XX w. wiszące w formie obręczy oraz neogotycka chrzcielnica z 2 poł. XIX w.
Historia.
Wybudowany przed 1250 r. (na co wskazuje ślad portalu południowego o okrągłym łuku) prawdopodobnie z fundacji templariuszy. Z pierwotnego założenia pochodzą ściany zachodnia, południowa i północna. Był to kościół usytuowany na rzucie prostokąta, bez wieży. W XVI w. do części zachodniej dobudowano masyw wieżowy – w dolnej partii wykonany z głazów narzutowych, w górnych z cegieł. W 1758 r. podczas walk toczonych w bitwie pod Sarbinowem wieża niemal doszczętnie spłonęła, a budynek uległ częściowemu zniszczeniu. Od strony zachodniej w 1768 r. dobudowano czworoboczną wieżę, przebudowaną i otynkowaną w 1838 r. Od strony wschodniej w 1858 r. wzniesiono w stylu neogotyckim transept i prezbiterium z półkolistą apsydą, do budowy której wykorzystano granitowy materiał rozbiórkowy ze ściany wschodniej. Duży dzwon z 1883 r., o średnicy 0,92 m (ludwisarz Fr. Schilling, wytwórnia z Apoldy), został zabrany w czasie II wojny światowej; bogate archiwum kościelne zostało zniszczone przez zamieszkałe w budynku byłej pastorówki rodziny przesiedleńców ze wschodu, którym nakazano posprzątać budynek. Według relacji świadków, archiwum spalono na podwórzu posesji.

</doc>
<doc id="1649727" url="https://pl.wikipedia.org/wiki?curid=1649727" title="Muzeum Haliny Poświatowskiej">
Muzeum Haliny Poświatowskiej

Muzeum Haliny Poświatowskiej (pełna nazwa: Dom Poezji – Muzeum Haliny Poświatowskiej) – oddział Muzeum Częstochowskiego, mieszczący się w dawnym domu Haliny Poświatowskiej przy ulicy Jasnogórskiej 23 w Częstochowie. Muzeum zostało otwarte dla zwiedzających 9 maja 2007.
Ekspozycja.
Ekspozycja mieści się w trzech głównych salach. Zgromadzone zostały przede wszystkim pamiątki, takie jak zdjęcia, listy, książki. Na planszach zaprezentowano wiersze poetki. Całość ekspozycji jest podzielona na dwie zasadnicze części odróżniające się kolorystyką – dwie sale zielone i salę czerwoną, przy czym ekspozycja w salach zielonych traktuje głównie o twórczości artystki, a w sali czerwonej – o jej życiu prywatnym.
Ekspozycja w sali czerwonej została umieszczona w sześciu gablotach tematycznych:
Ekspozycja w pierwszej sali zielonej składa się z dwóch gablot prezentujących jej twórczość w formie książkowej. W drugiej sali zielonej można obejrzeć prezentację multimedialną zdjęć poetki, a także nagrania jej głosu i piosenek stworzonych na podstawie jej wierszy.

</doc>
<doc id="1649731" url="https://pl.wikipedia.org/wiki?curid=1649731" title="Helena Myga">
Helena Myga



</doc>
<doc id="1649733" url="https://pl.wikipedia.org/wiki?curid=1649733" title="Kozłów (gmina w powiecie radomskim)">
Kozłów (gmina w powiecie radomskim)

Kozłów "(od 1973 Jastrzębia") – dawna gmina wiejska istniejąca do 1954 roku w woj. kieleckim. Nazwa gminy pochodzi od wsi Kozłów, lecz siedzibą władz gminy był Lesiów. 
Gminę zbiorową Kozłów utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 2297 mieszkańców.
W okresie międzywojennym gmina Kozłów należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 7 gromad: Jastrzębia, Kozłów, Lesiów, Owadów, Rajec Poduchowny, Wojciechów i Wólka Lesiowska.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kozłów nie przywrócono, utworzono natomiast gminę Jastrzębia w tymże powiecie i województwie.

</doc>
<doc id="1649734" url="https://pl.wikipedia.org/wiki?curid=1649734" title="Outlander">
Outlander

Outlander – niemiecko-amerykański film z gatunku science fiction z 2008.
Fabuła.
James Caviezel wciela się w postać Kainana, elitarnego żołnierza pochodzącego z innego świata. Podczas nieudanej misji Kainan zostaje zmuszony do awaryjnego lądowania na błękitnej planecie wśród majestatycznych pejzaży norweskich fiordów, w czasach panowania wikingów. Szybko okazuje się, że rozbity statek to jego najmniejszy problem, z wnętrza wraku wydostała się bowiem odrażająca bestia. Kainan wie, że nie będzie w stanie sam powstrzymać monstrum i musi sprzymierzyć się z wikingami.

</doc>
<doc id="1649736" url="https://pl.wikipedia.org/wiki?curid=1649736" title="Ewald von Kleist-Schmenzin">
Ewald von Kleist-Schmenzin

Ewald Albert Friedrich Karl Leopold Arnold von Kleist-Schmenzin (ur. 22 marca 1890 w Dobrowie, zm. 9 kwietnia 1945 w Berlinie) – niemiecki konserwatywny polityk, ofiara zamachu na Hitlera.
Syn Hermanna i Elisabeth von Kleist. Po maturze zaczął studiować prawo w Lipsku "(Leipzig)", po czym studia kontynuował na Uniwersytecie Greifswaldzkim. Po ukończonych studiach zgłosił się dobrowolnie do służby wojskowej, ale z powodów zdrowotnych brał udział tylko na początku I wojny światowej. W roku 1921 odziedziczył po babci majątki (m.in. miejscowość Smęcino), którymi zarządzał. W czasach Republiki Weimarskiej wstąpił do Niemieckiej Narodowej Partii Ludowej "(DNVP)", brał udział w dwóch zamachach stanu: Kappa-Lüttwitza i monachijskim.
W związku z jego konserwatywną postawą, odrzucał socjalizm narodowy, zamiast którego próbował urzeczywistniać idee rewolucji francuskiej. W roku 1932 w jego publikacji "Socjalizm narodowy - zagrożenie" ("Der Nationalsozialismus – eine Gefahr") ostrzegał o przejęciu władzy przez nazistów. Kiedy w styczniu 1933 doszło jednak do przejęcia władzy, wystąpił z "DNVP". Został członkiem Kościoła Wyznającego "(Bekennende Kirche)" i po tym jak polityka Hitlera wskazywała na wybuch wojny szukał kontaktu u Ludwiga Becka w sprawie ruchu oporu. W roku 1938 wyjechał do Londynu "(London)", aby poznać opinię brytyjskiego rządu, w sprawie ewentualnego zamachu stanu. W sierpniu 1939 roku wyjechał do Sztokholmu "(Stockholm)". Podczas rozmów dyskutował o planach napadu oraz o egzystencji opozycji wojskowej w Niemczech. Z konspiratorami zamachu na Hitlera kontaktował się przez swojego syna Ewalda-Henryka von Kleist-Schmenzin, który w roku 1943 miał zabić Hitlera podczas samobójczego zamachu.
Po klęsce zamachu z 20 lipca ojciec wraz z synem zostali aresztowani 21 lipca 1944 roku. Z powodu braku wystarczających dowodów Ewald-Heinrich von Kleist-Schmenzin został wypuszczony na wolność, jego ojciec natomiast dnia 9 kwietnia 1945 roku został skazany na śmierć przez powieszenie w więzieniu Plötzensee w Berlinie.

</doc>
<doc id="1649737" url="https://pl.wikipedia.org/wiki?curid=1649737" title="Krzysztof Sikora">
Krzysztof Sikora



</doc>
<doc id="1649741" url="https://pl.wikipedia.org/wiki?curid=1649741" title="Rogów (gmina w województwie kieleckim)">
Rogów (gmina w województwie kieleckim)

Rogów (do 1870 "Mirów"; od 1973 "Jastrząb" i "Mirów") – dawna gmina wiejska istniejąca do 1954 roku w woj. kieleckim. Nazwa gminy pochodzi od wsi Rogów, lecz siedzibą władz gminy był Jastrząb. 
Gmina Rogów powstała w powiecie radomskim w guberni radomskiej w związku z przyłączeniem do gminy Mirów zniesionego miasta Jastrzemb i jednoczesnym przemianowaniem jednostki na gminę Rogów, ze względu na położenie w Rogowie punktu centralnego gminy oraz obecności tamże kancelarii gminnej.
W okresie międzywojennym gmina Rogów należała do powiatu radomskiego w woj. kieleckim. Po wojnie gmina zachowała przynależność administracyjną. 1 lipca 1952 roku gmina składała się z 14 gromad: Bieszków, Gąsawy Plebańskie, Gąsawy Rządowe, Jastrząb, Kierz Niedźwiedzi, Lipienice, Mirów, Mirów Nowy, Mirówek, Nowy Dwór, Orłów, Rogów, Śmiłów i Wola Lipieniecka.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Rogów nie przywrócono, utworzono natomiast z jej dawnego obszaru dwie nowe jednostki – gminę Jastrząb i gminę Mirów w powiecie szydłowieckim w tymże województwie.
Władze gminy.
wójtowie:

</doc>
<doc id="1649743" url="https://pl.wikipedia.org/wiki?curid=1649743" title="Starokatoliccy arcybiskupi Utrechtu">
Starokatoliccy arcybiskupi Utrechtu

Starokatoliccy arcybiskupi Utrechtu – lista zwierzchników Kościoła Starokatolickiego w Holandii
Starokatoliccy arcybiskupi Utrechtu są ordynariuszami starokatolickiej archidiecezji Utrechtu oraz honorowymi przewodniczącymi Unii Utrechckiej Kościołów Starokatolickich i Międzynarodowej Konferencji Biskupów Starokatolickich.

</doc>
<doc id="1649744" url="https://pl.wikipedia.org/wiki?curid=1649744" title="Stadion Leśny w Olsztynie">
Stadion Leśny w Olsztynie

Stadion Leśny – najstarszy stadion lekkoatletyczny w Olsztynie położony w dzielnicy Jakubowo i jeden z nielicznych w Polsce położony w lesie. Obecny stan obiektu nie pozwala na rozgrywanie na nim imprez sportowych.
Stadion Leśny otwarto w 1920 roku. Tuż po jego otwarciu trenowali na nim m.in. czterokrotny rekordzista świata w pchnięciu kulą Helmut Hirschfeld i mistrz olimpijski Gerhard Stöck.
Na obiekcie dwukrotnie padł rekord świata. Po raz pierwszy stało się to w okresie międzywojennym. Wówczas rekord świata w pchnięciu kulą ustanowił Helmut Hirschfeld. 5 sierpnia 1960, podczas lekkoatletycznych mistrzostw Polski, wynikiem 17,03 metra rekord świata w trójskoku ustanowił Józef Szmidt. W 1970 roku rozegrano tutaj mecz lekkoatletyczny Polska – Szwajcaria.
Stadion zlokalizowany na terenach podmokłych został perfekcyjnie zabezpieczony przed zalewaniem dzięki systemowi drobnych rurek melioracyjnych znajdujących się pod płytą główną. System odwadniania stadionu został uszkodzony przez ciężki sprzęt, który wjechał na płytę boiska. Późniejsze próby palowania podłoża nie przyniosły efektu. Obecnie Stadion Leśny nie nadaje się do organizowania jakichkolwiek imprez sportowych. Od kilku lat cyklicznie odbywa się na nim impreza „Przywróćmy blask Stadionowi Leśnemu”, mająca na celu odbudowę i reaktywację obiektu.
Przed kilkoma laty pojawiła się koncepcja rewitalizacji stadionu i włączenia go w kompleks Europejskiego Integracyjnego Centrum Sportu, Rehabilitacji i Rekreacji, który powstałby w Jakubowie. Pomysłodawcą jest Sejmik Osób Niepełnosprawnych, a koncepcję przygotował olsztyński architekt Janusz Dubowik.

</doc>
<doc id="1649746" url="https://pl.wikipedia.org/wiki?curid=1649746" title="Eva Gabriele Reichmann">
Eva Gabriele Reichmann

Eva Gabriele Reichmann, nazwisko panieńskie Jungmann (ur. 16 stycznia 1897 w Lublińcu, zm. 15 września 1998 w Londynie) – niemiecka historyk i socjolog pochodzenia żydowskiego. Od 1939 na emigracji w Wielkiej Brytanii. Po roku 1945 stała się szeroko znana z powodu swoich badań nad antysemityzmem. Wykładała na London School of Economics.

</doc>
<doc id="1649750" url="https://pl.wikipedia.org/wiki?curid=1649750" title="Osiedle Polan">
Osiedle Polan

Osiedle Polan (dawniej: "Osiedle ZMS") – osiedle mieszkaniowe, a jednocześnie jednostka obszarowa Systemu Informacji Miejskiej (SIM), wchodząca w skład większej jednostki obszarowej Żegrze, na terenie osiedla samorządowego Żegrze, w Poznaniu zaprojektowane przez Barbarę Namysł.
Zabudowa.
Zabudowę osiedla stanowi dwanaście pięciokondygnacyjnych budynków mieszkalnych. Znajduje się tutaj dom kultury "Polan 100", przedszkole nr 180 "Dzięciołowe Mieszkanie", Stowarzyszenie Klub Abstynentów "Arka" oraz punkt konsultacyjno-informacyjny dla ofiar przemocy w rodzinie. W maju 1986 otwarto tu filię Biblioteki Raczyńskich, którą zamknięto w roku 2017. Obecnie w miejscu Biblioteki znajdują się biura firmy Skanska będące zapleczem budowy parku Rataje.
Komunikacja.
Osiedle Polan posiada połączenie komunikacyjne z innymi osiedlami i dzielnicami miasta poprzez linie autobusowe MPK: 152, 162, 166, 181, 196, 212 i 222.

</doc>
<doc id="1649751" url="https://pl.wikipedia.org/wiki?curid=1649751" title="Gębarzew (gmina)">
Gębarzew (gmina)

Gębarzew (alt. "Gębarzów") – dawna gmina wiejska istniejąca do 1954 roku w woj. kieleckim. Siedzibą władz gminy był Gębarzew, następnie Bardzice.
Gminę zbiorową Gembarzów utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 2036 mieszkańców.
W okresie międzywojennym gmina Gębarzew należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 14 gromad: Bardzice, Chomentów-Puszcz, Chomentów-Szczygieł, Gębarzew, Grabina, Huta Mazowszańska, Janiszpol, Malczów, Malczów kol., Maliszów, Parznice, Romanów, Sołtyków i Trablice. 1 stycznia 1954 roku część obszaru gminy Gębarzew (gromadę Malczów Kolonia oraz część gromady Trablice) włączono do Radomia.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Gębarzew nie przywrócono, a jej dawny obszar wszedł głównie w skład gmin Kowala i Skaryszew w tymże powiecie i województwie.

</doc>
<doc id="1649752" url="https://pl.wikipedia.org/wiki?curid=1649752" title="Synagoga aszkenazyjska w Paryżu">
Synagoga aszkenazyjska w Paryżu

Synagoga aszkenazyjska w Paryżu – zabytkowa synagoga położona w dzielnicy Le Marais w Paryżu, przy ulicy des Tournelles. Została wybudowana w 1876.
Historia.
Projekt synagogi wykonał etatowy architekt XVIII okręgu paryskiego Marcellin Varcollier, uczeń Victora Baltarda w 1872. Budowę obiektu wsparło finansowo miasto Paryż. Do synagogi uczęszczali Aszkenazyjczycy pochodzący z Alzacji i Lotaryngii, a w miarę przyrostu liczby emigrantów zamieszkujących w Basenie Paryskim - emigranci żydowscy z krajów Europy Środkowej i Wschodniej.
W 1958, ze względu na wywołany przez Holokaust ogromny spadek żyjących w Paryżu Aszkenazyjczyków, synagoga przeszła na ryt sefardyjski. Od 1987 posiada status zabytku.
Architektura.
Synagoga reprezentuje styl neobizantyjski. Centralny punkt fasady stanowi rozeta z witrażem, otoczona rzeźbami nawiązującymi do wyglądu zwojów Tory z cytatami w języku hebrajskim. Na przedniej ścianie budynku znajduje się również tablica przypominająca o współudziale miasta Paryża w budowie synagogi i o jej przynależności do publicznej przestrzeni miejskiej. Półkoliste okna budynku tworzą dwa rzędy: pięć większych otworów z maswerkiem w niższym oraz dziesięć mniejszych zestawionych po dwa na wyższym poziomie. Pięcioro drzwi synagogi nie posiada portali. Całość wieńczą Tablice Prawa.
Synagoga ma 21 metrów długości. We wnętrzu zachował się oryginalny Aron ha-kodesz z drzwiami z żelaza. Galerie dla kobiet wspierają marmurowe rzeźbione filary. Przy dekoracji galerii architekt, zgodnie z trendami epoki, wykorzystał metal, z którego wykonane są ostrołukowe arkady połączone z balustradą. Witraże synagogi przedstawiają sceny biblijne oraz motywy geometryczne.
Synagoga może pomieścić 606 osób w części parterowej oraz 260 i 280 na galeriach.

</doc>
<doc id="1649753" url="https://pl.wikipedia.org/wiki?curid=1649753" title="Zalesice (gmina)">
Zalesice (gmina)

Zalesice – dawna gmina wiejska istniejąca do 1954 roku w woj. kieleckim. Nazwa gminy pochodzi od wsi Zalesice, lecz siedzibą władz gminy były Łączany.
Gminę zbiorową Zalesice utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 2232 mieszkańców.
W okresie międzywojennym gmina Zalesice należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 10 gromad: Łączany, Modrzejowice, Podgórki, Podsuliszka, Polany, Polany kol., Pomorzany, Suliszka, Wilczna i Zalesice.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Zalesice nie przywrócono, a jej dawny obszar wszedł głównie w skład gminy Wierzbica w powiecie szydłowieckim w tymże województwie.

</doc>
<doc id="1649754" url="https://pl.wikipedia.org/wiki?curid=1649754" title="Alicja Żebrowska">
Alicja Żebrowska

Alicja Żebrowska (ur. 24 września 1956 roku w Zakopanem) – polska artystka współczesna, performerka, autorka instalacji, wideo i fotografii.
Życiorys.
Studiowała na Uniwersytecie Marii Curie-Skłodowskiej w Lublinie, na Wydziale Sztuk Pięknych. Dyplom uzyskała w 1981 roku. W latach 1990–1992 studiowała w Wyższej Szkole Sztuk Stosowanych w Wiedniu na Wydziale Rzeźby.
Od 1996 roku należy do Fortu Sztuki. W latach 1993–1995 była związana z Galerią Zderzak.
Twórczość.
Artystka w swojej twórczości intensywnie eksploruje obszary objęte sferą tabu. Podejmuje tematy marginalne, podskórne, pomijane. Kontakt z jej pracami wytrąca z automatyzmu patrzenia, skazując widza na własną zaradność bądź bezradność. Silnie zaznaczony została w jej twórczości wątek ciała, będący polem represji. Zajmuje się kondycją jednostki w skonwencjonalizowanym społeczeństwie, pokazując nieraz (jej) bezsilność wobec systemów, w których jest zanurzona. W swoich pracach penetruje wyobraźnie i odmienne stany świadomości. Często zaliczana do nurtu sztuki krytycznej.
W wideo "Grzech Pierworodny" (Domniemany Projekt Rzeczywistości Wirtualnej) zauważalne są wątki feministyczne. Artystka krytycznie wypowiada się na temat współczesnego modelu kobiecej seksualności. W wideo-performance z 1997 "Czy możesz to wziąć do ręki?" artystka zachęca przechodniów do „wzięcia do ręki” akcesoriów z sex shopu. W ten sposób zastanawia się na ile intymność może wejść w sferę publiczną. W pracach "Onone" oraz "Inny staje się swoim" zajmuje się tematem tożsamości płciowej.
W 1993 artystka zostaje zamknięta w uprzednio rozgrzanym do temperatury 37 stopni sarkofagu do czasu jego ochłodzenia. To rytualne działanie jest wyrazem chęci nawiązania dialogu pomiędzy tajemnicą natury a człowiekiem, stworzeniem symbiotycznego organizmu i nadzieją na odnalezienie transcendentnej wiedzy wykraczającej poza ludzkie doświadczenie.
W pracy "Regresja" (1997–2002) poddała się pięciogodzinnej hipnozie tworząc finalnie obraz wideo z sekwencjami obrazów z narracją artystki. Alicja Żebrowska odbywa podróż w nieświadomości, stając się doświadczeniem zmieniających dotychczasowy sposób orientowania się w rzeczywistości.

</doc>
<doc id="1649755" url="https://pl.wikipedia.org/wiki?curid=1649755" title="Stadion Dynamo">
Stadion Dynamo



</doc>
<doc id="1649756" url="https://pl.wikipedia.org/wiki?curid=1649756" title="Wielogóra (gmina)">
Wielogóra (gmina)

Wielogóra – dawna gmina wiejska istniejąca do 1954 roku w woj. kieleckim. Siedzibą władz gminy była Wielogóra, następnie Wsola. 
Gminę zbiorową Wielogóra utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 2758 mieszkańców.
W okresie międzywojennym gmina Wielogóra należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 11 gromad: Dąbrówka Nagórna, Dąbrówka Nagórna kol., Dąbrówka Podłężna, Kamińsk, Klwatka Szlachecka, Klwaty, Piastów, Wielogóra, Wincentów, Wólka Klwatecka i Wsola.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Wielogóra nie przywrócono, a jej dawny obszar wszedł głównie w skład gminy Jedlińsk w tymże powiecie i województwie.

</doc>
<doc id="1649759" url="https://pl.wikipedia.org/wiki?curid=1649759" title="William Hope Hodgson">
William Hope Hodgson

William Hope Hodgson (ur. 15 listopada 1877, zm. w kwietniu 1918) - poeta i powieściopisarz angielski. Jego powieści zawierają elementy fantasy, horroru i science fiction. 
Hodgson urodził się w Blackmore End w Esseksie (Anglia) jako syn Samuela Hodgsona, duchownego kościoła anglikańskiego i Lissie Sarah Brown. Był ich drugim dzieckiem. Poległ podczas I wojny światowej w Ypres (Belgia) w wieku 40 lat.

</doc>
<doc id="1649762" url="https://pl.wikipedia.org/wiki?curid=1649762" title="Bariera krew-łożysko">
Bariera krew-łożysko

Bariera krew-łożysko (bariera łożyskowa, ang. blood-placenta barrier) – warstwa komórek trofoblastu między układem krążenia matki a układem krążenia płodu. Jej funkcjonowanie reguluje kilka mechanizmów:

</doc>
<doc id="1649763" url="https://pl.wikipedia.org/wiki?curid=1649763" title="Anna Konik">
Anna Konik

Anna Konik (ur. 7 kwietnia 1974 w Lublińcu) – polska artystka współczesna, tworzy wideoinstalacje, obiekty, uprawia wideo, fotografię, rysunek, rzeźbę.
Życiorys.
Anna Konik studiowała w Akademii Sztuk Pięknych w Warszawie w pracowniach Krzysztofa M. Bednarskiego (1996/97) i prof. Grzegorza Kowalskiego (1997/2000), i tam w 2000 roku obroniła pracę dyplomową. W latach 1999–2001 pracowała jako asystentka prof. Zofii Glazer w Katedrze Rysunku warszawskiej ASP. W latach 2008/2009 pracowała jako wykładowca na International Summer Academy w Salzburgu, a w 2009 zaproszona jako Visiting Professor im. Rudolfa Arnheima do Instytutu Sztuki i Historii Obrazu (Institut für Kunst- und Bildgeschichte) na Uniwersytecie Humboldta w Berlinie. W roku 2010/2011 gościnne współpracowała z Katedrą Mody przy Wydziale Wzornictwa warszawskiej ASP. W 2012 uzyskała stopień doktora sztuk pięknych na Wydziale Sztuki Mediów i Scenografii warszawskiej Akademii Sztuk Pięknych, jej promotorem był prof. Jarosław Kozłowski. W 2016 roku wykładowca pracowni gościnnej na Wydziale Intermediów Uniwersytetu Sztuki w Poznaniu. W 2017 zaproszona jako Liebelt Visiting Professor na Akademię Sztuk Pięknych w Dreźnie oraz ponownie (wcześniej w latach 2012 oraz 2013) prowadziła seminaria wideo na Wydziale Literatury i Lingwistyki Uniwersytetu w Bielefeld.
W roku 2009 była nominowana do nagrody Deutsche Banku „Spojrzenia 2009” oraz do Paszportu Polityki.
Jej prace znajdują się w prywatnych oraz instytucjonalnych kolekcjach sztuki, m.in. w: Centrum Sztuki Współczesnej w Warszawie, Kolekcji Sztuki Fundacji Leube w Gartenau-Salzburg, Podlaskim Towarzystwie Zachęty Sztuk Pięknych w Białymstoku, Muzeum Górnośląskim w Bytomiu, Art Stations Foundation w Poznaniu, Lubelskim Towarzystwie Zachęty Sztuk Pięknych oraz w Warmińsko-Mazurskim Towarzystwie Zachęty Sztuk Pięknych.
Twórczość.
W wielokanałowych wideoinstalacjach Anna Konik porusza m.in. problem samotności i wykluczenia społecznego. Ich nośnikiem są istniejące rzeczywiście osoby: chorujące psychicznie, starsze, bezdomne, emigrantki. Artystka nawiązuje z nimi relacje oparte na akceptacji i zaufaniu. Słuchając umożliwia im wypowiedzenie skrywanych historii. Doświadczenia własnych spotkań z wyobcowanymi ludźmi Konik przenosi w obszar sztuki, która uwrażliwia widza na samotność i trudne położenie drugiego człowieka.
Wydarza się to w środowisku otwartym na odbiorcę. Jego obecność jest fundamentalna dla istnienia i działania wideoinstalacji. Jej strukturę przestrzenną Konik aranżuje z uwzględnieniem miejsca i ruchu widza. Praca z przestrzenią ekspozycji ma dla artystki kluczowe znaczenie. Dla jednej realizacji stwarza wiele wariantów przestrzennych. Przybierają różny kształt w zależności od miejsca, w którym są prezentowane (tzw. instalacje "in situ"). Często zmieniają kubaturę wnętrz. Ujawniają warsztat rzeźbiarski. Poprzedzają je trójwymiarowe modele, plany, rysunki, makiety. Sytuując w określonym porządku ruchome obrazy w przestrzeni, Konik buduje w niej znaczenia.
Podobnie działa struktura obrazów i dźwięków, które odnoszą się do wewnętrznego sensu prezentowanej historii. Jednoczesność (symultaniczność) obrazów ukazuje jej odmienne perspektywy. Obok niej artystka stosuje m.in. synchronizację, statykę lub przeciwnie dużą dynamikę kadru, dźwięk, podwojenie. Środki te burzą dokumentalny charakter realizacji. Niekiedy w jej przestrzeń Konik wprowadza przedmioty, obiekty, rysunki, fotografie, kolaże.
Problem wyobcowania porusza w pracach: "Toys, In the Middle of the Way, Przezroczystość, Our Lady's Forever, W tym samym mieście, pod tym samym niebem..."
Dotyka także zagadnienia miejsca – jako przestrzeni z określoną historią, związaną z faktycznymi osobami, nasyconą emocjami. Temat miejsca równolegle z rozwijaną w nim historią osoby występuje w "Our Lady's Forever, Play back (of Irène)." Samodzielnie został podjęty w projekcie "Willa Zauroczonych."
W pracach Konik obok tożsamości wyobcowanego człowieka i miejsca, istotną rolę pełni materia indywidualnej pamięci. Te trzy wątki splatają się ze sobą we wszystkich realizacjach artystki. Utrwala w nich to, co w danym czasie jest jej emocjonalnie bliskie, co istnieje w związku z jej własnym, życiowym doświadczeniem.
Projekty:
Moje włosy 1998, kolaż fotograficzny
Ukazuje przeskalowane pasma ściętych włosów. Otacza je specyficzna forma ramy, na którą składa się wiele przedstawień portretowych ich właścicielki-artystki. Rytuał ścięcia włosów wiąże się zawsze z momentem przemiany.
Disco Relaxation 1999/2000
Obracającej się, wielkiej czaszce wykonanej z żywic poliestrowych i oklejonej lusterkami towarzyszą ruchome obrazy dwóch chorujących osób — kobiety w pośpiesznym monologu, której tezą jest, że wszystko jest w porządku i mężczyzny śpiewającego własne wiersze.
Toys 2000, wideoinstalacja, 2 kanałowe wideo
Bohaterami dwóch, wyświetlanych obok siebie filmów są ludzie cierpiący na schizofrenię. Pierwszy jest rejestracją ich typowego dnia w dziennym ośrodku terapeutycznym. Sąsiedni odtwarza zapis działania terapeutycznego zorganizowanego dla tych samych osób przez artystkę. Chorzy ubrani w białe kombinezony znajdują się w białej przestrzeni. Mają do dyspozycji lateksowe, nadmuchiwane obiekty (przypominające ręce i nogi).
In the Middle of the Way 2001/2015 -…., wideoinstalacja w procesie, 11 filmów
Artystka nawiązuje kontakt z osobami bezdomnymi nieustannie przemieszczającymi się po wielkich europejskich stolicach i miastach. W utrwalonym zapisie wideo towarzyszy im Anna Konik. Podczas wspólnej wędrówki bohaterowie opowiadają jej o swoim życiu. Jeden z filmów poświęcony jest samej artystce. Podobnie jak postacie, które ukazuje, ona także jest w ciągłej podróży i przez to doświadcza specyficznej formy bezdomności czy wykorzenienia.
Przezroczystość 2003-2005, wideoinstalacja, 4 filmy
Projekt prezentuje osobno postacie czworga samotnych, starych ludzi poznanych w Berlinie, Warszawie i Stuttgarcie. Obraz wideo każdej z osób został podwojony. Jej obydwa wcielenia prowadzą ze sobą specyficzny dialog w granicach jednego kadru. Opowiadają o swoim życiu oraz o tym, jak czują się dziś. Materią tych filmów jest pamięć i „podróż w czasie”. W Zamku Ujazdowskim w Warszawie Konik stworzyła przestrzenne pasaże, w których prezentowane były historie.
Our Lady's Forever 2007-2015, wideoinstalacja, 7 kanałowe wideo
Wielokanałowa wideoinstalacja powstała w irlandzkim Cork, w scenerii opuszczonego szpitala dla umysłowo chorych Our Lady’s Hospital. W jego przestrzeni Konik zainscenizowała dramat o niespełnieniu w miłości, napisany przez młodego schizofrenika. To bardzo poetyckie, impresyjne dzieło, pozbawione liniowej narracji, w którym bohaterowie bezskutecznie szukają się w labiryntach pustego budynku. Jest on równoprawnym bohaterem tej pracy.
Play back (of Irène) 2009-2011, wideoinstalacja, 15 kanałowe wideo
Realizacja przenosi na język wideo doświadczenie Irène, która przeżyła groźny wypadek w Alpach. Wizualną formę kształtuje fragmentaryzacja, odwracanie obrazów do góry nogami, zwolnienie bądź przyspieszenie. Rytm instalacji wyznaczają kolory rozbitej tęczy pojawiające się na monitorach w sekwencjach co 2'58. Ścieżka dźwiękowa opracowana została przez amerykańskiego poetę Dona Bergera i Annę Konik. Ta roztrzaskana i poskładana na nowo historia / destrukt oparta jest na autentycznym przekazie Irène. Bryły 15 monitorów zostały zawieszone swobodnie w przestrzeni na wysokości 1,65.
Willa zauroczonych 2009-2011, wideoinstalacja, 6 kanałowe wideo
Przedmiotem zapisu wideo jest architektura i przestrzenie willi Linde wraz z aktywnością przebywających w niej osób. Przedwojenny budynek wchodzi w skład zespołu Wissenschaftskolleg zu Berlin. Jest to szczególny obiekt, który gości wybitnych naukowców. W swojej artystycznej wypowiedzi Anna Konik porusza badane przez nich zagadnienia. Impresyjny przekaz z wnętrza budynku, skonstruowany został za pośrednictwem obrazów generowanych przez samo miejsce – odbić, refleksów, przenikań. Ta forma odnosi się m.in. do problemu percepcji, do tego czego doświadczamy, i tego, co w nas zostaje. Wideoinstalacja ma geometryczną strukturę o rzeźbiarskim charakterze.
"W tym samym mieście, pod tym samym niebem"... 2011-2015, wideoinstalacja, 35 filmów
Praca składa się z 35 historii opowiedzianych artystce przez imigrantki z różnych krajów. Większość z nich żyje w podmiejskich gettach lub ośrodkach dla uchodźców w Sztokholmie, Białymstoku, Stambule, Bukareszcie i Nantes. Rodowite mieszkanki tych miast w pierwszoosobowej narracji wypowiadają historie życia imigrantek. Kobiety mówią o wstrząsających doświadczeniach, które zmusiły je do ucieczki z własnych domów oraz o braku akceptacji, nieufności w miejscach, do których przybyły.
…"praca w procesie"
W aktualnie tworzonej realizacji Konik utrwala historie mieszkańców małego miasteczka Dobrodzienia (przed II wojną światową - Guttentag). Losy ludności żydowskiej, ludności przesiedlonej z kresów wschodnich oraz mniejszości niemieckiej stanowią o tożsamości tego miejsca. Projekt jest próbą dotarcia do zamazanych faktów, do tego co zostało wytarte z pamięci w kontekście wojny, czasu komuny i późniejszych lat. Artystka wraca także do miejsc w Dobrodzieniu, które pamięta ze swojego dzieciństwa.
Stypendia (wybór).
Laureatka licznych stypendiów artystycznych i naukowych w tym m.in.:
● POLIN Muzeum Żydów Polskich (2016/2017)
● The Golden Thread Gallery-Flax Art. Studios, Belfast (2015)
● The Nantes Institute for Advanced Study, Fellowship, Nantes, Francja (2014/2015)
● New Europe College, Fellowship – International Studio Program of Landis &amp; Gyr Foundation, Bukareszt, Rumunia (2013/2014)
● Stypendium Ministra Kultury i Dziedzictwa Narodowego (2013)
● IASPIS - Swedish Visual Arts Fund’s International Programme, Fellowship, Sztokholm (2011/2012)
● ZiF Center for Interdisciplinary Research Fellowship, Uniwersytet w Bielefeld (2011)
● Wissenschaftskolleg zu Berlin - The Mellon Fellow (2008/2009)
● Zuger Kulturstiftung Landis &amp; Gyr, Zug (2007)
● Młoda Polska (2007)
● KulturKontakt, Wiedeń, Austria (2006) 
● SPACES World Artists Program, Cleveland, USA (2005)
● Stypendium Ministra Kultury i Sztuki (2005)
● Leube Artist in Residency (2004)
● Akademie Schloss Solitude (2003/2004)
Wystawy indywidualne (wybór).
● "Ziarno piasku w źrenicy oka. Videoinstalacje 2000-2015", Centrum Sztuki Współczesnej, Zamek Ujazdowski, Warszawa (2015/2016)
● "W tym samym mieście, pod tym samym niebem...", National Museum of Contemporary Art (MNAC), Bukareszt (2015/2016)
● ZiF Center for interdisciplinary Research, University Bielefeld (2016)
● "Faraway, So Near…" Void Gallery Londonderry (2014)
● "W tym samym mieście, pod tym samym niebem…" Galeria Arsenał, Białystok (2013)
● "W tym samym mieście, pod tym samym niebem...", Parlament Szwedzki, Sztokholm (2012)
● Play back (of Irène), ZiF Center for interdisciplinary Research, University Bielefeld (2011)
● "Strach i Zauroczenie", Atlas Sztuki, Łódź (2011)
● "Willa Zauroczonych", Max Liebermann Haus, Berlin (2010)
● "Our Lady’s Forever", Miejska Galeria Sztuki, Wolfsburg (2009)
● 61. Międzynarodowy Festiwal Filmowy w Locarno (2008)
● "Our Lady’s Forever", Kronika Gallery, Bytom (2008)
● "Our Lady’s Forever", Zachęta Narodowa Galeria Sztuki, Warszawa (2007)
● "Przeźroczystość", Centrum Sztuki Współczesnej Zamek Ujazdowski; Akademie Schloss Solitude, Stuttgart (2004).
Wystawy zbiorowe (wybór).
● "Invisible Barriers: Moving Images", The Golden Thread Gallery &amp; Belfast Film Festiwal, Belfast (2015)
● "Postęp i Higiena", Zachęta Narodowa Galeria Sztuki, Warszawa (2014/2015)
● Pozbawienie - Deprivation – Podróż na Wschód, Galeria Arsenał, Białystok (2014)
● "Oksymoron normalności - edycja turecka," DEPO Galeria, Stambuł, Galeria Arsenał, Białystok (2014)
● "A Voice of Ones Own ¬ On Women's Fight for Suffrage and Human Recognition", Konstmuseum i Moderna Museet, Malmö (2014)
● "Mowa nienawiści. Wykluczam wykluczenie", Żydowski Instytut Historyczny, Warszawa (2014)
● "United States of Europe", De Maarkten, Brussels; Crawford Art Gallery, Cork; National Sculpture Factory, Cork, Ireland (2013), Łódź; Lapinlahti Helsinki; Mekas Vilnius; Plataforma das Artes Portugal; Old Market Pallouriotissa Cypr; Motorenhalle Dresden; The Red House Sofia; Les Ecluses, fabrique culturelle et numerique France (2011-2013);
● "Obok. Polska – Niemcy. 1000 lat historii w sztuce", Martin-Gropius-Bau, Berlin (2011)
● "Territories of the In/ Human", Württembergischer Kunstverein Stuttgart (2010)
● "Spojrzenia 2009", Zachęta Narodowa Galeria Sztuki, Warszawa; Centrum Sztuki WRO, Wrocław (2009)
● "Kolekcja 5", Centrum Sztuki Współczesnej Zamek Ujazdowski, Warszawa (2009)
● "The artist in the (art) society", Kunsthalle Palazzo, Basel (2009)
● "Isolated", The Golden Thread Gallery, Belfast (2009) 
Bibliografia.
● "Anna Konik. Ziarno piasku w źrenicy oka." Wideoinstalacje 2000–2015, Centrum Sztuki Współczesnej Zamek Ujazdowski, 2016
wersja PL - http://csw.art.pl/index.php?action=publikacje&amp;id=185&amp;lang=
● "W tym samym mieście, pod tym samym niebem..." Centrum Sztuki Współczesnej Zamek Ujazdowski, 2016
wersja PL – http://csw.art.pl/index.php?action=publikacje&amp;id=180&amp;lang=
● "Strach i Zauroczenie", Atlas Sztuki, Łódź, 2011
wersja PL – http://www.atlassztuki.pl/pdf/katalog_50.pdf
● "Video as Space", Institute of Art and Visual History, Humboldt University of Berlin, Revolver Publishing, Berlin, 2010
● "Our Lady’s Forever", ed. Ewa Witkowska, Zachęta National Gallery, Warsaw, 2007
● "Przezroczystość", ed. Centrum Sztuki Współczesnej Zamek Ujazdowski, Warszawa; Akademie Schloss Solitude, Stuttgart, 2004
● Lastovjak, Bogna, "Czas i przestrzeń jako geneza artystycznych eksploracji w wideo instalacjach Anny Konik," Warszawa, 2013.
● Pałuska, Maja, "Sztuka wideo Anny Konik. Portretowanie w kontekstach: narracji, pamięci i miejsca." Warszawa, 2013.

</doc>
<doc id="1649765" url="https://pl.wikipedia.org/wiki?curid=1649765" title="Robert Kuśmirowski">
Robert Kuśmirowski

Robert Kuśmirowski (ur. 1973 w Łodzi), polski artysta współczesny, performer, twórca instalacji, obiektów, fotografii.
Twórczość.
Studiował na Wydziale Sztuk Pięknych Uniwersytetu Marii Curie-Skłodowskiej w Lublinie. Podczas studiów przebywał na rocznym stypendium w Beaux-Arts Rennes we Francji. W 2003 uzyskał dyplom w pracowni rzeźby Sławomira Mieleszki. Zadebiutował w czasie studiów (w 2002) wystawą indywidualną w Galerii Białej w Lublinie, gdzie zrekonstruował stację kolejową. Przestrzeń galerii, zaaranżowana z rozmachem, zachęciła później kuratorów do wykorzystania z niej wagonu na wystawie Novart.pl w Krakowie. Ten sam wagon pojawił się także w 2006 na Biennale w Berlinie w byłej szkole żydowskiej dla dziewcząt.
W 2003 w ramach akcji artystycznej przejechał rowerem marki A. Wolberg z lat 20. XX wieku trasę Paryż-Luksemburg-Lipsk. W 2004 został nominowany do Paszportów "Polityki". Brał udział w wystawach w kraju i zagranicą. Miał także wystawy indywidualne, związany jest z Fundacją Galerii Foksal.
Wybrane wystawy indywidualne.
2002
2003
2004
2005
2006
2007
2008
2009
2010
2011
2021

</doc>
<doc id="1649766" url="https://pl.wikipedia.org/wiki?curid=1649766" title="Reaktor S5W">
Reaktor S5W

S5W – amerykański napędowy jądrowy reaktor wodny ciśnieniowy (PWR) opracowany i wykorzystywany do zapewnienia energii i napędu jednostek pływających marynarki wojennej Stanów Zjednoczonych. Pierwszym okrętem US Navy wyposażonym w ten reaktor był przejęty do służby w 1959 roku USS "Skipjack" (SSN-585). Okręt ten był jednostką wiodącą pierwszego typu zbudowanego w oparciu o kadłub Albacore, opracowany za pomocą okrętu doświadczalnego USS "Albacore" (AGSS-569). Reaktor S5W pozostał standardowym reaktorem napędowym US Navy do czasu wprowadzenia jednostek typu "Los Angeles" z reaktorem S6G. Był też pierwszym w pełni udanym i niezawodnym reaktorem US Navy.
Symbolika:

</doc>
<doc id="1649768" url="https://pl.wikipedia.org/wiki?curid=1649768" title="Dinamo Duszanbe">
Dinamo Duszanbe

Dinamo Duszanbe (tadż. Клуби футболи «Динамо» Душанбе) – tadżycki klub piłkarski, mający siedzibę w stolicy kraju, Duszanbe.
Historia.
Chronologia nazw:
Piłkarski klub Dinamo został założony w miejscowości Stalinabad w 1936 roku. W 1937 zespół startował w rozgrywkach o Puchar ZSRR, a w 1946 debiutował w Grupie III Mistrzostw ZSRR. W 1947 już grał w Grupie II. W 1948 po reorganizacji systemu lig został włączony do rozgrywek w Grupie I, ale po 2 kolejkach liczba drużyn w lidze została zredukowana i Dinamo kontynuował rozgrywki na poziomie amatorskim. W 1960 zmienił nazwę na Pogranicznik. 10 listopada 1961 Stalinabad został przemianowany na Duszanbe. W 1971 klub powrócił do nazwy Dinamo Duszanbe. Na początku lat 90. XX wieku klub został rozformowany.
W 1996 z inicjatywy Ministerstwa Spraw Wewnętrznych Tadżykistanu klub Dinamo Duszanbe został reaktywowany. W debiutowym sezonie Wyższej Ligi Tadżykistanu zdobył mistrzostwo kraju. Wtedy średni wiek piłkarzy wynosił 19 lat. W sezonie 1997/98 debiutował w rozgrywkach pucharów azjatyckich.
W 2007 roku klub połączył się z nowo utworzonym Orijono Duszanbe, zachowując swoją oryginalną nazwę. Zespół zagrał swój ostatni sezon w najwyższej klasie w 2008 roku, a następnie kontynuował swoje występy w niższych ligach Mistrzostw.
Stadion.
Klub rozgrywa swoje mecze domowe na Centralnym stadionie republikańskim (były stadion im. Frunze, Pamir) w Duszanbe, który może pomieścić 21 400 widzów.
Piłkarze.
Znani piłkarze:

</doc>
<doc id="1649769" url="https://pl.wikipedia.org/wiki?curid=1649769" title="Pokłon pasterzy (obraz Andrei Mantegni)">
Pokłon pasterzy (obraz Andrei Mantegni)

Pokłon pasterzy () – obraz włoskiego malarza i grafika Andrei Mantegni.
Obraz powstał w Padwie, jako jedno z pierwszych dzieł Mantegni. Pomimo niewielkiego rozmiaru artysta umieścił na nim ogromną liczbę szczegółów, przedstawionych w sposób bardzo wyrazisty i czytelny dla widza.
Opis i symbolika obrazu.
Tematem obrazu jest motyw z urodzin Chrystusa pochodzący z Nowego Testamentu, z Ewangelii Łukasza (Mł.2,1-6). W centralnej części obrazu znajduje się klęcząca Matka Boża spoglądająca na Dziecię. Z jej czerwonej sukni i niebieskiego płaszcza emanuje złocisty blask odbijający się od otaczających ją cherubinów. Po jej lewej stronie spoczywa św. Józef, ubrany w udrapowany żółty płaszcz emanujący własnym światłem. Takie przedstawienie Józefa nie było nigdy wcześniej prezentowane. Święty oparty jest o drzewo pomarańczowe, częsty motyw dekoracyjny w późniejszych obrazach Mantegni. Pomarańcza była często utożsamiana z „drzewem dobra i zła” co kojarzono z grzechem pierworodnym lub ze zbawieniem człowieka. Całej scenie przygląda się byk, wyglądający z zagrody. Z płotu zwieszona jest dynia, która najczęściej symbolizowała zbawienie i zmartwychwstanie.
Po prawej stronie znajdują się dwaj pasterze, przedstawieni w zniszczonych ubraniach, bosych i o zgarbionych sylwetkach. Ich wygląd kontrastuje z powagą świętej rodziny. Mantegna z dużą szczegółowością przedstawił twarze wieśniaków. Pierwszy pasterz pokryty jest zmarszczkami, brakuje mu uzębienia a głowę pokrywają źle przystrzyżone włosy przypominające mech. Drugi wieśniak ma włosy bardzo rzadkie, a na jego skroni widoczne są dwie nabrzmiałe żyły. Za nimi drogą idzie para wieśniaków niosących koszyk z jajkami. Kobieta ubrana jest w niebieską szatę, z uwypukloną grą świateł.
W tle znajduje się wiele postaci oddających się codziennym czynnościom, można m.in. zauważyć kobietę zajętą przędzeniem, drób chodzący wokół niej czy pasterza owiec i jego trzodę. W górnej części obrazu widoczna jest meandrująca rzeka ciągnąca się do miasta z wieżami, prawdopodobnie Betlejem. Przy jej brzegu stoi samotnie wierzba, symbol żałoby i boskiej ofiary.

</doc>
<doc id="1649771" url="https://pl.wikipedia.org/wiki?curid=1649771" title="Poród przedwczesny">
Poród przedwczesny



</doc>
<doc id="1649773" url="https://pl.wikipedia.org/wiki?curid=1649773" title="Takao Sakurai">
Takao Sakurai

 (ur. 25 września 1941 w Sawara [obecnie Katori], w prefekturze Chiba, zm. 10 stycznia 2012 w Tokio) – japoński bokser kategorii koguciej, złoty medalista letnich igrzysk olimpijskich w Tokio.
W latach 1965–1970 toczył pojedynki zawodowe. Głównie z bokserami z innych państw azjatyckich.

</doc>
<doc id="1649774" url="https://pl.wikipedia.org/wiki?curid=1649774" title="Przedwczesne oddzielenie się łożyska">
Przedwczesne oddzielenie się łożyska



</doc>
<doc id="1649777" url="https://pl.wikipedia.org/wiki?curid=1649777" title="Bariera łożyskowa">
Bariera łożyskowa



</doc>
<doc id="1649778" url="https://pl.wikipedia.org/wiki?curid=1649778" title="Pertti Purhonen">
Pertti Purhonen

Pertti Purhonen (ur. 14 lutego 1942, zm. 5 lutego 2011) – fiński bokser kategorii półśredniej, brązowy medalista letnich igrzysk olimpijskich w Tokio. W 1969 roku stoczył 2 zawodowe walki odnosząc 2 zwycięstwa.

</doc>
<doc id="1649779" url="https://pl.wikipedia.org/wiki?curid=1649779" title="Santigold">
Santigold

Santigold, właśc. Santi White (ur. 25 września 1976 w Filadelfii) – amerykańska wokalistka, producentka i autorka tekstów.
Życiorys.
Ukończyła studia muzyczne na Wesleyan University w Filadelfii. Po studiach rozpoczęła pracę w wytwórni Epic Records, którą jednak szybko porzuciła na rzecz prac nad płytą wokalistki Res "How I Do", którą wyprodukowała i do której napisała teksty. Była też wokalistką punk-rockowego zespołu Stiffed, z którym wydała dwa albumy. Właśnie wtedy została zauważona przez wytwórnię Lizard King Records, która zaproponowała jej solowy kontrakt.
Przed nagraniem płyty musiała zmienić swój pseudonim z Santogold na Santigold z powodu protestów znanego jubilera Santo Golda.
Kariera solowa.
Jej pierwsze utwory "L.E.S. Artistes" i "Creator" pojawiły się w Internecie w 2007 roku. Debiutancki album "Santogold" został wydany w kwietniu 2008 roku. Album odniósł duży sukces komercyjny. Singiel "L.E.S. Artistes" został umieszczony przez magazyn "Rolling Stone" na 2 miejscu w zestawieniu najlepszych singli 2008 roku. Sukcesy te pozwoliły Santigold na koncertowanie m.in. z M.I.A., Coldplay, Björk czy Beastie Boys. Nagrała też razem z raperem Jay-Z utwór "Brooklyn Go Hard", wykorzystany w filmie "Notorious".
Utwory Santigold wykorzystano w grach komputerowych firmy EA Sports, "L.E.S. Artistes" w grze NHL 08, "You'll Find a Way" w FIFA 08, utwór "Creator" w NBA 08, "Shuv it" w grze Fight Night Round 4, "Disparate Youth" w grze "Forza Horizon "oraz "NBA 2K16, "a także w grze firmy Codemasters wykorzystano utwór" „Say Aha”."
Wokalistka wystąpiła w Polsce 5 lipca 2009 roku na festiwalu Open’er.
Dyskografia.
Albumy
Single

</doc>
<doc id="1649782" url="https://pl.wikipedia.org/wiki?curid=1649782" title="Jim McCourt">
Jim McCourt

James "Jim" Vincent McCourt (ur. 24 stycznia 1944 w Irlandii Północnej) – bokser kategorii lekkiej. W 1964 roku na letnich igrzyskach olimpijskich w Tokio zdobył brązowy medal.

</doc>
<doc id="1649783" url="https://pl.wikipedia.org/wiki?curid=1649783" title="Samtgemeinde Bardowick">
Samtgemeinde Bardowick

Samtgemeinde Bardowick – gmina zbiorowa położona w niemieckim kraju związkowym Dolna Saksonia, w powiecie Lüneburg. Siedziba władz gminy zbiorowej znajduje się w miejscowości Bardowick.
Położenie geograficzne.
Samtgemeinde Bardowick jest położona w północno-zachodniej części powiatu Lüneburg. Graniczy od zachodu i północy z powiatem Harburg. Na południu sąsiaduje z miastem Lüneburg i z gminą zbiorową Samtgemeinde Gellersen i na wschodzie z gminą zbiorową Samtgemeinde Scharnebeck i gminą Adendorf.
Przez gminę płynie z południa na północ Ilmenau oraz w północnej części gminy jej prawy dopływ Neetze.
Podział administracyjny.
Do Samtgemeinde Bardowick należy siedem gmin, w tym jedno miasto ("Flecken"):

</doc>
<doc id="1649788" url="https://pl.wikipedia.org/wiki?curid=1649788" title="U-3517">
U-3517

U-3517 – niemiecki okręt podwodny (U-Boot) typu "XXI" z okresu II wojny światowej. Okręt wszedł do służby w 1944 roku.
Historia.
Zamówienie na budowę okrętu zostało złożone w stoczni F.Schichau GmbH w Gdańsku. Rozpoczęcie budowy okrętu miało miejsce 12 września 1944. Wodowanie nastąpiło 11 listopada 1944, przekazanie do służby 22 grudnia 1944. Dowódcą U-3517 został Oberleutnant zur See (porucznik marynarki) Helmut Münster.
Okręt odbywał szkolenie początkowo w 8. Flotylli w Gdańsku, a od 16 lutego 1945 w 5. Flotylli w Kilonii.
Zatopiony przez własną załogę 2 maja 1945 w Travemünde w ramach operacji "Regenbogen". Po wojnie wrak okrętu podniesiono i złomowano.

</doc>
<doc id="1649793" url="https://pl.wikipedia.org/wiki?curid=1649793" title="Antoni Frydel">
Antoni Frydel

Antoni Frydel (ur. 1 lipca 1926 w Godziszce, zm. 17 października 2004 w Warszawie) – generał brygady Milicji Obywatelskiej.
Życiorys.
Syn Michała i Marii. Ukończył 7 klas szkoły powszechnej oraz Centralną Szkołę Partyjną im. Juliana Marchlewskiego. Członek PPR od 1945, a następnie PZPR. W latach 1971–1978 członek Egzekutywy Komitetu Warszawskiego PZPR.
Przebieg służby.
Był żonaty z Janiną Frydel (1928-2009). Został pochowany na cmentarzu komunalnym Północnym na Wólce Węglowej w Warszawie. 

</doc>
<doc id="1649803" url="https://pl.wikipedia.org/wiki?curid=1649803" title="Herwarth Walden">
Herwarth Walden

Herwarth Walden, właśc. Georg Lewin (ur. 16 września 1878 w Berlinie, zm. 31 października 1941 w Saratowie w Rosji) – niemiecki pisarz, wydawca, galerysta, muzyk i kompozytor. Jeden z najważniejszych propagatorów europejskiej awangardy na początku XX wieku (m.in. ekspresjonizmu, futuryzmu, dadaizmu, wczesnej abstrakcji, Neue Sachlichkeit). W latach 1903-12 mąż poetki Else Lasker-Schüler.
Między 1910 a 1932 rokiem Walden wydawał założone razem z Alfredem Döblinem czasopismo "Der Sturm", które niemal natychmiast stało się jedną z najważniejszych "instytucji" ekspresjonizmu. Do jego literackich współpracowników zaliczali się m.in. Peter Altenberg, Max Brod, Richard Dehmel, Anatole France, Knut Hamsun, Arno Holz, Karl Kraus, Selma Lagerlöf, Adolf Loos, Heinrich Mann, Paul Scheerbart, René Schickele. Przez pierwszy rok istnienia "Der Sturm" jego współredaktorem był przebywający wtedy w Berlinie Oskar Kokoschka, który nie tylko publikował tu swoje teksty (w tym dramat "Mörder, Hoffnung der Frauen"), ale przede wszystkim wiele wczesnych rysunków, dominując na pewien czas szatę graficzną pisma.
Po dojściu Hitlera do władzy, zagrożony przez Gestapo, zbiegł do Moskwy, gdzie pracował jako nauczyciel i wydawca. Jednak jego poglądy wkrótce przyczyniły się do podejrzeń ze strony reżimu stalinowskiego, który awangardę utożsamiał z faszyzmem. Walden został aresztowany przez NKWD i zmarł w październiku 1941 roku w sowieckim więzieniu w Saratowie.

</doc>
<doc id="1649804" url="https://pl.wikipedia.org/wiki?curid=1649804" title="Yawata (miasto)">
Yawata (miasto)

 – miasto w Japonii, na wyspie Honsiu, w prefekturze Kioto, w okręgu przemysłowym Hanshin.
Położenie.
Miasto leży w południowej części prefektury Kioto, nad rzekami Kizu i Yodo. Sąsiaduje z miastami: 
Historia.
Miasto otrzymało status miejski szczebla "-shi" (市) 1 listopada 1977 roku.

</doc>
<doc id="1649808" url="https://pl.wikipedia.org/wiki?curid=1649808" title="Miyazu">
Miyazu

 – miasto w Japonii, na wyspie Honsiu, w prefekturze Kioto, nad Morzem Japońskim.
Położenie.
Miasto leży w północnej części prefektury Kioto, nad zatoką Miyazu. Sąsiaduje z miastami: 
Historia.
Miasto powstało 1 czerwca 1954 roku.

</doc>
<doc id="1649809" url="https://pl.wikipedia.org/wiki?curid=1649809" title="Werner Tübke">
Werner Tübke

Werner Tübke (ur. 30 lipca 1929 w Schönebeck (Elbe), zm. 27 maja 2004 w Lipsku) – niemiecki malarz i grafik. 
Życiorys.
Urodził się w roku 1929 w rodzinie kupieckiej. W wieku 17 lat Tübke spędził 10 miesięcy bez oskarżenia w więzieniu radzieckich władz okupacyjnych. Odbył naukę w zawodzie malarza budowlanego w Schönebeck (Elbe) i Magdeburgu. Po spóźnionej maturze studiował Tübke w latach 1948–1950 w Wyższej Szkole Grafiki Użytkowej i Książkowej w Lipsku. 
W latach 1953–1954 prowadził pracę naukową w Centralnym Domu Sztuki Ludowej w Lipsku. W latach 1954–1956 i 1957–1963 pracował jako niezależny artysta-plastyk. W latach 1956–1957 był starszym asystentem, od roku 1963 docentem na Wyższej Szkole Grafiki Użytkowej i Książkowej w Lipsku. W latach 1961–1962 odbył podróż studialną przez Związek Radziecki. W roku 1972 mianowany profesorem, a w latach 1973–1976 rektorem tej uczelni, potem powrócił do niezależnej twórczości. Po zjednoczeniu Niemiec kontynuował twórczość artystyczną, także na obszarze b. RFN. Zmarł i został pochowany w Lipsku.
Twórczość.
Indywidualny styl twórczości Tübkego nawiązuje do malarstwa mistrzów niemieckich i niderlandzkich XVI i XVII wieku, zwłaszcza Hieronima Boscha (1450–1516), Lucasa Cranacha starszego (1472–1553), Albrechta Altdorfera (1480–1538) i Albrechta Dürera (1471–1528). Jednocześnie malarstwo Tübkego owiane jest atmosferą surrealizmu lat dwudziestych XX wieku. Najważniejsze dzieła Tübkego to manieryczne obrazy bitew i innych wydarzeń z udziałem setek postaci historycznych. Nie wykazują cech socrealizmu, popieranego przez ówczesne władze NRD. Jedynym wyjątkiem stał się fresk "Klasa robotnicza i inteligencja" w budynku rektoratu uniwersytetu w Lipsku (1971–1973). Dzieła artysty znajdują się w wielu muzeach niemieckich, zwłaszcza na wschodzie Niemiec. W Lipsku działa Fundacja im. Tübkego. 
Głównym dziełem Tübkego jest znajdująca się w budynku Panorama Museum "Bauernkriegspanorama" – panorama bitwy pod Frankenhausen, miejscu klęski powstania chłopskiego pod wodzą przywódcy ludowego, teologa Thomasa Müntzera. W bitwie w dniu 15 maja 1525 zginęło 6 tysięcy powstańców. Müntzer został pojmany i ścięty dwa dni później.
Na zlecenie Ministerstwa Kultury NRD Tübke namalował w latach 1976–1987 panoramę bitwy o rozmiarach 14 x 123 m (dla porównania: Panorama Racławicka ma rozmiary 114x15 m i średnicę 38 m). Panorama pokazuje ponad 3000 postaci walczących stron. W pracy Tübkemu pomagało wielu pomocników. Panorama została umieszczona w rotundzie wzniesionej na polu bitwy. Malarz pracował nad nią przez 11 lat, często przez 10 godzin dziennie. Zdaniem krytyków sztuki, dzieło nie jest klasycznym obrazem batalistycznym, lecz raczej wizją filozoficzną epoki. Sam twórca uwiecznił się na obrazie w stroju Arlekina.
Panorama z Bad Frankenhausen różni się zasadniczo od panoram Bitwy Racławickiej i moskiewskiej panoramy Bitwy pod Borodino. W tamtych panoramach widz w zamierzeniu twórców miał przeżywać złudzenie obserwacji wydarzeń ze środka pola bitwy. Tübke przyjął odmienną koncepcję: całe płótno podzielił na oddzielne sceny przedstawiające różne wydarzenia mniej lub bardziej związane z wojną chłopską. Występują w nich Marcin Luter, Albrecht Dürer, Mikołaj Kopernik, i oczywiście wielokrotnie Thomas Müntzer. Panorama utrzymana jest w konwencji Hieronima Boscha, Albrechta Altdorfera i innych malarzy tych czasów.
W roku 1959 stworzył Tübke na zlecenie lipskiego hotelu Astoria cykl „Pięć kontynentów”. W tych obrazach doprowadził Tübke reguły socrealizmu do ironicznego absurdu, prześcigając radzieckich mistrzów w obfitości i drobiazgowości szczegółów. Po przebudowie hotelu obrazy zostały przeniesione do muzeum w Bad Frankenhausen. 
W latach 1990–1993 projektował scenografię i kostiumy do opery „Wolny strzelec” Carla Marii von Webera dla opery w Bonn.
W latach 1993–1996 stworzył tryptyk ołtarzowy dla neogotyckiego kościoła w Clausthal-Zellerfeld.
Oprócz panoramy z Bad Frankenhausen artysta stworzył ponad 300 obrazów sztalugowych, tysiące grafik i ponad 500 akwarel. 
Szczególnie popularnym obrazem sztalugowym jest portret zbiorowy rodziny artysty w złocistych strojach sycylijskich marionetek, który stał się dowodem niezwykłej sprawności warsztatowej artysty. Obraz widnieje na stronie internetowej Fundacji Tübkego w Lipsku. Portret rodzinny przedstawia w formacie 34x42 cm, a więc nieco większym od kartki A3, artystę z żoną i piątką dzieci z dwóch małżeństw. Artysta występuje w wyszywanych złotem szatach i w koronie, a rodzina w złocistych zbrojach. Wszyscy mają do przegubów rąk przyczepione sznurki, jak w teatrze marionetek. Malarz w tej miniaturce potrafił pokazać blask złota nie gorzej od mistrzów baroku. Możemy się tylko domyślać, co artysta chciał przekazać widzom. 
Na wystawie dzieł Tübkego, urządzonej staraniem fundacji Berliner Volksbank w berlińskim Kunstforum, Budapester Str. 35, od 30 września 2009 do 3 stycznia 2010 pokazano przegląd prac artysty z okazji 80-lecia jego urodzin, w pięć lat po śmierci artysty.
Na wystawie pokazano obrazy malowane w różnorodnych konwencjach, od gotyku do impresjonizmu, ale zawsze dominowała w nich tak typowa dla artysty przekora, przebieranie się w kostium historyczny, by w warunkach NRDowskiej polityki kulturalnej przemycić choć trochę prawdy o niewesołej współczesności.
Panorama w Bad Frankenhausen: 

</doc>
<doc id="1649811" url="https://pl.wikipedia.org/wiki?curid=1649811" title="Wumen Huikai">
Wumen Huikai

Wumen Huikai (chiń. 無門慧開, pinyin "Wúmén Huìkāi"; kor. 무문혜개 "Mumun Hyegae"; jap. "Mumon Ekai"; wiet. "Vô Môn Huệ Khai", ur. 1183, zm. 1260) – chiński mistrz chan z odgałęzienia yangqi szkoły chan linji. Autor słynnego zbioru Koanów "Wumenguan".
Życiorys.
Wumen pochodził z Liangzhu w Hangzhou, gdzie znajdowało się wiele słynnych klasztorów chan. Jego nazwisko to Liu, a nazwisko panieńskie matki – Song. Tam praktykował u mistrza Gonga Heshanga.
Praktykę chan rozpoczął pod kierunkiem mistrza Yuelina Shiguana w klasztorze Wanshou w Suzhou, który na początek praktyki dał mu gong’an „wu” mistrza Zhaozhou Congshena. Wumen praktykował ten gong’an przez 6 lat bez wyraźnego postępu. W końcu zdeterminowany, postanowił nie spać, dopóki nie przeniknie istoty tej „bramy chanu”. Pewnego dnia, gdy stał w sali Dharmy, usłyszał dzwon wzywającu na południowy posiłek i nagle osiągnął głębokie oświecenie. Potwierdził natychmiast swoje urzeczywistnienie wierszem (skt gatha, chiń. jie):
Następnego dnia Wumen udał się do mistrza Yuelina, aby otrzymać potwierdzenie swojego doświadczenia.
W 11 roku okresu "jiading", czyli w 1218 roku, został drugim opatem (po opacie założycielu, którym był jego nauczyciel) w klasztorze chan Baoyin w Huzhou. Następnie był opatem następujących klasztorów: Tianning i Huanglong w dystrykcie Longxing, Lingyan w dystrykcie Rzeki Ping, Cuiyan w dystrykcie Longxing, ponownie w Huanlong, Puri na górze Jiao w dystrykcie Rzeki Zhen, Kaiyuan w dystrykcie Rzeki Ping, Baoning w dystrykcie Jiankang
W 1228 r. był głównym mnichem w klasztorze Longxiang w Dongjia.
W 1246 r. cesarz Lizong poprosił Wumena u ustanowienie klasztoru Huguo Renwang w pobliżu jeziora Zachodniego pod Hangzhou.
Gdy w kraju zapanowała susza cesarz nakazał mistrzowi odprawienie ceremonii przynoszących deszcz. Zamiast ich odprawienia mistrz Wumen usiadł do medytacji. Gdy cesarz spytał go, co robi dla sprowadzenia deszczu, mistrz odparł "Cicho nie wpływam [na nic]". Po tej rozmowie spadł w całych Chinach deszcz. W podzięce Wumen został obdarzony przez cesarza tytułem Oko Buddy (佛眼 Foyan).
Ostatnie lata życia spędził w pustelni na brzegu jez. Zachodniego pod Hangzhou.
Nauczanie i znaczenie mistrza.
Mistrz był jednym z najważniejszych przedstawicieli XIII-wiecznego chanu. Był reprezentatywnym przedstawicielem tradycji szkoły linji. Jego praktyka została ukształtowana przez wykorzystanie gong’anów i były one podstawą jego nauczania. W swoich tekstach opisuje, że kładł zawsze mocny nacisk na praktykę gong’anową.
Należał do mistrzów ekscentrycznych. Wędrował od klasztoru do klasztoru w starej szacie mnisiej, zapuścił nawet brodę i długie włosy. Przez innych mnichów nazywany był „Huike świecki mnich”.
Mistrz Wumen jest najbardziej dziś znany ze swojego zbioru 48 gong’anów, które obdarzył komentarzami. Tekst ten został opublikowany w 1229 r. i dotrwał do naszych czasów pod tytułem „Wumenguan” (pol. „Bezbramna brama”).
Jego komentarze do gong’anów i inne teksty ukazują, że dysponował ostrym, bezpośrednim językiem i przenikliwym, niepowstrzymanym intelektem, który nie wahał się przed rozbiciem ułudy.

</doc>
<doc id="1649812" url="https://pl.wikipedia.org/wiki?curid=1649812" title="Werner Tubke">
Werner Tubke



</doc>
<doc id="1649813" url="https://pl.wikipedia.org/wiki?curid=1649813" title="Środek obrotowy">
Środek obrotowy



</doc>
<doc id="1649817" url="https://pl.wikipedia.org/wiki?curid=1649817" title="Zbójno (Włocławek)">
Zbójno (Włocławek)

Zbójno – miejscowość funkcjonująca niegdyś jako część miasta Włocławek. Decyzją uchwały Rady Miasta Włocławek postanowiono wnioskować za pośrednictwem Wojewody Kujawsko-Pomorskiego do „ministra właściwego do spraw administracji publicznej” o zniesienie nazwy Zbójno.

</doc>
<doc id="1649818" url="https://pl.wikipedia.org/wiki?curid=1649818" title="Dziadowo (Włocławek)">
Dziadowo (Włocławek)

Dziadowo – miejscowość będąca niegdyś częścią wsi Zazamcze. Po przyłączeniu wsi Zazamcze do Włocławka Dziadowo zostało uznane za część miasta Włocławek. Decyzją uchwały Rady Miasta Włocławek postanowiono wnioskować za pośrednictwem Wojewody Kujawsko-Pomorskiego do „ministra właściwego do spraw administracji publicznej” o zniesienie nazwy Dziadowo.

</doc>
<doc id="1649819" url="https://pl.wikipedia.org/wiki?curid=1649819" title="WSUiB">
WSUiB



</doc>
<doc id="1649821" url="https://pl.wikipedia.org/wiki?curid=1649821" title="Kościół celtycki">
Kościół celtycki



</doc>
<doc id="1649822" url="https://pl.wikipedia.org/wiki?curid=1649822" title="Zdrojewo (powiat piski)">
Zdrojewo (powiat piski)

Zdrojewo - dawna wieś w prokuratorii piskiej, .
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, "ziemianie" w języku staropolskim), z obowiązkiem służby rycerskiej (zbrojnej).
Zdrojewo (w XV i XVI wieku zapisywane pod nazwami: "Sdrouen, Sdroiewen, Stroyeffky"), to część ziemi ze wsi Guzki, nadana w 1471 r., przez komtura "Zygfryda Flacha von Schwartzburga" na prawie magdeburskim, obejmująca 10 łanów.

</doc>
<doc id="1649826" url="https://pl.wikipedia.org/wiki?curid=1649826" title="Pokłon pasterzy">
Pokłon pasterzy



</doc>
<doc id="1649831" url="https://pl.wikipedia.org/wiki?curid=1649831" title="Margaret Cho">
Margaret Cho

Margaret Cho (ur. 5 grudnia 1968) – amerykańska aktorka komediowa, projektantka mody oraz działaczka na rzecz LGBT. Debiutowała w 1994 roku w filmie "Angie". Cho angażuje się w sprawy społeczne i polityczne. Walczy o prawa mniejszości seksualnych (w 2007 i 2008 roku wzięła udział w True Colors Tour), o równy status płci oraz równość rasową. Znana jest z odważnego wyrażania swoich liberalnych poglądów, wielokrotnie krytykowała politykę George’a Busha. Jest biseksualistką.

</doc>
<doc id="1649832" url="https://pl.wikipedia.org/wiki?curid=1649832" title="Frederick A. MacDougal">
Frederick A. MacDougal

Frederick A. MacDougal (ur. 1814, zm. 16 listopada 1878) – amerykański polityk, czternasty burmistrz Los Angeles. Dwukrotnie wybierany na ten urząd, Frederick A. MacDougal zmarł dwa tygodnie przed końcem swojej kadencji. Na dwa tygodnie został mianowany wówczas burmistrzem Bernard Cohn. Przed wyborem na ten urząd był lekarzem i pierwszym szefem policji Los Angeles ("Los Angeles Chief of Police").

</doc>
<doc id="1649834" url="https://pl.wikipedia.org/wiki?curid=1649834" title="DJ Sammy">
DJ Sammy

DJ Sammy, właśc. Samuel Bouriah (ur. 19 października 1969 roku na Majorce) – hiszpański DJ grający muzykę eurodance.
Kariera muzyczna.
DJ Sammy rozpoczął przygodę z muzyką w 1984 roku w jednym z klubów na Majorce wydając koncerty w klubach jak "Alexandra" (przebudowany w 1998/99 i obecnie pod nazwą "Boomerang"), w klubie "Banana" oraz "Zorba". Podczas tego czasu ukończył kolegium nauczycielskie w "Mallorca Music College". Był też Dj stacji radiowej. W 1991 spotkał piosenkarkę Marie Jose (Loona) (byli małżeństwem) i od tego czasu wspólnie występowali w klubie "Zorba" w Palma de Mallorca. W listopadzie 1995 wydał wraz z Looną swój pierwszy singiel "Life is just a game" który znalazł się na liście 10 najlepszych hitów w Hiszpanii. Inne dwa utwory "You're My Angel" i "Prince Of Love" stały się popularne w Niemczech. 
W 1998 DJ Sammy wydał album studyjny zatytułowany "Life Is Just A Game", który zdobył pozytywne recenzje w Europie. Jest właścicielem założonej przez siebie wytwórni płytowej Super M Records. 
W 2003 roku wyraził chęć reprezentowania Hiszpanii w 49. Konkursie Piosenki Eurowizji organizowanym w Stambule w maju 2004 roku. 
W 2008 roku współpracował z artystką Soraya Arnelas przy albumie zatytułowanym "Sin Miedo".
Życie prywatne.
Był w związku z wokalistką Loona, mają córkę (ur. 10 lutego 2005) jednak ich związek nie przetrwał.

</doc>
<doc id="1649838" url="https://pl.wikipedia.org/wiki?curid=1649838" title="Manuel Requena">
Manuel Requena

Manuel Requena (ur. 1802, zm. 1876) – amerykański polityk i kupiec, p.o. burmistrza Los Angeles, jako przewodniczący Rady Miasta ("Common Council"), przez dwanaście dni w 1856 roku. Jak dotąd jeden z czterech sprawujących tę funkcję polityków latynoskiego pochodzenia.
Jedna z bardziej prominentnych postaci we wczesnym okresie istnienia Los Angeles. Urodził się na półwyspie Jukatan w Meksyku, w 1834 roku przybył do Kalifornii. Zamożny kupiec, szybko zaangażował się w działalność publiczną.
W latach 1836-1837 i 1844 był Pierwszym Alkadem - odpowiednikiem burmistrza - meksykańskiego Los Angeles. Członek Rady Miasta ("Common Council") w latach 1850-1854, 1856, 1864-1868. W latach 1852-1853 członek Rady Nadzorczej Hrabstwa Los Angeles ("Los Angeles County Board of Supervisors").

</doc>
<doc id="1649840" url="https://pl.wikipedia.org/wiki?curid=1649840" title="Teatr kukiełkowy">
Teatr kukiełkowy



</doc>
<doc id="1649847" url="https://pl.wikipedia.org/wiki?curid=1649847" title="Kathak (taniec)">
Kathak (taniec)



</doc>
<doc id="1649848" url="https://pl.wikipedia.org/wiki?curid=1649848" title="Starokatoliccy biskupi Haarlemu">
Starokatoliccy biskupi Haarlemu

Starokatoliccy biskupi Haarlemu – lista biskupów Haarlemu Kościoła Starokatolickiego w Holandii
Starokatoliccy biskupi Haarlemu są ordynariuszami starokatolickiej diecezji Haarlemu.

</doc>
<doc id="1649850" url="https://pl.wikipedia.org/wiki?curid=1649850" title="Kościół iroszkocki">
Kościół iroszkocki

Kościół iroszkocki, Kościół iryjski – specyficzna, odrębna od Kościoła rzymskokatolickiego forma organizacji kościelnej we wczesnym średniowieczu na obszarze Irlandii, później także Szkocji i Northumbrii.
Kościół iroszkocki ukształtował się na przełomie V i VI wieku wskutek przerwania kontaktów z Kościołem rzymskim w wyniku anglosaskiego najazdu na Brytanię. Charakteryzował się m.in. własnym rytem, niehierarchiczną, opartą na monastycyzmie formą organizacji, własnym sposobem wyznaczania daty Wielkanocy i charakterystyczną formą tonsury noszoną przez duchownych.
Po ponownym zetknięciu się Kościołów rzymskiego i iroszkockiego w VII wieku wybuchł między nimi spór, który zakończył się na synodzie w Whitby w 664, kiedy to wiernym Kościoła iroszkockiego nakazano podporządkowanie się Kościołowi rzymskiemu. Ostatnią bazą oporu Kościoła iroszkockiego była do roku 715/716 wyspa Iona. Iroszkocki typ liturgii i organizacji życia zakonnego utrzymał się do czasów reformy gregoriańskiej.
Początki chrześcijaństwa w Irlandii.
Nieznana jest data pojawienia się chrześcijaństwa w Irlandii. Prawdopodobnie zostało ono zaszczepione na wyspie przed V wiekiem, dzięki kontaktom z gminami chrześcijańskimi w Brytanii.
W 431 roku papież Celestyn I wysłał niejakiego Palladiusa z misją „do Szkotów wierzących w Chrystusa” i jako pierwszego ich biskupa (misyjnego). Informacja ta wskazuje, że w Irlandii musiały wówczas istnieć już gminy chrześcijańskie, chociaż nie posiadały jeszcze organizacji kościelnej.
Misja Palladiusa poniosła najprawdopodobniej klęskę, gdyż jeszcze w tym samym roku do Irlandii wyruszył nowy misjonarz – św. Patryk. Z misją Patryka związana jest właściwa chrystianizacja Irlandii, jednak informacje pochodzące z tego okresu są nader skąpe. Do swojej śmierci w 461 Patryk zdołał przekonać do swojej religii irlandzką arystokrację, ustanowić opartą na miejscowej ludności hierarchię kościelną i założyć na wyspie klasztory.
Pomimo skąpych informacji z tego okresu uważa się, że forma organizacji kościelnej wprowadzona przez św. Patryka nie odbiegała od tej istniejącej w Cesarstwie Rzymskim. Główną różnicą, spowodowaną brakiem w Irlandii ośrodków miejskich, było ulokowanie biskupstw w ośrodkach władzy plemienno-politycznej.
Przyczyny i cechy odrębności Kościoła iryjskiego.
W 410 roku Rzymianie wycofali się z Brytanii, którą następnie około 450 najechali germańscy Jutowie, Sasi i Anglowie. W ciągu kilku dziesięcioleci opanowali oni wyspę, zakładając własne państwa i spychając rdzenną ludność celtycką na obszary Walii i Kornwalii. Najeźdźcy byli poganami i ich najazd oznaczał jednoczesne zniszczenie dotychczasowych wspólnot chrześcijańskich rzymskiej Brytanii. Chrześcijaństwo utrzymało się na obszarze celtyckiej Walii i Kornwalii (nazywanych "Krawędzią Celtycką"). Odcięte od kontaktów z Kościołem rzymskim, przetrwało w izolacji następne dwa stulecia (zob. Kościół starobrytyjski).
Wraz z odcięciem Kościoła brytyjskiego pozbawiony kontaktów z Rzymem został także Kościół iryjski. W tych warunkach, prawdopodobnie na początku VI wieku, doszło w Kościele iryjskim do radykalnej zmiany, nazywanej czasem rewolucją monastyczną. W jej wyniku nastąpiła całkowita likwidacja episkopalnego ustroju Kościoła oraz całkowita reorganizacja administracji kościelnej, w której diecezje zastąpione zostały przez parochie oparte na wielkich klasztorach – którym podlegała sieć klasztorów filialnych. Główne funkcje religijne przejęli przeorowie i opaci klasztorów, którym oprócz spraw własnej wspólnoty klasztornej zaczęły podlegać także sprawy wspólnoty wiernych skupionej wokół klasztoru. Jednocześnie nastąpiła całkowita minimalizacja roli biskupa, który stał się podległy opatowi i wypełniał jedynie funkcje liturgiczne zarezerwowane dla biskupów, takie jak wyświęcanie księży. W wielu przypadkach sam opat był jednocześnie biskupem.
Duży wpływ na przemiany w Kościele irlandzkim miała także struktura społeczeństwa celtyckiego, odmienna od tej istniejącej na kontynencie. W Irlandii nie istniały ośrodki miejskie, zaś społeczeństwo Irlandii podzielone było na kilkaset organizmów politycznych o strukturze klanowej. Klan był podstawową jednostką struktury społecznej. Rezydujący na wzgórzu Tara arcykról miał jedynie władzę symboliczną, zaś poszczególni królowie klanowi zachowywali niezależność, wchodząc czasem między sobą w stosunki wasalne, bardziej luźne od tych znanych z kontynentu. Przeważającą część społeczeństwa irlandzkiego stanowili ludzie wolni.
Głównym, centralnym ośrodkiem Kościoła iryjskiego stało się Armagh, w którym rezydował biskup zwany "comharba Phádraig" (następca lub dziedzic Patryka). Kościół iroszkocki wykształcił także własną liturgię (zob. ryt iroszkocki).
Odrębność Kościoła iroszkockiego od Kościoła rzymskiego nie miała charakteru heretyckiego i nie była związana z różnicami dogmatycznymi. Dyskusyjną sprawą jest także schizmatycki charakter Kościoła, gdyż formalnie nie odrzucił on nigdy zwierzchności papieża, chociaż w momencie ponownego zetknięcia się z obrządkiem rzymskim wielokrotnie wchodził z nim w spór, zaś duchowni rzymscy potępiali Kościół i ryt iryjski. Główną przyczyną sporu pomiędzy obiema organizacjami kościelnymi były różnice obyczajów i liturgii, a zwłaszcza sprawa tonsury i daty Wielkanocy.
Klasztory iryjskie także nabrały innego charakteru niż w reszcie chrześcijańskiej Europy. Nie istniała jedna wspólna reguła życia zakonnego. Datowany na IX-X wiek "Catalogus sanctorum" podaje, że iryjscy mnisi żyli według różnych reguł. Wspólne wszystkim było natomiast utrzymywanie się z jałmużny wiernych i skrajny ascetyzm. Jednocześnie mnisi nie izolowali się od ludzi, prowadzili także szeroko rozwiniętą działalność naukową i artystyczną. Specyficzną cechą kościoła iroszkockiego były wspólne klasztory męsko-żeńskie.
Charakterystyczna dla iroszkockich mnichów była szeroko rozwinięta działalność misyjna. Mnisi uważali za swój obowiązek opuszczenie po pewnym czasie klasztoru i przeniesienie się w nowe miejsce. Specyficzną formą wędrówki było uznawane za ogromny zaszczyt "peregrinatio pro Christi amore", w czasie którego mnich na zawsze porzucał swój ojczysty kraj i udawał się w dożywotnią wędrówkę w celu chrystianizacji pogan. W ten sposób mnisi irlandzcy dokonali chrystianizacji Szkocji i Northumbrii.
Mnisi iryjscy nosili własny typ tonsury, odmienną zarówno od używanej w Kościele rzymskim jak i na wschodzie, zwaną „tonsurą św. Jana”. Nie zachowały się szersze dane źródłowe pozwalające na odtworzenie jej wyglądu. Prawdopodobnie golono przednią część głowy aż do linii łączącej uszy.
Kościół iroszkocki stosował także własny sposób wyznaczania daty święta Wielkanocy. W 325 sobór w Nicei przyjął dla wszystkich chrześcijan datę Wielkanocy w pierwszą niedzielę po pierwszej wiosennej pełni Księżyca, ustalając datę równonocy wiosennej na 21 marca. W Kościele iroszkockim data równonocy wiosennej wyznaczona natomiast była na 25 marca i Wielkanoc mogła wypaść w terminie między 25 marca a 21 kwietnia (w reszcie kościołów chrześcijańskich między 22 marca a 25 kwietnia). W momencie zetknięcia się obu Kościołów sprawa obchodzenia Wielkanocy nabrała kluczowego znaczenia, np. w roku 631 Kościół rzymski obchodził Wielkanoc 24 marca, zaś Kościół iroszkocki 21 kwietnia.
Chrystianizacja Szkocji.
Kościół iryjski pierwotnie był lokalnym zjawiskiem ograniczonym do samej Irlandii. Jego dalszy rozwój poza wyspą rozpoczął się wraz z misją św. Kolumby.
W roku 563 Kolumba wraz z 12 towarzyszami (liczbę tę należy traktować symbolicznie) opuścił Irlandię i osiedlił się na wyspie Iona, gdzie założył klasztor. Kolumba szybko zdobył sobie poparcie władcy Dalriady, który wspierał jego misję chrystianizacyjną. Do swojej śmierci w 597 nawrócił północnych Piktów i założył w Szkocji kilkadziesiąt klasztorów.
Pojawienie się Kościoła rzymskiego.
W roku śmierci Kolumba, w 597 do wybrzeży Kentu przybyła wysłana przez papieża Grzegorza I misja chrystianizacyjna na czele z biskupem Augustynem. W przeciągu roku Augustyn ochrzcił 10 000 Anglów. Rozpoczęła się w ten sposób chrystianizacja królestw anglosaskich w obrządku rzymskim. Już w pierwszych latach misji Augustyna miało dojść do spotkania z przedstawicielami Kościoła starobrytyjskiego. Zgodnie z informacjami przekazanymi przez Bedę Czcigodnego Kościół starobrytyjski odmówił wyrzeczenia się swoich praktyk i przyłączenia się do misji chrystianizacyjnej wśród Anglosasów.
Chrystianizacja Northumbrii.
W 617 władca Deiry Edwin zjednoczył Norhumbrię i pojął wkrótce za żonę córkę króla Kentu. Rozpoczęła się chrystianizacja Northumbrii. W 625 papież ustanowił dla tego kraju biskupstwo misyjne, zaś w 628 Edwin przyjął chrzest.
Edwin wysłał do papieża list z prośbą o przysłanie misjonarzy. Zanim jednak misja przybyła, doszło w kraju do katastrofy. 12 października 633 doszło do bitwy pod Hatfield Chase między armią northumbryjską a wojskami Gwynedd i Mercji. W bitwie poległ Edwin, zaś jego kraj rozpadł się o pogrążył w wojnie domowej.
Śmierć Edwina oznaczała jednoczesny koniec krótkiej historii chrześcijaństwa w tym kraju. Poszczególni władcy wrócili do pogaństwa, zaś misjonarze uciekli do Kentu.
Ponowna chrystianizacja Northumbrii oraz chrystianizacja Mercji i Essexu.
Na przełomie 635/636 Northumbria została zjednoczona przez Oswalda z Bernicji. W czasach panowania Edwina Oswald przebywał jako wygnaniec polityczny w Dalriadzie i tam przyjął chrześcijaństwo w obrządku iryjskim.
Po zdobyciu władzy Oswald rozpoczął rechrystianizację Northumbrii, tym razem jednak w konfesji iroszkockiej, której sam był wyznawcą. W 636 przybył z Iony biskup Aidan, któremu Oswald nadał wyspę Lindisfarne, gdzie powstał słynny klasztor i siedziba biskupstwa iroszkockiego.
W 651 Paeda, syn króla Mercji Pendy, poślubił córkę króla Northumbrii Oswiu, zaś syn Oswiu córkę Pendy. Przymierze polityczne połączone było jednocześnie ze zgodą Paedy na chrzest. W 654 Paeda został ochrzczony, zaś do Mercji przybyło 4 iroszkockich misjonarzy. Pod wpływem Northumbrii i Mercji również władca Essexu Sigibert zdecydował się w niedługim czasie na przyjęcie chrztu z rąk Iroszkotów.
Zetknięcie się z Kościołem rzymskim. Spór.
W czasie, gdy na północy Anglii trwały misje iroszkockie, południowe królestwa przyjmowały chrzest z rąk Kościoła rzymskiego. Za panowania króla Cynegilsa (611-642) chrzest przyjął Wessex. Pomimo czasowego powrotu do pogaństwa po śmierci Cynegilsa, po trzech latach udało się restytuować chrześcijaństwo. Pod wpływem Wessexu chrześcijaństwo w obrządku rzymskim przyjęło także Królestwo Anglii Wschodniej. W obu tych królestwach nastąpiło pierwsze spotkanie przedstawicieli Kościoła rzymskiego z iroszkockimi mnichami, o którym brak jednak szerszych informacji.
W 651 na tronie Northumbrii zasiadł Oswiu. Pojął on za żonę Eanfledę, córkę króla Kentu, zwolenniczkę Kościoła rzymskiego. Jak przekazują kronikarze, dwór northumbryjski stał się odtąd rozdarty między dwa obrządki i "kiedy król po zakończeniu Wielkiego Postu zaczynał Niedzielę Wielkanocną, królowa i jej otoczenie kontynuowali jeszcze posty i święcili Niedzielę Palmową".
W Northumbrii pojawili się wraz z Eanfledą duchowni rzymscy, prowadzący agitację na rzecz Kościoła rzymskiego. Kościół rzymski potępiał wyznawców Kościoła iryjskiego za dziwne z jego punktu widzenia praktyki religijne, jak chociażby koedukacyjne zakony. Największymi punktami zapalnymi między obydwoma Kościołami stały się data świętowania Wielkanocy i kształt tonsury. O ile w innych punktach Kościół rzymski był gotów momentami ustąpić, w sprawie Wielkanocy i tonsury był nieprzejednany. W tym czasie wielu mnichów iryjskich przyjęło konfesję rzymską. Około 660 roku syn Oswiu, Alfryd, sprawujący z ramienia ojca rządy w Deirze stał się zwolennikiem Kościoła rzymskiego. Z inicjatywy Alfryda usuwano z funkcji przeorów Iroszkotów, zaś mnisi którzy nie chcieli się podporządkować nowemu, rzymskiemu przeorowi, zmuszani byli do opuszczenia klasztoru.
Synod w Whitby.
W sytuacji religijnego podziału Northumbrii pomiędzy dwa Kościoły i nieustannej rywalizacji pomiędzy nimi, Oswiu wraz z Alfrydem zdecydowali się na zwołanie synodu w celu uregulowania kwestii kościelnych. Synod zwołano w 664 w klasztorze w Whitby. Przewodniczył mu sam Oswiu. Stronie iroszkockiej przewodził opat Lindisfarne Kolman, zaś stronie rzymskiej biskup Agilbert, który jednak ze względu na nieznajomość języka Anglosasów znajdował się w cieniu biskupa Wilfryda.
Debata między przedstawicielami obydwu Kościołów nie przyniosła żadnego rozstrzygnięcia. Kolman zaciekle bronił praktyk Kościoła iroszkockiego, Wilfryd zaś był zwolennikiem powszechności konfesji rzymskiej i zarzucał Iroszkotom głupotę. W pewnym momencie dyskusję przerwał, znudzony nużącymi wywodami teologicznymi Oswiu, przyznając rację Kościołowi rzymskiemu i nakazując wszystkim przyjęcie rzymskich praw i zwyczajów kościelnych.
Następstwa synodu.
Decyzja synodu w Whitby oznaczała koniec Kościoła iryjskiego na Wyspach Brytyjskich. Sam Kolman nie podporządkował się decyzji synodu i wraz z 30 innymi mnichami udał się na Ionę, następnie zaś osiedlili się na wyspie Inisboffin, gdzie trwali przy Kościele iroszkockim.
W następnych latach upadły ostatnie ogniska oporu Kościoła iroszkockiego. Do końca VII wieku wprowadzono karę ekskomuniki za stosowanie iroszkockiego typu tonsury.
Kościół iroszkocki stopniowo wygasał w Szkocji i Irlandii. W latach 80. VII wieku konfesję rzymską przyjął Adamnan, opat klasztoru na Ionie. Mnisi nie dali się jednak przekonać do porzucenia własnych obyczajów. Adamnan opuścił Ionę i udał się do Irlandii, gdzie do końca życia wędrował od klasztoru do klasztoru, przekonując je do przyjęcia tradycji rzymskiej.
W 710 król Piktów Nechtan nakazał przyjęcie w swoim kraju rzymskiego typu tonsury i sposobu wyznaczania daty Wielkanocy.
W 715/716 upadł ostatni punkt oporu, Iona. Wówczas to misjonarz Egbert miał udać się na wyspę i nakłonić wspólnotę z Iony i podległe jej klasztory do podporządkowania się Kościołowi rzymskiemu. Data ta wyznacza jednocześnie definitywny kres Kościoła iroszkockiego.
Ryt iryjski utrzymywał się jeszcze następne dziesięciolecia w Bretanii, Szkocji i Irlandii, zaś najdłużej, do połowy XII wieku w licznych klasztorach w zachodniej Europie, założonych przez pochodzących z Irlandii mnichów. Ostatecznie zaniknął po reformie gregoriańskiej.
Swoją odrębność jeszcze przez długi czas zachowywał izolacjonistyczny Kościół starobrytyjski. Beda Czcigodny wspomina o Brytach w Walii, którzy "błądzą oderwani od Kościoła powszechnego", zaś ostatnie starobrytyjskie klasztory w Walii przyjęły zwierzchność Rzymu dopiero w XIII wieku.

</doc>
<doc id="1649851" url="https://pl.wikipedia.org/wiki?curid=1649851" title="Chondroityna">
Chondroityna

Chondroityna – organiczny związek chemiczny z grupy glikozoaminoglikanów, mukopolisacharyd zbudowany z naprzemiennie występujących reszt kwasu glukuronowego i "N"-acetylogalaktozoaminy. Jest jednym z głównych składników chrząstki stawowej, gdzie w postaci siarczanu odgrywa istotną rolę w likwidowaniu tarcia pomiędzy stykającymi się elementami ruchomymi stawu. Jej właściwości mechaniczne silnie zależą od stężenia soli w otaczającym płynie. Istnieją przesłanki wskazujące, że długotrwałe odchylenia od prawidłowych stężeń fizjologicznych w chrząstce stawowej, zmniejszające skuteczność poślizgową siarczanu chondroityny, mogą prowadzić do chorób reumatycznych.
Zastosowania.
Siarczan chondroityny stosowany jest jako lek oraz suplement diety. W metaanalizie opublikowanej w 2010 roku ustalono jednak, że w porównaniu z placebo chondroityna, a także glukozamina i ich połączenie, nie zmniejszają bólu stawów i nie mają wpływu na zwężenie szpary stawowej. We wnioskach z badania zaleca się odstąpienie od refundacji leczenia chondroityną i zaprzestanie przepisywania tych związków przez lekarzy. W 2013 roku na Uniwersytecie w Sydney zakończono "Long-term Evaluation of Glucosamine Sulphate Study" (LEGS), w którym także nie stwierdzono aby przeciwbólowe działanie chondroityny lub glukozaminy było lepsze od placebo, natomiast ich podawanie równoczesne powodowało ograniczenie zwężenia szpary stawowej (choć zmniejszenie bólu było także na poziomie placebo).
W Polsce sól sodowa siarczanu chondroityny dostępna jest w postaci preparatów "Chondrex" i "Structum" (stan na rok 2015).

</doc>
<doc id="1649852" url="https://pl.wikipedia.org/wiki?curid=1649852" title="Kościół iryjski">
Kościół iryjski



</doc>
<doc id="1649858" url="https://pl.wikipedia.org/wiki?curid=1649858" title="Axel Freiherr von dem Bussche-Streithorst">
Axel Freiherr von dem Bussche-Streithorst



</doc>
<doc id="1649862" url="https://pl.wikipedia.org/wiki?curid=1649862" title="Patomorfolog">
Patomorfolog



</doc>
<doc id="1649864" url="https://pl.wikipedia.org/wiki?curid=1649864" title="Roten Berg">
Roten Berg



</doc>
<doc id="1649865" url="https://pl.wikipedia.org/wiki?curid=1649865" title="Roter Berg">
Roter Berg

Geografia.
Polska.
Dawna nazwa szczytu:

</doc>
<doc id="1649866" url="https://pl.wikipedia.org/wiki?curid=1649866" title="Rotheberg">
Rotheberg



</doc>
<doc id="1649869" url="https://pl.wikipedia.org/wiki?curid=1649869" title="Marginalna stopa substytucji">
Marginalna stopa substytucji



</doc>
<doc id="1649870" url="https://pl.wikipedia.org/wiki?curid=1649870" title="Aleksander Słomiński">
Aleksander Słomiński

Aleksander Słomiński, pseud. Słoma (ur. 8 grudnia 1885 w Minkowcach, zm. 15 marca 1974 w Węgorzewie) – ludowy rzeźbiarz i malarz zaliczany do nurtu nazywanego prymitywizmem lub sztuką naiwną. Wcześnie osierocony przez ojca pomagał matce w utrzymaniu rodzinnego gospodarstwa oraz opiekował się młodszym rodzeństwem. W wieku 21 lat powołany do carskiej armii, walczył w Azji. W 1910 roku wrócił do rodzinnej wsi. Walczył także w czasie I wojny światowej, w armii carskiej. W czasie wojny ranny w nogę trafił na trzy lata do niewoli. W obozie jenieckim na Węgrzech robił drewniane zabawki na sprzedaż. Z zawodu był kowalem, cieślą, stolarzem. Pracował we własnym gospodarstwie rolnym, a jednocześnie pozostał „wioskowym majstrem” wykonującym różnorodne prace stolarsko-ciesielskie i kowalskie. Po włączeniu jego rodzinnej wsi do Białoruskiej SRR przeniósł się na Ziemie Odzyskane. Od 1948 r. mieszkał w Dąbrówce Nowej. Opiekował się czynnie zabytkami, był opiekunem społecznym kościoła w Dąbrówce Nowej, przyczyniając się do jego odbudowy. Miał syna (Henryka) i trzy córki (Annę, Emilię i Irenę). Zmarł 15 marca 1974 r. w Węgorzewie, jego grób znajduje się w rodzinnych Minkowcach na Podlasiu (gmina Szudziałowo).
Twórczość.
Ostatnie trzy lata życia poświęcił rzeźbie. Rzeźbić zaczął w 1971 r. Pomysły czerpał z prasy, radia, telewizji. Prace Słomińskiego zaliczane do nurtu nazywanego prymitywizmem lub sztuką naiwną do dzisiaj wzbudzają zachwyt i zainteresowanie. Wielokrotnie nazywany Nikiforem Północy, rzeźbiarz tworzył prace, które były ilustracją otaczającego go świata, oraz wytworem jego fantazji i wyobraźni. Wśród jego prac obok osobistości z kręgu polityki i dyplomacji, postaci z życia codziennego, młodych kobiet lub osób napotkanych w młodości, pojawiają się także postacie ewangeliczne. Wydarzenia i postacie areny polityki i dyplomacji międzynarodowej były również tematem rzadko spotykanym wśród innych ówczesnych ludowych rzeźbiarzy, co jeszcze bardziej sprawiało, że prace Słomińskiego były oryginalne i nietuzinkowe. Nie było w nich też cech naśladownictwa czy stylizacji, przez co były tak pożądane. To właściwie charakterystyczne dłonie o szerokich, długich, wyciętych palcach informowały o różnych stanach psychicznych postaci. Sygnalizowały radość, strach, smutek, powagę. Dodatkowo, bez znaczenia, czy była to rzeźba świętego, króla, mężczyzny czy kobiety, wszystkie prace w całości pokryte były farbą, co dodawało postaciom osobliwego kolorytu i niespotykanej ekspresji. Ogółem wykonał około 350 prac rzeźbiarskich i malarskich, które znajdują się w muzeach i kolekcjach prywatnych na całym świecie.

</doc>
<doc id="1649873" url="https://pl.wikipedia.org/wiki?curid=1649873" title="Zbrodnia w Lipnikach">
Zbrodnia w Lipnikach

Zbrodnia w Lipnikach – zbrodnia popełniona przez oddział Ukraińskiej Powstańczej Armii (UPA) pod dowództwem Iwana Łytwynczuka ps. "Dubowyj", dowódcy Pierwszej Grupy UPA, wraz z okolicznymi ukraińskimi mieszkańcami w nocy z 26 na 27 marca 1943 we wsi Lipniki, w powiecie kostopolskim w dawnym województwie wołyńskim. Ofiarą zbrodni padło 179–182 osób, oprócz Polaków także 4 Żydów i 1 Rosjanka.
Zbrodnia w Lipnikach była kolejną tego typu akcją oddziału "Dubowego", który w okresie od 9 do 25 marca 1943 napadł na miejscowości Kolonia Antonówka, Białka, Kamionka, Kolonia Zarzeczka, Czudwy, Mokwin, Kolonia Borówka, Hłuboczek, Derażne, Kolonia Polanówka, Kolonia Tomaszów, Kolonia Hipolitówka, Kolonia Radomianka, Kolonia Wereczówka.
Przed zbrodnią.
W 1941 ukraińska policja pomocnicza przeprowadziła rewizję w kilku domach w Lipnikach pod pretekstem poszukiwania ukrytej broni. Mimo jej braku kilkunastu Polaków zostało aresztowanych i przetransportowanych do Kostopola. Po kilku dniach bicia część osób wypuszczono zatrzymując pięć osób. 
W styczniu 1943 w związku z wieściami o napadach Ukraińców na Polaków w kolonii zorganizowano Komitet Samoobrony. Jego organizatorem był Marek Słowiński, a komendantami Szczepan Hajdamowicz i Edmund Bielawski. Samoobrona liczyła 21 osób i jej działalność ograniczyła się do wart i nocnych patroli. Początkowo z braku broni wartownicy byli uzbrojeni w drągi i widły, do momentu, gdy udało się zdobyć kilkanaście karabinów i jeden ręczny karabin maszynowy. 
W nocy z 18 na 19 marca 1943 do wsi wtargnęło trzech uzbrojonych Ukraińców. Gdy wartownicy usiłowali ich zatrzymać, otworzyli oni ogień z broni palnej. Udało się ująć jednego – byłego policjanta ukraińskiego Ołeksandra Małyszkę, który był członkiem UPA. Przesłuchiwano go przez 3 dni. Zmaltretowany Małyszko został odwieziony do Bereźnego, przekazany w ręce żandarmów niemieckich, i powieszony przez nich za dezercję.
Po tym wydarzeniu stosunki z Ukraińcami się zaogniły, UPA zaczęła szykować napad. Każde oddalenie się od wsi, nawet w dzień groziło śmiercią. W przeddzień ataku UPA wezwała duże grupy chłopów ukraińskich z okolicznych wsi (Białka, Mokwin, Jabłonne, Kamionka, Wielkie Pole), którym rozdała broń i amunicję. 
We wsi w momencie napaści przebywało ok. 700 osób – oprócz stałych mieszkańców także wielu uciekinierów z sąsiednich miejscowości oraz 10 Żydów ukrywanych przez mieszkańców wsi.
Przebieg zbrodni.
Atak na wieś nastąpił w nocy z 26 na 27 marca. Lipniki zostały otoczone i ostrzelane kulami zapalającymi z karabinu maszynowego usytuowanego w wiatraku. W pierwszych szeregach atakujących szli upowcy z bronią palną, a za nimi podążały grupy chłopów, wzniecając ogień. We wsi wybuchła panika, ludzie uciekali w różne strony. Do uciekających strzelano, ponadto wiele osób zginęło w pożarach, złapane dzieci były wrzucane do płonących domów. Inni udusili się dymem, kryjąc się w kopcach na ziemniaki lub zostali zabici widłami i siekierami. 
Grupie samoobrony, mimo wielokrotnej przewagi sił napastników, udało się przebić i wyprowadzić około 500 osób z kolonii. Uciekinierzy udali się do majątku Zurne i Bereźnego. Grupa około stu osób, które nie zdążyły uciec i ukryły się w rowie melioracyjnym, została otoczona i w większości wymordowana przy użyciu broni białej.
Przez kilka godzin nocnych oddziały upowców przeszukiwały pola i zagrody, dobijając rannych. Przeżyła m.in. Ewelina Hajdamowicz, ocalona przez sąsiada Ukraińca, który skierował pozostałych upowców w inną stronę. Następnego dnia kobieta została znaleziona przez męża i zabrana do szpitala w Bereźnem.
Po odejściu UPA pozostali przy życiu Polacy zebrali ciała zabitych i pochowali we wspólnej mogile obok budynku Domu Ludowego. Zidentyfikowano 121 osób. Ranni zostali przewiezieni do szpitala w Bereźnem, tam część zmarła. Duża część uciekinierów została następnie wywieziona na przymusowe roboty do Niemiec. Po wojnie szczątki z masowej mogiły przeniesiono na cmentarz prawosławny do wsi Białka, niektóre ofiary zostały pochowane w Bereźnem.
Ocalenie Mirosława Hermaszewskiego.
Podczas ucieczki z zaatakowanych Lipnik 1,5-roczny Mirosław Hermaszewski był niesiony przez matkę. Jeden z banderowców z bliska strzelił jej w głowę, ale nie trafił precyzyjnie. Napastnik pozostawił zakrwawioną kobietę, myśląc, że nie żyje. Gdy matka Mirosława odzyskała przytomność, zaczęła znów uciekać. W sąsiedniej wsi zaopiekowały się nią znajome Ukrainki. Gdy ochłonęła, zorientowała się, że nie ma dziecka na plecach. Na poszukiwania syna wyruszył ojciec i brat Mirosława. Udało się znaleźć zawiniątko z dzieckiem i ocalić mu życie. Niedługo potem podczas wypadu na własne pole do Lipnik, ojciec Mirosława został postrzelony w okolice serca i zmarł.

</doc>
<doc id="1649875" url="https://pl.wikipedia.org/wiki?curid=1649875" title="Zamek Henryka">
Zamek Henryka

Zamek Henryka, "Zamek w Staniszowie" (niem. "Heinrichsburg") – zamek myśliwski wybudowany w formie sztucznych ruin w 1806 r. na górze Grodna, najwyższym szczycie Wzgórz Łomnickich. W latach 2015-2016 wyremontowany i udostępniony do zwiedzania.
Położenie.
Budowla położona jest na gruntach wsi Staniszów, ale bliżej wsi Marczyce i Sosnówka, w Polsce, w województwie dolnośląskim, w powiecie karkonoskim, w gminie Podgórzyn, 9 km od miasta Jelenia Góra, na terenie Wzgórz Łomnickich, w pobliżu uzdrowiska Cieplice. Do zamku prowadzą szlaki turystyczne: żółty z Sosnówki (20 min.) i Staniszowa (30 min.) oraz niebieski z Marczyc (20 min.).
Obiekt wraz z wzniesieniem wchodził w skład istniejącego tu parku krajobrazowego, którego centrum był pałac w Staniszowie. Staniszów wielokrotnie w trakcie wieków przechodził z rąk do rąk. W XVII panami na włościach były rodziny: von Reinbinitz, Mohrenthal, von Smettau. Henrietta von Smettau poślubiwszy księcia Henryka XXXVIII von Reuss wniosła Staniszów jako wiano ślubne. Dobra staniszowskie były własnością rodziny von Reuss do końca 1945 r.
Około 1806 roku na Grodnej wzniesiono wieżę w formach neogotyckich, która była schronem myśliwskim i wieżą widokową. W roku 1842 obiekt przebudowano do współczesnego kształtu. Forma neogotycka pałacu była w tamtych czasach niezwykłe modna, była wyrazem sentymentalnego upodobania do komponowania miejsc nastrojowych, pełnych poetyckiej symboliki. Powstanie wieży prawdopodobnie wynikało z zazdrości Henryka von Reuss w stosunku do rodowego zamku Chojnik Schaffgotschów.
W pobliżu zamku, w skałce położonej na północ od ruin, znajdują się wykute gniazda na belki, będące prawdopodobnie pozostałością jakiejś budowli. W latach 80. archeolodzy znaleźli tu kilkanaście odłamków naczyń ceramicznych z XIII wieku.
Opis obiektu.
Obiekt na planie kwadratu. Murowany z cegły i dużych nieregularnych bloków kamiennych. Bryła zwarta, masywna od strony północno-wschodniej okrągła wieża. W narożu północno-zachodnim narożniku ulokowano przyporę. Obiekt nakryty był dwuspadowym dachem. Ściany północna i południowa zwieńczone trójkątnymi szczytami z blankami. Na elewacjach otwory okienne o różnych rozmiarach i formach i zwieńczeniach: łukami odcinkowymi, Tudorów, w wieży otwory szczelinowe.
Do wnętrza prowadziły schody znajdujące się po stronie zachodniej. Wnętrze składało się z dwóch pomieszczeń. Pomieszczenia przekryte były sklepieniami. Szyby zamku były malowane.
Z XIX-wiecznego obiektu zachowały się ściany obwodowe oraz wieża, bez przekryć poziomych.
W latach 2015-2016 obiekt został poddany remontowi. W tym czasie powstała m.in. prowadząca na wieżę klatka schodowa. Odbudowa schodów umożliwiła udostępnienie od 30 kwietnia 2016 wieży zamkowej dla turystów.
Obecnie obiekt znajduje się w rękach prywatnych. Jego zwiedzanie możliwe jest od maja do października w godzinach 10.00-17.00.

</doc>
<doc id="1649877" url="https://pl.wikipedia.org/wiki?curid=1649877" title="Westendsee">
Westendsee



</doc>
<doc id="1649883" url="https://pl.wikipedia.org/wiki?curid=1649883" title="Kölpinsee">
Kölpinsee



</doc>
<doc id="1649886" url="https://pl.wikipedia.org/wiki?curid=1649886" title="European Federation of National Maintenance Societies">
European Federation of National Maintenance Societies

European Federation of National Maintenance Societies – grupa towarzystw utworzonych przez przemysłowców zajmujące się promowaniem prawidłowych zasad eksploatacji (obsługiwania). Polskim członkiem jest PNTTE (Polskie Naukowo-Techniczne Towarzystwo Eksploatacyjne – Polish Maintenance Society) utworzone przez środowisko naukowe, które powinno rozszerzać się na sferę gospodarczą. Członkiem reprezentującym dany kraj może być tylko jedno towarzystwo narodowe.

</doc>
<doc id="1649888" url="https://pl.wikipedia.org/wiki?curid=1649888" title="Starokatoliccy biskupi Deventer">
Starokatoliccy biskupi Deventer

Starokatoliccy biskupi Deventer – lista biskupów Deventer Kościoła Starokatolickiego w Holandii
Starokatoliccy biskupi Deventer są biskupami tytularnymi i sufraganami arcybiskupa Utrechtu. 

</doc>
<doc id="1649889" url="https://pl.wikipedia.org/wiki?curid=1649889" title="Nadużycie pozycji dominującej">
Nadużycie pozycji dominującej

Nadużycie pozycji dominującej – zakłócenie mechanizmów wolnej konkurencji przez przedsiębiorcę posiadającego pozycję ́dominującą na rynku właściwym.
Nadużywanie pozycji dominującej polega na:

</doc>
<doc id="1649890" url="https://pl.wikipedia.org/wiki?curid=1649890" title="Chagford">
Chagford

Chagford – miasto w Wielkiej Brytanii, w Anglii, w regionie South West, w hrabstwie Devon, w dystrykcie West Devon. W 2011 r. civil parish to na powierzchni 30,3 km² zamieszkiwało 1449 osób. Chagford jest wspomniana w Domesday Book (1086) jako "Cageford"/"Chageford"/"Cagefort"/"Kagefort".

</doc>
<doc id="1649892" url="https://pl.wikipedia.org/wiki?curid=1649892" title="Artur Fryz">
Artur Fryz

Artur Fryz (ur. 19 września 1963 w Ostrowie Wielkopolskim, zm. 14 listopada 2013 w Kutnie) – polski poeta, dziennikarz, twórca piosenek, animator kultury związany z Kutnem.
Urodzony w Ostrowie Wielkopolskim, skąd przeniósł się w 1977 na Rzeszowszczyznę. W 1982 zdał maturę w Dębicy, następnie, 1989 ukończył studia na Katolickim Uniwersytecie Lubelskim – filologia polska. W czasie studiów podjął pierwsze poważniejsze próby poetyckie i krytyczne. Ukazały się też wtedy jego pierwsze publikacje.
Redagował dodatek literacki „wertepy” do studenckiego czasopisma „Wielkie Koło”. Zadebiutował jako krytyk literacki w podziemnym piśmie „Notatnik Polityczny”. Zdobył drugą nagrodę na ogólnopolskim konkursie poetyckim „O kwiat kapryfolium” we Wrocławiu.
W roku 1989 przeprowadził się do Kutna. Redagował bądź współredagował czasopisma regionalne, współpracował z płockimi tytułami prasowymi. Brał udział w wielu inicjatywach kulturalnych i edytorskich. Jego wiersze były publikowane w warszawsko-lubelskiej efemerydzie literackiej „De Lirnik”, w lubelskich „Kresach” i sopockim „Toposie”, w „Gazecie Wyborczej” i w miesięczniku „Śląsk”, w czasopiśmie „Znaj”, w łódzkich „Arteriach”, w „Zeszytach Poetyckich” i w wielu antologiach. Tłumaczenia jego wierszy pióra Karola Chmela ukazały się w słowackim czasopiśmie literackim „Fragment”. Zdobywał laury w konkursach poetyckich: m.in. w konkursie im. Stanisława Grochowiaka (Radom), w pierwszym ogólnopolskim konkursie literackim organizowanym w Kutnie, dwukrotnie w płockim konkursie „O liść dębu” (w tym I nagroda) oraz w płockiej „Jesiennej Chryzantemie”, poza tym w wielu innych. Jego książki poetyckie były recenzowane na łamach „Toposu”, „Twórczości”, „Śląska”, „Akantu”, „Migotań Przejaśnień”. Omówienia całości dorobku poetyckiego dokonał Jerzy Suchanek w tekście „Poeta subito” na łamach „Akantu” Nr 1(131) 2008.
W roku 2001 wydał tom "miasto nad bitwą. 24 sonety municypalne". Jego obszerna interpretacja pióra Wojciecha Wencla ukazała się w ogólnopolskim piśmie „Nowe Państwo”.
Rok 2002 przynosi tomik "przed zamknięciem" stanowiący wybór z dotychczasowego dorobku poetyckiego.
W roku 2003 wymyślił i współorganizował w ramach Środkowoeuropejskiego Stowarzyszenia Społeczno-Kulturalnego „Środek” wystawę „madonny cicho”, która miała miejsce w Muzeum w Łowiczu w dniach 12 września – 20 października. Na wystawę złożyły się rzeźby Andrzeja Moraczewskiego i plansze z wierszami poety, zawierającymi motyw madonny.
W roku 2005 zorganizował I Festiwal „Złoty Środek Poezji” w Kutnie oraz I Ogólnopolski Konkurs Literacki „Złoty Środek Poezji” na najlepszy poetycki debiut książkowy roku. Odtąd impreza organizowana jest corocznie.
W roku 2006 odbył się w Kutnie koncert piosenek autora pt. „Kto w Kutnie nie był...”, którego był współorganizatorem.
Wydany w 2007 roku zbiór "wspólne miejsca" jego autorstwa zawiera wiersze z lat 2002-2006.
W 2010 roku ukazała się jego czwarta książka "czytanie z księgi świętego kłapouchego" wydana przez Wydawnictwo Kwadratura Łódź.
W 2013 roku opublikował zbiór wierszy "klatka schodowa kieszeń minotaura" wydany przez Muzeum Miasta Ostrowa Wielkopolskiego jako 44 tom serii Biblioteka Ostrowska, redagowanej przez Witolda Banacha.
Był pomysłodawcą i redaktorem wydanej w roku 2011 antologii wierszy współczesnych z motywem podróży "Pociąg do poezji. Intercity" zawierającej wiersze 63 poetów z 7 krajów europejskich, ilustrowanej fotografiami kolejowymi Tomasza Kuli, wydanej i rozprowadzonej w nakładzie 5000 egz.
Był pomysłodawcą i redaktorem wydanej w roku 2013 antologii wierszy współczesnych "Węzły, sukienki, żagle. Nowa poezja, ojczyzna i dziewczyna", Kutno 2013, zawierającej wiersze 90 poetów z 8 krajów europejskich, ilustrowanej fotografiami Małgorzaty Lebdy, Tomasza Kuli. Kształt edytorski nadała książce Paulina Andryszczak. Pozycja została dofinansowana przez Ministra Kultury i Dziedzictwa Narodowego. Ukazała się w nakładzie 3000 egz.
Publikował recenzje i szkice w dwumiesięczniku literackim „Topos”, przygotowywał do druku cykl wykładów: Z wierszem przez świat. Geografia Polskiej Poezji Współczesnej. Współpracował i koncertował z młodą trash-punkową kapelą SKALP.L.
Organizował w Kutnie spotkania z pisarzami w ramach autorskiego cyklu „Przestrzenie literatury” oraz warsztaty dziennikarskie dla młodzieży z Kutna i okolic. Współzałożyciel Fundacji im. Jana Kochanowskiego, powołanej aktem notarialnym 2 lipca 2013 r.
Dzień po śmierci Artura Fryza, Sławomir Matusz poświęcił poecie wiersz „Nazajutrz”.

</doc>
<doc id="1649894" url="https://pl.wikipedia.org/wiki?curid=1649894" title="Polskie Naukowo-Techniczne Towarzystwo Eksploatacyjne">
Polskie Naukowo-Techniczne Towarzystwo Eksploatacyjne

Polskie Naukowo-Techniczne Towarzystwo Eksploatacyjne (PNTTE) – stowarzyszenie poświęcone teorii i praktyce eksploatacji, a szczególnie tworzenia systemów eksploatacyjnych (obsługiwania) opartych o zasady eksploatyki. 
PNTTE jest członkiem European Federation of Maintenance Societies – Europejskiej Federacji Towarzystw Eksploatacyjnych (obsługiwania).

</doc>
<doc id="1649898" url="https://pl.wikipedia.org/wiki?curid=1649898" title="Ewald-Heinrich von Kleist-Schmenzin">
Ewald-Heinrich von Kleist-Schmenzin

Ewald-Heinrich Hermann Konrad Oskar Ulrich Wolf Alfred von Kleist-Schmenzin (ur. 10 lipca 1922 w Smęcinie, zm. 8 marca 2013 w Monachium) – niemiecki wojskowy, oficer Wehrmachtu, uczestnik ruchu oporu Clausa von Stauffenberga.
Najstarszy z sześciorga dzieci pierwszego małżeństwa Ewalda von Kleist-Schmenzina i Anny von der Osten. Osobiście zwerbował go Claus von Stauffenberg do zamachu na Adolfa Hitlera. Po tym jak kandydat na zamachowca Axel von dem Bussche został ciężko ranny w styczniu 1944 roku na froncie wschodnim, w lutym 1944 Stauffenberg podszedł von Kleist-Schmenzina. Jak dotychczas Bussche proponował, zamach miałby odbyć się podczas demonstracji. Von Kleist-Schmenzin prosił też o rozmowę ze swoim ojcem, przed podjęciem decyzji o zamachu samobójczym. Ojciec wychodził z założenia, że takiej prośbie Stauffenberga nie może odmówić: "Tak. Musisz to zrobić. Kto w takim momencie zawiedzie, nigdy nie będzie z życia zadowolony" ("Ja, das musst Du tun. Wer in einem solchen Moment versagt, wird nie wieder froh im Leben").
Plany jednak nie powiodły się, ponieważ Hitler przesuwał z dnia na dzień termin demonstracji. 20 lipca 1944 roku von Kleist-Schmenzin działał już w berlińskim Bendlerblock jako jeden z licznych przygotowujących zamach. Po niepowodzeniu zamachu udało mu się jednak zatuszować swoją aktywność. W związku z brakiem wystarczających dowodów, w grudniu 1944 wstrzymano postępowanie przeciwko niemu. W ten sposób uniknął oskarżenia i do końca wojny był na froncie. 
W roku 1962 zorganizował w Monachium "Monachijską Konferencję Bezpieczeństwa", znana później jako Monachijska Konferencja Polityki Bezpieczeństwa. Do roku 1998 był jej moderatorem. Poza tym był wydawcą oraz członkiem zakonu Joannitów.
Dnia 2 czerwca 1960 roku w Monachium ożenił się z Gundulą Freude, córką majora Richarda Freude i Irmagardy Castendyk. Mieli syna i córkę, mieszkali w Monachium.
Od momentu, kiedy umarł Philipp Freiherr von Boeselager von Kleist-Schmenzin był ostatnim żyjącym z kręgu Stauffenberga, któremu podczas jubileuszu 100. urodzin, wygłosił mowę.

</doc>
<doc id="1649899" url="https://pl.wikipedia.org/wiki?curid=1649899" title="Wyrobiska górnicze">
Wyrobiska górnicze



</doc>
<doc id="1649900" url="https://pl.wikipedia.org/wiki?curid=1649900" title="Polityka Energetyczna Polski do 2030 roku">
Polityka Energetyczna Polski do 2030 roku

Polityka Energetyczna Polski do 2030 roku – to strategia państwa, która zawiera rozwiązania wychodzące naprzeciw najważniejszym wyzwaniom polskiej energetyki zarówno w perspektywie krótkoterminowej, jak i do 2030 roku. Dokument ten został przyjęty przez Radę Ministrów w dniu 10 listopada 2009 r.
Dokument został opracowany zgodnie z art. 13–15 ustawy – Prawo energetyczne.
Struktura dokumentu.
Sam dokument liczy 29 stron, a dodatkowo towarzyszą mu 4 załączniki:
Główne postanowienia.
Zgodnie z „Polityką energetyczną Polski do 2030 roku” udział odnawialnych źródeł energii w całkowitym zużyciu w Polsce ma wzrosnąć do 15% w 2020 roku i 20% w roku 2030. Planowane jest także osiągnięcie w 2020 roku 10% udziału biopaliw w rynku paliw.
Najnowsza wersja projektu „Polityka energetyczna Polski do 2030 roku” pozwala sądzić, że rząd ponownie otwiera drogę dla polskiej elektrowni atomowej, której pierwsza realizacja (w Żarnowcu) nie została ukończona.

</doc>
<doc id="1649901" url="https://pl.wikipedia.org/wiki?curid=1649901" title="Andrzej Podchul">
Andrzej Podchul

Andrzej Podchul (ur. 27 sierpnia 1948 w Gołdapi) – polski polityk i bankowiec, były wojewoda suwalski.
Życiorys.
Ukończył studia magisterskie na Wydziale Administracyjno–Ekonomicznym w Uniwersytecie Warszawskim. 
Pracował jako finansista w polskiej bankowości od 1970 roku, w tym: 13 lat w Narodowym Banku Polskim Oddział Wojewódzki w Suwałkach, jako główny specjalista, następnie w Powszechnym Banku Kredytowym zajmował stanowisko naczelnika wydziału kredytów przemysłu. 
W 1993 zorganizował w Suwałkach Oddział Powszechnego Banku Gospodarczego S.A. (PBG) Został dyrektorem tego oddziału. Po wchłonięciu PBG przez Pekao S.A został powołany na stanowisko dwóch oddziałów tego banku w Suwałkach. Od 2008 jest na emeryturze.
Należał do Konfederacji Polski Niepodległej, w której był członkiem zespołu doradców Leszka Moczulskiego. W latach 1991–1992 sprawował urząd wojewody suwalskiego.
Po odejściu z administracji rządowej zajął się organizacją Polsko-Litewskiej Izby Gospodarczej w Suwałkach. Został jej pierwszym prezydentem. W okresie od 2003 do 2006 działał w Platformie Obywatelskiej.
W styczniu 2004 uzyskał mandat ławnika Sądu Rejonowego w Suwałkach Wydział Karny, sprawuje go także w kolejnej kadencji w Wydziale Rodzinnym i Nieletnich. 
Odznaczony Krzyżem Kawalerskim Orderu Odrodzenia Polski nadanym w 1995.

</doc>
<doc id="1649904" url="https://pl.wikipedia.org/wiki?curid=1649904" title="Irina Gabaszwili">
Irina Gabaszwili

Irina Gabaszwili (ur. 15 sierpnia 1960 w Tbilisi, zm. 23 marca 2009) – gruzińska gimnastyczka.
Życiorys.
Gabaszwili zaczęła trenować gimnastykę pod okiem Nelli Saladze w wieku 10. lat.
Na Mistrzostwach Świata 1979 w Londynie wywalczyła złoto i brąz.
Gabaszwili była szkolona w Stanach Zjednoczonych od roku 2000 roku i została trenerką w Westside Gimnastyka Akademii wraz z Wuling Stephenson i Bettina Megowan w Portland, Oregon. Była także obywatelką USA.
Była żoną Siergieja Majewskiego i miała z nim syna, Dmitrija.
Śmierć.
U Gabaszwili został zdiagnozowany rak piersi w 2004 roku, przechodziła chemioterapię, ale ostatecznie nie zwalczyła choroby. Zmarła 23 marca 2009 r.

</doc>
<doc id="1649906" url="https://pl.wikipedia.org/wiki?curid=1649906" title="Ihor Iljuszyn">
Ihor Iljuszyn

Ihor Iwanowicz Iljuszyn (, ur. 23 kwietnia 1961 w Dniepropetrowsku (ob. Dniepr)) – ukraiński historyk, doktor habilitowany nauk historycznych, profesor .
Życiorys.
W 1988 ukończył studia na Wydziale Historycznym Uniwersytetu Kijowskiego, w 1994 studia doktoranckie na Wydziale Historii Zachodnich i Południowych Słowian tamże. 1995 obronił pracę doktorską „Chłopskie formacje wojskowe w narodowo-wyzwoleńczej walce narodu polskiego z czasów II wojny światowej”.
W latach 1995–1998 pracował jako asystent Katedry Historii Słowian, od 1998 do 2003 jako docent. Specjalista w zakresie najnowszej historii Polski i stosunków polsko-ukraińskich. Prowadził na Kijowskim Uniwersytecie im. Tarasa Szewczenki przedmiot „Historia nowożytna zachodnich i południowych Słowian” oraz zajęcia specjalistyczne o nowej i najnowszej historii Polski i innych krajów Europy Środkowo-Wschodniej.
W 2003 roku obronił pracę doktorską na temat „Polskie podziemie wojskowo-polityczne w Zachodniej Ukrainie (1939–1945 r.)”.
Od 2004 kieruje Katedrą Stosunków Międzynarodowych Kijowskiego Uniwersytetu Slawistycznego, w latach 1997–2005 był członkiem grupy roboczej przy Ukraińskiej Komisji Rządowej ds. badania i oceny działalności Organizacji Ukraińskich Nacjonalistów i Ukraińskiej Powstańczej Armii, w latach 2002–2003 był członkiem roboczego zespołu ekspertów przy Radzie Bezpieczeństwa Narodowego i Obrony Ukrainy do spraw przeprowadzenia dodatkowych badań naukowych nad wydarzeniami na Wołyniu w latach 1943–1944.
W latach 2005–2006 prowadził wykłady z historii Europy Wschodniej na Uniwersytecie Jagiellońskim. W 2007 został laureatem nagrody Polskiego Towarzystwa Historycznego "Pro historia Polonorum". Publikuje na Białorusi, w Austrii, Polsce, Rosji, Słowacji, USA, Francji, Czechach i na Ukrainie.
W 2018 laureat nagrody im. Iwana Wyhowskiego przyznawanej przez Studium Europy Wschodniej Uniwersytetu Warszawskiego pod patronatem Prezydenta RP.
Według programu międzynarodowej konferencji naukowej „II wojna światowa w stosunkach polsko-ukraińskich – stan badań, perspektywy badawcze”, zorganizowanej z okazji 75. rocznicy Zbrodni Wołyńskiej przez Instytut Pamięci Narodowej na Przystanku Historia przy ul. Marszałkowskiej 21/25 w Warszawie, 5 lipca miał prezentować artykuł na temat „Konflikt polsko-ukraiński w historiografii ukraińskiej”.
Współczesne opinie.
W czasie spotkania autorskiego 5 maja 2009 przy promocji polskiego wydania książki "UPA i AK. Konflikt w Zachodniej Ukrainie" Grzegorz Motyka i Edmund Bakuniak zarzucili książce szereg błędów merytorycznych: oskarżanie strony polskiej o rozpoczęcie rzezi; przedstawianiu ludobójstwa polskiej ludności Wołynia i Galicji Wschodniej jako konfliktu AK i UPA; tłumaczenie mniejszej liczby ofiar po stronie ukraińskiej różnicą potencjałów walczących stron, podczas gdy wynikała ona z różnych celów, jakie przyświecały obu stronom (UPA – eksterminacja ludności polskiej, AK – jej obrona). Iljuszyn przyznał, że taki był faktyczny powód różnicy.

</doc>
<doc id="1649907" url="https://pl.wikipedia.org/wiki?curid=1649907" title="Charlbury">
Charlbury

Charlbury – miasto w Wielkiej Brytanii, w Anglii, w regionie South East England, w hrabstwie Oxfordshire. W 2001 roku miasto było zamieszkane przez 2984 osób.

</doc>
<doc id="1649910" url="https://pl.wikipedia.org/wiki?curid=1649910" title="José Luis Munguía">
José Luis Munguía

José Luis Munguía (ur. 28 października 1959 w San Salvador, zm. grudzień 1986) – salwadorski piłkarz grający na pozycji bramkarza.
Kariera klubowa.
W czasie kariery piłkarskiej występował w salwadorskim klubie FAS Santa Ana. Z FAS Santa Ana czterokrotnie zdobył Mistrzostwo Salwadoru w 1978, 1979, 1981 i 1984 oraz Puchar Mistrzów CONCACAF 1979.
Kariera reprezentacyjna.
W latach 1979-1985 występował w reprezentacji Salwadoru, z którym uczestniczył w Mistrzostwach Świata 1982 w Hiszpanii, jednakże był rezerwowym i nie wystąpił w żadnym meczu. W 1984 i 1985 roku uczestniczył w eliminacjach Mistrzostw Świata 1986.

</doc>
<doc id="1649916" url="https://pl.wikipedia.org/wiki?curid=1649916" title="Chatteris">
Chatteris

Chatteris - miasto i civil parish w Wielkiej Brytanii, w Anglii, w regionie East of England, w hrabstwie Cambridgeshire, w dystrykcie Fenland. Leży 27,5 km od miasta Cambridge i 104,9 km od Londynu. W 2011 roku civil parish liczyła 10 453 mieszkańców. Chatteris jest wspomniana w Domesday Book (1086) jako "Cetriz".
W tym mieście ma swą siedzibę klub piłkarski - Chatteris Town F.C.

</doc>
<doc id="1649918" url="https://pl.wikipedia.org/wiki?curid=1649918" title="Cameron E. Thom">
Cameron E. Thom

Cameron Erskine Thom (ur. 20 lipca 1825, zm. 2 lutego 1915) – amerykański prawnik, polityk, szesnasty burmistrz Los Angeles.
Urodził się w Wirginii, do Kalifornii trafił na fali gorączki złota w 1849 roku. Studiował prawo w Sacramento, przeniósł się do Los Angeles i w latach 1854–57 sprawował urząd Prokuratora Hrabstwa Los Angeles ("Los Angeles County District Attorney"). W 1857 r. został wybrany do Senatu Stanowego Kalifornii. Podczas wojny secesyjnej walczył po stronie Konfederacji. Po powrocie ponownie sprawował urząd Prokuratora Hrabstwa Los Angeles (1869–1873 i 1877–1879).
Obrany burmistrzem Los Angeles, swoje dwie kadencje sprawował w latach 1882–1884.

</doc>
<doc id="1649920" url="https://pl.wikipedia.org/wiki?curid=1649920" title="Eduardo Hernández">
Eduardo Hernández

Eduardo Hernández (ur. 31 stycznia 1958) były salwadorski piłkarz grający na pozycji bramkarza.
Kariera klubowa.
W czasie kariery piłkarskiej Eduardo Hernández występował w salwadorskim klubie C.D Santiagueño.
Kariera reprezentacyjna.
Eduardo Hernández występował w reprezentacji Salwadoru w latach osiemdziesiątych. W 1982 uczestniczył w Mistrzostwach Świata 1982 w Hiszpanii, jednakże był rezerwowym i nie wystąpił w żadnym meczu.

</doc>
<doc id="1649923" url="https://pl.wikipedia.org/wiki?curid=1649923" title="Edward Wolff">
Edward Wolff

Edward Wolff, też Eduard (ur. 15 września 1816 w Warszawie, zm. 16 października 1880 w Paryżu) – polski pianista, kompozytor i pedagog żydowskiego pochodzenia.
Życiorys.
Jego rodzicami byli Józef (znany warszawski lekarz i meloman) i Eleonora z domu Oesterreicher (pianistka amatorka), którzy prowadzili salon muzyczny w Warszawie; brat Maksymilian był lekarzem, a siostra Regina była matką Henryka i Józefa Wieniawskich.
Początkowo uczył się gry fortepianowej pod kierunkiem matki, następnie w latach 1827–1832 kontynuował naukę u Wilhelma Würfla w Wiedniu. W latach 1832–1835 studiował u Zawadzkiego (fortepian) i Józefa Elsnera (kompozycja) w Konserwatorium Warszawskim. 
W 1835 wyjechał do Paryża. Dzięki znajomości z Fryderykiem Chopinem poznał paryskie środowisko muzyczne, m.in. Ferenca Liszta, Sigismunda Thalberga, Charlesa Auguste’a de Bériota i Henriego Vieuxtempsa, a także wydawcę Maurice’a Schlesingera, u którego wydał ogółem 100 opusów.
Jego kompozycje wydawane były również w albumach, obok dzieł Chopina, Liszta i innych znanych kompozytorów; m.in. jego etiudy zamieszczono w podręczniku „Méthode des méthodes de piano” Moschelesa i Fétisa, wraz z trzema etiudami Chopina. 
W latach 1837–1839 występował w prywatnych salonach oraz salach wytwórni fortepianów: Érarda i Pleyela. Odbył też kilka tournée we Francji i za granicą. W latach 1845–1850 opiekował się swoimi siostrzeńcami – Henrykiem i Józefem Wieniawskimi, którzy studiowali w konserwatorium w Paryżu. Pracował zwłaszcza z Józefem, którego przedstawiał na swoich koncertach jako „cudowne dziecko” i który wykonywał kompozycje Wolffa. Jako przedstawiciel firmy Érarda w latach 1862–1863 przebywał w Rumunii ucząc oraz dając koncerty połączone z odczytami, podczas których wykonywał najczęściej kompozycje Chopina.
Był także znanym i cenionym pedagogiem. Wśród jego uczniów byli m.in. Feliks Jaroński, Emanuel Kania i Emmanuel Chabrier.
Twórczość.
Tworzył pod silnym wpływem Chopina. Był bardzo płodnym kompozytorem. Pozostawił ok. 400 opusów, z czego 333 zostało wydanych za jego życia w Paryżu. Komponował wyłącznie na fortepian, w tym zadedykowany Chopinowi "Grand Allegro de Concert" op. 39, fantazje oraz popularne w jego czasach utwory salonowe, a także ballady, etiudy, nokturny, polonezy, walce i mazurki „à la Chopin”, które nazywał „chansons polonaises”. Pisał divertissements na fortepian na dwie i cztery ręce, oparte głównie na tematach znanych oper. Był współautorem ogromnej liczby duetów na skrzypce i fortepian, w tym 32 skomponowanych wspólnie z Bériotem i 8 z Vieuxtempsem, a także 3 duetów na wiolonczelę i fortepian z Alexandrem Battą. Do najlepszych dzieł Wolffa należą etiudy, które są wykonywane również współcześnie.

</doc>
<doc id="1649925" url="https://pl.wikipedia.org/wiki?curid=1649925" title="Użyteczność badań marketingowych">
Użyteczność badań marketingowych



</doc>
<doc id="1649927" url="https://pl.wikipedia.org/wiki?curid=1649927" title="Alberto Taboada">
Alberto Taboada

José Alberto Taboada - piłkarz urugwajski, napastnik.
Jako piłkarz klubu Montevideo Wanderers wziął udział w turnieju Copa América 1935, gdzie Urugwaj zdobył mistrzostwo Ameryki Południowej. Taboada zagrał w dwóch meczach - z Peru (zastąpił w drugiej połowie Juana Píriza) i Argentyną (zdobył bramkę).
Od 13 stycznia 1935 roku do 20 września 1936 roku Taboada rozegrał w reprezentacji Urugwaju 6 meczów i zdobył 1 bramkę.

</doc>
<doc id="1649928" url="https://pl.wikipedia.org/wiki?curid=1649928" title="Dyskografia Dwa Plus Jeden">
Dyskografia Dwa Plus Jeden



</doc>
<doc id="1649929" url="https://pl.wikipedia.org/wiki?curid=1649929" title="José Alberto Taboada">
José Alberto Taboada



</doc>
<doc id="1649931" url="https://pl.wikipedia.org/wiki?curid=1649931" title="Edward F. Spence">
Edward F. Spence

Edward F. Spence (ur. 1832, zm. 1892) – amerykański polityk, siedemnasty burmistrz Los Angeles, polityk i prawnik. Wybierany dwukrotnie, urząd sprawował od 9 grudnia 1884 do 14 grudnia 1886. Urodził się w Irlandii. Swoją karierę polityczną rozpoczął jako skarbnik stanu Nevada, w latach 1861-62 pracował w legislaturze stanowej Kalifornii. Był także wiceprezesem First National Bank.

</doc>
<doc id="1649932" url="https://pl.wikipedia.org/wiki?curid=1649932" title="Małopolskie Studia Historyczne">
Małopolskie Studia Historyczne

Małopolskie Studia Historyczne – kwartalnik wydawany w Krakowie od 1958 roku, jako organ oddziałów Polskiego Towarzystwa Historycznego z województw krakowskiego, kieleckiego i rzeszowskiego. Pismo zamieszcza artykuły, recenzje i materiały źródłowe oraz streszczenia i informacje o ruchu naukowym w różnych ośrodkach regionu małopolskiego. 
Od 1967 roku kontynuatorem kwartalnika Małopolskie Studia Historyczne są Studia Historyczne, pismo Polskiej Akademii Nauk - Oddział w Krakowie.

</doc>
<doc id="1649933" url="https://pl.wikipedia.org/wiki?curid=1649933" title="SAW">
SAW



</doc>
<doc id="1649938" url="https://pl.wikipedia.org/wiki?curid=1649938" title="Pantserwagen M.39">
Pantserwagen M.39

Pantserwagen M.39 (oznaczenie niemieckie Panzerspähwagen DAF 201(h)) – holenderski samochód pancerny z okresu II wojny światowej
Historia konstrukcji.
W 1938 roku holenderska firma "Van Doorne Aanhangwagenfabriek N.V." otrzymała zamówienie na budowę 12 samochodów pancernych na wyposażenie trzeciego szwadronu dywizjonu samochodów pancernych armii holenderskiej. Już w 1938 roku był gotowy prototyp oznaczony w firmie jako "DAF P.T. 3", a w 1939 roku przystąpiono do produkcji seryjnej. Pierwsze tego typu samochody zostały dostarczone pod koniec 1939 roku, otrzymały one oznaczenie wojskowe "M.39". Produkcja trwała do chwili zajęcia Holandii przez Niemcy w maju 1940 roku. 
Nie dokończone samochody zostały ukończone przez Niemców w 1940 roku. 
Użycie.
Pod koniec 1939 roku pierwsze samochody pancerne "M.39" zostały przyjęte na uzbrojenie armii holenderskiej i w maju 1940 roku wzięły udział w walkach z Niemcami. W trakcie walk jeden samochód tego typu został zniszczony.
Pozostałe samochody oraz samochody ukończone już pod okupacją niemiecką zostały wcielone do niemieckich jednostek policyjnych, gdzie używane były do działań przeciwpartyznackich. Używano ich także na zapleczu frontu wschodniego. 

</doc>
<doc id="1649939" url="https://pl.wikipedia.org/wiki?curid=1649939" title="Pelargonia pachnąca">
Pelargonia pachnąca

Pelargonia pachnąca ("Pelargonium graveolens") – gatunek rośliny należący do rodziny bodziszkowatych. Nazwy zwyczajowe: geranium, anginka, anginowiec, ruzyndla. Pochodzi z południowej i wschodniej części Afryki. Jest uprawiana, w uprawie jednak spotyka się wyłącznie kultywary i mieszańce oznaczane jako "Pelargonium graveolens" hort. lub "Pelargonium ×graveolens". Nazwą pelargonia pachnąca określa się również całą grupę mieszańców i kultywarów pochodzących od innych gatunków pelargonii o silnym zapachu. Wiele z nich wyhodowane zostało przez dawnych ogrodników, dzisiaj już nie sposób ustalić od jakiego gatunku one pochodzą.
Biologia.
Roślina wieloletnia i długowieczna. Rocznie jej pędy przyrastają o 20–30 cm. W uprawie domowej jednak trzymana jest zwykle tylko przez kilka lat, gdyż starsze okazy stają się brzydkie. Bardzo charakterystyczną cechą tej rośliny jest silny, różany, aromatyczny i orzeźwiający zapach wydzielający się zwłaszcza przy potarciu liści, wytwarza bowiem duże ilości olejków eterycznych. Jak wszystkie pelargonie jest rośliną termoindukcyjną – kwitnie obficie po dłuższym przebywaniu w niskiej temperaturze. Bez przejścia tego okresu spoczynku kwitnie słabo lub wcale, traci też swój charakterystyczny pokrój. Dlatego też w uprawie domowej kwitnie rzadko, nasion przeważnie nie zawiązuje.

</doc>
<doc id="1649940" url="https://pl.wikipedia.org/wiki?curid=1649940" title="Pelargonium graveolens">
Pelargonium graveolens



</doc>
<doc id="1649941" url="https://pl.wikipedia.org/wiki?curid=1649941" title="Nazar (film)">
Nazar (film)

Nazar (tj. "Spojrzenie", inny tytuł "The Gaze") – indyjski film z 1991 roku wyreżyserowany przez Mani Kaul, będący adaptacją opowiadania "Łagodna" Dostojewskiego. W rolach głównych wystąpili Shekhar Kapur (reżyser "Elizabeth" i "Bandit Queen") i Sambhavi.
Opis filmu.
Właściciel sklepu z antykami w Bombaju (Shekhar Kapur) bierze czasem w lombard rzeczy przynoszone przez gwałtownie potrzebujących pieniędzy. Pewnego dnia w jego sklepie pojawia się siedemnastoletnia dziewczyna (Sambhavi). Czterdziestoletni samotny mężczyzna czuje się zaintrygowany jej milczeniem. Czeka na jej kolejne przyjście, wypytuje o nią. Dziewczyna jest sierotą wbrew swojej woli przymuszaną przez krewnych do małżeństwa ze starym wdowcem. Mężczyzna wykorzystuje jej trudną sytuację. Proponuje małżeństwo. Z dwojga złego dziewczyna wybiera jego, ale wkrótce ma okazję zwątpić w swój wybór. Między małżonkami panuje milczenie. Od dziecka samotny mężczyzna stał się oschły, nie umie wyrazić swoich uczuć, sam nie wie, co czuje. Zamiast ciepła chce dać odczuć swoją przewagę, zatrzymać ją przy sobie pragnie zależnością. Upokarza ją. Niepogodzony ze swoim życiem wyżywa się na niej. Ona zaczyna się dusić w tym związku. Pewnej nocy mąż budzi się. Widzi żonę zbliżającą się do jego łóżka z pistoletem w dłoni. Metal lufy dotyka jego skroni.
Festiwale.
Film był pokazywany na następujących festiwalach:

</doc>
<doc id="1649942" url="https://pl.wikipedia.org/wiki?curid=1649942" title="Anginka">
Anginka



</doc>
<doc id="1649943" url="https://pl.wikipedia.org/wiki?curid=1649943" title="The Gaze">
The Gaze



</doc>
<doc id="1649946" url="https://pl.wikipedia.org/wiki?curid=1649946" title="Jerzy Fryszman">
Jerzy Fryszman

Jerzy Fryszman (ur. 7 maja 1904 w Warszawie, zm. 6 sierpnia 1976 tamże) – polski lekarz-urolog żydowskiego pochodzenia.
Życiorys.
Urodził się w Warszawie w rodzinie żydowskiej, jako syn lekarza Aleksandra Fryszmana (1874–1939) i Ewy z domu Rundstein (1879–1940). Brat Aliny Lewinson (1900–1980), matki Janiny Bauman (1926–2009); szwagier Szymona Lewinsona (1896–1940).
Przed II wojną światową pracował w Prywatnej Klinice Urologicznej dr. Aleksandra Fryszmana przy ulicy Tłomackie w Warszawie. Okres wojny spędził w Związku Radzieckim. Po wojnie był ordynatorem Szpitala Bielańskiego. Był członkiem założycielem Polskiego Towarzystwa Urologicznego, w zarządzie którego zasiadał przez wiele lat. W 1969 wprowadził sposób czasowego szwu hemostatycznego, zaproponowanego przez Juvarę z Bukaresztu w 1968.
Pochowany jest obok żony Ireny z domu Lewicz (zm. 1995) na cmentarzu żydowskim przy ulicy Okopowej w Warszawie (kwatera 10).
Wybrane prace.
w tym książki:

</doc>
<doc id="1649947" url="https://pl.wikipedia.org/wiki?curid=1649947" title="Synagoga w Neuilly">
Synagoga w Neuilly

Synagoga w Neuilly-sur-Seine – zabytkowa synagoga położona przy ulicy Ancelle. 
Historia.
Pierwszym obiektem związanym z Żydami w Neuilly był żydowski dom dziecka założony w 1866 przez Coralie Cahen, który z czasem stał się przytułkiem także dla byłych prostytutek, a po II wojnie światowej - dla wszystkich Żydów, którzy stracili rodzinę w czasie wojny. Dom, zwany po prostu Przytułkiem, istniał do 1980. Gmina żydowska w Neuilly powstała w podobnym okresie i składała się głównie z uchodźców z Lotaryngii. Liczyła ok. 140 osób. W 1869 z inicjatywy swojego przewodniczącego Godchauxa Oulry rozpoczęła ona zbiórkę pieniędzy na budowę synagogi, którą wzniesiono w 1878 według projektu Émile'a Uhlmanna. Ze względu na systematyczny wzrost liczby wyznawców judaizmu, na który wpływ miała imigracja zarobkowa do Francji, w 1937 synagoga została znacząco powiększona. W czasie II wojny światowej większość Żydów z Neuilly padła ofiarą obławy Vel d’Hiv lub - jak rabin i jego żona- została wywieziona w latach 1942-1943. Ich los upamiętnia tablica na ścianie synagogi. 
Po wojnie, dzięki staraniom rabina Feuerworkera, w Neuilly powołany został żydowski ośrodek kulturalny, jednak gmina zaczęła odradzać się dopiero po masowych wyjazdach Żydów z niepodległej Algierii w latach 60. XX wieku. Od 1999 przy synagodze działa Żydowski Uniwersytet Europejski.
Architektura.
Synagoga położona jest u zbiegu ulic Ancelle i Dulud, na planie czworoboku. Wejście do budynku prowadzi poprzez drzwi bez portalu, nad nimi wyrzeźbiona została Gwiazda Dawida oraz rząd niewielkich półkolistych okien obramowanych kolumienkami. Całość wieńczą Tablice Prawa umieszczone między dwiema kolejnymi Gwiazdami Dawida. Wszystkie okna synagogi są półkoliste, są skromnie obramowane. Osobna brama wjazdowa prowadzi na teren Uniwersytetu. Budynek jest dwukondygnacyjny. 
We wnętrzu zachowany Aron ha-kodesz z okresu międzywojennego. Wsparta na podobnie skonstruowanych kolumnach galeria dla kobiet otoczona jest rzeźbioną balustradą z drewna.

</doc>
<doc id="1649948" url="https://pl.wikipedia.org/wiki?curid=1649948" title="Kościół św. Ignacego Loyoli w Bydgoszczy">
Kościół św. Ignacego Loyoli w Bydgoszczy

Kościół św. Ignacego Loyoli (pierwotnie kościół św. Krzyża) – wybudowany w 1638 roku kościół, który znajdował się w Bydgoszczy w zachodniej pierzei Starego Rynku. Patronem świątyni był do 1806 r. Święty Krzyż, po czym nadano jej wezwanie św. Ignacego Loyoli. Zburzony w 1940 roku.
Historia.
Powstanie kościoła jezuickiego wiąże się z ulokowaniem w Bydgoszczy na początku XVII w. konwentu jezuitów. 
Okres staropolski 1638-1772.
Pierwsi zakonnicy przybyli do Bydgoszczy z kolegium poznańskiego w 1616 roku i zajęli pomieszczenia przy kościele parafialnym. Sprowadzenie nowego zakonu odbyło się w kontekście znacznego poparcia władz miejskich, części mieszczan oraz dziekana Kapituły Kujawskiej (późniejszego biskupa chełmińskiego) Kaspra Działyńskiego. W 1619 zakonnicy założyli w mieście swoją rezydencję, a przy niej szkołę gramatyki. Był to początek owocnej działalności oświatowej, której rozwinięciem było później powołanie pełnoprawnego kolegium jezuickiego w Bydgoszczy (1647). 
Biskup chełmiński uposażył jezuitów w wieś Płonkowo, kamienicę w Bydgoszczy oraz przekazał w 1638 r. cudowny krzyż z relikwiami. Wtedy to podjęto decyzję o wezwaniu nowo budowanego kościoła – Świętego Krzyża. Jezuici sprowadzili do budowy wysokiej klasy rzemieślników: brata zakonnego - muratora Wojciecha Przybyłkiewicza i złotnika M. Małczykiewicza – wykonawcy ołtarza. W 1642 biskup przyjął jako współfundatora wielkiego kanclerza koronnego Jerzego Ossolińskiego, a po śmierci biskupa w 1646 całość zobowiązań finansowych dźwigał Ossoliński. 
Budowę kościoła św. Krzyża ukończono w 1649 roku. 27 maja tego roku został poświęcony przez archidiakona warszawskiego, a uroczysta konsekracja wraz z kolegium nastąpiła w roku 1653.
Była to budowla pierwotnie manierystyczna, bezwieżowa, jednonawowa, z prezbiterium i dwiema kaplicami: Matki Boskiej i św. Józefa. W 1650 rozpoczęto budowę wieży północnej. Na sztychu Erika Dahlberga z 1657 roku widnieje ona w pełni wykończona. Wieżę południową zbudowano w latach 1691–1695 z fundacji chorążego malborskiego Jana Komorowskiego. Obie zwieńczone miedzianymi hełmami barokowymi miały 48 m wysokości i stanowiły dominantę w krajobrazie miasta. 
W czasie potopu szwedzkiego świątynia została splądrowana. Ponowny rozwój klasztoru przypada na II połowę XVII wieku; kolejne etapy przebudowy świątyni i kolegium trwały do 1740 roku. 
Okres rozbiorów 1772-1920.
W 1780 po kasacie jezuitów, kościół przeszedł pod kuratelę parafii farnej. W 1806 wojska francuskie urządziły swój sztab w kościele. Duchowieństwo, w obawie przed zbezczeszczeniem cudownego krzyża z ołtarza głównego, przeniosło go do kościoła farnego i już stamtąd nie powrócił. 
W 1806 patronem świątyni został św. Ignacy Loyola. W latach 1814–1830, gdy remontowany był kościół farny, jego funkcję pełnił kościół pojezuicki. Odprawiano w nim nabożeństwa zarówno dla Polaków, jak i dla Niemców. 18 sierpnia 1834 świątynię oficjalnie przekazano niemieckiej wspólnocie katolickiej, zmieniając przy tym fasadę kościoła. 
Znakami Bydgoszczy i okolicznej przestrzeni już od XVIII w. stały się dwie barokowe wieże kościoła. Anonimowi autorzy w 1843 pisali o „"szczególnie pięknych wieżach kościelnych, prawdziwej ozdobie miasta"”. Natomiast w 1848 pisano o kościele: 
Jednak 16 czerwca 1848 około 18:00 wichura podczas gwałtownej burzy z gradobiciem strąciła hełmy z wież. Od razu zawiązał się „"Komitet Odbudowy Wieżyc Kościoła Jezuickiego"”, który rozpoczął zbieranie składek. W 1857 przykryto je tymczasowymi daszkami, a w latach 1880–1882 odbudowano w formie neogotyckiej, przywracając ich dawną wysokość. Przy tej okazji zmieniono również wygląd zewnętrzny fasady w stylu neoklasycystycznym oraz zbudowano taras ze schodami przed wejściem. W 1881 gmina niemiecka ufundowała 3 dzwony (św. Ignacy, św. Bonifacy, św. Wojciech), z których I wojnę światową przetrwał tylko najmniejszy dzwon – św. Wojciech.
Okres międzywojenny 1920–1939.
W okresie międzywojennym, mimo że kościół oficjalnie należał do katolików niemieckich, co niedziela suma o 11.00 była odprawiana w języku polskim. W 1925 zarwała się posadzka przy głównym ołtarzu i wówczas dokonano oględzin podziemi kościoła. W podziemnej krypcie znaleziono 86 trumien z II połowy XVII wieku. W krypcie pod bocznym ołtarzem znajdowała się trumna Franciszka Ossolińskiego, przedwcześnie zmarłego w 1648 starosty bydgoskiego, jedynego syna kanclerza wielkiego koronnego Jerzego Ossolińskiego. Kościół był chętnie odwiedzany przez turystów zauroczonych jej stylem włoskiej proweniencji.
Okres wojny 1939–1940.
Po zajęciu miasta przez hitlerowców, nowy nadburmistrz Bydgoszczy, nazista Werner Kampe zarządził przebudowę centrum miasta na modłę narodowosocjalistyczną. Doprowadził on do realizacji pomysłu wyburzenia zachodniej pierzei rynku i wschodniej pierzei ul. Mostowej, aby stworzyć przestrzeń dla nowego ratusza w stylu „hitlerowskim” i zapewnić odpowiednią przestrzeń dla defilad wojskowych. Legenda głosi, że podczas rozstrzeliwań 9 września 1939 na ścianie kościoła odcisnęła się ręka księdza (Piotra Szarka lub Stanisława Wiórka z parafii św. Wincentego a Paulo), której Niemcy nie potrafili zetrzeć. Poza licznymi relacjami świadków nie udało się jednak udowodnić wystąpienia tego zjawiska, którego nie widać na zdjęciach z rozbiórki kościoła, przez co sprawa do dziś budzi kontrowersje. Wyburzenie kościoła przeprowadzono od 18 stycznia do 27 marca, a kamienic do 23 października 1940 roku. W zamian hitlerowcy nie zdążyli postawić nic nowego. W ten sposób po wojnie pozostało okaleczone centrum miasta, bez świątyni, która do tego czasu była jedną z ikon miejskiej architektury (ze względu na wieże – dominanty) i miejskiej historii.
Celebracje wydarzeń historycznych.
Świątynia położona w eksponowanym miejscu na rynku była naturalnym miejscem dla celebracji różnorodnych świąt i wydarzeń historycznych.
Starania o odbudowę kościoła.
Akt zburzenia kościoła i całej zachodniej pierzei Starego Rynku polscy mieszkańcy odebrali jako przejaw barbarzyńskiego niszczenia kultury i polskości. Zachodnia pierzeja rynku była reprezentacyjną częścią Starego Miasta i wyznaczała odpowiednie proporcje architektoniczne dla rynku, co artykułowali historycy sztuki oraz urbaniści. 
Postulat o odbudowie kościoła powstał już w 1946 roku. Niestety hasło „kościół” był nie od przełknięcia dla władz socjalistycznych, które niewygodny dla niej temat przez wiele lat ignorowały. Celowe zepchnięcie starań o odbudowę na margines życia społecznego miał bardzo poważne konsekwencje dla późniejszych procesów świadomościowych i integracyjnych nowych pokoleń bydgoszczan.
Nowe starania o odbudowę kościoła i pierzei datują się na lata 80. XX wieku. W 1990 roku zawiązał się Społeczny Komitet Rekonstrukcji Zachodniej Pierzei Starego Rynku w Bydgoszczy. Obecnie istnieją dwa zasadnicze nurty społeczne:
Architektura.
Kościół jezuicki został wzniesiony w rzadkim w Polsce stylu klasycyzmu palladiańskiego. Była to odmiana późnego renesansu (manieryzmu) wprowadzona przez włoskiego architekta Andrea Palladio, którego wyznawcą był budowniczy świątyni Wojciech Przybyłkowicz.
Kościół był budowlą jednonawową, salową o długości 36,5 m i szerokości 13,4 m wkomponowaną w zachodnią pierzeję Starego Rynku. Posiadała dwie kaplice boczne: Matki Boskiej i św. Józefa. Wnętrze kościoła utrzymane było w stylu baroku. W kamiennym ołtarzu umieszczono cudowny krzyż podarowany przez biskupa Kaspra Działyńskiego.
Wieże kościoła dostawione później (w latach 1650-1652 i 1690-1695) posiadały okazałe barokowe hełmy nałożone (nie przytwierdzone) na szczyty wież. W latach 1880-1882 dokonano neogotyckiej stylizacji fasady i wież kościoła. 
W 1850 w kościele zostały zainstalowane dwa obrazy wybitnego malarza Maksymiliana Piotrowskiego: 
Ponadto kaplicę Matki Boskiej ozdabiał obraz Antoniego Procajłowicza, a wnętrze kościoła zdobiły dzieła rzeźbiarza poznańskiego, Władysława Marcinkowskiego.
Relikty świątyni.
Relikty wyposażenia kościoła znajdują się obecnie na wyposażeniu innych świątyń:

</doc>
<doc id="1649949" url="https://pl.wikipedia.org/wiki?curid=1649949" title="Błoniasty przyczep pępowiny">
Błoniasty przyczep pępowiny

Błoniasty przyczep pępowiny – patologia polegająca na przyczepie sznura pępowinowego poza obszarem łożyska, na powierzchni błon płodowych. W przypadku pęknięcia błon płodowych może nastąpić przerwanie naczyń pępowinowych, a w konsekwencji wykrwawienie i często śmierć płodu. Objawami są deceleracje u płodu i krwawienie z dróg rodnych matki. W przypadku wykrycia tej patologii ważne jest natychmiastowe zakończenie ciąży. .

</doc>
<doc id="1649951" url="https://pl.wikipedia.org/wiki?curid=1649951" title="Enrique Rodríguez">
Enrique Rodríguez

Enrique Rodríguez Cal (ur. 19 listopada 1951 w A Coruñii, zm. 23 listopada 2022 w Avilés) – hiszpański pięściarz walczący w kategorii papierowej, brązowy medalista XX Letnich Igrzysk Olimpijskich w Monachium w 1972 i mistrzostw świata w Hawanie w 1974.
Kariera sportowa.
W 1978 roku został pięściarzem zawodowym. W latach 1978–1980 wygrał 15 kolejnych walk na punkty. Żadnej z 21 wygranych walk nie wygrał przez nokaut. Karierę zakończył w 1985 roku po 6 kolejnych porażkach.

</doc>
<doc id="1649952" url="https://pl.wikipedia.org/wiki?curid=1649952" title="Kolegium jezuitów w Bydgoszczy">
Kolegium jezuitów w Bydgoszczy

 
Kolegium jezuitów w Bydgoszczy – uczelnia jezuicka istniejąca w latach 1648–1781 (wcześniej, tj. w latach 1617–1648 jako rezydencja kolegium jezuitów w Toruniu) w Bydgoszczy, prowadząca szkołę średnią oraz działalność misyjną i kulturalną w mieście i okolicy (Kujawy, Krajna, Kaszuby).
Placówka jezuicka w Bydgoszczy kształciła synów bydgoskich mieszczan i okolicznej szlachty, przyczyniła się do rozwoju miejscowego życia kulturalnego, a także odegrała ważną rolę w przygotowywaniu kandydatów na duchownych diecezjalnych i zakonnych.
Jezuici, prowadząc misje, rekolekcje i organizując różne uroczystości kościelne, umacniali katolicyzm wśród mieszkańców Kujaw, Wielkopolski i Pomorza. Wybudowane przez nich kościół i kolegium były ozdobą Bydgoszczy i akcentowały jej miejski charakter.
Historia.
Powstanie i dzieje kolegium.
Bydgoszcz została po raz pierwszy objęta działalnością misyjną zakonu jezuitów w latach 80. i 90. XVI wieku. Prowadzili ją głównie zakonnicy z konwentu w Poznaniu.
Pierwsi jezuici pojawili się na stałe w Bydgoszczy w 1617 r., sprowadzeni głównie dzięki poparciu ks. kanonika Jana Kuczborskiego, biskupa chełmińskiego od 1614 roku, wychowanka jezuitów. Uzyskał na to zgodę władz zakonu, biskupa kujawsko-pomorskiego Wawrzyńca Gembickiego lub Pawła Wołuckiego (sprawował urząd od 16 kwietnia 1616 r.) i kapituły włocławskiej. Do osiedlenia się jezuitów w mieście i istotnie przyczynili się także bydgoscy mieszczanie: Jan Łochowski oraz Adam i Jadwiga z Regulskich Rychłowscy. Jan Łochowski, kupiec handlujący zbożem, ofiarował im kamienicę w pobliżu fary, w której w 1616 roku zamieszkali. Małżonkowie Rychłowscy zaś testamentami z 1617 i 1619 r. obdarzyli jezuitów dwiema kamienicami w rynku, wsią Gogolinem oraz kaplicą w farze.
W kamienicy ofiarowanej przez Jadwigę Rychłowską w 1619 roku zakonnicy zorganizowali dwuklasową szkołę. Kolejne darowizny wniósł Piotr Żeromski starosta bydgoski (1621-1629), który w 1624 roku ofiarował im dużą kamienicę z cegły oraz 140 florenów. Umożliwiło to zmianę statusu placówki z misji na rezydencję.
W następnych latach bydgoscy jezuici pozyskali kolejnych hojnych darczyńców, których darowizny pozwoliły im przekształcić rezydencję w kolegium. Pierwszym z nich było miasto Bydgoszcz, które podarowało jezuitom w 1633 roku miejski folwark Prądy.
W 1638 r. oficjalnym fundatorem placówki został ks. Kasper Działyński, sekretarz królewski, dziekan włocławski (1631), biskup chełmiński w latach 1639–1646. Przeznaczył on dla zakonu wieś Płonkowo w powiecie inowrocławskim, o wartości 17 tys. florenów polskich oraz kamienicę w Bydgoszczy. Dochody uzyskiwane ze wsi miały być przeznaczone do sfinansowania budowy kościoła.
Najhojniejszym dobrodziejem bydgoskiego konwentu został kanclerz wielki koronny Jerzy Ossoliński, wychowanek jezuitów, starosta bydgoski w latach 1632–1645. Poprosił on w 1642 roku wizytatora o. Fabrycego Banfi o zgodę na przejęcie od biskupa Działyńskiego opieki nad bydgoską rezydencją jezuitów. W umowie zawartej 9 kwietnia 1643 r. w Warszawie, biskup zgodził się tylko na przyjęcie Ossolińskiego na współfundatora. Dopiero po śmierci biskupa Kaspra Działyńskiego 19 marca 1646 roku, Jerzy Ossoliński występował samodzielnie jako fundator jezuickiej placówki w Bydgoszczy. Po jego śmierci 9 sierpnia 1650 r. tytuł fundatora przestał być używany, choć dla kolegium zasłużył się jeszcze Jan Stefan Komorowski, chorąży malborski, brat Wojciecha, rektora bydgoskiego kolegium, który pod koniec XVII wieku finansował dokończenie budowy kościoła i kolegium.
W czasie potopu szwedzkiego świątynia i kolegium zostały splądrowane tak, że w 1661 r. placówki omal nie zlikwidowano. Ponowny rozwój przypada na II połowę XVII wieku.
Bydgoska placówka uzyskała status kolegium w 1647 r. Od jej utworzenia do 1755 r. należała do Polskiej Prowincji jezuitów, powołanej w 1608 roku. W 1755 r. została włączona do wielkopolskiej prowincji jezuitów, a po kasacie zakonu w 1773 roku do
prowincji pruskiej, zlikwidowanej ostatecznie w 1780 roku.
Organizacja i działalność.
Bydgoskim kolegium zarządzał rektor mianowany przez generała zakonu na okres trzech lat. Pomagali mu inni zakonnicy sprawujący urzędy, jak np. prefekt (pomagał zarządzać szkołą), prokurator (administrował majątkami placówki), magister fabrica (sprawował nadzór nad budową kościoła i kolegium, a po ich ukończeniu nad remontami i konserwacją).
Zakonnicy jezuiccy dzielili się na trzy grupy: ojców – posiadających święcenia kapłańskie, magistrów – nauczycieli oraz braci – bez święceń kapłańskich.
Rezydencja bydgoska jezuitów podlegała kolegium jezuitów w Toruniu i mieściła początkowo 3 księży (1618 r.), a w 1647 r. otrzymała godność kolegium i obejmowała już 13 księży. 
W II połowie XVII wieku stale przebywało w mieście kilkunastu zakonników, którzy prowadzili prace misyjne, sprawowali duszpasterstwo w swoim kościele w Bydgoszczy i w swoich posiadłościach oraz nauczali w zorganizowanej w Bydgoszczy szkole.
Jezuici odprawiali msze św., nabożeństwa, organizowali uroczystości związane ze świętami kościelnymi i państwowymi (zgony i elekcje królów, zwycięstwa armii polskiej), witali i gościli w kolegium królów Polski i ich gości, ministrów i innych dostojników państwowych, biskupów itp. W celu nadania nabożeństwom odpowiedniej oprawy zgodnie z kanonem epoki baroku, kolegium utrzymywało własną bursę muzyczną.
Bydgoscy jezuici w porozumieniu z parafianami w Chełmnie, Koronowie, Margoninie prowadzili misje w tych miastach w okolicznych wsiach. Od 1680 r. systematycznie aż po 1772 rok prowadzili misje wśród Kaszubów zamieszkujących Pomorze Gdańskie.
Jeden z jezuitów związanych z Bydgoszczą dotarł aż do Chin (1644 r.) Był to Jan Mikołaj Smogulecki – syn starosty bydgoskiego, który wyrzekł się kariery politycznej wstępując do zakonu.
Budowa kościoła i kolegium.
Budowę własnego kościoła i kolegium w Bydgoszczy jezuici rozpoczęli w 1637 r. po uzyskaniu odpowiednich nadań od biskupa Kaspra Działyńskiego, a później od wielkiego kanclerza koronnego Jerzego Ossolińskiego.
Wcześniej zakonnicy nabożeństwa odprawiali w darowanej im kaplicy w farze, a szkołę prowadzili w kamienicy na rynku.
Pracami budowlanymi kierował murator Wojciech Przybyłkowicz, uprzednio pracujący przy wznoszeniu kościołów i innych budynków w jezuickich Ostrorogu (1627-1636, 1640-1641), Jarosławiu (1636-1639) oraz Brześciu Litewskim (1642-1644). Do Bydgoszczy przybył w 1644 roku i kierował pracami budowlanymi do 1653 roku, po czym został przeniesiony do Poznania, gdzie kierował remontem tamtejszego kościoła Jezuitów.
Nie wiadomo, kto był autorem planów budowy kościoła i kolegium ani kto kierował ich budową przed przybyciem brata Wojciecha. Pod jego opieką zakończono na przełomie 1648/1649 roku budowę kościoła, który 27 maja 1649 roku został poświęcony przez archidiakona warszawskiego. W 1650 roku zainstalowano w kościele organy, w latach 1650–1653 wzniesiono wieżę północną o wysokości 48 m, a w latach 1691–1693 identyczną wieżę południową.
Jezuici nadali bydgoskiemu kościołowi wezwanie św. Krzyża i przetrwało ono przez cały okres ich działalności w Bydgoszczy.
Budynek kolegium wzniesiono w latach 1644–1653 pod kierunkiem Wojciecha Przybyłkiewicza. Znajdowały się w nim mieszkania dla 8-17 jezuitów, szkoła z czterema lub pięcioma klasami, aula przystosowana do spektakli teatru szkolnego oraz bursa muzyczna. Rozbudowy budynku dokonywano w latach: 1696, 1697-1702 i 1705-1709 oraz 1726-1740. Kościół i kolegium stanowiły w tym czasie cały kompleks budynków, który stanowił ozdobę rynku bydgoskiego i całego miasta.
Bydgoska szkoła o.o. jezuitów.
Większość historyków zajmujących się bydgoskim kolegium przyznaje, że jezuici założyli już w 1619 roku dwuklasową szkołę złożoną z klas infimy (gramatyki języka łacińskiego) i gramatyki (języka greckiego). Jednak pierwsze wzmianki o nauczycielach bydgoskiego kolegium pochodzą z lat 1641/1642. W rezydencji przebywało wówczas 10 zakonników. Wśród nich było 7 ojców, z których jeden nauczał gramatyki w klasie młodszej, a dwóch – w klasie starszej. Trzecią klasę – syntaksę otworzyli jezuici w 1642 roku. Pełny kurs szkoły średniej z klasą retoryki i etyki miał zostać wdrożony od 1 września 1649 roku na żądanie fundatora Jerzego Ossolińskiego.
Ostatecznie zorganizowano jednak czteroklasowe gimnazjum, w którym pracowało 3 lub 4 zakonników. W kolegium bydgoskim brakowało jedynie najwyższych klas jezuickiego systemu szkolnictwa, mianowicie: filozofii i teologii.
Nauka początkowo odbywała się w kamienicy na rynku, zaś od lat 40. XVII w. w zespole budynków kolegium. W szkole uczyło się ok. 200 uczniów, zorganizowano teatr szkolny, bursę muzyczną, kongregację mariańską. Była to wyróżniająca się w mieście placówka oświatowa i kulturalna, w której uczyli się synowie mieszczan i szlachty nie tylko z Bydgoszczy, ale również z dalszych okolic (Kujawy, Krajna, Gdańsk, Braniewo i in.).
Na prośbę biskupa Mikołaja Wojciecha Gniewosza w bydgoskim kolegium ok. 1650 r. zorganizowano również kurs teologii moralnej dla kleryków diecezji kujawsko-pomorskiej, a w latach 1759–1773 istniał w Bydgoszczy Dom Trzeciej Probacji (roczny kurs przeznaczony dla księży jezuitów przed złożeniem ostatnich ślubów zakonnych).
Działalność kulturalna.
Jezuici stworzyli w mieście profesjonalny teatr (od 1623 r.), dla którego przeznaczono specjalną salę ze sceną sukcesywną, która mogła mieścić ok. 300 osób. Salę tę wykorzystywano aż do 1824 r., kiedy powstał oddzielny budynek teatru miejskiego. Przy placówce istniała również biblioteka, która dwukrotnie była rabowana przez Szwedów: w 1656 i w 1707 r. Była to największa po bibliotece bernardynów książnica w mieście.
Jednak kolegium nie odznaczyło się poważniejszymi osiągnięciami intelektualnymi czy też produkcją wydawniczą; nie miało ono warunków do rozwoju na szerszą skalę, zarówno z powodu istnienia w pobliżu silniejszych i bardziej prężnych ośrodków jezuickich w Toruniu i Grudziądzu, a także dlatego, że już wkrótce po powstaniu tej szkoły nastąpił upadek gospodarczy i kulturalny Bydgoszczy.
Uposażenie kolegium.
Warunkiem istnienia kolegium była możliwość samodzielnego utrzymania zakonników, szkoły i kościoła. Pierwszymi ofiarodawcami na rzecz bydgoskich jezuitów byli miejscowi kupcy zbożowi oraz starosta Piotr Żeroński. Ofarodawcy przekazali łącznie cztery murowane domy. Piątą kamienicę zakonnicy zakupili w 1638 za pieniądze otrzymane od bpa Kaspra Działyńskiego.
Wszystkie kamienice i place, na których były posadowione (w zachodniej pierzei rynku), zostały wykorzystane pod budowę kościoła i kolegium. W 1619 r. jezuici otrzymali wieś Gogolinek, w 1634 r. miejski folwark Prądy, w 1638 r. Płonkowo, a w 1641 r. zakupili wieś Pęchowo w powiecie inowrocławskim. W latach 1646–1661 posiadali ofiarowane im przez Jerzego Ossolińskiego miasteczko Ślesin z wsiami Drzewce, Gorzeń, Górzyn i Minikowo w powiecie nakielskim.
Spis majątku jezuitów bydgoskich z 1780 r. przedstawia oprócz w.w. miejscowości również: Krążkowo, Jezuicką Strugę, Duży i Mały Kruszyn, Murowaniec oraz dom, ogród, browar i karczmę na Gdańskim Przedmieściu w Bydgoszczy. Łącznie między 1619 a 1772 rokiem, do jezuitów bydgoskich należało stale lub okresowo 21 wsi i folwarków, które pochodziły z darowizn lub zakupów. Był to majątek porównywalny do przeciętnej fortuny magnackiej w Wielkopolsce.
Budynek kolegium.
Główny budynek, w którym znajdował się klasztor i szkoła jezuitów znajduje się przy ul. Jezuickiej 1 i stanowi siedzibę prezydenta i Rady Miasta Bydgoszczy. Jest to jedyny zachowany fragment z dawnego kompleksu zabudowań jezuickich.
Budynek powstał w latach 1644–1653 r. w stylu barokowym z fundacji biskupa Kaspra Działyńskiego i kanclerza wielkiego koronnego, starosty bydgoskiego Jerzego Ossolińskiego. Po 1780 r. mieściły się tu szkoły średnie, a od 1879 został zakupiony przez miasto i stał się siedzibą magistratu.

</doc>
<doc id="1649957" url="https://pl.wikipedia.org/wiki?curid=1649957" title="Apeniny Północne">
Apeniny Północne

Apeniny Północne (wł. "Appennino Settentrionale") – część młodych gór fałdowych – Apeninów. Rozciągają się od Zatoki Genueńskiej i Alp Nadmorskich do rzeki Arno. Dzielą się one na 3 części: Apeniny Liguryjskie, Apeniny Toskańskie i Apeniny Umbryjskie.
Apenin Liguryjski.
Pasmo to ciągnie się od Alp Nadmorskich do przełęczy La Cisa, nad doliną Magra, w pobliżu La Spezii. Góry te ciągną się równolegle do wybrzeża Zatoki Genueńskiej. Na północ i północny wschód rozciągają się równiny Piemontu i Lombardii, które przecina rzeka Pad oraz jej dopływy, między innymi Scrivia, Trebbia i Taro, które mają źródła w Apeninach Liguryjskich. Południowa część tego pasma wznosi się dość stromo ponad morze, nie zostawiając praktycznie żadnego nabrzeża.
Najwyższy szczyt – Monte Maggiorasca osiąga wysokość 1799 m n.p.m. Pasmo jest przecięte kilkoma liniami kolejowymi, między innymi z Savony do Turynu, z Genui do Ovady i Acquit, z Genui do Novi Ligure i dalej do Turynu i Mediolanu. Większość tych linii przechodzi przez pasmo tunelami, najdłuższy z tych tuneli ma ok. 8 km długości.
Apenin Toskański.
Apenin Toskański zajmuje tereny od przełęczy La Cisa do źródeł Tybru. Główny łańcuch biegnie dalej w kierunku południowo-wschodnim. Najwyższe szczyty w tej części Apeninów to Monte Cimone (2156 m) i Monte Cusna (2121 m).
Z północnych zboczy spływa wiele rzek i strumieni, które zasilają Pad; najważniejsze z nich to: Secchia i Panaro. Rzeki położone dalej na wschód są dopływami rzeki Reno. Inne mniejsze rzeki, np. Ronco i Montone, przepływające w pobliżu Rawenny, też są dopływami Padu; Savio i Rubikon wydają się być jednymi płynącymi bezpośrednio z Apeninu Toskańskiego do Adriatyku. Od południowego zachodu rzeki zasilają Morze Śródziemne.
Ta część Apeninów przecięta jest przez 3 linie kolejowe: z Lunigiany do Parmy, z Pistoi do Bolonii i z Prato do Bolonii. Biegnie tu też parę autostrad. Droga z Florencji do Bolonii przez przełęcz Futa pochodzi jeszcze z czasów rzymskich.
Na południowy zachód biegnie mniejsze pasmo tzw. Alpy Apuańskie, z najwyższym szczytem Monte Pisanino, który osiąga 1946 m n.p.m. Tam znajdują się sławne złoża marmuru z Carrary.
Większość Toskanii pokryta jest wzniesieniami, które jednak nie są częścią Apeninów.
Apenin Umbryjski.
To pasmo rozciąga się od Tybru do przełęczy Scheggia w pobliżu Cagli (gdzie pasmo przecina starożytna droga Via Flaminia) i do rzeki Arno. Najwyższym szczytem jest Monte Catria (1701 m n.p.m.). Główną rzeką w okolicy jest Tyber, inne ważniejsze to Foglia (Pisaurus), Metauro i Esino (Aesis). Ta ostatnia była granicą Italii w III i II wieku przed naszą erą. Rzeki te zasilają Adriatyk. Jeden ze szczytów, Monte Conero, na południe od Ankony, był wyspą w Pliocenie. Czasami kwalifikowany jest jako część Apeninów Środkowych.

</doc>
<doc id="1649958" url="https://pl.wikipedia.org/wiki?curid=1649958" title="Apenin Liguryjski">
Apenin Liguryjski



</doc>
<doc id="1649959" url="https://pl.wikipedia.org/wiki?curid=1649959" title="Apenin Toskański">
Apenin Toskański



</doc>
<doc id="1649960" url="https://pl.wikipedia.org/wiki?curid=1649960" title="Otwarte zasoby edukacyjne">
Otwarte zasoby edukacyjne

Otwarte zasoby edukacyjne (OZE) () – wspólna nazwa dla wszelkich zasobów edukacyjnych, do których istnieje w pełni otwarty dostęp dzięki objęciu ich wolnymi licencjami lub przeniesieniu do domeny publicznej i udostępnieniu za pomocą dowolnych technologii informacyjnych i komunikacyjnych.
Historia.
Termin ten został stworzony na zebraniu UNESCO w 2002, na którym uczestnicy wyrazili swoje "życzenie stworzenia wspólnie uniwersalnych zasobów edukacyjnych dostępnych dla całej ludzkości" i "nadzieję, że to otwarte źródło w przyszłości zmobilizuje całą światową społeczność nauczycieli".
Od tego czasu ruch OER stopniowo rozwijał się na całym świecie, np. Narodowa Komisja Wiedzy rządu Indii stworzyła program mający na celu adaptację i zastosowanie materiałów OER w indyjskich instytucjach edukacyjnych. W 2007 w Kapsztadzie powstała nieformalna koalicja organizacji tworzących treści OER, która została zawiązana poprzez wspólne podpisanie tzw. "Deklaracji kapsztadzkiej" dokładnie definiującej na nowo znaczenie tego terminu. Ze strony polskiej deklarację tę współtworzył i podpisał Jarosław Lipszyc z Fundacji Nowoczesna Polska.
Idea budowania otwartych zasobów edukacyjnych wyrosła na idei open access (OA), która rozwija się od początku lat 90. w ramach Open Access Movement. Ruch Otwartej Nauki walczy o otwarty dostęp do publikacji naukowych, co wyraża się głównie poprzez publikowanie w czasopismach oraz repozytoriach, które udostępniają treści naukowe w Internecie. Przykładem wydawcy publikującego czasopisma naukowe na wolnych licencjach jest Public Library of Science. Działania na rzecz wspierania tego rodzaju czasopism i wydawnictw są prowadzone m.in. przez organizacje i osoby, które podpisały w 2003 tzw. "Deklarację berlińską" zainicjowaną przez niemieckie Towarzystwo Maxa Plancka.
OZE w Polsce.
3 października 2006, w ramach projektu "Opracowanie programów nauczania na odległość na kierunku studiów wyższych – Informatyka", przy Wydziale Matematyki, Informatyki i Mechaniki i Centrum Otwartej Multimedialnej Edukacji Uniwersytetu Warszawskiego, został oddany do użytku serwis "Ważniak". Serwis ten wprawdzie jest bezpłatnie dostępny do czytania dla każdego, ale brak jest w nim informacji o warunkach redystrybucji i powtórnego użycia, w związku z czym nie spełnia warunków zawartych w "Deklaracji kapsztadzkiej".
W 2008 r. została powołana nieformalna Koalicja Otwartej Edukacji, która zawiązały 4 organizacje: Stowarzyszenie Bibliotekarzy Polskich, ICM UW / CC-Polska, Fundacja Nowoczesna Polska oraz Stowarzyszenie Wikimedia Polska. W czerwcu 2015 roku Koalicja składała się z 32 organizacji. 23 kwietnia 2009 Koalicja zorganizowała konferencję „Otwarte zasoby edukacyjne w Polsce” w Sali Kolumnowej polskiego sejmu pod patronatem marszałka sejmu, z udziałem m.in. polskich parlamentarzystów, przedstawicieli ministerstw oraz gości zagranicznych (UNESCO, Connexions).
8 stycznia 2010 roku Akademia Górniczo-Hutnicza im. Stanisława Staszica w Krakowie uruchomiła serwis Open AGH, gdzie pracownicy, doktoranci i studenci AGH dzielą się opracowanymi zasobami edukacyjnymi. Serwis ten działa w oparciu o licencję "Creative Commons-Uznanie autorstwa-Użycie niekomercyjne-Na tych samych warunkach 3.0 Polska" (CC-BY-SA-NC PL 3.0)
W 2012 r. został uruchomiony rządowy program „Cyfrowa szkoła” w ramach którego tworzone są również E-podręczniki, które mają zostać udostępnione na licencji Creative Commons – Uznanie Autorstwa 3.0. Projekt ten spotkał się z krytyką środowiska tradycyjnych wydawców podręczników szkolnych.
Stan zasobów.
Badania przeprowadzone w 2007 r. na zlecenie OECD "Giving Knowledge for Free: the emergence of Open Educational Resources" wykazały, że w skali świata, ponad 3000 kursów z ponad 300 uniwersytetów było dostępnych na zasadach zgodnych z definicją OER.

</doc>
<doc id="1649964" url="https://pl.wikipedia.org/wiki?curid=1649964" title="Parafia św. Urbana w Brzeszczach">
Parafia św. Urbana w Brzeszczach

Parafia pw. św. Urbana w Brzeszczach – parafia rzymskokatolicka znajdująca się w Brzeszczach. Należy do dekanatu Jawiszowice diecezji bielsko-żywieckiej. 
Historia parafii.
Kamień węgielny pod budowę kościoła parafialnego położono w 1874, parafię zaś erygowano w 1904. Budowa trwała ponad 30 lat, czego powodem były trudności formalne, a także finansowe. Ówcześnie wieś liczyła niewiele ponad 2000 mieszkańców, więc wyposażenie gromadzono latami, licząc na darowizny. Pierwszym proboszczem został Julian Migdałek, sprawujący posługę w latach 1904–1925.
Przy parafii swoją działalność prowadzą: Oaza Domowego Kościoła, Oaza, schola oraz chór parafialny.

</doc>
<doc id="1649965" url="https://pl.wikipedia.org/wiki?curid=1649965" title="Dumitru Cipere">
Dumitru Cipere

Dumitru Cipere (ur. 22 października 1957) – rumuński bokser kategorii koguciej. W 1980 roku na letnich igrzysk olimpijskich w Moskwie zdobył brązowy medal.

</doc>
<doc id="1649968" url="https://pl.wikipedia.org/wiki?curid=1649968" title="James Edward Brown Stuart">
James Edward Brown Stuart



</doc>
<doc id="1649969" url="https://pl.wikipedia.org/wiki?curid=1649969" title="Boris Kuzniecow (bokser)">
Boris Kuzniecow (bokser)

Boris Gieorgijewicz Kuzniecow (ros. Борис Георгиевич Кузнецов; ur. 23 lutego 1947 w Astrachaniu, zm. 3 maja 2006) - radziecki bokser kategorii koguciej, złoty medalista igrzysk olimpijskich w Monachium (1972, w drodze do finału pokonał m.in. Ryszarda Tomczyka). W 1974 roku na mistrzostwach świata w Hawanie zdobył srebrny medal.

</doc>
<doc id="1649970" url="https://pl.wikipedia.org/wiki?curid=1649970" title="Bernard Sołtysik">
Bernard Sołtysik

Bernard Sołtysik (ur. 2 maja 1940 w Siewierzu) – polski kompozytor, aranżer, pedagog.
Kariera.
Pracę zawodową rozpoczął jako nauczyciel wychowania muzycznego w łódzkich szkołach średnich.
Początek pracy twórczej to lata 60. W tym okresie założył zespół Cykady, który został laureatem Ogólnopolskiego Festiwalu Muzyki Młodzieżowej. Pro Contra to kolejny wielki sukces. Bernard Sołtysik był założycielem zespołu, kierownikiem artystycznym oraz kompozytorem większości przebojów. Działalność artystyczna tego zespołu przyniosła wiele sukcesów oraz nagród. Wśród wielu warto wymienić choćby: Międzynarodowe Spotkania Wokalistów Jazzowych w Lublinie (za piosenkę „A ja wciąż nie wierzę” tekst M. Dutkiewicz), zwycięstwo w telewizyjnym plebiscycie piosenki Studio 13 (za pios. „Jeszcze dzionek zaczekam” tekst R. Czubaczyński), a także wielokrotne zwycięstwa w Giełdzie Piosenki Radiowej ZAKR. Piosenka „Kochajmy wojskowe orkiestry” okazała się wielkim przebojem, zdobywając nagrodę Srebrnego Pierścienia oraz nagrodę dziennikarzy i publiczności (Kołobrzeg 1974 r.). Bernard Sołtysik wraz z zespołem koncertował w Polsce i poza granicami, realizując jednocześnie wiele recitali telewizyjnych i nagrań radiowych. W słynnym Friedrichstadt-Palast w Berlinie zespół był gwiazdą międzynarodowego programu estradowego. Zespół wystąpił w filmie pt. „Milion za Laurę”.
Bernard Sołtysik w latach siedemdziesiątych i osiemdziesiątych XX wieku był kierownikiem muzycznym międzynarodowych programów estradowych, między innymi „Meer unsere Meer” „Złota Jesień”. W Latach 1973–1976 podjął współpracę z profesorem Adolfem Dygaczem, opracowując utwory z teki tego zbieracza i folklorysty dla potrzeb Telewizji Polskiej. B. Sołtysik współpracował z Orkiestrą Polskiego Radia w Łodzi pod dyr. Henryka Debicha i Orkiestrą PR w Katowicach pod dyr. Jerzego Miliana.
W 1981 roku założył rockową grupę Pro Rock, której wokalistką była Krystyna Stolarska. B. Sołtysik był kompozytorem większości utworów Gaygi, zdobywając nagrody i wyróżnienia w radiowych, prasowych i telewizyjnych plebiscytach piosenki. Bernard Sołtysik i Krystyna Stolarska uczestniczyli w wielu festiwalach, m.in. w „Rock Fűr Den Frieden” w Berlinie, „Rockfest” w Pradze, w „Międzynarodowym Festiwalu Piosenki” w Bukareszcie, „Międzynarodowym Festiwalu Przebojów” w Dreźnie i wielu innych; zrealizowali razem wiele recitali i programów dla Telewizji Polskiej i poza granicami, między innymi: TV-Baden-Baden, Moskwa, Tallin, Ryga, Wilno, Berlin, Rostock, Drezno, Praga Ostrawa, Bukareszt, Chicago – (w słynnym koncercie telewizyjnym na rzecz Solidarności emitowanym na całe Stany Zjednoczone WGN TV 1981 r.). B. Sołtysik swoje utwory nagrywał dla Polskiego Radia, Deutsche Rundfunk oraz dla czeskiego radia. 
W latach 90. B. Sołtysik powołał do życia nową formację rockowo-bluesową Jork (Gayga, Pazur, Kyks). Piosenka B. Sołtysika „Dopóki czujesz luz” z tekstem J. Nowosada w wykonaniu formacji Jork to wielki sukces w plebiscycie telewizyjnym „Muzyczna Jedynka” (1. miejsce – nagroda dziennikarzy muzycznych rozgłośni radiowych i nagroda publiczności w 1994 roku). W latach 90. B. Sołtysik założył również dwie grupy muzyki dance MC Diva i Brothers Beat. Grupa MC Diva szybko stała się popularna wśród młodzieży w latach 90. i zdobywała wiele nagród w plebiscytach radiowych, prasowych i telewizyjnych, m.in. w „Muzycznej Jedynce” (nagroda dziennikarzy i publiczności). 
Bernard Sołtysik poza działalnością estradową komponuje muzykę chóralną, muzykę ilustracyjną, muzykę dla dzieci. Największą popularnością cieszyły się utwory m.in.: Pro Contra – „Jeszcze dzionek zaczekam”, „Świat starych filmów”, „Miłosennie”, „Dyskoteka_start”, „Z tobą zawsze będzie lato”, „A ja wciąż nie wierzę”, „Co to za pan”, „To on – ten rytm”, „Maj, zawsze maj”, itd. Gayga, Jork, MC Diva – m.in.: „Ja ruchomy cel”, „Jeszcze godzin tyle”, „Wypłakana poducha”, „Zabierz mnie do piekła”, „Sens koloru”, „Sztuczny człowiek”, „Ostatni singel”, „Chodzę, stoję, siedzę, leżę”, „Muzyka naszych serc”, „Nowe idzie”, „Zajmij się mną” itd. Autorzy tekstów z którymi współpracuje to: Ryszard Czubaczyński, Janusz Kondratowicz, Andrzej Kuryło, Andrzej Sikorowski, Piotr Słowikowski, Marek Dutkiewicz, Janusz Wegiera, Marek Gaszyński, Wojciech Jagielski, Ziemowit Kosmowski, Magda Wojtaszewska, Kazimierz Drobik, Jarosław Nowosad, Marcin Lenda, Marek Nawrat, Julian Matej, Robert Noszczyk, Anna Markowa, Wiesław Machejko, Krzysztof Drzewiecki.
Współpraca Bernarda Sołtysika i Gaygi niesie za sobą wiele utworów, takich jak „Chodzę, stoję, siedzę, leżę”, „Ja ruchomy cel”, „Do serca serce” i wiele innych. Z okazji 45-lecia pracy twórczej Bernard Sołtysik za swoje osiągnięcia artystyczne otrzymał Odznakę Honorową Ministra Kultury i Dziedzictwa Narodowego „Zasłużony dla Kultury Polskiej” oraz Złotą Odznakę Honorową Sejmiku Śląskiego za Zasługi dla Województwa Śląskiego.

</doc>
<doc id="1649971" url="https://pl.wikipedia.org/wiki?curid=1649971" title="Guy Simonds">
Guy Simonds

Guy Granville Simonds (ur. 23 kwietnia 1903 w Bury St Edmunds, zm. 15 maja 1974 w Toronto) – kanadyjski generał. Podczas II wojny światowej brał udział w kampanii włoskiej oraz walkach na froncie zachodnim; dowodził m.in. II Korpusem Kanadyjskim. W latach 1951–1955 był Szefem Sztabu Generalnego Armii Kanadyjskiej. Jest uznawany za jednego z najlepszych dowódców kanadyjskich okresu II wojny światowej.
Młodość.
Urodził się w Anglii w rodzinie o silnych tradycjach wojskowych. Zarówno jego dziadek jak i ojciec byli oficerami Armii Brytyjskiej. W wieku 9 lat przeniósł się wraz z rodziną do Vancouver w Kanadzie. Ukończył Ashbury College w Ottawie.
Wczesna kariera.
W latach 1921-1925 studiował w Royal Military College of Canada (RMC). Był jednym z najlepszych słuchaczy na swoim roku, otrzymał dyplom z wyróżnieniem. W 1926 roku rozpoczął zawodową karierę wojskową. Przez 7 lat służył w Królewskiej Kanadyjskiej Artylerii Konnej osiągając stopień kapitana. Jako utalentowany młody oficer otrzymał etat instruktora w Królewskiej Kanadyjskiej Szkole Artylerii. W okresie 1936-1938 pogłębiał swoją edukację w Wielkiej Brytanii w prestiżowym Staff College w Camberley. Po powrocie do Kanady został wykładowcą artylerii i taktyki w RMC. W swoich publikacjach postulował mechanizację armii, przewidując kluczową rolę jaką będą odgrywać mobilne jednostki zmotoryzowane w przyszłych konfliktach zbrojnych. 
II wojna światowa.
1939-1942.
Po wybuchu wojny został awansowany na majora i otrzymał stanowisko w sztabie 1 Kanadyjskiej Dywizji Piechoty. W grudniu 1939 roku przybył wraz z jej oddziałami do Wielkiej Brytanii. Szybko piął się po kolejnych szczeblach kariery. W lipcu 1940 roku objął dowództwo nad 1 Regimentem Królewskiej Kanadyjskiej Artylerii Konnej, od maja 1941 kierował sztabem 2 Kanadyjskiej Dywizji Piechoty, a we wrześniu 1942 został dowódcą 1 Kanadyjskiej Brygady Piechoty.
Kampania włoska.
W 1943 roku był już generałem majorem – najmłodszym oficerem tej rangi w kanadyjskiej armii. W kwietniu powierzono mu dowództwo nad 1 Kanadyjską Dywizją Piechoty, która przygotowywała się do wzięcia udziału w Operacji Husky. Kampania sycylijska była jego bojowym debiutem, mimo to sprawne i energiczne dowodzenie piechotą oraz umiejętność współdziałania z formacjami pancernymi i artylerią zostało pozytywnie ocenione przez dowódcę 8 Armii Bernarda Montgomery'ego. Odtąd Simonds stał się jednym z ulubionych dowódców brytyjskiego generała. 
Od listopada 1943 do stycznia 1944 Simonds dowodził na Półwyspie Apenińskim 5 Kanadyjską Dywizją Pancerną. 29 stycznia został awansowany do stopnia generała porucznika i przeniesiony do Wielkiej Brytanii, gdzie ruszyły przygotowania do Operacji Overlord.
Front zachodni.
Simonds został wytypowany do objęcia stanowiska dowódcy nowego II Korpusu Kanadyjskiego. W jego skład miały najpierw wejść 2 i 3 Kanadyjska Dywizja Piechoty, a w toku dalszych działań miał zostać wzmocniony jednostkami pancernymi. Korpus wszedł do akcji w Normandii w lipcu 1944 i wziął udział w zdobyciu Caen. Wkrótce został włączony do 1 Armii Kanadyjskiej Harry'ego Crerara. 
Na początku sierpnia Montgomery (dowodzący teraz 21 GA) nakazał Simondsowi opracowanie planu zdobycia miasta Falaise, co miało umożliwić okrążenie znajdujących się w Normandii niemieckich wojsk. Do jego dyspozycji oddano świeżo przybyłe z Anglii polską 1 Dywizję Pancerną i 4 Kanadyjską Dywizję Pancerną. Operacja o kryptonimie Totalize ruszyła nad ranem 8 sierpnia i pomimo początkowych sukcesów zakończyła się niepowodzeniem. 14 sierpnia Simonds ponowił atak (operacja Tractable). Tym razem kanadyjska piechota opanowała po ciężkich walkach Falaise, a dywizje pancerne zablokowały przeprawy przez rzekę Dives w rejonie Trun i Chambois, zamykając Niemców w kotle. Nim jednak to nastąpiło połowa sił niemieckich zdążyła uciec na wschód, za co na głowę Simondsa spadła fala krytyki. 
Guy Simonds podczas kampanii normandzkiej dał się poznać jako innowacyjny dowódca. Był m.in. pomysłodawcą użycia reflektorów przeciwlotniczych wspomagających nocny atak podczas operacji Spring. Odbity od chmur snop światła miał oświetlić pozycje nieprzyjaciela, a wycelowany na wprost go oślepić. Taktyka ta okazała się obusieczną bronią, gdyż zdradzała cele ataku oraz stanowiska kanadyjskie. O wiele bardziej udanym okazał się pomysł przerobienia kadłubów wycofanych z użytku dział samobieżnych M7 Priest na transportery opancerzone „Kangur”. Dzięki nowatorskiej taktyce zmasowanego nocnego desantu piechoty na Kangurach Kanadyjczykom udało się szybko przełamać niemieckie linie obrony podczas pierwszej fazy Operacji Totalize.
W okresie 27 września - 8 listopada 1944 roku Simonds przejął w zastępstwie chorego na czerwonkę Crerara dowództwo nad całą 1 Armią Kanadyjską. Pod jego rozkazami Kanadyjczycy opanowali ujście Skaldy, co umożliwiło Aliantom korzystanie z portu w Antwerpii. Po zakończeniu rekonwalescencji Crerara powrócił do II Korpusu, którym kierował w kampanii holenderskiej oraz działaniach w północno-zachodnich Niemczech, aż do końca wojny.
Krytyka.
Nie był popularny wśród podwładnych mu kanadyjskich oficerów. Część z nich uważała go za nietolerancyjnego i chłodnego karierowicza. Generał Chris Vokes powiedział o nim, że „był najlepszym kanadyjskim generałem, ale jako dowódca nie był wart złamanego grosza”. Natomiast generał George Kitching obarczył go winą za niepowodzenia swojej 4 Kanadyjskiej Dywizji Pancernej podczas bitwy pod Falaise (został jeszcze w trakcie jej trwania odwołany przez Simondsa z dowodzenia). 
Według Montgomery'ego Simonds był podczas II wojny światowej „jedynym kanadyjskim oficerem kompetentnym do dowodzenia na najwyższym szczeblu”. Zdaniem Omara Bradleya był „najlepszym kanadyjskim generałem”, a Miles Dempsey określił go jako swojego najlepszego dowódcę korpusu. Amerykański historyk Victor Brooks wytyka Simondsowi opieszałość w zamknięciu Kotła Falaise, mimo to opisuje go jako wszechstronnego, pomysłowego i najbardziej efektywnego alianckiego dowódcę szczebla korpusu podczas kampanii normandzkiej. Natomiast kanadyjski historyk Jack Granatstein pisze o nim jako „najlepszym kanadyjskim żołnierzu II wojny światowej”.
Działalność powojenna.
Po zakończeniu działań wojennych dowodził kanadyjskimi wojskami okupacyjnymi w Niemczech, po czym przeniósł się do Wielkiej Brytanii, gdzie wykładał w Royal College of Defence Studies. W 1949 roku powrócił do Kanady i objął stanowisko rektora RMC. W latach 1951-1955 pełnił funkcję Szefa Sztabu Generalnego Kanadyjskiej Armii. Był odpowiedzialny za jej reorganizację w obliczu wojny koreańskiej oraz wstąpienia Kanady do NATO. W 1956 roku przeszedł w stan spoczynku.

</doc>
<doc id="1649973" url="https://pl.wikipedia.org/wiki?curid=1649973" title="Dame Edna Everage">
Dame Edna Everage

Dame Edna Everage – postać fikcyjna, którą stworzył i odtwarza australijski komik Barry Humphries. Humphries napisał kilka książek pod nazwiskiem Dame Edny oraz prowadził programy telewizyjne (w których sam był gościem). W 1979 roku BBC nakręciło odcinek mockumentary "Arena", którego bohaterką była Dame Edna ("La Dame aux Gladiolas").
Barry Humphries utrzymuje, że Dame Edna jest jedynie postacią, którą on gra, zaś Dame Edna zaprzecza, że jest postacią fikcyjną lub wykonawcą drag i uważa Barry’ego za swojego menedżera. Dame Edna wielokrotnie powtarza, że sam pomysł, by mężczyzna przebierał się za kobietę w celach rozrywkowych jest odrażający.
Fikcyjna biografia.
Według autobiografii Dame Edny oraz jej własnych słów urodziła się ona pod nazwiskiem Edna May Beazley w miasteczku Wagga Wagga. Ma siostrę, matkę Barry’ego McKenziego. Swoją karierę rozpoczęła 19 grudnia 1955 jako Mrs. Norm Everage – „przeciętna australijska gospodyni domowa” z Moonee Ponds na przedmieściach Melbourne.
Znakiem rozpoznawalnym Edny są włosy koloru lila (które według niej są naturalne) i okulary typu „cat eye”. Spędza czas odwiedzając głowy państw oraz podróżując między Los Angeles, Londynem, Sydney, Szwajcarią i wyspą Martha’s Vineyard. Jest przyjaciółką i powierniczką królowej brytyjskiej Elżbiety II.
Dame Edna, podobnie jak Humpries, ma trójkę dorosłych dzieci: córkę – Valmai (która asystowała Dame Ednie podczas kręcenia jej najnowszego programu dla ITV1 "The Dame Edna Treatment") oraz dwóch synów – Bruce (żonaty z Joylene) i jej najmłodsze dziecko Kenneth (lub Kenny), który według Edny wydaje się być karykaturą geja. Dame Edna jest nieświadoma orientacji seksualnej syna, mimo że często wspomina jego „partnera” Clifforda Smale’a. W filmie dokumentalnym sir Les Pattersona "Les Patterson and the Great Chinese Takeaway" Kenny został pokazany jako właściciel butiku w Hongkongu. Matka Dame Edny jest osadzona w silnie strzeżonym domu dla szaleńców. Mąż Edny, sir Norman Everage, zmarł w 1988 roku po wielu latach hospitalizacji w związku z problemami z prostatą. Valmai i Kenny są dotychczas jedynymi członkami rodziny widzianymi publicznie.
Poza wymienionymi członkami rodziny na scenie towarzyszyła jej również Madge Allsop (grana przez Emily Perry) – druhna Edny, która nigdy nie wypowiedziała słowa. W 2008 Madge Allsop zmarła w wieku 100 lat, a jej miejsce na scenie zajęła Valmai.
Dame Edna jest również znana i chwalona za swoje cyniczne spostrzeżenia dotyczące swojej ojczyzny i rodaków.
Jest założycielką i prezesem „Przyjaciół Prostaty” („Friends of the Prostate”) i założycielką „Olimpiady Prostaty” („The World Prostate Olympics”).
Wyróżnienia.
7 marca 2007 roku burmistrz Melbourne, John So, zmienił nazwę jednej z ulic miasta na Dame Edna Place. Podczas ceremonii otwarcia Dame Edna była nieobecna, jednak była reprezentowana przez 10 sobowtórów.
16 czerwca 2007 Barry Humphries, alter ego Dame Edny, otrzymał Order Imperium Brytyjskiego.
W 2008 roku firma MAC Cosmetics w swojej zimowej linii kosmetyków wyprodukowała kolekcję „Dame Edna” zawierającą m.in. cienie do powiek, szminkę, puder i lakier do paznokci.
Kariera.
Dame Edna zadebiutowała w 1955 roku. Od tego czasu występowała w teatrze (m.in. na londyńskim West Endzie i nowojorskim Broadwayu). W latach 2001–2002 Dame Edna zagrała w piątym sezonie serialu "Ally McBeal", grając rolę Claire Otoms.

</doc>
<doc id="1649974" url="https://pl.wikipedia.org/wiki?curid=1649974" title="Carl Carlsson">
Carl Carlsson



</doc>
<doc id="1649976" url="https://pl.wikipedia.org/wiki?curid=1649976" title="Wysokie proste stanie główki">
Wysokie proste stanie główki



</doc>
<doc id="1649978" url="https://pl.wikipedia.org/wiki?curid=1649978" title="Apeniny Środkowe">
Apeniny Środkowe

Apeniny Środkowe (wł. "Appennino Centrale") − najbardziej rozległa część młodych gór fałdowych – Apeninów, rozciągają się mniej więcej od okolic Perugii i Tybru do okolic Neapolu. W północnej części (Góry Sabińskie) najwyższym szczytem jest Monte Vettore (2476 m). W południowej części Apeninów Środkowych można wyróżnić 3 równoległe mniejsze łańcuchy, zachodni (Góry Sabińskie) z kulminacją Monte Viglio (2156 m), centralny Monte Terminillo (2217 m) i Monte Velino (2486) oraz wschodni z najwyższym szczytem całych Apeninów Corno Grande (2912 m) i grupą Majella z (Monte Amaro 2793 m).
Między łańcuchami zachodnim i centralnym leży równina Rieti, dolina Salto i jezioro Fucine. Między wschodnim i centralnym łańcuchem leżą doliny L’Aquila i Sulmona. Główne rzeki to Nera, z dopływami Velino i Salto, oraz Aniene. Zarówno Nera jak i Aniene zasilają Tyber.
Apeniny Środkowe przecięte są liniami kolejowymi z Rzymu do Castelammare Adriatico przez Avezzano i Sulmonę; linia z Orte do Terni przebiega przez dolinę Nery. W starożytności Via Salaria, Via Caecilia i Via Valeria-Claudia biegły tutaj z Rzymu do wybrzeża Adriatyku. Wulkaniczne wzgórza Rzymu oddzielone są od Apeninów rzeką Tyber.

</doc>
<doc id="1649979" url="https://pl.wikipedia.org/wiki?curid=1649979" title="Młodość (Kraków)">
Młodość (Kraków)

Młodość – akademicki miesięcznik wydawany w Krakowie, założony w 100 rocznicę urodzin Adama Mickiewicza, tj. w roku 1898. Pismo ukazywało się do 1900 roku.
Na łamach ukazywały się artykuły z zakresu historii literatury, a także utwory poetyckie, dramaty, recenzje, rozprawy i kronika życia akademickiego. Wśród autorów byli m.in.: Bolesław Limanowski, Tadeusz Miciński, Władysław Orkan, Stanisław Przybyszewski i Wasyl Stefanyk. Ilustracje wykonywali Xawery Dunikowski, Antoni Procajłowicz, Stanisław Witkiewicz, Wojciech Weiss i Leon Wyczółkowski.

</doc>
<doc id="1649981" url="https://pl.wikipedia.org/wiki?curid=1649981" title="Emil Blef">
Emil Blef

Emil Blef, właściwie Emil Wiśniewski (ur. 11 września 1981 w Warszawie) – polski raper i konferansjer, oraz członek formacji Flexxip. 
W 2011 roku znalazł się na 29. miejscu listy 30 najlepszych polskich raperów według magazynu „Machina”. Rok później znalazł się na 13. miejscu analogicznej listy opublikowanej przez serwis Porcys.

</doc>
<doc id="1649982" url="https://pl.wikipedia.org/wiki?curid=1649982" title="Franco Nenci">
Franco Nenci

Franco Nenci (ur. 25 stycznia 1935 w Livorno, zm. 15 maja 2020) – włoski bokser kategorii lekkopółśredniej, srebrny medalista letnich igrzysk olimpijskich w Melbourne.

</doc>
<doc id="1649986" url="https://pl.wikipedia.org/wiki?curid=1649986" title="Tours Volley">
Tours Volley



</doc>
<doc id="1649987" url="https://pl.wikipedia.org/wiki?curid=1649987" title="Thomas Nicholls">
Thomas Nicholls

Thomas Nicholls (ur. 12 października 1931, zm. 31 lipca 2021) – były brytyjski bokser kategorii piórkowej, srebrny medalista letnich igrzysk olimpijskich w Melbourne.

</doc>
<doc id="1649989" url="https://pl.wikipedia.org/wiki?curid=1649989" title="˛">
˛



</doc>
<doc id="1649994" url="https://pl.wikipedia.org/wiki?curid=1649994" title="Anthony Byrne">
Anthony Byrne

Tony "Socks" Byrne (ur. 6 lipca 1930 w Droghedzie, zm. 27 kwietnia 2013) – irlandzki bokser kategorii lekkiej.
Igrzyska olimpijskie.
W 1956 roku letnich igrzysk olimpijskich w Melbourne brązowy medal w kategorii lekkiej. Występ na igrzyskach był możliwy jedynie dzięki sponsorom którzy zebrali 653 $ na podróż do Australii.
Po zakończeniu kariery.
W 1962 roku wyjechał razem z żoną do Kanady. Ma 2 córki i 2 bliźniaków. W 2006 roku odsłonięto w rodzinnym mieście boksera jego pomnik.

</doc>
<doc id="1649995" url="https://pl.wikipedia.org/wiki?curid=1649995" title="Instytut Wiedzy i Innowacji">
Instytut Wiedzy i Innowacji

Instytut Wiedzy i Innowacji – powstała w 2006 roku fundacja naukowa i organizacja typu think tank, której celem statutowym jest promowanie i wspomaganie rozwoju społeczno-gospodarczego opartego na wiedzy i innowacjach.
Władze i zespół.
Prezesem Instytutu jest prof. nadzw. dr hab. Krzysztof Piech, wiceprezesem – prof. nadzw. dr hab. Sylwia Pangsy-Kania, członkiem zarządu – dr Mirosława Żurek. Przewodniczącą Rady Programowej Instytutu jest prof. zw. dr hab. Ewa Okoń-Horodyńska, kierownik Katedry Ekonomii i Innowacji Uniwersytetu Jagiellońskiego, przewodniczący Rady Instytutu – dr Grzegorz Szczodrowski z Uniwersytetu Gdańskiego. Instytut współpracuje z grupą około 30 ekspertów z różnych uczelni.
Działalność.
Zgodnie z definicją z Ustawy z 30 kwietnia 2010 r. o zasadach finansowania nauki, Instytut Wiedzy i Innowacji jest jednostką naukową.
Instytut organizuje konferencje i seminaria naukowe, w tym m.in. cykl Konferencji Naukowych pt. „wiedza i innowacje” we współpracy z Uniwersytetem Jagiellońskim, cykl seminariów bitcoinowych we współpracy ze Szkołą Główną Handlową w Warszawie oraz cykl Konferencji Naukowych Młodych Ekonomistów (z różnymi uczelniami), w tym:
Instytut realizował ekspertyzy na zamówienie ministerstw, urzędów marszałkowskich, uczelni i instytutów badawczych i in.
Instytut zawarł (grudzień 2010 r.) z Ministerstwem Nauki i Szkolnictwa Wyższego umowę na sfinansowanie przeprowadzenia programu Life International Future Experience (w ramach programu „Kreator Innowacyjności – wsparcie innowacyjnej przedsiębiorczości akademickiej”) na pięciu uczelniach wyższych w Polsce.
Członek klastra Digital Knowledge Cluster, Polskiej Izby Gospodarczej Zaawansowanych Technologii, Mazowieckiego Klastra ICT, współpraca z Polskim Towarzystwem Ekonomicznym (Oddział w Toruniu).

</doc>
<doc id="1650007" url="https://pl.wikipedia.org/wiki?curid=1650007" title="Harry Kurschat">
Harry Kurschat

Harry Kurschat (ur. 28 lutego 1933 w Berlinie, zm. 21 stycznia 2022) – niemiecki bokser kategorii lekkiej, półśredniej, srebrny medalista letnich igrzysk olimpijskich w Melbourne w kategorii lekkiej.
W latach 1958-1964 stoczył 34 walki zawodowe. Pierwszą walkę stoczył 8 lutego 1958 roku w Fernandem Albrechtem w kategorii lekkiej. Wygrał tę oraz 13 kolejnych walk. Karierę zakończył w 1964 roku po remisowej walce z Bodo Wuestenem.

</doc>
<doc id="1650012" url="https://pl.wikipedia.org/wiki?curid=1650012" title="Mistrzostwa Świata w Biegach Przełajowych 2005">
Mistrzostwa Świata w Biegach Przełajowych 2005

33. Mistrzostwa Świata w Biegach Przełajowych – zawody lekkoatletyczne, które odbyły się 19 - 20 marca 2005 roku w Saint-Étienne, we Francji.

</doc>
<doc id="1650013" url="https://pl.wikipedia.org/wiki?curid=1650013" title="Elements, Pt. 1">
Elements, Pt. 1

Elements, Pt. 1 – dziewiąty pełnowymiarowy studyjny album fińskiego zespołu Stratovarius. Muzyka zawarta na nim jest cięższa od poprzedniego wydawnictwa grupy - Infinite, zawiera bardzo dużo orkiestracji i podniosłych fragmentów. Na płycie znajduje się najdłuższy w historii zespołu utwór, trwający 12 minut "Elements". "Fantasia" zaś luźno odnosi się do filmu Niekończąca się opowieść.

</doc>
<doc id="1650016" url="https://pl.wikipedia.org/wiki?curid=1650016" title="Miguel Ángel Díaz">
Miguel Ángel Díaz

Miguel Ángel Díaz (ur. 27 stycznia 1957 w Chalatenango) były salwadorski piłkarz grający na pozycji obrońcy.
Kariera klubowa.
W czasie kariery piłkarskiej (1977-1995) Miguel Ángel Díaz występował w salwadorskich klubach C.D. Alacranes, C.D. Chalatenango, C.D. Luis Angel Firpo i Cojutepeque F.C. Z drużyną C.D. Luis Angel Firpo trzykrotnie zdobył Mistrzostwo Salwadoru w 1991, 1992 i 1993.
Kariera reprezentacyjna.
Miguel Ángel Díaz występował w reprezentacji Salwadoru w latach 1978-1989. W 1981 uczestniczył w zakończonych sukcesem eliminacjach do Mistrzostw Świata 1982. Na Mundialu w Hiszpanii wystąpił w dwóch spotkaniach z Belgią i Argentyną.
Kariera trenerska.
Od 2005 roku Miguel Ángel Díaz jest trenerem salwadorskiego klubu UES.

</doc>
<doc id="1650017" url="https://pl.wikipedia.org/wiki?curid=1650017" title="The Vanilla Tapes">
The Vanilla Tapes

The Vanilla Tapes – dysk zawierający utwory demo nagrane przez zespół The Clash. "The Vanilla Tapes" był roboczą wersją albumu "London Calling" (chociaż utwór „Remote Control” został wydany na debiutanckiej płycie grupy). Roadie Johnny Green został zobligowany do przekazania utworów producentowi "London Calling", Guyowi Stevensowi. Jadąc pociągiem do studia, Green zasnął – po wyjściu z pociągu spanikował i pozostawił nagrania na stacji. Do marca 2004 nagranie było uznawane za zaginione, kiedy Mick Jones znalazł jedną z kopii w trakcie przeprowadzki.
Odnalezione przez Jonesa "Vanilla Tapes" zostały wydane jako dysk bonusowy do 25th Anniversary Legacy Edition albumu "London Calling". Poligrafia do albumu informuje, że nagrano 37 utworów, na dysku znajduje się ich 21.

</doc>
<doc id="1650019" url="https://pl.wikipedia.org/wiki?curid=1650019" title="Max Sachsenheimer">
Max Sachsenheimer

Max Sachsenheimer (ur. 5 grudnia 1909 w Karlsruhe, zm. 5 lipca 1973 w Merzhausen) – niemiecki oficer Wehrmachtu w randze generalmajora. Służył w czasie II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu i Mieczami.

</doc>
<doc id="1650021" url="https://pl.wikipedia.org/wiki?curid=1650021" title="Mistrzostwa Świata w Biegach Przełajowych 2006">
Mistrzostwa Świata w Biegach Przełajowych 2006

34. Mistrzostwa Świata w Biegach Przełajowych – zawody lekkoatletyczne, które odbyły się 1–2 kwietnia 2006 roku w Fukuoce, w Japonii.

</doc>
<doc id="1650022" url="https://pl.wikipedia.org/wiki?curid=1650022" title="Primo Zamparini">
Primo Zamparini

Primo Zamparini (ur. 9 lutego 1939 w Fabriano) – włoski bokser kategorii koguciej, srebrny medalista letnich igrzysk olimpijskich w Rzymie. W 1961 roku przeszedł na zawodowstwo. Pierwszą walkę stoczył z Nicolą Chioppą 20 września 1961 roku. Walkę wygrał przez techniczny nokaut. Pierwszej porażki doznał w 16 walce z Gabriele Ceccangelim. W latach 1963-1964 przegrał kolejne 4 walki. Ostatnią walkę stoczył 19 stycznia 1966 roku z Umberto Maggim. Walka zakończyła się remisem.

</doc>
<doc id="1650031" url="https://pl.wikipedia.org/wiki?curid=1650031" title="Apeniny Południowe">
Apeniny Południowe

Apeniny Południowe (wł. "Appennino Meridionale") – najbardziej na południe wysunięta część młodych gór fałdowych – Apeninów. Rozciągają się od okolic Neapolu do Kalabrii. Główne rzeki na południowym zachodzie to Liri, Garigliano z dopływami Sacco, Volturno, Sebeto, Sarno, a na północy Trigno, Biferno i Fortore.
Szczyt Monte Gargano na wschodzie jest odizolowany, tak jak wulkaniczne wzniesienia koło Neapolu. Rejon ten jest poprzecinany liniami kolejowymi, podobnie jak inne części Apeninów, między innymi z Sulmony do Benewentu i Avellino. Rzymskie drogi przebiegały tak samo jak dzisiejsze linie kolejowe: Via Appia z Capui do Benewentu, starsza droga biegła do Venosy i Tarentu i dalej Brindisi, a Via Traiana biegła do Foggii i Bari.
Dolina Ofanto, która ciągnie się w stronę Adriatyku, jest końcem pierwszego łańcucha tzw. Apeninów Lukańskich (Basilicata), rozciągającego się z zachodu na wschód. Drugi łańcuch biegnie z północy na południe, aż do równin Sibari. Najwyższym szczytem jest Monte Pollino (2248 m), który jest zarazem najwyższym szczytem Apeninów Południowych. Główne rzeki to Sele z dopływami zachodnimi: Negro i Calore oraz wschodnimi: Bradano, Basento, Agri, Sinni.
Na południu Półwyspu Apenińskiego, w Kalabrii Apeniny dzielą się na 2 grupy. Pierwsza grupa ciągnie się do przesmyku między zatokami S. Eufemia i Squillace; znana jest jako "Sila", najwyższy szczyt to Botte Donato (1928 m). Druga grupa ciągnie się bardziej na południe półwyspu, na wschód od Reggio di Calabria. Najwyższy szczyt to Aspromonte (1956 m).

</doc>
<doc id="1650032" url="https://pl.wikipedia.org/wiki?curid=1650032" title="Sport samochodowy">
Sport samochodowy

Sport samochodowy (także automobilizm) – dyscyplina sportu motorowego rozgrywana przy użyciu samochodów. Najważniejszym organem zarządzającym sportem samochodowym jest Fédération Internationale de l’Automobile (FIA).
Formy sportu samochodowego.
Sport samochodowy dzieli się na dwie podstawowe formy rywalizacji: wyścigi samochodowe i rajdy samochodowe.
Wyścigi samochodowe.
Wyścigi samochodowe obejmują zawody rozgrywane wyłącznie na zamkniętych torach, placach i drogach. W wyścigach rywalizują wyłącznie kierowcy, a wykorzystywane samochody nie muszą spełniać warunków dopuszczenia do ruchu drogowego. Ze względu na miejsce i sposób rywalizacji, wyścigi samochodowe dzieli się na trzy kategorie.
Wyścigi torowe.
Wyścigi torowe odbywają się na zamkniętych torach pomiędzy co najmniej dwoma samochodami, które rywalizują jednocześnie na tej samej trasie. O klasyfikacji decyduje kolejność przekroczenia linii mety lub pokonanie w wyznaczonym czasie jak największej liczby okrążeń toru.
Wyścigi równoległe.
Wyścigi równoległe (ang. "Drag Racing") odbywają się na dwóch równoległych prostych odcinkach dróg, zlokalizowanych najczęściej na placach, lotniskach lub torach wyścigowych, o długości 1/4 mili (402,336 m) lub rzadziej 1/8 mili (201,168 m). W rywalizacji bierze udział jednocześnie dwóch zawodników, a o zwycięstwie decyduje kolejność przekroczenia linii mety lub czas przejazdu.
Wyścigi górskie.
Wyścigi górskie odbywają się na zamkniętych dla ruchu, najczęściej krętych i stromych, górskich drogach publicznych. Linia startu znajduje się na mniejszej wysokości n.p.m. niż linia mety. Do wyścigu samochody startują indywidualnie, a podstawą klasyfikacji jest porównanie czasów przejazdów, mierzonych z dokładnością do 1/100 s.
Rajdy samochodowe.
Rajdy samochodowe odbywają się na drogach publicznych, całkowicie lub częściowo otwartych dla ruchu drogowego. Trasa rajdu składa się z zamkniętych dla ruchu odcinków specjalnych, które należy przejechać w najkrótszym czasie oraz otwartych dla ruchu odcinków drogowych, które należy przejechać dokładnie w czasie wyznaczonym przez organizatora. W rajdach rywalizują dwuosobowe załogi, składające się z kierowcy i pilota, a wykorzystywane samochody muszą być dopuszczone do ruchu drogowego. Do rywalizacji załogi startują indywidualnie, w krótkich (najczęściej jednominutowych) odstępach czasu. O klasyfikacji decydujące suma czasów uzyskana na odcinkach specjalnych oraz kar czasowych nałożonych przez sędziów.
Rajdy terenowe.
Szczególną formą rajdów samochodowych są rajdy terenowe, na których odcinki specjalne przebiegają przez ciężkie bezdroża – m.in. pustynie, stepy, poligony i leśne dukty. W rajdach terenowych startują załogi, które składają się maksymalnie z 3 osób lub (w przypadku samochodów ciężarowych) 2–4 osób.

</doc>
<doc id="1650033" url="https://pl.wikipedia.org/wiki?curid=1650033" title="CUDA">
CUDA

CUDA (ang. Compute Unified Device Architecture) – opracowana przez firmę Nvidia uniwersalna architektura procesorów wielordzeniowych (głównie kart graficznych) umożliwiająca wykorzystanie ich mocy obliczeniowej do rozwiązywania ogólnych problemów numerycznych w sposób wydajniejszy niż w tradycyjnych, sekwencyjnych procesorach ogólnego zastosowania.
Architektura.
Integralną częścią architektury CUDA jest oparte na języku programowania C środowisko programistyczne wysokiego poziomu, w którego skład wchodzą m.in. specjalny kompilator (nvcc), debugger (cuda-gdb, który jest rozszerzoną wersją debuggera gdb umożliwiającą śledzenie zarówno kodu wykonywanego na CPU, jak i na karcie graficznej), profiler oraz interfejs programowania aplikacji. Dostępne są również biblioteki, które można wykorzystać w językach Python, Fortran, Java, C# oraz Matlab. Pierwsze wydanie środowiska współpracowało z systemami operacyjnymi Windows oraz Linux. Od wersji 2.0 działa również z macOS.
Zastosowania.
W grach komputerowych moc obliczeniową można wykorzystać do obliczeń fizyki w grach, ale CUDA jest również wykorzystywana do przyspieszania obliczeń w takich dziedzinach jak biologia, fizyka, kryptografia i inne obliczenia inżynierskie. Dla potrzeb tego segmentu Nvidia opracowała specjalny procesor graficzny Tesla.
Niektóre projekty przetwarzania rozproszonego BOINC wykorzystują do obliczeń architekturę CUDA.
Wersja 3.x.
Kolejna wersja architektury CUDA (CUDA 3.0) obsługuje procesory graficzne o architekturze Fermi. Cuda 3.0 zapewnia pełniejsze wsparcie dla konstrukcji języka C++ (m.in. jednolitą przestrzeń adresową dla wskaźników, obsługę dziedziczenia, a od wersji 3.1 – funkcji rekurencyjnych i wskaźników na funkcje). Cuda 3.0 umożliwia wykonywanie kilkunastu kerneli jednocześnie na jednym GPU (o architekturze Fermi). Wraz z nową generacją procesorów Nvidia udostępniła wsparcie dla środowiska Visual Studio 2008.

</doc>
<doc id="1650034" url="https://pl.wikipedia.org/wiki?curid=1650034" title="Cuda">
Cuda



</doc>
<doc id="1650035" url="https://pl.wikipedia.org/wiki?curid=1650035" title="Automobilizm">
Automobilizm



</doc>
<doc id="1650036" url="https://pl.wikipedia.org/wiki?curid=1650036" title="Curling na Zimowych Igrzyskach Olimpijskich 2010">
Curling na Zimowych Igrzyskach Olimpijskich 2010

Podczas XXI Zimowych Igrzysk Olimpijskich rozegrano dwa turnieje w curlingu: męski i żeński. Były to piąte igrzyska olimpijskie, gdzie curling był dyscypliną medalową. Curlerzy rywalizowali między 16 a 27 lutego 2010 w Vancouver Olympic Centre, w Vancouver.
Ostatnie mecze turnieju kobiet rozegrano 26 lutego. W małym finale zmierzyły się Szwajcarki (Mirjam Ott, która mogła wywalczyć trzeci medal olimpijski) i Chinki (Wang Bingyu). Mecz zakończył się wysoką wygraną (12:6) Azjatek, zdobyły one pierwszy w historii medal olimpijski w curlingu dla państwa ze strefy Pacyfiku. W wielkim finale uczestniczyły gospodynie (Cheryl Bernard) oraz Szwedki (Anette Norberg), Europejki doprowadziły do dogrywki i przejęły ją jednym punktem. Pojedynek zakończył się wynikiem 7:6.
Dzień później w decydujących spotkaniach rywalizowali panowie. Brązowe medale wywalczyli Szwajcarzy (Markus Eggler) pokonując w małym finale Szwedów (Niklas Edin) 5:4. Skip drużyny szwajcarskiej został pierwszym mężczyzną z dwoma medalami olimpijskimi w curlingu. Do grona męskich multimedalistów tego samego dnia dołączył jako drugi Kevin Martin i trzeci Torger Nergård. W meczu o złoto 6:3 wygrali gospodarze (Kevin Martin), którzy pokonali Norwegów (Thomas Ulsrud).
Na Zimowych Igrzyskach Olimpijskich po raz pierwszy obroniono tytuły mistrzowskie z poprzedniego turnieju, udało się to zarówno Szwedkom jak i Kanadyjczykom, przy czym kobieca reprezentacja Szwecji występowała w tym samym składzie (prócz rezerwowej).
Po zawodach w Vancouver liczba multimedalistów zwiększyła się z jednej osoby do ośmiu. Są to: Mirjam Ott, Anette Norberg, Eva Lund, Cathrine Lindahl, Anna Le Moine, Kevin Martin, Torger Nergård i Markus Eggler. Wszyscy mężczyźni zdobyli swoje pierwsze medale przed ośmioma laty.
Na trybunach zasiedli m.in. Harald V, Karol XVI Gustaw, Sylwia Sommerlath i Gordon Campbell. Podczas turnieju kanadyjscy kibice dwukrotnie odśpiewali hymn Kanady, po raz pierwszy w meczu Kanada-Wielka Brytania, który był rewanżem za finał MŚ 2009. Drugi raz "O Canada" zabrzmiała w 10. endzie finału, kiedy Norwegowie mieli minimalne szanse na odrobienie strat.
Kwalifikacje.
Kwalifikacjami do ZIO 2010 były mistrzostwa świata w latach 2007, 2008 i 2009. Za zajęte miejsce każde z państw otrzymało odpowiednią liczbę punktów, po trzech zawodach punkty zostały zsumowane i wyłoniono 9 krajów z najwyższymi wynikami. Kanada jako gospodarz automatycznie bierze udział w turnieju, jednak również bez tego przywileju kraj by się zakwalifikował.
Podczas MŚ 2007 w punktacji brano pod uwagę bilans wygranych i przegranych, w przypadku gdy więcej państw miało taki sam wynik punkty z ich miejsc zsumowano i wyciągnięto średnią arytmetyczną – dlatego aż 4 kraje w mistrzostwach mężczyzn dostały 3,5 pkt. W kolejnych latach odstąpiono od tego sposobu.
Kobiety.
Play off.
Finał.
26 lutego 2010, 15:00
Mały finał.
26 lutego 2010, 9:00
Półfinały.
25 lutego 2010, 9 :00
Round Robin.
Sesja 1..
16 lutego 2010, 14:00
Sesja 2..
17 lutego 2010, 9:00
Sesja 3..
17 lutego 2010, 19:00
Sesja 4..
18 lutego 2010, 14:00
Sesja 5..
19 lutego 2010, 9:00
Sesja 6..
19 lutego 2010, 19:00
Sesja 7..
20 lutego 2010, 14:00
Sesja 8..
21 lutego 2010, 9:00
Sesja 9..
21 lutego 2010, 19:00
Sesja 10..
22 lutego 2010, 14:00
Sesja 11..
23 lutego 2010, 9:00
Sesja 12..
23 lutego 2010, 19:00
Mężczyźni.
Play off.
Finał.
27 lutego 2010, 15:00
Mały finał.
27 lutego 2010, 9:00
Półfinały.
25 lutego 2010, 14:00
Round Robin.
Sesja 1..
16 lutego 2010, 9:00
Sesja 2..
16 lutego 2010, 19:00
Sesja 3..
17 lutego 2010, 14:00
Sesja 4..
18 lutego 2010, 9:00
Sesja 5..
18 lutego 2010, 19:00
Sesja 6..
19 lutego 2010, 14:00
Sesja 7..
20 lutego 2010, 9:00
Sesja 8..
20 lutego 2010, 19:00
Sesja 9..
21 lutego 2010, 14:00
Sesja 10..
22 lutego 2010, 9:00
Sesja 11..
22 lutego 2010, 19:00
Sesja 12..
23 lutego 2010, 14:00

</doc>
<doc id="1650044" url="https://pl.wikipedia.org/wiki?curid=1650044" title="Us Against the World">
Us Against the World

Us Against the World – pierwszy singel z czwartego studyjnego albumu amerykańskiej wokalistki Christiny Milian zatytułowanego "Elope". Utwór został wydany w październiku 2008 roku, a wydanie krążka jest zaplanowane na maj 2009 roku. Autorem piosenki jest Milian, która określiła go jako „kinowa power-ballada”. Oficjalny remiks utworu autorstwa Jasona Nevinsa został wydany na iTunes 20 stycznia 2009 roku.
Produkcja.
Milian nazywa piosenkę hymnem miłosnym, ponieważ napisała go w trakcie oglądania adaptacji "Romea i Julii". Autorka stwierdziła, że utwór jest bardziej dramatyczny aniżeli jej poprzednie piosenki i opowiada o „posiadaniu kogoś, kto jest z tobą na dobre i na złe”. Milian uważa, że słowa piosenki mówią wiele ludziom na całym świecie:
Według autorki piosenka odzwierciedla potrzeby świata:
„Us Against the World” to pierwszy singel Milian, który jest balladą, co, jak ona sama określiła, jest „bardzo ekscytującym” doświadczeniem.
Listy przebojów.
Utwór zadebiutował na pozycji 62. listy "Billboard" Pop 100 Airplay 7 lutego 2009 roku.

</doc>
<doc id="1650049" url="https://pl.wikipedia.org/wiki?curid=1650049" title="Jezioro Rozkoš">
Jezioro Rozkoš

Jezioro Rozkoš (czes. "Vodní nádrž Rozkoš") – sztuczne jezioro w północnej części Czech, w pobliżu miasta Česká Skalice.
Jezioro zasilają Rovenský potok, Rozkoš oraz liczący 2,34 km długości kanał doprowadzający część wody z Úpy.
Budowę tamy rozpoczęto w roku 1951, jednak po roku prace wstrzymano. Ponownie budowę podjęto w 1964. Tama została ukończona w 1969.
Jezioro pełni funkcje przeciwpowodziowe, retencyjne, rekreacyjne oraz służy do hodowli ryb.

</doc>
<doc id="1650051" url="https://pl.wikipedia.org/wiki?curid=1650051" title="Monte Maggiorasca">
Monte Maggiorasca

Monte Maggiorasca to szczyt leżący w Apeninach Północnych na granicy dwóch włoskich prowincji Ligurii i Emilii-Romanii. Jest to najwyższy szczyt w Apeninie Liguryjskim.
U podnóży leżą doliny Val d’Aveto i Val Nure oraz miejscowości Santo Stefano d’Aveto (prowincja Genua) i Ferriere (prowincja Piacenza). Na szczycie stoi statua Matki Bożej z Guadalupe, wzniesiona w 1947 r.

</doc>
<doc id="1650052" url="https://pl.wikipedia.org/wiki?curid=1650052" title="Zofia Kiełpińska">
Zofia Kiełpińska

Zofia Kiełpińska z d. Topór-Huciańska (ur. 15 maja 1960 w Zakopanem) – polska biathlonistka oraz biegaczka narciarska, brązowa medalistka mistrzostw świata i uniwersjady.
Kariera.
W zawodach Pucharu Świata zadebiutowała 20 lutego 1990 roku w Mińsku, gdzie zajęła 44. miejsce w biegu indywidualnym. Nigdy nie zdobyła punktów w zawodach tego cyklu. Najwyższą lokatę wywalczyła 24 lutego 1991 roku w Lahti, kończąc rywalizację w biegu indywidualnym na 33. pozycji (do sezonu 2000/2001 punktowało 25. najlepszych zawodników).
Podczas mistrzostw świata w Borowcu w 1993 roku wspólnie z Krystyną Liberdą, Heleną Mikołajczyk i Anną Sterą zdobyła brązowy medal w biegu drużynowym. Był to pierwszy w historii medal dla Polski w tej konkurencji. Zajęła też między innymi 33. miejsce w biegu indywidualnym na mistrzostwach świata w Lahti w 1991 roku. W 1992 roku wystartowała na igrzyskach olimpijskich w Albertville, zajmując 62. miejsce w biegu indywidualnym i 50. w sprincie i 14. w sztafecie. Brała również udział w igrzyskach w Lillehammer dwa lata później, gdzie w swoim jedynym starcie zajęła 68. miejsce w sprincie.
Na mistrzostwach Polski w biathlonie wywalczyła siedem medali: cztery złote (w sprincie, biegu indywidualnym oraz dwukrotnie w sztafecie) oraz trzy srebrne (w biegu indywidualnym oraz dwukrotnie w sprincie).
Jej największym sukcesem w narciarstwie klasycznym był brązowe medal Zimowej Uniwersjady 1987, w sztafecie 3 × 7,5 km (razem z Katarzyną Popieluch oraz Michaliną Maciuszek). Na mistrzostwach Polski wywalczyła 8 medali: cztery złote (wszystkie w sztafecie) oraz cztery srebrne (w sztafecie, biegu na 10 km, oraz dwukrotnie w biegu na 20 km).
Skończyła studia trenerskie i dziennikarskie. Pracuje w Urzędzie Miasta Zakopane.
Osiągnięcia.
Puchar Świata.
Miejsca na podium chronologicznie.
Kiełpińska nigdy nie stanęła na podium indywidualnych zawodów PŚ.

</doc>
<doc id="1650056" url="https://pl.wikipedia.org/wiki?curid=1650056" title="Monte Cimone">
Monte Cimone

Monte Cimone to szczyt w Apeninach Północnych, w prowincji Emilia-Romania, we Włoszech. Jest to najwyższy szczyt Apeninu Toskańskiego. U podnóży góry leżą miejscowości: Fiumalbo, Sestola, Fanano i Riolunato w prowincji Modena. We wnętrzu góry znajdują się obiekty wojskowe, dlatego też w czasie Zimnej Wojny wejście na szczyt było zabronione. Obecnie góra jest popularnym ośrodkiem narciarskim.

</doc>
<doc id="1650058" url="https://pl.wikipedia.org/wiki?curid=1650058" title="Eyehategod">
Eyehategod

Eyehategod – amerykański zespół sludge/doom metalowy, założony w 1988 roku. Jeden z najważniejszych przedstawicieli sceny Nowego Orleanu (tzw. NOLA). Ich inspiracją byli The Melvins, The Obsessed, Black Flag i Black Sabbath. Wypracowali bardzo charakterystyczne brzmienie, opierające się na wolnym tempie, ciężkim brzmieniu, nieco bluesowych riffach i wrzeszczącym wokalu. Ich muzyka jest utożsamieniem wściekłości, zła, nienawiści oraz rozczarowania i niechęci do świata i ludzi. Zespół przyjaźni się m.in. z Anal Cunt i zagrał z wspólnie pierwszy koncert po wyjściu ze śpiączki Setha Putnama.

</doc>
<doc id="1650059" url="https://pl.wikipedia.org/wiki?curid=1650059" title="Kanada na Letniej Uniwersjadzie 2007">
Kanada na Letniej Uniwersjadzie 2007

Kanadę na Letniej Uniwersjadzie w Bangkoku reprezentowało 198 zawodników. Kanadyjczycy zdobyli szesnaście medali (5 złotych, 3 srebrne, 8 brązowych).

</doc>
<doc id="1650061" url="https://pl.wikipedia.org/wiki?curid=1650061" title="Indonezja na Letniej Uniwersjadzie 2007">
Indonezja na Letniej Uniwersjadzie 2007

Indonezję na Letniej Uniwersjadzie w Bangkoku reprezentowało 21 zawodników. Indonezyjczycy zdobyli trzy medale (3 brązowe).

</doc>
<doc id="1650063" url="https://pl.wikipedia.org/wiki?curid=1650063" title="Reinhold Jörke">
Reinhold Jörke

Reinhold Jörke – as lotnictwa niemieckiego Luftstreitkräfte z 14 potwierdzonymi zwycięstwami w I wojnie światowej.
27 lutego 1917 roku został przydzielony do dowodzonej wówczas przez porucznika Paula von Osterroht eskadry myśliwskiej Jagdstaffel 12. Pierwsze zwycięstwo odniósł 24 marca 1917 roku, do września tego roku miał już na swoim koncie 9 potwierdzonych zwycięstw. W październiku 1917 roku został przeniesiony do Jagdstaffel 13, gdzie 21 lutego 1918 roku odniósł swoje 10 zwycięstwo. W jednostce służył do czerwca 1918 roku kiedy to został skierowany do Jagdstaffel 39, która została przeniesiona z frontu włoskiego na front zachodni. W jednostce służył do końca wojny, odnosząc w niej kolejne cztery zwycięstwa.
Powojenne losy Reinhold Jörke nie są znane.

</doc>
<doc id="1650066" url="https://pl.wikipedia.org/wiki?curid=1650066" title="Polski Uniwersytet na Obczyźnie w Londynie">
Polski Uniwersytet na Obczyźnie w Londynie



</doc>
<doc id="1650067" url="https://pl.wikipedia.org/wiki?curid=1650067" title="Bohumil Němeček">
Bohumil Němeček

Bohumil Němeček (ur. 2 stycznia 1938 w Taborze, zm. 2 maja 2010 w Uściu nad Łabą) – czechosłowacki bokser wagi lekkopółśredniej i półśredniej, złoty medalista letnich igrzysk olimpijskich w Rzymie w kategorii lekkopółśredniej. W 1963 roku na mistrzostwach Europy w Moskwie zdobył brązowy medal w kategorii półśredniej Cztery lata później na mistrzostwach w Rzymie został mistrzem w tej kategorii.
Startował również na igrzyskach olimpijskich w Tokio (1964) i w Meksyku (1968), ale bez powodzenia.

</doc>
<doc id="1650069" url="https://pl.wikipedia.org/wiki?curid=1650069" title="Monte Cusna">
Monte Cusna

Monte Cusna – szczyt w Północnych Apeninach, między przełęczami Cerreto i Lagastrello. Szczyt nazywany jest czasem "Uomo Morto" (po polsku: "Martwy Człowiek"), "Uomo che Dorme" ("Śpiący Człowiek") lub "Il Gigante" ("Gigant") ponieważ wyglądem przypomina leżącego człowieka.
W pobliżu szczytu leży miejscowość Villa Minozzo, ok. 3 km od granicy między prowincjami Emilia-Romania i Toskania.

</doc>
<doc id="1650071" url="https://pl.wikipedia.org/wiki?curid=1650071" title="William H. Workman">
William H. Workman

William Henry Workman (ur. 1 stycznia 1839, zm. 21 lutego 1918) – amerykański polityk, bankier i biznesmen. Siedemnasty burmistrz Los Angeles.
W latach 1872–1880 członek Rady Miasta ("City Council"), burmistrz od 14 grudnia 1886 do 10 grudnia 1888. Za jego urzędowania nastąpił szybszy rozwój miasta. Wybrukowano niektóre ulice, powstał szereg parków, wybudowano nowy ratusz miejski, wspierano budowę biblioteki, zajmowano się także zwalczaniem korupcji w mieście. W latach 1901–1907 był skarbnikiem miasta. Podarował ziemię miastu pod założenia Hollenbeck Park, był jednym z twórców Izby Handlowej Los Angeles ("Los Angeles Chamber of Commerce"). Założyciel dzielnicy Boyle Heights.

</doc>
<doc id="1650075" url="https://pl.wikipedia.org/wiki?curid=1650075" title="Monte Pisanino">
Monte Pisanino

Monte Pisanino to najwyższy szczyt Alp Apuańskich w Toskanii, we Włoszech. Jest to też najwyższy szczyt położony w całości w Toskanii.
Według legend jego nazwa pochodzi od żołnierza Pizy, który ukrywał się na jej zboczach. Miejscowi nazywają ją "Pizzo della Caranca".

</doc>
<doc id="1650079" url="https://pl.wikipedia.org/wiki?curid=1650079" title="Jarema Maciszewski">
Jarema Maciszewski

Jarema Maciszewski (ur. 24 czerwca 1930 w Araucarii w Brazylii, zm. 24 października 2006 w Warszawie) – polski historyk i polityk komunistyczny, poseł na Sejm PRL V, VI, VII, VIII i IX kadencji. Zastępca członka Komitetu Centralnego Polskiej Zjednoczonej Partii Robotniczej (1976–1986), członek KC PZPR (1986–1990).
Życiorys.
Syn Seweryna (1892–1973; pedagoga, pisarza, wiceministra oświecenia publicznego) i Kazimiery z Wilczyńskich. Urodził się w Brazylii, gdzie jego ojciec był wówczas naczelnym instruktorem szkół polskich. W 1931 przybył wraz z rodzicami do Warszawy. W czasie II wojny światowej członek Szarych Szeregów (1943–1944) i łącznik w powstaniu warszawskim. Po wojnie od 1945 do 1957 mieszkał we Wrocławiu. Od 1947 należał do OrganizacjI Młodzieży Towarzystwa Uniwersytetu Robotniczego, z którą w 1948 przystąpił do Związku Młodzieży Polskiej (działał w nim do 1956, m.in. jako członek Zarządu Wojewódzkiego we Wrocławiu). Także w 1948 został członkiem Polskiej Partii Socjalistycznej i wraz z nią przystąpił do Polskiej Zjednoczonej Partii Robotniczej. Od 1950 do 1952 pracował w Bibliotece Zakładu Narodowego im. Ossolińskich we Wrocławiu. W 1952 obronił pracę magisterską, potem do 1958 nauczyciel akademicki (aspirant, potem starszy asystent, następnie adiunkt; doktorat obronił w 1957) na Wydziale Filozoficzno-Historycznym Uniwersytetu Wrocławskiego. W grudniu 1956 pełnił funkcję sekretarza programowego Tymczasowej Wojewódzkiej Rady Komitetów Rewolucyjnych na Dolnym Śląsku. W latach 1957–1963 zasiadał w prezydium Zarządu Głównego Związku Młodzieży Socjalistycznej, do 1958 będąc jednocześnie członkiem egzekutywy Komitetu Wojewódzkiego PZPR we Wrocławiu. Od 1958 pracował w Instytucie Historycznym Uniwersytetu Warszawskiego jako adiunkt, potem docent (habilitacja w 1966), a od 1972 profesor nadzwyczajny. W latach 1966–1969 był kierownikiem Studium Zaocznego Historii Uniwersytetu Warszawskiego. Od 1969 do 1972 był I sekretarzem Komitetu Uczelnianego PZPR na tym uniwersytecie.
W latach 1975–1981 kierownik Wydziału Nauki i Oświaty Komitetu Centralnego PZPR, od 1975 do 1986 zastępca członka KC, potem członek KC aż do rozwiązania PZPR w 1990. W latach 1969–1989 poseł na Sejm PRL, od 1986 do 1990 rektor Akademii Nauk Społecznych. W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W latach 1986–1990 był przewodniczącym polskiej delegacji do mieszanej Komisji Historyków Polski i Związku Radzieckiego. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
W 1983 wybrany w skład Krajowej Rady Towarzystwa Przyjaźni Polsko-Radzieckiej. W latach 1986–1989 był członkiem Ogólnopolskiego Komitetu Grunwaldzkiego. Był także długoletnim członkiem Komitetu Redakcyjnego kwartalnika KC PZPR „Z Pola Walki”, w którym publikowano artykuły na temat historii polskiego i międzynarodowego ruchu robotniczego i komunistycznego. W latach 70. i 80. był członkiem Rady Redakcyjnej organu teoretycznego i politycznego KC PZPR „Nowe Drogi”. W latach 1996–2001 był profesorem zwyczajnym w Akademii Świętokrzyskiej im. Jana Kochanowskiego w Kielcach.
W działalności naukowej specjalizował się w historii Polski i historii powszechnej XVII i XVIII wieku.
Pochowany na cmentarzu w Brwinowie.
Uczniowie.
Do grona jego uczniów należą m.in. Sławomir Augusiewicz, Urszula Augustyniak, Wojciech Białasiewicz, Mariusz Błaszczak, Jolanta Choińska-Mika, Jan Dzięgielewski, Janusz Ekes, Marek A. Janicki, Alicja Kączkowska, Zygmunt Kosztyła, Andrzej Lipski, Edward Opaliński, Jerzy Pawlak, Edward Pawłowski, Marek Plewczyński, Wojciech Sokołowski, Barbara Szymczak, Violetta Urbaniak, Jerzy Urwanowicz i Katarzyna Zielińska.

</doc>
<doc id="1650082" url="https://pl.wikipedia.org/wiki?curid=1650082" title="Cesar Chavez">
Cesar Chavez

Cesar Chavez – jednostka osadnicza w Stanach Zjednoczonych, w stanie Teksas, w hrabstwie Hidalgo.

</doc>
<doc id="1650083" url="https://pl.wikipedia.org/wiki?curid=1650083" title="Alpy Apuańskie">
Alpy Apuańskie

Alpy Apuańskie (wł. "Alpi Apuane") – mały łańcuch górski w Toskanii, we Włoszech. Mimo swej nazwy nie są częścią Alp, a Apeninów. Leżą między dolinami rzek Serchio i Magra, a terenami Garfagnana i Lunigiana. Nazwa pochodzi od ludu Apuanów z plemienia Ligurów, którzy żyli tu w starożytności.
Najwyższym szczytem jest Monte Pisanino (1946 m).

</doc>
<doc id="1650084" url="https://pl.wikipedia.org/wiki?curid=1650084" title="H. Rider Haggard">
H. Rider Haggard



</doc>
<doc id="1650085" url="https://pl.wikipedia.org/wiki?curid=1650085" title="Włochy na Letniej Uniwersjadzie 2007">
Włochy na Letniej Uniwersjadzie 2007

Włochy na Letniej Uniwersjadzie w Bangkoku reprezentowało zawodników. Włosi zdobyli 22 medale (5 złotych, 8 srebrnych, 9 brązowych)

</doc>
<doc id="1650086" url="https://pl.wikipedia.org/wiki?curid=1650086" title="Kim Kwang-sun">
Kim Kwang-sun

Kim Kwang-sun (ur. 8 czerwca 1964 w Chunnahbokdo) − południowokoreański bokser wagi papierowej i muszej. W 1988 roku na letnich igrzyskach olimpijskich w Seulu zdobył złoty medal w kategorii muszej. W latach 1990–1993 stoczył 9 walk zawodowych w kategorii papierowej.

</doc>
<doc id="1650090" url="https://pl.wikipedia.org/wiki?curid=1650090" title="Monte Catria">
Monte Catria

Monte Catria to szczyt Apeninach Północnych, w łańcuchu Apeninu Umbryjskiego we Włoszech. W pobliżu przepływa rzeka Metauro.

</doc>
<doc id="1650091" url="https://pl.wikipedia.org/wiki?curid=1650091" title="Echa wojny światów">
Echa wojny światów



</doc>
<doc id="1650092" url="https://pl.wikipedia.org/wiki?curid=1650092" title="Ibrahim Al-Harbi">
Ibrahim Al-Harbi

Ibrahim Al-Harbi (ur. 10 lipca 1975) – saudyjski piłkarz, reprezentant kraju.
Ostatnim klubem w jego karierze był Ohod Madina. Wcześniej przez ponad 14 lat grał w Al-Nasr. Wystąpił na Mistrzostwach Świata 1998, jednak drużyna przegrała tam wszystkie mecze. Dla reprezentacji zagrał w 61 spotkaniach i strzelił 1 bramkę.

</doc>
<doc id="1650098" url="https://pl.wikipedia.org/wiki?curid=1650098" title="Echa Wojny światów">
Echa Wojny światów

Echa Wojny światów (ang. "War of the Worlds: Global Dispatches") – zbiór amerykańskich opowiadań fantastycznych, w wyborze Kevina J. Andersona, nawiązujących do klasycznej powieści Herberta George’a Wellsa "Wojna światów", wydany w 1996 r. Polską edycję wydało w 1997 roku Wydawnictwo Prószyński i S-ka. 
Antologia przedstawia znane postacie, żyjące na przełomie XIX i XX wieku, przedstawione w trakcie najazdu Marsjan, opisanego przez Wellsa w powieści "Wojna światów". Oprócz osób wymienionych przy tytułach opowiadań można tu spotkać inne historyczne postaci: Józefa Stalina, Giovanniego Schiaparelliego, Mahatmę Gandhiego.

</doc>
<doc id="1650102" url="https://pl.wikipedia.org/wiki?curid=1650102" title="Andreas Tews">
Andreas Tews

Andreas Tews (ur. 11 września 1968 w Rostocku) – niemiecki bokser wagi muszej i piórkowej. W 1988 roku na letnich igrzyskach olimpijskich w Seulu zdobył dla NRD srebrny medal w kategorii muszej. Na letnich igrzyskach olimpijskich w Barcelonie zdobył złoty medal dla Niemiec w kategorii piórkowej.

</doc>
<doc id="1650106" url="https://pl.wikipedia.org/wiki?curid=1650106" title="Monte Vettore">
Monte Vettore

Monte Vettore to szczyt w Apeninach na granicy prowincji Umbria i Marche, we Włoszech.

</doc>
<doc id="1650107" url="https://pl.wikipedia.org/wiki?curid=1650107" title="Ludwik Prądzyński">
Ludwik Prądzyński

Ludwik Prądzyński (ur. 5 października 1956 w Tuchomiu) – polski robotnik i związkowiec, działacz opozycji demokratycznej w okresie PRL.
Życiorys.
Ukończył w 1982 Zasadniczą Szkołę Budowy Okrętów w Gdańsku. Pracował jako spawacz i monter kadłubów. Od 1975 pozostawał zatrudniony w Stoczni Gdańskiej. Należał do aktywistów Wolnych Związków Zawodowych Wybrzeża. W sierpniu 1980 razem z Bogdanem Borusewiczem, Bogdanem Felskim i Jerzym Borowczakiem zainicjował strajk w Stoczni Gdańskiej. Po powołaniu NSZZ „Solidarność” został członkiem komisji zakładowej związku w SG. W związku z wprowadzeniem stanu wojennego internowano go na okres ponad siedmiu miesięcy (od 12 grudnia 1981 do 24 lipca 1982) w Strzebielinku.
Od 1984 do 1993 pracował w rodzinnym gospodarstwie rolnym rodziców w Kramarzynach, następnie powrócił do Stoczni Gdańskiej.
W 2000 wyróżniony tytułem honorowego obywatela Gdańska, w 2006 został odznaczony Krzyżem Oficerskim Orderu Odrodzenia Polski.

</doc>
<doc id="1650113" url="https://pl.wikipedia.org/wiki?curid=1650113" title="Design">
Design

Design (z //, wzór), wzornictwo, dizajn lub wzornictwo przemysłowe (z ) – wieloznaczny termin odnoszący się do przedmiotów użytkowych i dzieł sztuki, oznaczający ich wygląd albo projektowanie. Design można zdefiniować jako „ogół działań o charakterze twórczym, dotyczącym projektowania dóbr i usług, których celem jest tworzenie wartości dodanej z perspektywy klienta, firmy oraz w wymiarze całego kraju jego powstawania”
Termin "design" jest powszechnie wiązany ze wzornictwem przemysłowym, grafiką użytkową i sztuką użytkową.
Wzornictwo przemysłowe jest działalnością twórczą, której celem jest określenie zewnętrznych cech przedmiotów wytwarzanych przemysłowo, które to cechy określają strukturalne i funkcjonalne relacje, jakie dany wzór przemysłowy czynią całością spójną, i to zarówno z punktu widzenia producenta, jak i użytkownika.
„Wzornictwo przemysłowe zmierza do objęcia tych wszystkich aspektów otoczenia człowieka, które albo są uwarunkowane produkcją przemysłową albo są jej bezpośrednim rezultatem”.
Rezultatem działalności twórczej wzornictwa przemysłowego jest wzór przemysłowy.
Etymologia słowa.
Słowo "design" zaczerpnięte zostało do języka polskiego bezpośrednio z języka angielskiego wraz z napływem nowoczesnych wzorów przemysłowych i produktów zagranicznych w sytuacji wzrostu popularności angielszczyzny, zwłaszcza wśród młodzieży. Pochodzi z : ‘wyznaczać’, ‘mianować’; por. : ‘rysunek’, ‘wzór’; : ‘wskazywać’, ‘wyznaczać’. W późniejszym czasie termin został przejęty przez inne języki; współczesne użycie upowszechniło się w wersji angielskiej jako „design”.
Zakres użycia terminu.
Pojęcie designu wykorzystywane jest w takich dziedzinach jak:
Design jako cecha produktu.
Design odnosi się nie tylko do produktów trwałych, czy statycznych – ale także do widowiska, np. pokazu sztucznych ogni czy spektaklu fontann wodnych.
Design jako projekt.
Często zamiast projekt (designerski), mówi się design, i tylko z kontekstu wynika, z którym pojęciem mamy do czynienia. Design jako cecha produktu, nie jest projektem, na bazie którego ten produkt powstał lub powstanie, podobnie jak czerwień nie jest projektem czerwonej torebki, lecz jej cechą.
Jeśli widzimy produkt finalny, a nie znamy jego projektu, to używanie pojęcia "design" jako projekt niesie ze sobą ryzyko błędu. Wyjaśni to przykład, w którym omawianą cechą jest wygląd, określany – dla uproszczenia – potocznymi słowami: „ładny” lub „brzydki”. Określenie „ładny design” (jako projekt) – nie musi być prawdziwe, bo projekt mógł być brzydki, a wykonawca wykonał dzieło niezgodnie z projektem. Można jednak się upierać, że dzieło powstało w oparciu o inny projekt, który właśnie był ładny. Rzeczywiście mogło tak być, ale to nie znaczy, że ładny wygląd zawsze jest skutkiem ładnego projektu, niekoniecznie oryginalnego. Możliwa jest bowiem sytuacja, w której wykonawca zaczął wykonywać dzieło w oparciu o oryginalny (brzydki) projekt, ale w trakcie pracy nieco improwizował, wprowadzając spontaniczne zmiany, na skutek których uzyskał efekt lepszy od zamierzonego przez projektanta. Wówczas stwierdzenie „ładny design” w sensie „projekt designu” jest fałszywe, bo ładnego projektu nie było.
Design jako determinanta konkurencyjności gospodarki.
Przedsiębiorstwa w celu poszukiwania przewagi konkurencyjnej mogą obniżać koszty produkcji, zwiększać wydajność lub innowacyjność, bądź też wpływać na wzrost wartości produktów poprzez wysokiej jakości design. To ostatnie działanie wymaga relatywnie niskich nakładów inwestycyjnych w porównaniu na przykład do prac badawczo-rozwojowych. Konsumenci są skłonni do płacenia za wysokiej jakości design. Badania, przeprowadzone w 10 krajach na grupie ponad 800 respondentów, pokazały, że konsumenci za wyrób o lepszej jakości wzorniczej w stosunku do produktu wykonanego z podobnego materiału, ale cechującego się gorszym projektem, są w stanie zapłacić średnio cenę aż o 27% wyższą. Mimo iż przedsiębiorcy doceniają rolę designu to jednak wyniki badań ich aktywności w tym zakresie nie są zbyt optymistyczne. Jak pokazały badania wykonane na potrzeby Instytutu Wzornictwa Przemysłowego ponad ¾ ankietowanych przedsiębiorców uznaje rolę wzornictwa w budowaniu przewagi konkurencyjnej za kluczową lub ważną. Jednak w praktyce w ciągu trzech poprzednich lat jedynie w 5% badanych firm przy pracach nad nowymi projektami korzystano wyłącznie z nowego wzornictwa. Typową strategią działania w zakresie dizajnu było korygowanie w mniejszym lub większym stopniu istniejących już wzorów.
Design jako dziedzina sztuki użytkowej.
Projektanci (nierzadko artyści) w tej dziedzinie, nazywani są designerami, a przedmiotem ich działalności jest design jako projekt.
Słowo design nie ma zastosowania do:
Historia designu w Polsce.
Instytucją mającą niezwykły wpływ na rozwój projektowania w Polsce miało stowarzyszenie Warsztaty Krakowskie powstałe w 1913 roku. Zajmowało się ono takimi dziedzinami jak projektowanie mebli, metalu, galanterii skórzanej, tkactwem, zabawkarstwem, introligatorstwem, batikiem i farbiarstwem.
Do stowarzyszenia należeli tak wybitni twórcy jak Wojciech Jastrzębowski, Karol Homolacs, Zofia Stryjeńska, Bonawentura Lenart, Antoni Buszek, Józef Czajkowski, Karol Stryjeński, Kazimierz Młodzianowski. a związani z nim byli m.in.: Karol Tichy, Eleonora Plutyńska. Dowodem międzynarodowego uznania dla Warsztatów Krakowskich był ogromny sukces podczas Międzynarodowej Wystawie Sztuk Dekoracyjnych i Nowoczesnego Przemysłu w Paryżu w 1925 roku, gdzie Polacy w tym wielu twórców Warsztatów Krakowskich otrzymali aż 189 wyróżnień. Po rozwiązaniu Warsztatów Krakowskich, w 1926 r., powołano w Warszawie Spółdzielnię Artystów Ład.
W 1950 roku powstał założony przez profesor Wandę Telakowską Instytut Wzornictwa Przemysłowego (IWP), jedna z pierwszych instytucji zajmujących się wzornictwem przemysłowym w Europie. W instytucie powstawały pierwsze powojenne projekty dla wszystkich gałęzi polskiego przemysłu.
W 1963 został utworzony Wydział Form Przemysłowych na Akademii Sztuk Pięknych w Krakowie jako pierwsza w Polsce szkoła wzornictwa. Wydział prowadzi kształcenie w zakresie sztuki projektowania o kierunku wzornictwo ze specjalnościami projektowanie produktu oraz komunikacji wizualnej. Pierwszy Wydział Wzornictwa Przemysłowego powołano w 1977 w warszawskiej ASP. Wybitnymi przedstawicielami polskiego designu związanymi z warszawską uczelnią byli: Jerzy Sołtan, Lech Tomaszewski, Andrzej Jan Wróblewski.
W 1983 polscy architekci Jasna Strzałkowska-Ryszka, Jerzy Blancard, Lech Kłosiewicz i Andrzej Pańkowski zaprojektowali wszystkie 23 planowane stacje I linii warszawskiego metra. Ryszard Bojar i Jan Jędryka zaprojektowali w 1986 zegar elektroniczny, świetlny (LED) dla metra warszawskiego. Wzornictwo, a więc design ich autorstwa, obejmujący nowoczesną, funkcjonalną i estetyczną architekturę oraz system informacji wizualnej (którego głównym elementem jest czcionka bazująca na czcionce Helvetica będącej na świecie synonimem dobrego designu), którego standardy wykraczały daleko poza obowiązujące w tamtej epoce, stało się wzornictwem kultowym, wybitnym i jedynym zrealizowanym na tak wielką skalę w powojennej Polsce podczas realizacji jednej inwestycji. Przykład projektowania totalnego z wykorzystaniem najdroższych materiałów w przeciwieństwie do projektowania totalnego na przykład bloków mieszkalnych z wykorzystaniem najtańszych materiałów.

</doc>
<doc id="1650114" url="https://pl.wikipedia.org/wiki?curid=1650114" title="Monte Terminillo">
Monte Terminillo

Monte Terminillo to masyw w Środkowych Apeninach, w prowincji Lacjum, we Włoszech. Leży ok. 20 km od Rieti i ok. 100 km od Rzymu. W najwyższym punkcie osiąga 2217 m. Masyw ten jest aktywnym ośrodkiem narciarskim.

</doc>
<doc id="1650119" url="https://pl.wikipedia.org/wiki?curid=1650119" title="Roman Hryhorczuk">
Roman Hryhorczuk

Roman Josypowycz Hryhorczuk, ukr. Роман Йосипович Григорчук, (ur. 22 marca 1965 w Korniczu, w obwodzie iwanofrankowskim) – ukraiński piłkarz, grający na pozycji napastnika lub pomocnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w Kołomyi. W 1983 rozpoczął karierę piłkarską w amatorskim zespole Silmasz Kołomyja. W 1987 został piłkarzem Pokuttia Kołomyja. W 1988 został zaproszony do profesjonalnego klubu Prykarpattia Iwano-Frankowsk. Strzelił tylko 2 gole i potem występował w drużynach amatorskich FK Brzeżany i Temp Szepietówka. W 1991 wrócił do Prykarpattia Iwano-Frankowsk, w barwach którego strzelił 26 bramek w 46 meczach Wtoroj Niższej (III poziom) ligi Mistrzostw ZSRR. Dzięki dobrym wynikom w lidze radzieckiej pierwszy sezon w Mistrzostwach niepodległej Ukrainy klub rozpoczął w Wyszczej lidze. 7 marca 1992 roku zadebiutował w Wyszczej Lidze w meczu z Wołyniem Łuck (0:0). Na początku 1994 wyjechał do Austrii, gdzie bronił barw klubu SKN St. Pölten. Latem 1994 wrócił ponownie do Prykarpattia Iwano-Frankowsk. Wiosną 1995 występował w płockiej Petrochemii. Następnie powrócił na Ukrainę i sezon 1995/1996 rozpoczął w klubie Krywbas Krzywy Róg. Latem 1996 przeszedł do rosyjskiego Saturna Ramienskoje. W 1998 podpisał kontrakt z łotewskim klubem Dinaburg Dyneburg, w którym łączył funkcje piłkarza i trenera. W tym klubie i zakończył karierę piłkarską.
Kariera trenerska.
Jeszcze będąc piłkarzem Dinaburgu Dyneburg już pomagał trenować klub. W końcu 1999 został zatrudniony na stanowisku głównego trenera tej drużyny. W połowie 2005 roku zgodził się na propozycję pracować klubem FK Ventspils. Zdobył wiele sukcesów z zespołem i na początku 2008 przedłużył kontrakt do 2012 roku. Jednak latem 2009 postanowił wrócić na Ukrainę, a w październiku 2009 objął stanowisko głównego trenera Metałurha Zaporoże. Ale już 8 listopada 2009 opuścił klub nie potrafiąc dogadać się z kierownictwem Metałurha. Po miesiącu klub uzgodnił warunki nowego kontraktu i Hryhorczuk powrócił do obowiązków trenerskich. W maju 2010 po wygaśnięciu kontraktu klub i trener nie dogadali się o warunkach nowego kontraktu i ich drogi rozeszli się. 16 listopada 2010 podpisał kontrakt z Czornomorcem Odessa. 16 grudnia 2014 za obopólną zgodą kontrakt został anulowany, a już 18 grudnia podpisał nowy kontrakt z azerskim FK Qəbələ. 28 maja 2018 opuścił azerski klub. 1 czerwca 2018 został mianowany na stanowisko głównego trenera FK Astana. 13 stycznia 2020 za obopólną zgodą kontrakt został rozwiązany. 5 września 2020 stał na czele białoruskiego Szachciora Soligorsk.

</doc>
<doc id="1650121" url="https://pl.wikipedia.org/wiki?curid=1650121" title="Pascal Langer">
Pascal Langer

Pascal Langer (ur. 30 grudnia 1977) – belgijski biathlonista. Uczestnik mistrzostw świata. Mistrz kraju w biathlonie i biegach narciarskich.
Biathlon zaczął uprawiać w 2004 roku, a treningi i starty łączył z pracą zawodową w tartaku. Pięciokrotnie brał udział w biathlonowych mistrzostwach świata (2005, 2007, 2008, 2012 i 2013). Indywidualnie najlepszy wynik zanotował w 2008 w sprincie (95. lokata), a drużynowo rok wcześniej (21. w sztafecie mieszanej). 5 marca 2005 w Hochfilzen, w sprincie rozgrywanym w ramach mistrzostw świata, zadebiutował w Pucharze Świata w biathlonie, zajmując 100. miejsce. Nigdy nie zdobył punktów tego cyklu, najlepszy rezultat (93. pozycja) notując 13 marca 2008 w Oslo. Punktował z kolei w zawodach Pucharu IBU. Zdobywał złote medale mistrzostw Belgii w biathlonie.
W biegach narciarskich nie startował w zawodach międzynarodowych rozgrywanych pod egidą FIS. W lutym 2005 został jednak mistrzem Belgii w biegu na 30 kilometrów stylem klasycznym (był to jego pierwszy tytuł mistrzowski w tej dyscyplinie).

</doc>
<doc id="1650123" url="https://pl.wikipedia.org/wiki?curid=1650123" title="Stereogramy soczewkowe">
Stereogramy soczewkowe

Stereogramy soczewkowe, stereogramy lentikularne – technika demonstracji obrazów trójwymiarowych bez użycia okularów.
Dwa półobrazy stereoskopowe przeznaczone dla obu oczu (lub więcej obrazów pośrednich) rozmieszcza się na papierze na przemian w postaci mikroskopijnej szerokości pasków. Na papier nakłada się przezroczystą folię z wytłoczonym z jednej strony rastrem w postaci cylindrycznych soczewek wypukłych. Raster ten powoduje, że do oczu widza dociera widok tylko niektórych pasków obrazu. Jeżeli materiałem wyjściowym do sporządzenia takiego stereogramu były tylko dwa półobrazy stereoskopowe, to prawe oko widzi tylko prawy półobraz, a lewe lewy. W przypadku większej liczby obrazów pośrednich uzyskuje się przy spoglądaniu pod zmiennym kątem jeszcze doskonalsze złudzenie trójwymiaru. Zamiast serii obrazów stereoskopowych można użyć serii faz pochodzących z przemiany obrazu metodą morfingu. Wtedy, spoglądając pod zmiennym kątem, widzi się efekt animacji morfingowej.
Zasada tworzenia stereogramów soczewkowych została opatentowana w Londynie w roku 1903 pod nazwą „Parallax-Stereogram” przez F.E. Ivesa.
Stereogramy z rastrem soczewkowym produkowane były jednak dopiero od lat sześćdziesiątych XX wieku. Oprócz pocztówek produkowano tą metodą drobne opakowania i gadżety reklamowe. Początkowo sporządzenie obrazków złożonych z przeplatających się pasków obrazów składowych wymagało profesjonalnego oprzyrządowania. Istniał amatorski małoobrazkowy aparat fotograficzny Nimslo z rzędem obiektywów, dających serię negatywów obrazów składowych, z których w wyspecjalizowanych laboratoriach wytwarzano trójwymiarowe obrazki z rastrem soczewkowym. Dopiero wprowadzenie komputerowej obróbki obrazu umożliwiło amatorom zajęcie się wydrukiem stereogramów z nałożonym rastrem. W internecie dostępne są odpowiednie programy, a specjalistyczne firmy oferują samoprzylepne folie soczewkowe o różnym zagęszczeniu rastra.
Jedna z firm japońskich wyprodukowała ostatnio dwuobiektywowy aparat cyfrowy pozwalający na oglądanie obrazów trójwymiarowych na, dostarczanym wraz z nim, ekranie z nałożonym rastrem soczewkowym.
W przeddzień wyborów prezydenckich w 2010 roku tygodnik "Polityka" ukazał się z okładką pokrytą rastrem soczewkowym (przedstawiającą na przemian dwóch głównych kandydatów).
Literatura.
Shaun T. Love, David F. McAllister, "Computer-generated lenticular stereograms", North Carolina State University, 1989

</doc>
<doc id="1650124" url="https://pl.wikipedia.org/wiki?curid=1650124" title="Monte Velino">
Monte Velino

Monte Velino to masyw w Apeninach Środkowych w prowincji L’Aquila, region Abruzja, we Włoszech. Tam znajduje się trzeci, pod względem 
wysokości, szczyt Apeninów. Masyw leży na terenie Regionalnego Parku Naturalnego Sirente-Velino.

</doc>
<doc id="1650129" url="https://pl.wikipedia.org/wiki?curid=1650129" title="Reforma administracyjna w Polsce (1975)">
Reforma administracyjna w Polsce (1975)

Reforma administracyjna Polski w 1975 roku – reforma zmieniająca podział administracyjny Polski, wraz z którą porzucono trójstopniowy podział administracyjny kraju (województwo – powiat – gmina) i zastąpiono go nowym, dwustopniowym podziałem (województwo – gmina), obowiązującym od 1 czerwca 1975 do 31 grudnia 1998.
Synteza.
Ustawą z dnia 28 maja 1975 r. wprowadzono w Polsce dwustopniowy podział administracyjny. Reforma była końcowym etapem kolejnych przemian administracyjnych trwających od momentu likwidacji gmin, a w ich miejsce wprowadzenia gromad pod koniec 1954 roku. Stopniowe likwidowanie słabych ludnościowo, ekonomicznie, infrastrukturalnie i rozwojowo gromad rozpoczęto pod koniec lat 50. i kontynuowano etapowo przez lata 60. Na początku lat 70. dużo większe i o znacznie zmniejszonej liczbie gromady coraz bardziej przypominały "gminy", które w końcu reaktywowano z dniem 1 stycznia 1973 (np. wykaz gromad powiatów gostyńskiego i włodawskiego 1 stycznia 1971 był taki sam jak wykaz gmin z 1 stycznia 1973), jednocześnie likwidując gromady, a także osiedla. W sumie w miejsce 4315 gromad utworzono z dniem 1 stycznia 1973 2366 znacznie większych gmin. Liczbę tę zmniejszono w dalszych latach do 2129 (2 lipca 1976).
Zmiany na szczeblu powiatowym rozpoczęto powołaniem pod koniec 1972 r. największego powiatu w Polsce – bieszczadzkiego, utworzonego z trzech skomasowanych powiatów (leskiego, ustrzyckiego i sanockiego); powstał też powiat miejski w Sanoku. Z początkiem 1973 roku zniesiono powiat woliński i utworzono powiat miejski w Świnoujściu, a pod koniec 1973 roku powiaty miejskie w Koninie i Stargardzie Szczecińskim. W grudniu tego roku przemianowano też powiat niżański na stalowowolski, a powiat iłżecki na starachowicki. W latach 1973–1975 przeprowadzono wielką akcję przyłączania (bądź łączenia) jednostek administracyjnych (zarówno miast, jak i gmin) do większych sąsiednich ośrodków miejskich. Spowodowało to znaczne zredukowanie niektórych powiatów pod względem administracyjnym (najbardziej drastycznym przykładem był powiat tyski o 16 jednostkach, który w przeddzień reformy składał się już tylko z trzech enklaw miejskich). W okresie od 2.01.1972 do 1.01.1973 zniesiono 13 miast (utworzono 16), 54 osiedla i 4 dzielnice w Krakowie (utworzono 2); zmieniono też nazwę 2 miastom (Boguszowowi i Szczawnicy). W 1975 roku, do chwili wprowadzenia reformy, zniesiono dodatkowo 26 miast.
Kolejny etap reformy administracyjnej zakładał wprowadzenie dwustopniowego podziału administracyjnego państwa i likwidację istniejących od XIV wieku powiatów. Był on utajniony przed szerszym gremium działaczy partyjnych. Za przygotowanie nowego podziału odpowiadali premier Piotr Jaroszewicz i sekretarz KC PZPR Edward Babiuch. Prace zakończono na początku 1975 r. W marcu 1975 projekt poddało ocenie Biuro Polityczne, które zaproponowało utworzenie 50 województw, w tym dwa „województwa miejskie” – warszawskie i łódzkie. Początkowo niektóre województwa miały mieć nazwy odwołujące się do krain historycznych, jak beskidzkie (z siedzibą w Bielsku-Białej), bieszczadzkie (Krosno), kurpiowskie (Ostrołęka) i podhalańskie (Nowy Sącz).
Pierwotnym terminem reformy miał być 1 października 1975 r. Jednak jeszcze w marcu pod obrady Biura Politycznego trafił projekt zmodyfikowany, zawierający 47 województw, w skład którego nie weszły województwa chełmskie, chojnickie i nowosądeckie. W niektórych województwach wytworzyły się spory o stolicę, w województwie sandomierskim do siedziby władz pretendowały Sandomierz, Tarnobrzeg i Stalowa Wola, a w województwie planowanym w zagłębiu miedziowym rywalizowały o stolicę Legnica i Lubin. Zdecydowano także o kształcie woj. krakowskiego, które podobnie jak Łódź i Warszawa, otrzymało status miejskiego. Ostatecznie 22 kwietnia Biuro Polityczne KC zaakceptowało 49 województw. Wówczas też, w związku z odnotowanymi sporami i niezadowoleniem w niektórych lokalnych ośrodkach, władze zdecydowały o przyspieszeniu prac legislacyjnych, w efekcie 28 maja Sejm przegłosował ustawy o zmianie Konstytucji, o dwustopniowym podziale administracyjnym państwa, które weszły w życie już 1 czerwca 1975 r.
Z dniem 1 czerwca 1975 r. zlikwidowano 392 powiaty (w tym 78 miejskich), a w miejsce 17 województw i 5 miast wydzielonych (Warszawa, Łódź, Kraków, Wrocław i Poznań) wprowadzono nowy podział na 49 województw. Poza województwami, jednostkami administracyjnymi "stopnia wojewódzkiego" były także miasto stołeczne Warszawa oraz miasta Kraków i Łódź, co wpłynęło na oficjalne określenie województwa warszawskiego jako "stołeczne", a krakowskiego i łódzkiego jako "miejskie". Obok gmin, jako "jednostek stopnia podstawowego", w większych miastach działały także dzielnice. Charakterystyczne dla podziału administracyjnego powstałego w efekcie reformy było to, iż tylko nieliczne województwa miały więcej niż 1 milion mieszkańców oraz fakt, że stolicami nowych województw zostały w wielu przypadkach średnie bądź małe prowincjonalne miasta (tab. 1). 12 stolic liczyło poniżej 40 000 mieszkańców, w tym 8 poniżej 30 000. Najmniejsze miasto wojewódzkie, Sieradz, liczyło zaledwie 20 934 mieszkańców. Cztery miasta nie były nawet największymi w województwie: Sieradz (względem prawie dwukrotnie większej Zduńskiej Woli), Tarnobrzeg (względem większej o 13 000 Stalowej Woli), Skierniewice (względem większego o 8000 Żyrardowa) i Suwałki (względem Ełku). Ponadto Krosno miało podobną liczbę ludności co bardziej centralnie w województwie położony Sanok. 
Oficjalnym celem reformy było dostosowanie podziału administracyjnego do potrzeb przyspieszonego rozwoju społeczno-gospodarczego Polski, lepsze zaspokajanie rosnących potrzeb społeczeństwa oraz usprawnienie zarządzania gospodarką narodową oraz funkcjonowania organów władzy i administracji państwowej. Rzeczywistym powodem mogła jednak być obawa władz centralnych w Warszawie przed rosnącymi w siłę ekonomiczną i administracyjną dotychczasowymi województwami, co z kolei mogłoby mieć wpływ na ich usamodzielnianie się względem centrali. Zwłaszcza obawa przed potęgą największych, gęsto zaludnionych i silnie uprzemysłowionych województw (warszawskiego, łódzkiego, krakowskiego) spowodowało pozornie nielogiczne utworzenie najmniejszych województw wokół największych miast. Do tezy tej skłaniał się m.in. minister kultury i sztuki Józef Tejchma, oponent Gierka, który w dzienniku zapisał „"rzeczywistą intencją jest stworzenie takiego układu administracyjno-personalnego, aby nigdzie poza gmachem KC nie było ludzi silnych"”. Wbrew oficjalnym deklaracjom rzeczywistym skutkiem reformy była centralizacja zarządzania, bowiem słabe ośrodki w wielu kwestiach zdane były na dobrą wolę centrum władzy. Jednocześnie doszło do degradacji licznych miast będących do tej pory miastami powiatowymi. Zdaniem władz komunistycznych likwidacja powiatów była konieczna, gdyż hamowały one rozwój kraju. Przeprowadzone zmiany już wówczas były poddawane krytyce. Granice nowych województw wyznaczono wbrew przebiegającym granicom powiatów i regionów, przez co zniszczono lokalne struktury społeczne, gospodarcze i kulturalne, ukształtowane w procesie historycznym. Niektóre powiaty zostały podzielone między trzy lub cztery województwa. Reforma pociągnęła za sobą znaczne wydatki związane m.in. z budową siedzib nowych Komitetów Wojewódzkich PZPR, urzędów wojewódzkich, sądów, prokuratur i komend wojewódzkich MO.
Ostatecznie taki podział administracyjny został zniesiony wraz z kolejną reformą, która weszła w życie 1 stycznia 1999 roku.
Najmniejsze miasta wojewódzkie (wytłuszczono):

</doc>
<doc id="1650130" url="https://pl.wikipedia.org/wiki?curid=1650130" title="Lee Jae-hyuk">
Lee Jae-hyuk

Lee Jae-hyuk (ur. 20 maja 1969) – były południowokoreański bokser kategorii piórkowej i lekkiej, brązowy medalista letnich Igrzysk Olimpijskich w Seulu w kategorii piórkowej. W 1990 roku na Igrzyskach Azjatyckich w Pekinie zdobył złoty medal w kategorii lekkiej.

</doc>
<doc id="1650135" url="https://pl.wikipedia.org/wiki?curid=1650135" title="Rrok Mirdita">
Rrok Mirdita

Rrok Mirdita, właściwie Rrok Kola Mirdita (ur. 28 września 1939 w Kleznie, Czarnogóra, zm. 7 grudnia 2015 w Tiranie) – albański duchowny katolicki, arcybiskup, metropolita diecezji Durrës - Tirana, prymas Albanii.
Życiorys.
Pochodził z rodziny katolików albańskich z Czarnogóry. Po II wojnie światowej wraz z rodziną zamieszkał w Ulcinju. Święcenia kapłańskie przyjął z rąk metropolity archidiecezji barskiej - abp Aleksandra Tokicia w dniu 4 lipca 1965, po czym podjął pracę duszpasterską w albańskich parafiach katolickich w Czarnogórze.
W początkach lat 70. wielu Albańczyków z Czarnogóry wyjeżdżało w celach zarobkowych do USA. Metropolita Nowego Jorku zwrócił się do abp Aleksandara Tokicia, aby ten wydelegował jednego z księży albańskich, do pełnienia posługi duszpasterskiej w środowisku emigrantów. Wydelegowany przez Tokicia - Rrok Mirdita w 1973 wyjechał do USA, gdzie pracował w parafii albańskiej w nowojorskiej dzielnicy Bronx, jako wikariusz w parafii kierowanej przez ks. Zefa Oroshiego. W 1989 ówczesny metropolita nowojorski mianował Mirditę pierwszym proboszczem nowej parafii albańskiej w Hartsdale.
W 1991 po raz pierwszy przyjechał do Albanii. 25 grudnia 1992 jeszcze jako obywatel USA został mianowany arcybiskupem, metropolitą diecezji Durrës-Tirana i wyświęcony w czasie jednodniowej wizyty papieża Jana Pawła II w Albanii (25 kwietnia 1993). 
W czasie kryzysu społeczno-ekonomicznego w Albanii w 1997 arcybiskup zabiegał o pomoc Włoch w przywróceniu pokoju w Albanii. Zaangażował się także w działania na rzecz współpracy z innymi wspólnotami wyznaniowymi (muzułmanie, prawosławni), czego pierwszym efektem były wspólne apele o pokój w Albanii, a następnie także wspólne działania na rzecz pomocy najuboższym.
Z inicjatywy Mirdity powstał największy obecnie kościół katolicki w Tiranie - katedra św. Pawła, usytuowany nad brzegiem Lany. Arcybiskup koncelebrował pierwszą Mszę Św., która miała miejsce w katedrze 27 stycznia 2002.
W latach 1997-2000 i ponownie w latach 2006-2012 przewodniczył Konferencji Episkopatu Albanii, kierując także pracami albańskiego Caritasu. Został uhonorowany tytułem Honorowego Obywatela Tirany, w 2006 Orderem Matki Teresy, a w 2010 z rąk prezydenta Bamira Topiego otrzymał Order Skanderbega.
4 grudnia 2015 doznał udaru, zmarł trzy dni później w szpitalu w Tiranie, wskutek niewydolności krążeniowej. 10 grudnia 2015 jego doczesne szczątki spoczęły w krypcie katedry katolickiej w Tiranie.

</doc>
<doc id="1650136" url="https://pl.wikipedia.org/wiki?curid=1650136" title="Chesham">
Chesham

Chesham – miasto i civil parish w Wielkiej Brytanii, w Anglii, w regionie South East England, w hrabstwie Buckinghamshire, w dystrykcie ("unitary authority") Buckinghamshire. Leży 18,8 km od miasta Aylesbury, 41,7 km od miasta Buckingham i 42 km od Londynu. W 2001 roku miasto liczyło 20 357 mieszkańców. W 2011 roku civil parish liczyła 21 483 mieszkańców. Najwcześniejsze informacje o Chesham jako osadzie pochodzą z drugiej połowy X-go wieku, choć są pewne dowody osadnictwa ludzkiego w tej okolicy z ok. 8000 r. p.n.e. Chesham jest wspomniana w Domesday Book (1086) jako "Cestreham".
W tym mieście ma swą siedzibę klub piłkarski – Chesham United F.C.

</doc>
<doc id="1650139" url="https://pl.wikipedia.org/wiki?curid=1650139" title="Rejon berehiwski">
Rejon berehiwski



</doc>
<doc id="1650144" url="https://pl.wikipedia.org/wiki?curid=1650144" title="Rejon mukacziwski">
Rejon mukacziwski



</doc>
<doc id="1650145" url="https://pl.wikipedia.org/wiki?curid=1650145" title="Rejon rachiwski">
Rejon rachiwski



</doc>
<doc id="1650146" url="https://pl.wikipedia.org/wiki?curid=1650146" title="Rejon swaliawski">
Rejon swaliawski



</doc>
<doc id="1650151" url="https://pl.wikipedia.org/wiki?curid=1650151" title="Ciężka atletyka">
Ciężka atletyka

Ciężka atletyka – obecnie rzadko stosowany termin, którym dawniej określano dziedzinę sportu, do której zaliczano zapasy i podnoszenie ciężarów, niekiedy także pięściarstwo.

</doc>
<doc id="1650154" url="https://pl.wikipedia.org/wiki?curid=1650154" title="Zbór Panmonistyczny">
Zbór Panmonistyczny

Zbór Panmonistyczny ("Zbór Wszechjednościowy") – zrzeszenie religijne, nie stosujące obrzędów, deklarujące pacyfizm. W 2005 roku liczył 53 wiernych i 13 duchownych należących do jednego zboru w Warszawie.
Geneza i dzieje.
Zbór założony został w 1921 roku pod nazwą Wspólnota Twórczości przez Mariana Lubeckiego. W 1922 roku przybrał nazwę Zbór Miłości „Agape” i rozpoczął wydawanie miesięcznika „Wiara Twórcza”.
Po wojnie działał pod nazwą Zboru Unitariańskiego. W roku 1951 do wspólnoty weszły nowe osoby, które 10 lat później dokonały rozbicia. W 1961 roku Jednota uległa rozbiciu na dwa ugrupowania i wtedy wyłonił się Zbór Panmonistyczny. Wspólnota nie wypracowała własnej doktryny ani rytu liturgicznego, głosi wiarę w jedynego Boga oraz pacyfizm. W czasach PRL-u deklarowała poparcie dla „socjalistycznej ojczyzny”. Do obowiązków wyznawców należy niesienie pomocy wszystkim stworzeniom.
Zbór Panmonistyczny w 1960 roku liczył 15 wyznawców, w roku 1970 – 12, w roku 1980 – 13 wyznawców, a w roku 2005 – 53 wyznawców. Ze względu na małą liczebność wspólnota działa na zasadzie zwykłego stowarzyszenia bez osobowości prawnej i nie została wpisana do Rejestru kościołów i związków wyznaniowych prowadzonych przez Ministerstwo Administracji i Cyfryzacji.

</doc>
<doc id="1650155" url="https://pl.wikipedia.org/wiki?curid=1650155" title="Ruiny Zamku ks. Henryka koło Marczyc">
Ruiny Zamku ks. Henryka koło Marczyc



</doc>
<doc id="1650157" url="https://pl.wikipedia.org/wiki?curid=1650157" title="Grdacz trynidadzki">
Grdacz trynidadzki

Grdacz trynidadzki, grdacz trinidadzki ("Pipile pipile") – gatunek dużego ptaka z rodziny czubaczy (Cracidae). Występuje endemicznie na wyspie Trynidad; krytycznie zagrożony wyginięciem.

</doc>
<doc id="1650158" url="https://pl.wikipedia.org/wiki?curid=1650158" title="Chester-le-Street">
Chester-le-Street

Chester-le-Street - miasto w Wielkiej Brytanii, w Anglii, w regionie North East England, w hrabstwie Durham. W 2001 roku miasto liczyło 36 049 mieszkańców.

</doc>
<doc id="1650163" url="https://pl.wikipedia.org/wiki?curid=1650163" title="Rishtey">
Rishtey

Rishtey ("Więź") – indyjski dramat rodzinny wyreżyserowany 2002 przez Indra Kumara, autora "Mann", "Masti", "Dil". W rolach głównych Anil Kapoor, Karisma Kapoor, Shilpa Shetty i Amrish Puri.
Muzyka i piosenki.
Autorem muzyki jest Sanjeev-Darshan:

</doc>
<doc id="1650165" url="https://pl.wikipedia.org/wiki?curid=1650165" title="Rejon wełykoberezniański">
Rejon wełykoberezniański



</doc>
<doc id="1650166" url="https://pl.wikipedia.org/wiki?curid=1650166" title="Tampereen Ilves (piłka nożna)">
Tampereen Ilves (piłka nożna)

Tampereen Ilves – fiński klub piłkarski z siedzibą w mieście Tampere.
Fińskie słowo "Ilves" po polsku znaczy "Ryś". Obok klubu piłkarskiego jest także klub hokejowy Tampereen Ilves.
Historia.
Założony w 1931 roku klub "Ilves" do pierwszej ligi awansował w 1948 roku pod nazwą "Ilves-Kissat". W pierwszym sezonie w pierwszej lidze klub zajął 7 miejsce. Pierwszy tytuł mistrza klub zdobył już w 1950 roku, ale rok później niespodziewanie zajął ostatnie miejsce i spadł do II ligi. Kolejny awans do I ligi nastąpił w 1955 roku. Klub nie odniósł żadnych sukcesów, a w 1958 roku po przegranym barażu 1:4 z FC Haka, spadł ponownie do II ligi.
Ponowny awans nastąpił w 1963 roku, jednak w 1967 znów doszło do spadku po zajęciu ostatniego miejsca w tabeli, choć tym razem banicja trwała tylko rok. W europejskich pucharach "Ilves-Kissat" zadebiutował startując w Pucharze Miast Targowych w sezonie 1970/71. W pierwszej rundzie drużyna z Finlandii trafiła na austriacki klub Sturm Graz. W pierwszym meczu, rozegranym u siebie, "Ilves-Kissat" wygrał niespodziewanie 4:2, jednak w rewanżu przegrał aż 0:3 i odpadł w pierwszej rundzie. W lidze klub grał słabo i w 1971 znów na skutek ostatniego miejsca spadł do II ligi. Także i tym razem na 1 rok. W 1974 był kolejny spadek – tym razem na kilka lat.
W 1977 roku drugoligowy "Ilves" dotarł po raz pierwszy do finału Pucharu Finlandii, gdzie uległ 0:2 drużynie Lahden Reipas. Do pierwszej ligi klub powrócił w 1978 roku. Pierwszy sezon po powrocie do najwyższej ligi nie był olśniewający – klub zajął 3 miejsce od końca 12-zespołowej ligi i musiał ratować się przed spadkiem w barażach. Za to świetnie spisał się w Pucharze Finlandii, który zdobył, pokonując w finale 2:0 Turun Palloseura. W następnym sezonie w lidze było już znacznie lepiej – klub zajął 6 miejsce.
Zdobyty puchar krajowy pozwolił na kolejny start w europejskich pucharach – w Pucharze Zdobywców Pucharów w sezonie 1980/81. "Ilves" już w pierwszej rundzie trafił na silnego rywala, jakim był holenderski klub Feyenoord Rotterdam. Pomimo ambitnej postawy drużyna z Finlandii przegrała oba mecze – u siebie 1:3, a w Rotterdamie 2:4.
W 1983 roku "Ilves" zajął w pierwszym etapie 4 miejsce i zakwalifikował się do złożonej z 8 klubów rundy finałowej. Tam drużyna spisała się znakomicie i klub "Ilves" świętował swój drugi triumf w mistrzostwach Finlandii. Jak dotąd jest to ostatni tytuł mistrza Finlandii w historii klubu. Jako mistrz Finlandii "Ilves" wziął udział w Pucharze Europy Mistrzów Klubowych w sezonie 1984/85, gdzie już w pierwszej rundzie trafił na jednego z głównych faworytów imprezy – włoski klub Juventus F.C. Dwumecz rozstrzygnięty został już w Tampere, gdzie drużyna fińska przegrała aż 0:4. W Turynie Juventusowi wystarczyło do awansu skromne zwycięstwo 2:1. Okazało się później, że "Ilves" wyeliminowany został przez ostatecznego triumfatora tej edycji pucharu.
Rok później nie udało się obronić tytułu i "Ilves" zajął ostatecznie trzecie miejsce. W 1985 roku, po przegranym finale z HJK Helsinki, "Ilves" po raz pierwszy został wicemistrzem Finlandii. Dzięki temu klub wziął udział w Pucharze UEFA w sezonie 1986/87. Już w pierwszej rundzie "Ilves" trafił na jeden z najsłynniejszych klubów europejskich – szkocki zespół Rangers. Na Ibrox Park "Ilves" przegrał 0:4. Wysoka porażka nie załamała fińskich piłkarzy, którzy u siebie niespodziewanie pokonali Rangersów 2:0.
W następnych latach klub spisywał się słabiej, zajmując pozycje w okolicach środka tabeli. W 1990 "Ilves" trzeci raz dotarł do finału krajowego pucharu, gdzie pokonał 2:1 HJK Helsinki i po raz drugi zdobył Puchar Finlandii. Dzięki temu wziął udział w Pucharze Zdobywców Pucharów w sezonie 1991/92. Ponieważ tym razem w pierwszej rundzie udało się wylosować łatwiejszego rywala, jakim był północnoirlandzki klub Glenavon Lurgan, "Ilves" zdołał wykorzystać szansę i pierwszy raz awansować do kolejnej rundy europejskich pucharów. Na wyjeździe drużyna fińska przegrała 2:3. W rewanżu "Ilves" prowadził już 2:0, jednak na kwadrans przed końcem goście zdobyli bramkę kontaktową, przez co sprawa awansu ważyła się do ostatniej minuty. W kolejnej rundzie "Ilves" trafił na bardzo trudnego rywala – włoski klub AS Roma. U siebie drużyna fińska zremisowała 1:1, jednak w Rzymie przegrała 2:5 i odpadła z rozgrywek.
W 1996 roku "Ilves" zajął 10 miejsce i musiał wziąć udział w barażach o utrzymanie się w lidze. Klub nie zdołał obronić pierwszoligowego bytu i razem z zespołami FC Haka i MP Mikkeli spadł do II ligi.
W 1998 roku dwa kluby z Tampere – "FC Ilves" i TPV Tampere – miały połączyć się i utworzyć nowy klub. Ostatecznie do fuzji nie doszło, gdyż zrezygnował z niej klub TPV. Miejsce "FC Ilves" w II lidze zajął nowo utworzony klub Tampere United, podczas gdy "FC Ilves" kontynuował grę w niższych ligach.

</doc>
<doc id="1650167" url="https://pl.wikipedia.org/wiki?curid=1650167" title="ZK Racibórz">
ZK Racibórz



</doc>
<doc id="1650168" url="https://pl.wikipedia.org/wiki?curid=1650168" title="Ilves-Kissat Tampere">
Ilves-Kissat Tampere



</doc>
<doc id="1650170" url="https://pl.wikipedia.org/wiki?curid=1650170" title="Rejon wołowecki">
Rejon wołowecki



</doc>
<doc id="1650172" url="https://pl.wikipedia.org/wiki?curid=1650172" title="MZW">
MZW

MZW – drugi studyjny album Månsa Zelmerlöwa, który w Szwecji na tydzień przed oficjalną premierą – 25 marca, uzyskała status złotej płyty. Album zawiera piosenkę „Hope &amp; Glory”, która brała udział w szwedzkich preselekcjach do Eurowizji – Melodifestivalen 2009, studyjną wersję „Impossible” – utworu wykorzystanego do reklamy firmy TeliaSonera oraz dodatek w postaci wykonanych na żywo podczas gali Stjärnklart utworó „Et Maintenant” oraz w wersji Deluxe utworu „Kids”. 1 Kwietnia została wydana wersja specjalna albumu zawierającą większą liczbę zawartych tam broszur. "MZW" znalazł się na pierwszym miejscu szwedzkiej listy albumów. W Szwecji album zdobył status Złotej Płyty z liczbą ponad 20,000 sprzedanych kopii. Łącznie album zawiera 4 single, do żadnego jednak nie został nakręcony teledysk.
Wydanie.
Wersja specjalna.
W Szwecji od 1 kwietnia 2009 dostępna była wersja specjalna płyty różniąca się od zwykłej okładką, na której zamiast białych pojawiły się złote litery, dodatkowym bookletem. Wersja specjalna w sprzedaży iTunes zawierała wersje akustyczne utworów „Maniac” oraz „Hope &amp; Glory”.

</doc>
<doc id="1650175" url="https://pl.wikipedia.org/wiki?curid=1650175" title="Kennedy McKinney">
Kennedy McKinney

Kennedy McKinney (ur. 10 stycznia 1966 w Hernando) – amerykański bokser, złoty medalista letnich igrzysk olimpijskich w Seulu w walce o złoty medal pokonał Aleksandra Christowa.
Kariera zawodowa.
Po zdobyciu medalu olimpijskiego McKinney walczył dla federacji IBF zdobywając po walce 2 grudnia 1992 roku mistrzostwo świata z Welcome Ncitą na skutek kontuzji przeciwnika. Pięciokrotnie bronił tytułu mistrza świata. Przegrał po walce z Vuyani Bungu. Walka ta została uznana za walkę roku przez pismo Ring Magazine. 19 grudnia 1997 roku stanął do walki z Juniorem Jonesem pokonując go przez techniczny nokaut i zdobywając tytuł mistrza świata Federacji WBO w kategorii superkoguciej. 30 października 1998 stracił tytuł na rzecz Marco Antonio Barrery. 4 kwietnia 2003 roku stoczył ostatnią walkę zawodową z Gregiem Torresem. Walkę przegrał po sześciorundowym pojedynku.
Linki zewnętrzne.
Profil zawodnika na boxrec.com

</doc>
<doc id="1650176" url="https://pl.wikipedia.org/wiki?curid=1650176" title="Museion (pismo)">
Museion (pismo)

Museion – miesięcznik wydawany w Paryżu i Krakowie w latach 1911–1913 (od 1912 tylko w Krakowie) pod redakcją Władysława Kościelskiego i Ludwika Hieronima Morstina. Do stałych współpracowników należeli K. Morawski i Tadeusz Sinko. Pismo poświęcało swe łamy literaturze i sztuce, zwalczało estetykę modernizmu. Publikowało utwory Jana Kochanowskiego, Szymona Szymonowica, a także przekłady utworów literatury greckiej i rzymskiej.
Z poetów współczesnych prezentowano twórczość Leopolda Staffa.
O malarstwie i rzeźbie pisali A. Potocki, Jan Alfred Lauterbach, Z. Lubicz-Zaleski. Nad staranną szatą graficzno-edytorską czuwał kierownik artystyczny Wacław Borowski.
Pismo uznawane jest za ostatni znaczący periodyk literacko-artystycznej Młodej Polski.

</doc>
<doc id="1650177" url="https://pl.wikipedia.org/wiki?curid=1650177" title="Zamek w Falaise">
Zamek w Falaise

Zamek Falaise – zamek w pobliżu miejscowości Falaise, Normandia, Francja. W roku 1027 lub 1028 urodził się tu Wilhelm Zdobywca. Prostokątny donżon został zbudowany na polecenie syna Wilhelma Henryka I w roku 1120. Z kolei w 1204, król Francji Filip August wzniósł obok donżonu drugi, cylindryczny zwany dzisiaj wieżą Talbota – od nazwiska angielskiego lorda przebywającego tutaj podczas wojny stuletniej.
Mury obronne pochodzą z XIII wieku.

</doc>
<doc id="1650178" url="https://pl.wikipedia.org/wiki?curid=1650178" title="Ilves">
Ilves



</doc>
<doc id="1650182" url="https://pl.wikipedia.org/wiki?curid=1650182" title="FC Ilves">
FC Ilves



</doc>
<doc id="1650183" url="https://pl.wikipedia.org/wiki?curid=1650183" title="Tsunayoshi Tokugawa">
Tsunayoshi Tokugawa

 – piąty siogun z dynastii Tokugawa, który panował od 1680 do 1709 roku. Był młodszym bratem Ietsuny Tokugawa, synem Iemitsu Tokugawa, wnukiem Hidetady Tokugawa oraz prawnukiem Ieyasu Tokugawa.
Znany jest głównie z uchwalenia surowych praw ochrony zwierząt, a zwłaszcza psów. Tym samym zyskał sobie przydomek "psiego sioguna".
Młodość (1646–1680).
Tsunayoshi Tokugawa urodził się 23 lutego 1646 roku w Edo. Był synem Iemitsu Tokugawy i jednej z jego konkubin o imieniu Keishōin (1627–1705). Na następcę ojca wyznaczony był jego brat, Ietsuna Tokugawa, który był od niego o pięć lat starszy. Tuż po urodzeniu przeniósł się wraz z matką do jej prywatnych komnat w pałacu w Edo. 
Tsunayoshi był najprawdopodobniej upośledzony umysłowo, czego przyczyny można dopatrywać się w ciągłych związkach pomiędzy członkami rodu Tokugawa. Niektórzy historycy twierdzą jednak, że Tsunayoshi już w młodym wieku wyróżniał się inteligencją i żywotnością, co wzbudziło obawy ojca przed możliwością uzurpowania sobie przez niego stanowiska sioguna, które należało się jego starszym braciom. Z tego też powodu Iemitsu Tokugawa miał zarządzić (wbrew tradycji), aby Tsunayoshi był szkolony na uczonego, a nie na wojownika.
Matka Tsunayoshiego była adoptowaną córką rodu Honjō z Kioto, na którego czele stał Munemasa Honjō. Jej biologiczni rodzice trudnili się sprzedażą żywności. Keishōin była bardzo bliska Tsunayoshiemu. Jego brat Ietsuna korzystał podczas swych rządów z rad regentów, a Tsunayoshi cały czas polegał na radach swej matki, aż do jej śmierci.
Iemitsu Tokugawa zmarł w roku 1651, kiedy Tsunayoshi miał pięć lat. Nowym siogunem został Ietsuna Tokugawa. Szczegóły z życia Tsunayoshiego podczas rządów Ietsuny nie są znane. Wiadomo tylko, że nigdy nie doradzał swojemu bratu.
Dyskusyjna sukcesja (1680).
Siogun Ietsuna zmarł w roku 1680 w wieku 39 lat. Rozpoczęły się dyskusje dotyczące wyboru następcy. Tadakiyo Sakai, jeden z najbliższych doradców Ietsuny, proponował nie przekazywać pozycji sioguna członkowi rodu Tokugawa, lecz przedstawicielowi rodu cesarskiego, faworyzując jednego z synów cesarza Go-Sai (podobny zabieg został przeprowadzony podczas siogunatu Kamakura). Wkrótce Tadakiyo został zdymisjonowany.
Masatoshi Hotta, jeden z najwybitniejszych doradców za rządów Ietsuny, jako pierwszy zaproponował Tsunayoshiego na pozycję sioguna. Za Tsunayoshim przemawiało jego bliskie pokrewieństwo z trzecim i czwartym siogunem rodu Tokugawa. Ostatecznie Tsunayoshi został piątym siogunem siogunatu Tokugawa.
Siogun Tsunayoshi (1680–1709).
Tuż po objęciu stanowiska sioguna Tsunayoshi nadał Masatoshiemu Hotta tytuł tairō jako wyraz wdzięczności za poparcie jego kandydatury. Nakazał również wasalowi z rodu Takata popełnić samobójstwo za złe rządzenie, pokazując w ten sposób swoje przywiązanie do kodeksu samurajskiego.
W 1682 roku Tsunayoshi zarządził swoim doradcom podniesienie standardów życiowych mieszkańców. Wkrótce zakazana została prostytucja, wprowadzono zakaz zatrudniania kelnerek w herbaciarniach, zakazano również sprzedaży drogich i rzadkich tkanin. Wpłynęło to na rozwój przemytu na terenie Japonii. W 1684 roku, po zabójstwie Masatoshiego Hotty przez jego kuzyna, Tsunayoshi uszczuplił władzę tairō.
Tsunayoshi stał się bardzo religijny, promując neokonfucjanizm Zhu Xi. W 1682 roku odczytał swoim daimyō tekst Wielkiej Nauki, co stało się doroczną tradycją. Interesował się również sztuką, w tym dramatem nō.
W 1691 roku Engelbert Kaempfer odwiedził Edo, w ramach corocznej misji holenderskiej. Kaempfer opisywał Japonię za wczesnych rządów Tsunayoshiego Tokugawy. Kiedy holenderska misja dotarła do Edo w roku 1692, poproszono o audiencję z siogunem. Uzyskanie zgody na audiencję znacznie przedłużyło się z powodu wybuchu pożaru w Edo, który zniszczył blisko 600 domostw. Tsunayoshi przyjął Holendrów siedząc za czerwoną kotarą w towarzystwie kilku kobiet. Zainteresował się zachodnią kulturą, prosząc gości m.in. o rozmowę i śpiew, by mógł poznać zachowanie ludzi Zachodu. 
Jeden z buddyjskich mnichów zarzucił Tsunayoshiemu, że nie ma męskich potomków, ponieważ w życiu przeszłym zabił za dużo istot żyjących. Tsunayoshi uznał swoją winę i przyrzekł, że w życiu obecnym zadba o życie istot żywych. Ponieważ urodził się on w roku psa (według chińskiego kalendarza), zatroszczył się w pierwszym rzędzie o psy, zyskując sobie pejoratywny przydomek Inu-Kubō (psiego sioguna). W 1687 roku ukazał się edykt (a wkrótce inne przepisy) dotyczący ochrony zwierząt, a w szczególności psów. Ludzie, którzy źle obchodzili się z psami byli surowo karani. Tsunayoshi nakazał odnosić się do psów z szacunkiem, nazywając je „szanowny panie psie” ("o-inu-sama"). Przepisy te wywołały niezadowolenie, ponieważ w Edo było dużo bezdomnych psów. Niezadowolenie stopniowo narastało wraz ze wzrostem populacji bezdomnych psów w Edo, co negatywnie wpływało na czystość miasta. Doszło nawet do egzekucji osoby, która dopuściła się zranienia psa. W 1695 roku władze miejskie, aby uspokoić społeczeństwo, zmuszone było otworzyć przytułek dla psów, w którym przebywało ich blisko 50 tysięcy. Psy karmione były ryżem i rybami kupowanymi z podatków mieszkańców Edo. Wszystkie „psie dekrety” Tsunayoshiego zostały uchylone dopiero przez jego następców.
Przez większą część rządów Tsunayoshiemu doradzał Yoshiyasu Yanagisawa. Była to złota era tradycyjnej japońskiej sztuki, znana jako era Genroku.
Siogun Tsunayoshi zmarł 19 lutego 1709 roku w wieku 62 lat. Następcą został jego bratanek Ienobu Tokugawa, syn Tsunashige Tokugawy.
Ery siogunatu Tsunayoshiego.
Lata panowania Tsunayoshiego przypadły na kilka japońskich er.
W popkulturze.
Dwór Tsunayoshiego stał się tematem dramatu japońskiego , wyprodukowanego w roku 2005 dla telewizji FujiTV. Postać Tsunayoshiego odegrał Shosuke Tanihara.
Tsunayoshi jest jednym z bohaterów serii książek amerykańskiej pisarki Laury Joh Rowland.
Tsunayoshi Tokugawa pojawia się również w jednym z odcinków anime "Demashita! Powerpuff Girls Z", gdzie jego dusza zostaje przywołana z zaświatów.

</doc>
<doc id="1650184" url="https://pl.wikipedia.org/wiki?curid=1650184" title="Kryterium Asów Polskich Lig Żużlowych 1985">
Kryterium Asów Polskich Lig Żużlowych 1985

IV Kryterium Asów Polskich Lig Żużlowych odbył się 24 marca 1985. Zwyciężył Wojciech Żabiałowicz.

</doc>
<doc id="1650185" url="https://pl.wikipedia.org/wiki?curid=1650185" title="Edith Haisman">
Edith Haisman

Edith Eileen Haisman (ur. 27 października 1896 w Kapsztadzie, zm. 20 stycznia 1997 w Southampton) – jedna z najdłużej żyjących pasażerek statku RMS Titanic.
Życiorys.
Edith Haisman urodziła się w rodzinie Thomasa Williama Solomona Browna i Elizabeth Catherine Ford w Kolonii Przylądkowej w Południowej Afryce. Jej ojciec był właścicielem hotelu w Worcester.
W wieku 20 lat, w maju 1917 roku, Edith wzięła ślub z Frederickiem Thankfulem Haismanem, poznanym sześć tygodni wcześniej. Mieli razem dziesięcioro dzieci. Mieszkali w Południowej Afryce, Australii, aż w końcu osiedlili się w Southampton. Frederick zmarł w 1977 roku.
Edith Haisman zmarła 20 stycznia 1997 roku w Southampton w wieku 100 lat. Kobieta była jedną z najdłużej żyjących ofiar ocalałych z katastrofy Titanica.
Katastrofa.
Edith miała 15 lat, gdy razem z rodzicami dołączyli na pokład RMS Titanic w Southampton w Anglii, jako pasażerowie 2. klasy. Jej ojciec zabierał ich do Seattle w stanie Waszyngton, gdzie chciał otworzyć kolejny hotel. Ładownia statku zawierała zastawę stołową, wyposażenie i 1000 rolek pościeli do planowanego hotelu.
Edith dokładnie pamiętała, gdy statek uderzył w górę lodową o godzinie 23:40 14 kwietnia 1912 roku. W późniejszych latach, udzielając wywiadów oraz w swojej biografii "A Lifetime on the Titanic", opublikowanej w 1995 roku, Edith udzieliła żywych relacji z ostatnich chwil na statku. Niektóre szczegóły zostały jednak podważone."Ojciec pojawił się kilka minut później. Powiedział do nas „Lepiej załóżcie kamizelki ratunkowe i coś ciepłego, jest zimno na pokładzie. To tylko na wszelki wypadek. Pan z załogi, stojący na korytarzu mówi, że nie ma się czym martwić”. Czekaliśmy wieczność na kogoś, kto powie nam co mamy robić. Orkiestra na statku grała ragtime. Grali, aby dodać nam otuchy. Wszyscy powtarzali „Ona jest niezatapialna. Ona nie pójdzie na dno”. Ojciec ucałował nas i posłał na szalupę nr 14. Około pięćdziesiąt ludzi zmieściło się do łodzi, przez co przechyliło nas niebezpiecznie w jedną stronę. Jeden mężczyzna wskoczył do szalupy przebrany za kobietę. Nawet gdy oddaliliśmy się już od statku, wciąż słyszeliśmy muzykę orkiestry, lecz w tamtym momencie grali hymn. Prawie sześć godzin przebywaliśmy w łodzi ratunkowej, nie mając nic do jedzenia ani picia. Wciąż zastanawiałam się, czy mój ojciec zdążył się uratować, to była jedyna rzecz o jakiej mogłam wtedy myśleć. – 1995"Ojciec Edith nie przetrwał katastrofy, a jego ciało, nawet jeśli zostało znalezione, nie zostało rozpoznane. Zapamiętała ojca jako mężczyznę ubranego w smoking, palącego cygaro i popijającego brandy, podczas gdy ona i jej matka opuszczane były w szalupie. Kobiety dotarły do Nowego Jorku, zatrzymały się w Junior League House, a następnie udały się do Seattle, aby mieszkać z ciotką Edith, Josephine Acton.

</doc>
<doc id="1650186" url="https://pl.wikipedia.org/wiki?curid=1650186" title="Edith Brown">
Edith Brown



</doc>
<doc id="1650199" url="https://pl.wikipedia.org/wiki?curid=1650199" title="Piotr Postawa">
Piotr Postawa

Piotr Postawa herbu Nałęcz, ("Petrus Proschowita", nieznane daty i miejsca urodzenia i śmierci) – malarz-miniaturzysta, iluminator ksiąg i introligator krakowski okresu złotego wieku. Wikary wawelskiej katedry.
Specjalizował się w malarstwie miniaturowym. Pochodził z Proszowic, syn Piotra Postawy. W 1500 roku został wikariuszem generalnym kościoła katedralnego w Krakowie – urząd ten potwierdzony jest licznymi zapiskami w aktach katedry..

</doc>
<doc id="1650206" url="https://pl.wikipedia.org/wiki?curid=1650206" title="Denis Calvaert">
Denis Calvaert

Denis Calvaert (wym. ; wł. "Dionisio Fiammingo") (ur. ok. 1540 w Antwerpii, zm. 17 marca 1619 w Bolonii) – flamandzki malarz renesansowy, działający głównie we Włoszech.
W Antwerpii uczył się malarstwa pejzażowego od Christiaena van Queecborne, później wyjechał do Bolonii, gdzie został uczniem Prospera Fontany. W 1572 roku wyjechał do Rzymu, gdzie asystował Lorenzo Sabbatiniemu w tworzeniu dekoracji w pałacu papieskim w Watykanie.
Po powrocie do Bolonii, osiadł w niej na stałe i założył własną pracownię. Jego uczniami byli m.in. Guido Reni, Giovanni Battista Bertusio, Francesco Albani oraz Domenichino. Konkurował z inną bolońską szkołą, stworzoną przez Lodovico Carracciego. 
Studiował architekturę, anatomię i historię. W swojej twórczości, głównie o tematyce religijnej, stosował głęboką perspektywę oraz bogatą kolorystykę. Zaliczany jest do przedstawicieli manieryzmu. Jego obrazy przechowywane są w galeriach w Bolonii, Florencji, Petersburgu, Parmie i Caen.

</doc>
<doc id="1650208" url="https://pl.wikipedia.org/wiki?curid=1650208" title="Denijs Calvaert">
Denijs Calvaert



</doc>
<doc id="1650214" url="https://pl.wikipedia.org/wiki?curid=1650214" title="Stanisław z Proszowic">
Stanisław z Proszowic

Stanisław z Proszowic – syn Bernarda. W roku 1462 występował jako wikariusz krakowski a w 1478 jako prezbiter kościoła św. Anny w Krakowie. Najprawdopodobniej w 1489 roku (lub wcześniej) został kapelanem królewicza, przyszłego króla Jana Olbrachta. Przed rokiem 1520 został z poparcia królewskiego plebanem w Koninie. Podarował temu kościołowi srebrny pacyfikał opatrzony datą 1498.

</doc>
<doc id="1650216" url="https://pl.wikipedia.org/wiki?curid=1650216" title="Włodzimierz Pietrzak (pedagog)">
Włodzimierz Pietrzak (pedagog)

Włodzimierz Pietrzak (ur. 17 grudnia 1951 w Łodzi, zm. 24 stycznia 1993 w Warszawie) – polski surdopedagog, absolwent i nauczyciel akademicki Wyższej Szkoły Pedagogiki Specjalnej – obecnie Akademii Pedagogiki Specjalnej w Warszawie.
Życiorys.
Obszary badań: rozwój emocjonalny głuchych, metody kształcenia młodzieży głuchej.
Zainteresowania naukowe wyniósł z domu rodzinnego, w którym był wychowywany przez niesłyszących rodziców.
Wybrane publikacje:
Przygotował dwie książki, których nie ukończył: "Programy edukacyjne w kształceniu dzieci głuchych" oraz "Terapia emocjonalna dzieci głuchych".
Warsztaty praktyczne za granicą:
Był działaczem, wiceprzewodniczącym Rady Naukowej Polskiego Związku Głuchych, członkiem Międzynarodowej Federacji Głuchych (World Federation of the Deaf), członkiem Polskiego Związku Niewidomych, Prezesem Fundacji dla Niepełnosprawnych im. Marii Grzegorzewskiej. Zainicjował działalność Fundacji Wspierania Osób Niepełnosprawnych Ecce Homo, po jego śmierci jego imieniem.
Był współautorem scenariuszy filmowych do nauki języka migowego dla Wytwórni Filmowej Dydaktyka. Brał udział w programach telewizyjnych "W świecie ciszy", "Tacy sami".
W 2013 r. nadano auli wykładowej Akademii Pedagogiki Specjalnej imię Profesora Włodzimierza Pietrzaka.

</doc>
<doc id="1650218" url="https://pl.wikipedia.org/wiki?curid=1650218" title="Maseczka">
Maseczka



</doc>
<doc id="1650220" url="https://pl.wikipedia.org/wiki?curid=1650220" title="Rejon chmielnicki">
Rejon chmielnicki



</doc>
<doc id="1650226" url="https://pl.wikipedia.org/wiki?curid=1650226" title="Policarpo Ribeiro de Oliveira">
Policarpo Ribeiro de Oliveira

Poly, właśc. Policarpo Ribeiro de Oliveira (ur. 21 grudnia 1907 w Conceição de Macabu, zm. maj 1986 w Campos) – brazylijski piłkarz występujący na pozycji napastnika.
Kariera klubowa.
Poly całą piłkarską karierę spędził w Americano Campos, gdzie grał w latach 1924-1944. Największymi jego osiągnięciami z Americano było mistrzostwo miasta Campos - Campeonato da Cidade de Campos: 1925, 1930, 1934, 1935, 1939, 1944.
Kariera reprezentacyjna.
Poly na początku lat 30. grał w reprezentacji Brazylii, z którą uczestniczył w mistrzostwach świata w 1930 roku w Urugwaju. Na mistrzostwach wystąpił w przegranym meczu z reprezentacją Jugosławii. Był to jego jedyny występ w reprezentacji Brazylii.

</doc>
<doc id="1650228" url="https://pl.wikipedia.org/wiki?curid=1650228" title="Peter Oscar Jorgensen">
Peter Oscar Jorgensen



</doc>
<doc id="1650229" url="https://pl.wikipedia.org/wiki?curid=1650229" title="Kwas ksenonowy">
Kwas ksenonowy



</doc>
<doc id="1650233" url="https://pl.wikipedia.org/wiki?curid=1650233" title="Stefan Seweryn Udziela">
Stefan Seweryn Udziela

Stefan Seweryn Udziela (ps. "Jus", "Lubicz", "Stefan", ur. 19 czerwca 1911 w Krakowie, zm. 7 października 1941 w KL Auschwitz) – działacz harcerski. 
Życiorys.
Z wykształcenia prawnik (absolwent Uniwersytetu Jagiellońskiego).
W czasie studiów należał do Akademickiego Kręgu Starszoharcerskiego "Watra". 
Brał udział w kampanii wrześniowej jako porucznik 4 Pułku Strzelców Podhalańskich. 
Od czerwca 1940 do kwietnia 1941 komendant Chorągwi Krakowskiej Szarych Szeregów (kryptonim "Ul Smok"). W kwietniu 1941 roku aresztowany i więziony w Rzeszowie oraz w Krakowie przy Montelupich. 
Zginął w niemieckim obozie koncentracyjnym KL Auschwitz.

</doc>
<doc id="1650238" url="https://pl.wikipedia.org/wiki?curid=1650238" title="Ignacy Krieger">
Ignacy Krieger

Ignacy (Izaak) Krieger (ur. 1817 lub 1820 w przysiółku Mikołaj koło Wadowic (obecnie na terenie miasta Wadowice), zm. 17 czerwca 1889 w Krakowie) – krakowski fotograf, właściciel zakładu fotograficznego dokumentującego miasto i jego zabytki.
Życiorys.
Nie wiadomo, gdzie i u kogo uczył się fotografii. W latach 50. mieszkał w miejscowości Lipnik. 
W 1860, po powrocie z zagranicznego wyjazdu, podczas którego doskonalił swoje umiejętności, przeniósł się do Krakowa i założył pracownię. Mieściła się ona w podwórzu domu A. Schwarza przy ul. Grodzkiej 88 (obecnie 13). W maju tego samu roku w „Czasie” zamieścił ogłoszenie mówiące, że wykonuje portrety, medaliony, zdjęcia grupowe, „krajowidoki” i zdjęcia budynków. Jako fotograf szybko zdobył wysoką pozycję w mieście. Ok. 1864 r. posiadał również filię zakładu w Tarnowie. 
Po powrocie z drugiego wyjazdu zagranicznego w 1865 r. atelier przeniósł do kamienicy na rogu Rynku Głównego i ul. św. Jana (wówczas Rynek Główny 37, obecnie 42). 
Zmarł w 1889 roku, pochowany został na nowym cmentarzu żydowskim w Krakowie.
Działalność.
Zakład Kriegera zajmował się typową dla ówczesnych firm fotograficznych działalnością, tj. wykonywaniem portretów. Ponadto firma na szeroką skalę wykonywała zdjęcia zabytków Krakowa, które dziś stanowią źródło wiedzy, zwłaszcza na temat obiektów niezachowanych. Fotografie te przedstawiają ogólne widoki miasta i konkretne miejsca, wnętrza budynków oraz detale. Krieger utrwalił np. Sukiennice sprzed przebudowy, Rynek Główny z budynkiem Wielkiej Wagi, wnętrze kościoła mariackiego sprzed renowacji czy nieistniejący już zespół szpitalny duchaków. Dokumentował także nowe budynki, np. Teatr Miejski. Ponadto zakład wykonywał reprodukcje dzieł sztuki, fotografując obiekty z kościelnych skarbców, muzeów i kolekcji. Osobną część dorobku Kriegera stanowią zdjęcia o charakterze etnograficznym, przedstawiające „typy ludowe”: chłopów, górali czy Hucułów. 
Technika.
Początkowo Krieger używał techniki kolodionowej, którą po połowie lat 80. zastąpił bromo-żelatynową. Mokra płyta kolodionowa nie zniknęła jednak zupełnie z zakładu Kriegera i była stosowana nawet po roku 1890 w fotografii reprodukcyjnej.
Rodzina.
Żonaty z Hani (Anną) z Thiebergerów, miał 5 dzieci. Dwoje najstarszych: Natan (1844–1903) i Amalia (1846–1928) także było fotografami i prowadziło zakład wraz z ojcem, kontynuując działalność po jego śmierci. Byli członkami Towarzystwa Miłośników Historii i Zabytków Krakowa, które wykorzystywało zdjęcia z pracowni Kriegerów np. w „Roczniku Krakowskim”.
Zbiory.
Po śmierci Natana atelier przejęła Amalia i prowadziła je do 1926. 28 lutego 1926, zgodnie z wolą Ignacego i Natana, ofiarowała klisze i cały warsztat gminie miasta Krakowa, ustanawiając równocześnie fundację im. Ignacego i Natana Kriegerów, która miała opiekować się kliszami, zajmować się ich wykorzystywaniem i dalszym gromadzeniem. Zbiór początkowo został przekazany w zarząd Muzeum Przemysłowemu, potem do Biblioteki Muzeum Przemysłowego i Biblioteki Akademii Sztuk Pięknych.
Od 1967 spuścizna Kriegerów znajduje się w Muzeum Historycznym Miasta Krakowa. Liczy ok. 9000 klisz ze zdjęciami Ignacego, Natana i Amalii. Natomiast wyposażenie atelier, wbrew woli Amalii, uległo rozproszeniu.
Upamiętnienie.
Uchwałą z dnia 17 maja 2017 Rada Miasta Krakowa nadała nazwę Ignacego Kriegera ulicy położonej w dzielnicy II Grzegórzki, łączącej ulicę płk. Francesco Nullo z ulicą Cystersów.

</doc>
<doc id="1650244" url="https://pl.wikipedia.org/wiki?curid=1650244" title="Rejon chmilnycki">
Rejon chmilnycki



</doc>
<doc id="1650245" url="https://pl.wikipedia.org/wiki?curid=1650245" title="Ulica Piastowska w Krakowie">
Ulica Piastowska w Krakowie

Ulica Piastowska – ulica w Krakowie biegnąca od skrzyżowania z ulicami Podchorążych i Bronowicką w kierunku południowym, a następnie południowo-zachodnim do skrzyżowania z ulicą Królowej Jadwigi.
Wytyczona na historycznych terenach Zwierzyńca, Czarnej Wsi i Łobzowa, częściowo z wykorzystaniem dróg wiejskich. Około połowy XIX w. droga forteczna łącząca system fortyfikacji wokół miasta (Twierdza Kraków). Ulica wzięła swoją nazwę od dynastii Piastów i obowiązuje od 1912. 
Na odcinku między Rudawą a skrzyżowaniem z al. 3 Maja wytycza zachodnią granicę Błoń. W części środkowej po wschodniej stronie znajduje się osiedle mieszkaniowe Cichy Kącik, a po zachodniej zespół obiektów sportowych UJ. Następnie pomiędzy ulicami Reymonta, a Nawojki przecina teren Miasteczka Studenckiego AGH. Północny odcinek biegnie wzdłuż osiedla bloków mieszkalnych (lata 60.–90. XX w.).
Skwer u zbiegu ul. Piastowskiej i ul. Podchorążych został nazwany imieniem generała Franciszka Ksawerego Latinika.

</doc>
<doc id="1650247" url="https://pl.wikipedia.org/wiki?curid=1650247" title="Never Forget You (singel Mariah Carey)">
Never Forget You (singel Mariah Carey)

Never Forget You – piosenka napisana przez Babyface i Mariah Carey, która została nagrana na jej trzeci album "Music Box". Została wydana jako czwarty singel z albumu w pierwszym kwartale 1994 roku. Do piosenki ani do jej remiksów nie powstał teledysk, stała się pierwszym komercjalnym singlem, który nie był promowany. Piosenka nigdy nie została wykonana publicznie nawet w czasie trwania Music Box Tour.
Listy przebojów.
W czasie wydania singla, "Billboard" uznał, że podwójne single będą notowane na podstawie zajmowanych miejsc: ten który zdobędzie wyższe pozycje to strona A. Na amerykańskich listach to "Without You" stał się stroną A, znajdując się na 3. miejscu Hot 100 i pozostając w pierwszej 40. przez 21 tygodni. 
Na listach R&amp;B było odwrotnie. "Never Forget You" został notowany jako strona A, dzięki czemu osiągnął status Złotej Płyty (RIAA).
Inne wersje i remiksy.
Remiksy R&amp;B Jermaine'a Dupri piosenki zostały uwzględnione na maxi singlach. Edycja radiowa, extended i instrumentalna zostały zastąpione przez remiks Babyface'a z nowym, pulsującym rytmem R&amp;B. Instumentalna wersja została wykorzystana do odcinka "MTV Cribs", gdy Mariah znajduje się w swoim salonie.
Piosenka została nagrana przez japoński zespół "Double". 
Singel.
Singel został wydany w Australii, Europie i Stanach Zjednoczonych jako singel PROMO, ale został również wydany jako singel komercyjny w USA.
- SAMP 601
- SAMP 2417
- CSK 5615 
- CSK 5968
- 44T 77418 / 44K 77418 / 44 77418
Lista utworów na płycie gramofonowej jest ułożona w inny sposób, jednak zawartość nie uległa zmianie. 

</doc>
<doc id="1650249" url="https://pl.wikipedia.org/wiki?curid=1650249" title="Mistrzostwa Europy w zapasach">
Mistrzostwa Europy w zapasach

Mistrzostwa Europy w zapasach rozegrane zostały po raz pierwszy w stylu klasycznym w 1911 roku w Budapeszcie, a w stylu wolnym w 1929 roku w Paryżu. Kobiety przystąpiły do rywalizacji w 1988 roku w Dijon. Mistrzostwa organizowała CELA, obecnie zawody organizuje FILA.

</doc>
<doc id="1650250" url="https://pl.wikipedia.org/wiki?curid=1650250" title="Mistrzostwa Europy w Zapasach 2009">
Mistrzostwa Europy w Zapasach 2009

Mistrzostwa Europy w Zapasach 2009 odbyły się od 31 marca do 5 kwietnia 2009 w stolicy Litwy – Wilnie.

</doc>
<doc id="1650251" url="https://pl.wikipedia.org/wiki?curid=1650251" title="Roman Nitsch">
Roman Nitsch

Roman Franciszek Henryk Nitsch (ur. 5 września 1873 w Podchybiu, zm. 29 marca 1943 w Warszawie) – polski lekarz, serolog i bakteriolog.
Brat stryjeczny Kazimierza Nitscha – znanego polskiego językoznawcy i polonisty. Mąż rzeźbiarki Ludwiki Nitschowej. Bratową Romana była Aniela Gruszecka, polska pisarka.
Po przeprowadzce z rodzicami do Krakowa ukończył Gimnazjum św. Anny. Studia odbył w latach 1893-1898 na Uniwersytecie Jagiellońskim w Krakowie. Po uzyskaniu doktoratu wszech nauk lekarskich w 1899 pracował w Klinice Chorób Wewnętrznych jako elew oraz na Oddziale Chirurgicznym Szpitala św. Łazarza. W 1900 Odo Bujwid zaproponował mu asystenturę przy Katedrze Higieny i Bakteriologii Wydziału Lekarskiego 
Uniwersytetu Jagiellońskiego, od 1907 docent higieny i bakteriologii. W czasie I wojny światowej brał udział w pracach, powołanego przez biskupa Adama Stefana Sapiehę, Książęco-Biskupiego Komitetu Pomocy dla Dotkniętych Klęską Wojny. W 1915 został mianowany bezpłatnym profesorem nadzwyczajnym bakteriologii i higieny Uniwersytetu Jagiellońskiego i przejął wykłady po profesorze Bujwidzie. Pod koniec 1919 przeniósł się do Warszawy, gdzie jako profesor zwyczajny bakteriologii przez 24 lata 
pełnił funkcję kierownika Katedry Serologii i Mikrobiologii Uniwersytetu Warszawskiego. 
Opublikował wiele prac z zakresu serologii oraz bakteriologii (m.in. "Surowice i szczepionki"). Napisał pracę o wściekliźnie. Prowadził działalność dydaktyczną, wychowawczą i społeczną wśród młodzieży akademickiej, od 1930 członek czynny Polskiej Akademii Umiejętności. W 1938 odznaczony Krzyżem Komandorskim Orderu Odrodzenia Polski. Do 1939 był prezesem Komitetu Instytutu Radowego im. Marii Skłodowskiej-Curie. Pochowany na cmentarzu Powązkowskim (kwatera 345 wprost-1-5).

</doc>
<doc id="1650254" url="https://pl.wikipedia.org/wiki?curid=1650254" title="Rejon czeczelnycki">
Rejon czeczelnycki



</doc>
<doc id="1650256" url="https://pl.wikipedia.org/wiki?curid=1650256" title="David Daniel Carstens">
David Daniel Carstens



</doc>
<doc id="1650257" url="https://pl.wikipedia.org/wiki?curid=1650257" title="Rejon illinecki">
Rejon illinecki



</doc>
<doc id="1650258" url="https://pl.wikipedia.org/wiki?curid=1650258" title="Gmina Tczów Średni">
Gmina Tczów Średni



</doc>
<doc id="1650259" url="https://pl.wikipedia.org/wiki?curid=1650259" title="Alfredo Brilhante da Costa">
Alfredo Brilhante da Costa

Brilhante, właśc. Alfredo Brilhante da Costa (ur. 11 marca 1904 w Rio de Janeiro, zm. 8 czerwca 1980 tamże) – brazylijski piłkarz występujący na pozycji środkowego obrońcy.
Kariera klubowa.
Brilhante swoją piłkarską karierę rozpoczął w Américe Rio de Janeiro w 1922. W latach 1923-1924 był zawodnikiem Bangu AC. W 1924 roku przeniósł się do CR Vasco da Gama, gdzie grał do 1933 roku. Z Vasco da Gama dwukrotnie zdobywał mistrzostwo stanu Rio de Janeiro - Campeonato Carioca w 1924 i 1929. Ostatnie 2 lata karierę spędził w macierzystym Bangu.
Kariera reprezentacyjna.
Brilhante na początku lat 30. grał w reprezentacji Brazylii, z którą uczestniczył w mistrzostwach świata w 1930 w Urugwaju. Na mistrzostwach wystąpił w przegranym meczu z reprezentacją Jugosławii. Był to jego jedyny występ w reprezentacji Brazylii.

</doc>
<doc id="1650261" url="https://pl.wikipedia.org/wiki?curid=1650261" title="Rejon jampilski (obwód winnicki)">
Rejon jampilski (obwód winnicki)



</doc>
